{"dokumentstatus":{"dokument":{"hangar_id":"2387683","dok_id":"GG0946","rm":"1992/93","beteckning":"46","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"46","slutnummer":"0","datum":"1992-12-16 00:00:00","systemdatum":"2005-10-27 13:53:56","publicerad":"1992-12-16 00:00:00","titel":"Riksdagens snabbprotokoll 1992/93:46 Onsdagen den 16 december","subtitel":null,"status":null,"htmlformat":null,"relaterat_id":null,"source":"webbnav","sourceid":"{8596F1E4-FFFE-4E3B-A1F0-A9D4F07AC691}","dokument_url_text":"http://data.riksdagen.se/dokument/GG0946/text","dokument_url_html":"http://data.riksdagen.se/dokument/GG0946","dokumentstatus_url_xml":"http://data.riksdagen.se/dokumentstatus/GG0946","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1992/93:46</div>\r\n<div class=\"sidhuvud_datum\">Onsdagen den 16 december</div>\r\n<div class=\"sidhuvud_klockslag\">Kl. 9.00</div>\r\n<hr class=\"sidhuvud_linje\">\r\n<pre>1 §  Justering av protokoll</pre><pre>Justerades protokollet för den 10 december.</pre><pre>2 §  Hänvisning av ärende till utskott</pre><pre>Föredrogs och hänvisades</pre><pre>Skrivelse</pre><pre>1992/93:156 till justitieutskottet</pre><pre>3 §  Förnyad bordläggning</pre><pre>Föredrogs men bordlades åter</pre><pre>Konstitutionsutskottets betänkande 1992/93:KU16</pre><pre>Socialförsäkringsutskottets betänkanden\r\n1992/93:SfU5, SfU6 och SfU8</pre><pre>Trafikutskottets betänkanden 1992/93:TU11 och\r\nTU12</pre><pre>Näringsutskottets betänkanden 1992/93:NU17 och\r\nNU19</pre><pre>Bostadsutskottets betänkande 1992/93:BoU6</pre><pre>4 §  Beslut rörande utskottsbetänkanden som\r\nslutdebatterats den 15 december</pre><pre>Företogs till avgörande finansutskottets\r\nbetänkanden 1992/93:FiU6, FiU7 och FiU8,\r\nskatteutskottets betänkande 1992/93:SkU10,\r\nlagutskottets betänkanden 1992/93:LU17, LU18,\r\nLU19, LU20, LU21 och LU25, socialutskottets\r\nbetänkanden 1992/93:SoU11, SoU12 och SoU13\r\nsamt justitieutskottets betänkande 1992/93:JuU15\r\n(beträffande debatten i dessa ärenden, se prot. 45).</pre><pre>Finansutskottets betänkande FiU6</pre><pre>Utskottets hemställan bifölls med 307 röster mot 13\r\nför meningsyttringen av Johan Lönnroth.</pre><pre>Finansutskottets betänkande FiU7</pre><pre>Mom. 1 (principer för ansvarsfördelning)</pre><pre>Utskottets hemställan bifölls med 191 röster mot\r\n128 för reservationen av Hans Gustafsson m.fl.</pre><pre>Mom. 2</pre><pre>Utskottets hemställan bifölls.</pre><pre>Finansutskottets betänkande FiU8\r\nÅterförvisningsyrkandet</pre><pre>(forts. 6 §)</pre><pre>Ajournering</pre><pre>På grund av ett tekniskt fel på\r\nvoteringsanläggningen beslöt kammaren på förslag\r\nav förste vice talmannen kl. 9.10 att ajournera\r\nförhandlingarna under fem minuter.</pre><pre>Återupptagna förhandlingar</pre><pre>Sedan förhandlingarna återupptagits kl. 9.15 beslöt\r\nkammaren på förslag av förste vice talmannen att\r\nuppskjuta voteringen i finansutskottets betänkande\r\nFiU8 och avgörandet av övriga ärenden till kl.\r\n11.00.</pre><pre>5 §  Åtgärder för att stabilisera den svenska\r\nekonomin</pre><pre>Föredrogs</pre><pre>finansutskottets betänkande</pre><pre>1992/93:FiU1 Åtgärder för att stabilisera den\r\nsvenska ekonomin (prop. 1992/93:117 delvis).</pre><pre>Anf. 1  ALLAN LARSSON (s):</pre><pre>Herr talman! Sedan vi förra gången diskuterade\r\nden ekonomiska politiken här i riksdagen har\r\nförutsättningarna för politiken i viktiga avseenden\r\nförändrats. Den fasta växelkursen har övergetts.\r\nKronan flyter. Det råder en osäkerhet om vilken\r\nekonomisk politik som kommer att bedrivas\r\nframöver.</pre><pre>De uttalanden som gjorts från regeringens sida har\r\ninte gett mycket vägledning. Och där vi har fått\r\nbesked har innebörden varit att regeringen inte kan\r\nmedverka till det som en bred opinion kräver för att\r\nfå fart på produktionen och höja tillväxten och\r\nsysselsättningen.</pre><pre>Vi socialdemokrater står fast vid de\r\növerenskommelser som vi träffade med regeringen\r\ni september. Överenskommelserna innebär\r\nnödvändiga åtgärder för att stärka statsfinanserna,\r\nsatsningar på en mera aktiv arbetsmarknadspolitik\r\nsamt en bankgaranti, som gör att spararna kan lita\r\npå bankerna och att omvärlden kan lita på Sveriges\r\nbetalningssystem.</pre><pre>Det är åtgärder som behövs alldeles oavsett vilken\r\nväxelkurspolitik och penningpolitik som nu skall\r\nföras. Men vi är starkt kritiska till det sätt på vilket\r\nregeringen har hanterat de träffade\r\növerenskommelserna. Vi är kritiska på två centrala\r\npunkter:\r\n-  det gäller hur åtgärderna sätts in i förhållande till\r\nkonjunkturläget\r\n-  det gäller vidare regeringens förmåga att stå för\r\nträffade uppgörelser och skapa respekt för denna\r\nunika form av samarbete</pre><pre>Överenskommelsen innebar att när det fanns\r\nunderlag i form av en försörjningsbalans skulle vi\r\nkunna enas om andra tidpunkter för när de olika\r\nåtgärderna skulle sättas in. Vi var alla medvetna om\r\natt de nödvändiga åtgärderna för att stärka\r\nstatsfinanserna måste läggas in på ett sådant sätt att\r\nde inte försvagar en redan svag konjunktur.</pre><pre>När vi fick se regeringens egna prognoser för\r\nproduktion och sysselsättning för 1993, föreslog vi\r\ngenast att skattehöjningarna - det gällde\r\ninkomstskatten, momsen och bensinskatten -\r\nskulle träda i kraft vid ett senare tillfälle. Carl Bildt\r\ngick med på att skjuta höjningen av inkomstskatten\r\ntill nästa år, men inte förändringen på de övriga\r\npunkterna. Vi anser att denna låsning är till nackdel\r\nför produktion och sysselsättning. Men vi har inte\r\nlyckats övertyga regeringen om behovet av\r\nlångsiktighet i genomförandet, vilket vi djupt\r\nbeklagar.</pre><pre>Herr talman! Vi har övervägt om vi skulle bryta\r\növerenskommelserna med regeringen, men vi har\r\nkommit fram till att det skulle vara till ännu större\r\nnackdel för landet i form av politisk osäkerhet.\r\nDärför står vi fast vid överenskommelserna, men\r\nregeringen kommer ensam att vara ansvarig för de\r\neffekter som denna låsning ställer till med under\r\nnästa år.</pre><pre>Vi är också kritiska till det sätt som enskilda\r\nstatsråd har behandlat den träffade\r\növerenskommelsen på, både i offentliga uttalanden\r\noch i framlagda propositioner. Jag tänker framför\r\nallt på försvarsminister Anders Björck,\r\nnäringsminister Per Westerberg och skatteminister\r\nBo Lundgren.</pre><pre>Landet och medborgarna är beroende av att\r\nregering och riksdag fungerar. En\r\nminoritetsregering är i sin tur beroende av stöd i\r\nriksdagen hos andra partier än regeringspartierna.\r\nDet är regeringens sak att uppträda så, att den\r\nskapar respekt och väcker förtroende.</pre><pre>Riksdagen är inte en moderat partistämma, där\r\nman kan härja fritt. Moderaterna är ett parti som\r\nbara har var femte väljare bakom sig. Moderaterna\r\nmåste börja inse detta, och statsministern måste ta\r\nansvaret för att skola in sina ministrar i\r\nminoritetsregerandets villkor.</pre><pre>Efter den 19 november, när den fasta växelkursen\r\növergavs, råder nya villkor för den ekonomiska\r\npolitiken. Finansministern angav häromdagen fem\r\nriktlinjer för den ekonomiska politiken i det nya\r\nvalutapolitiska läget. Det viktigaste budskapet var\r\natt regeringen nu skulle göra ännu större\r\nansträngningar för att bekämpa inflationen. I det\r\nsammanhanget citerade hon en formulering ur\r\nfinansplanen från 1991 om att\r\ninflationsbekämpningen måste överordnas andra\r\nambitioner och krav.</pre><pre>Detta uttalande var i hög grad befogat i början av\r\n1991, när vi stod inför uppgiften att växla ner\r\ninflationen och återvinna den konkurrenskraft som\r\ninflationen urholkade.</pre><pre>Nu är läget ett helt annat. Sverige har i dag inget\r\nkostnadstryck. Efterfrågan utgör inget\r\ninflationshot. De närmaste åren är prisstegringarna\r\nmycket låga och praktiskt taget helt beroende av\r\npolitiska beslut, t.ex. ökade boendekostnader.</pre><pre>Att behålla inflationen på en låg nivå är en självklar\r\nförutsättning för en uthållig tillväxt. Men det kan\r\ninte vara rimligt att använda den ekonomiska\r\npolitikens alla medel för att bekämpa en inflation\r\nsom nu knappt existerar, och att genomföra en\r\nsådan aktion till priset av en krympande\r\nproduktion, som gör oss alla litet fattigare.</pre><pre>Alla länder känner av de svåra tiderna. Men\r\nknappast något land har en så svag utveckling som\r\nSverige. Nästa år blir det tredje året i rad med\r\nsjunkande produktion. Medan andra länder som\r\nockså haft stora problem, som Finland och\r\nStorbritannien, nu räknar med ökad produktion,\r\ngår Sverige i motsatt riktning. Nästa år är vi tillbaka\r\npå den produktionsnivå som vi uppnådde 1987.\r\nArbetslösheten har mer än fördubblats jämfört\r\nmed förra året och fortsätter att öka under nästa år.</pre><pre>Att ekonomin fortsätter att krympa 1993 beror inte\r\npå att vi skulle få motgångar på\r\nexportmarknaderna. Redan före nedvärderingen\r\nav den svenska kronan stod det klart att exporten\r\nskulle komma att öka under 1993 och 1994. Genom\r\nden valutakurs som nu håller på att etableras\r\nförstärks konkurrenskraften mycket kraftigt, och\r\nexporten kommer att öka rejält under de närmaste\r\nåren.</pre><pre>Den tillbakagång som kommer att ske under nästa\r\når beror inte på brist på produktionskapacitet. Den\r\nförklaras i stället av den ekonomiska politiken, som\r\nfungerar som en broms för aktiviteten och som\r\nkrymper marknaderna för alla företag som\r\nproducerar varor och tjänster för\r\nhemmamarknaden i Sverige. Därmed kommer en\r\nrad företag att slås ut, vår industriella kapacitet att\r\nkrympa och långtidsarbetslösheten att växa. Det är\r\ndetta som är det verkliga inflationshotet på några\r\nårs sikt, när efterfrågan förhoppningsvis kommer\r\natt vara bättre än i dag.</pre><pre>Det allvarliga är att den borgerliga majoriteten inte\r\nvill inse att det är den negativa tillväxten, den\r\nkrympande produktionen, som är den viktigaste\r\nförklaringen till den allvarliga försämringen i\r\nstatsfinanserna. Under två budgetår, 1991/92 och\r\n1992/93, minskar inkomsterna för staten med ca 25\r\nmiljarder kronor. Samtidigt ökar statens utgifter\r\nmed långt över 100 miljarder kronor, framför allt\r\nsom en följd av den ekonomiska krisen. Aldrig\r\ntidigare har utgifterna ökat så mycket. Aldrig\r\ntidigare har det lagts så stora bördor på framtida\r\ngenerationer.</pre><pre>Det finns ingen anständig lösning på detta djupt\r\nallvarliga problem om vi inte kan få i gång\r\ntillväxten. Därför kan man inte enbart ha ett\r\ninflationsmål som ledstjärna för den ekonomiska\r\npolitiken. Det måste finansministern och den\r\nborgerliga majoriteten inse.</pre><pre>Att kunna visa att Sveriges ekonomi växer, att vi\r\nförmår ta till vara den produktionskapacitet som\r\nfinns är i dag det viktigaste måttet på en trovärdig\r\nekonomisk politik. Att få upp tillväxten är\r\nsamtidigt det viktigaste medlet för att sanera\r\nstatsfinanserna.</pre><pre>Därför behövs det en ny vägvisare i den\r\nekonomiska politiken. Jag vill formulera den på\r\nföljande sätt:</pre><pre>''För att värna sysselsättning och välfärd måste\r\ninsatserna för att få i gång tillväxten överordnas\r\nandra ambitioner och krav. Detta måste gälla för\r\nbåde finanspolitiken och penningpolitiken.''</pre><pre>Mitt förslag är uttryck för en vilja att få till stånd en\r\nkonstruktiv diskussion om åtgärder för att\r\nförhindra en fortsatt tillbakagång och en ännu\r\nhögre arbetslöshet. Jag vill på det här sättet ge\r\nfinansministern chansen att komma loss ur det\r\nskruvstäd som hela den ekonomiska politiken har\r\nfastnat i. Nu finns det tillfälle till en öppen\r\ndiskussion. Slå inte igen dörrarna! Ta chansen att\r\nkomma med i den diskussion som nu förs i\r\nnäringslivet, bland de fackliga organisationerna och\r\nbland ekonomerna!</pre><pre>Vi socialdemokrater har här i riksdagen i vår\r\nekonomisk-politiska motion lagt fram ett brett\r\nprogram för att få i gång tillväxten och bekämpa\r\narbetslösheten. Vi vill med våra förslag få till stånd\r\nen omläggning av politiken och ett konstruktivt\r\nsamarbete med näringslivet och med löntagarna.\r\nVårt alternativ fick ett gott mottagande i den\r\nallmänna debatten.</pre><pre>Vi skall nu vidareutveckla detta program inför den\r\nallmänna motionstiden. Den fråga som vi har ställt\r\noss själva och som vi har ställt till ekonomerna är\r\nvilka ytterligare åtgärder som krävs för att vi skall\r\nfå upp tillväxten till över 3 %, pressa ned\r\narbetslösheten till 3 % och hålla en prisstabilitet på\r\n3 %.</pre><pre>Vi ställer inte ut några löften om en sådan\r\nutveckling. Men vi vill med det ange den avvägning\r\nvi gör mellan olika motstridande krav i den\r\nekonomiska politiken. Vi vill också ange den\r\nambitionsnivå som bör känneteckna en politik som\r\nskall ge en fast grund för arbete och välfärd och\r\nsunda statsfinanser.</pre><pre>Herr talman! Jag vill därför yrka bifall till de\r\nsocialdemokratiska reservationerna nr 1, 2, 4-6,\r\n14, 16, 18, 23 samt 31-35 i finansutskottets\r\nbetänkande 1.</pre><pre>Jag vill avslutningsvis ta upp ytterligare en fråga av\r\nstor ekonomisk betydelse, nämligen regeringens\r\nförslag om en garanti för bankernas insättare. Den\r\nfrågan skall behandlas på fredag, på riksdagens\r\nsista dag.</pre><pre>Vi socialdemokrater stöder förslaget om en\r\nbankgaranti. Men vi menar att man måste ställa\r\nhöga krav på att verksamheten bedrivs på ett\r\naffärsmässigt sätt.</pre><pre>Skälet till att jag tar upp den här frågan i denna\r\ndebatt är att det har hänt en del anmärkningsvärda\r\nsaker som gör att förslaget kommer i ett nytt ljus.\r\nJag tänker självfallet på försäkringsbolaget Wasas\r\nköp av Bohusbanken. Den affären har gett upphov\r\ntill en omfattande publicitet. Man har ifrågasatt om\r\nWasa på det här sättet köper sig en statlig garanti\r\nför bolagets riskfyllda finansieringsverksamhet.</pre><pre>Det är inte möjligt att här i riksdagen bedöma den\r\naffären, men blotta misstanken att det skulle\r\nhandla om ''garantiplanering'' ger oss anledning att\r\ntänka efter en gång till innan vi fattar beslut på\r\nfredag.</pre><pre>Regeringen måste därför omedelbart klargöra om\r\npropositionen ger utrymme för en sådan\r\n''garantiplanering'' eller ej. Om det verkligen skulle\r\nfinnas sådana kryphål, måste vi genast täppa till\r\ndem innan beslutet fattas.</pre><pre>Jag vill därför för Socialdemokraternas del begära\r\nen omedelbar överläggning med finansministern\r\noch bankministern så att riksdagen på fredag kan\r\nha ett tillfredsställande underlag för beslut.</pre><pre>Det är viktigt. Det är bråttom. Detta måste nu gå\r\nföre alla andra uppdrag och engagemang!</pre><pre>(Applåder)</pre><pre>Anf. 2  BO G JENEVALL (nyd):</pre><pre>Herr talman! Ärade kolleger! Låt mig börja med att\r\npåminna litet grand om krisen. Det är inte så\r\nförfärligt länge sedan vi var mitt uppe i den värsta\r\ndelen av den, men ibland tycker man att det verkar\r\nsom om den håller på att avklinga. Vi måste på alla\r\nsätt hålla kampen vid liv för att gemensamt ta oss\r\nur problemen.</pre><pre>Jag kan inte heller låta bli att ta upp en sak som\r\nhärstammar från valrörelsen och från begynnelsen\r\nav vårt förra riksmöte. Det gäller vårt förslag att\r\nminska utgifterna med 196 miljarder under sex år.\r\nVi blev som parti i det närmaste idiotförklarat på\r\ngrund av det förslaget.</pre><pre>Vad har nu regeringen och Socialdemokraterna\r\ngjort tillsammans? De har fattat beslut om en\r\nökningstakt som är två gånger större än den vi har\r\nföreslagit på årsbasis, vilket vi applåderar och\r\nställer upp på. Det hade kanske varit vettigt om vi\r\nhade blivit tagna litet mer på allvar i det vi föreslog.\r\nDå kanske vi t.o.m. inte hade haft krisen på samma\r\nsätt som vi nu har.</pre><pre>Sedan vill jag gå över till något som kanske är det\r\nviktigaste av allt. Låt oss gå tillbaka litet grand i\r\ntiden och tala om valutaproblematiken. Vi har alla i\r\nden här kammaren stått bakom regeringen, när det\r\ngällde att upprätthålla en stabil valuta. Det\r\nmisslyckades tyvärr. Så här i efterhand kan man\r\nnaturligtvis alltid vara efterklok och säga att vi\r\nskulle ha gjort på ett annat sätt. Men jag vill\r\nupprepa att vi var eniga på den punkten.</pre><pre>När vi nu däremot har råkat ut för att få en flytande\r\nkrona måste vi tänka om radikalt. Vi måste\r\noffensivt sätta ner räntan. Räntan stryper oss till\r\ndöds allihop. Vi måste släppa på prestigen, och vi\r\nmåste släppa gammaldags tänkande. Vi måste\r\noffensivt sätta ner räntan till den nivå där den hör\r\nhemma för närvarande, kanske 6-7 %</pre><pre>Vi i partiet har ägnat mycket möda åt att försöka\r\nutreda vad det kan få för konsekvenser. Det är klart\r\natt det får en ögonblicklig konsekvens på vår\r\nvalutas nivå, men man är inte enig på den punkten.\r\nDet finns t.o.m. de som hävdar att det kan få en\r\npositiv effekt. Jag vet inte om det är sant, men jag\r\ntror att den effekt som det kan få på valutan blir\r\nganska marginell, och jag tror att den risken är värd\r\natt ta.</pre><pre>Den inflation på 4-5 % som vi talar om inför nästa\r\når är faktiskt betingad av de skattehöjningar som vi\r\nhar varit tvungna att vidta samt den effekt vi får på\r\ngrund av att valutan har förändrats. Det har varit\r\nen debatt i pressen nyligen där man hävdar att den\r\ndel som påverkas av marknadskrafterna, i det här\r\nfallet t.ex. en räntesänkning, utgör ca 1 %.</pre><pre>Jag tycker att vi skall ta oss samman och göra det\r\nsom en del kallar för ett experiment, nämligen att\r\nsätta ner räntan. Om det skulle visa sig att det slår\r\nmycket snett av en eller annan anledning, är det\r\nprecis lika lätt att höja räntan igen. Vi måste göra\r\nnågot. Det finns en del kloka experter som har gjort\r\njämförelser mellan den räntenivå som vi har haft nu\r\nen längre tid och den situation som vi hade 1987 -\r\ndå vi hade en helt annan inflation. Den räntenivå vi\r\nhar i dag skulle då motsvara en ränta på 40 % 1987.\r\nOm vi tänker i de termerna får vi ett helt annat\r\nperspektiv på detta.</pre><pre>Vi tror att detta är den rätta medicinen. Räntan är\r\ndet viktigaste i alla avseenden för företag, enskilda\r\npersoner och i slutänden för hela vårt land. Jag\r\nhoppas att vi kan få en saklig debatt kring det här.\r\nJag hoppas verkligen att finansministern, som gör\r\noss den äran i dag, tar detta under övervägande.</pre><pre>Låt mig sedan gå över till överenskommelsen eller\r\nkrispropositionen som vi diskuterar i dag. Det är ju\r\ni botten två överenskommelser. Vi sade redan när\r\nkrisen pågick att vi stöder det som har gjorts. Vi har\r\nhelt och hållet ställt oss bakom det. Däremot har vi\r\nsagt att vi kanske hade gjort besparingarna på ett\r\nlitet annorlunda sätt i några olika avseenden, om\r\növerenskommelsen hade träffats med oss.</pre><pre>Det har vi försökt spegla litet i vår motion. Det har\r\nockså föranlett ett ganska stort antal reservationer.\r\nJag vill understryka att reservationerna är signaler\r\nfrån oss om vad vi skulle ha gjort i stället och var vi\r\nskulle ha gjort besparingarna. I vissa fall skulle vi\r\nt.o.m. ha gjort större besparingar än de som har\r\ngjorts. Men jag vill stryka under ordentligt att vi\r\nstår bakom överenskommelsen och att våra\r\nreservationer är en markering av vad man skulle\r\nkunna ha gjort i stället.</pre><pre>Jag skall kort beröra en del av dessa saker. Sedan\r\nkommer flera av mina kolleger att ta upp de frågor\r\ni propositionen som direkt berör deras utskott.\r\nDessa frågor berör jag bara flyktigt här.</pre><pre>Besparingen på sjukförsäkringen, eller skall vi\r\nkalla den socialförsäkringen i ett vidare begrepp,\r\ntycker vi är bra, men vi skulle ha velat göra det på\r\nett annat sätt. Vårt förslag är känt. Vi vill försöka\r\nta ett totalgrepp och rensa upp i detta lappverk för\r\natt få rättvisa. Alla skall få samma ersättning.\r\nErsättningen skall inte vara beroende av orsaken\r\ntill frånvaron.</pre><pre>När det gäller pensionerna kan man säga att vi har\r\nblivit tillfredsställda genom det som regeringen har\r\ngjort. Vi ligger alltså på samma nivå. Det är mycket\r\ntrevligt.</pre><pre>Vad sedan gäller indragningen av de två dagarna i\r\nsemestrarna, vilket vi stöder, hoppas jag verkligen\r\natt arbetsmarknadens parter drar sitt strå till\r\nstacken och ser till att den minskningen kommer att\r\ngälla alla och inte bara dem som berörs av lagen.\r\nDet tror jag också att vi är överens om.</pre><pre>Jag skall inte närmare gå in på frågan om\r\nbostäderna. Dan Eriksson i Stockholm kommer\r\nsenare att vidareutveckla detta. Vi har i grunden ett\r\nannat förslag till finansiering av de 3 miljarder som\r\ndet är nödvändigt att dra in.</pre><pre>Jag kommer då automatiskt in på biståndet. Det är\r\nnämligen från biståndet som vi vill ta dessa pengar.\r\nDet kan man naturligtvis ha många synpunkter på.\r\nOlika partier har av naturliga skäl olika synpunkter\r\npå detta. Men vi vill ändå framhålla att vi i Sverige\r\ntyvärr inte kan rädda hela världen. Det är omöjligt.\r\nVi sitter i dag i en situation som är ytterst\r\nbesvärande för oss själva. Jag vill här understryka\r\natt vi faktiskt lånar till varenda krona som vi\r\nskänker bort. Låt oss så småningom komma\r\ntillbaka till den nivå vi har i dag och kanske t.o.m.\r\nöka den när vi har egna resurser till det.</pre><pre>Vi i Ny demokrati föreslår också att biståndsnivån\r\nskall sänkas till den som FN har kommit fram till,\r\neller rättare sagt det som FN har rekommenderat\r\nsina medlemsländer, nämligen 0,7 % av BNI. Det\r\nfinns över huvud taget ett fåtal länder som i dag\r\nligger över den nivån. Jag tror inte att vi kan vara\r\nvärldsbäst i alla avseenden jämt och ständigt. Vi\r\nmåste också se till de resurser vi har, eller i varje fall\r\ntill de resurser vi har för närvarande.</pre><pre>Vi föreslår alltså att man skall hålla den nivå som\r\nFN rekommenderar. Flertalet länder i världen\r\nligger på nivån 0,25 %, 0,30 % eller 0,35 %. Jag\r\ntror att alla egentligen känner för det vi har sagt.\r\nLåt oss i första hand hjälpa dem som ligger närmare\r\noss. Vi kan inte hjälpa hela världen. Men vi skulle\r\nkunna göra en stor insats för dem som ligger\r\nnärmast oss.</pre><pre>Jag vill upprepa det Ian Wachtmeister många\r\ngånger har framfört. En bomb ligger och väntar i\r\ndet gamla Sovjetunionen. Ingen av oss vet vad som\r\nhänder efter den 1 januari. Då får nämligen\r\nryssarna möjlighet att få pass. Vi vet att de kan gå\r\nut på gatan i Moskva och köpa sig falska visum. Det\r\nfinns en betydande risk för att vi kommer att få se\r\nen ordentlig, kraftfull, våg till vårt land av vad jag\r\nskulle vilja kalla för ekonomiska flyktingar.</pre><pre>Är vi beredda på det? Ian Wachtmeister har ställt\r\nden frågan flera gånger till ansvarig minister, men\r\nvi har inte fått några bra svar på den. Tänk efter på\r\nden här punkten. Det är en katastrof som vilar runt\r\nhörnet.</pre><pre>Arbetsmarknadspolitiken är kanske den allra\r\nviktigaste fråga som vi har att ta itu med. Vi i Ny\r\ndemokrati har också där tidigare framfört några\r\nförslag i motioner. Vi har återupprepat dem, och vi\r\nkommer att återupprepa dem med en dåres\r\nenvishet. Jag skall inte närmare gå in på\r\narbetsmarknadspolitiken. Den kommer Laila\r\nStrid-Jansson senare att gå in på litet mer i detalj.\r\nMen jag vill ändå nämna vårt förslag att ge dispens\r\nför de arbetslösa vid tillämpningen av lagen om\r\nanställningskydd, LAS. Vi kommer att få ut\r\ntiotusentals människor i arbete. Om det går snett -\r\nåterigen, fru finansminster - är det lika lätt att\r\nupphäva den dispensen som det är att besluta om\r\nden.</pre><pre>Varför är det rent generellt bättre på\r\narbetsmarknaden i Tyskland än vad det är i\r\nSverige? Jag tror att en stor del ligger i att de har\r\nkvar det gamla lärlingssystem som vi hade en gång\r\ni tiden. Därmed finns en stolthet över yrkesarbetet\r\noch en väl fungerande utbildning som till stor del\r\nockså bedrivs av företagen. Vi vill verka för detta,\r\noch vi kommer att upprepa det gång på gång. Låt\r\noss gå tillbaka till en modern form av vårt gamla\r\nlärlingssystem. Det kommer att lösa många\r\nproblem.</pre><pre>En annan viktig fråga som vi också har tagit upp är\r\nkonjunkturanpassad arbetstid. Vi har ständiga\r\nkonjunkturer som går upp och ner. Det har de alltid\r\ngjort, och det kommer de förmodligen att fortsätta\r\natt göra. Men arbetstiden ligger fast. Den är alltid\r\ndensamma vare sig vi har en högkonjunktur eller en\r\nextrem lågkonjunktur. Varför inte ge\r\narbetsmarknadens parter möjlighet att själva\r\nanpassa arbetstiden från företag till företag? Det\r\nskall naturligtvis ske inom en given ram, kanske\r\nmellan 80 % och 120 %. Det kan man alltid\r\ndiskutera sig fram till.</pre><pre>Det finns förnuftiga människor i alla de lokala\r\nfackföreningarna. Det finns förnuftiga människor i\r\nföretagsledningarna. De vet själva vad som är bäst\r\nför det egna företaget. Låt oss inte vara så\r\nstereotypa. Låt oss se till att ge arbetsmarknaden\r\nmöjlighet att kunna variera sig.</pre><pre>Vi har medverkat till att få till stånd en liten\r\nförändring av krispropositionen på en punkt - där\r\nhar vi så småningom blivit eniga med regeringen -\r\nnämligen att ett ROT-program måste tas fram. Det\r\nkommer Dan Eriksson i Stockholm att närmare\r\nutveckla, och även Robert Jousma kommer in\r\nsenare i debatten. Det är viktigt att vi får i gång en\r\ndel av byggandet. Det finns oändligt mycket att\r\ngöra. Industrin är arbetskraftsintensiv och berör så\r\nmånga sektorer. Detta förslag hälsar vi med\r\ntillfredsställelse.</pre><pre>Under rubriken det finansiella systemet har vi tagit\r\noss friheten att börja diskutera litet grand vad man\r\nbör göra med de resterande pengarna i de gamla\r\nlöntagarfonderna. Det är sagt att man skall\r\nanvända merparten av de medlen till forskning. Det\r\när vi principiellt positivt inställda till. Men de skall\r\nanvändas på ett speciellt sätt. Vi vill i större\r\nutsträckning stödja ändamålsforskningen.</pre><pre>Vi har en mycket betydande grundforskning i detta\r\nland. Den kanske t.o.m. är för stor, relaterat till\r\nandra länder. Men vi har en dålig\r\nändamålsforskning. Den skulle vi i Ny demokrati\r\nvilja förbättra. Vi föreslår därför att man skall satsa\r\n5 miljarder och i första hand rikta de medlen till de\r\nnya teknikparkerna osv., så att man får en\r\nnaturligare och bättre koppling mellan näringsliv\r\noch skolor.</pre><pre>Sedan skulle vi vilja ta 3 miljarder till ett\r\ngarantiinstitut, för att kompensera för det som nu\r\nhar hänt på marknaden med Svenska Kredits och\r\nNjords konkurs, osv. Det måste finnas\r\nkreditmöjligheter för vår byggnadsindustri och\r\nexportindustri om de skall ha en chans.</pre><pre>Slutligen skulle vi vilja ta de resterande 3\r\nmiljarderna till att inrätta någon form av\r\ngarantiinstitut för att snabbt kunna åstadkomma\r\nnågonting när det gäller alla företag som blöder\r\nmed anledning av bankernas åtgärder. Vi deltar\r\ngärna i diskussioner.</pre><pre>Jag ser att min taletid har runnit ut. Jag ber därför,\r\nherr talman, att få yrka bifall till följande av Ny\r\ndemokratis reservationer. Vi har många fler, men\r\nför att inte dra ut på debatten skall vi begränsa oss\r\ntill dessa. Det blir tyvärr ganska många ändå. Jag\r\nyrkar bifall till reservationerna 3, 7, 13, 19, 20, 24,\r\n25, 28 och 30. Det gör jag, mina damer och herrar,\r\nbara för att markera vår politik.</pre><pre>Anf. 3  JOHAN LÖNNROTH (v):</pre><pre>Herr talman! En kvarts miljon människor i Sverige\r\ngår arbetslösa. Maskiner står stilla och\r\nfabrikslokaler står tomma samtidigt som de som har\r\nkunskaper att använda dem för produktion av varor\r\nsom folk skulle vilja köpa om de hade råd går\r\narbetslösa. Det finns köer till daghem och sjukvård\r\nmedan daghemspersonal och vårdbiträden går\r\narbetslösa. Fastighetsunderhåll eftersätts, och\r\nbyggnadsarbetare går arbetslösa.</pre><pre>Det här måste vara det stora, avgörande\r\nsystemfelet i svensk ekonomi.</pre><pre>Vi lägger fram förslag som stimulerar efterfrågan\r\noch minskar arbetslösheten nu. Våra förslag får\r\nkortsiktigt negativa effekter - inflationstakt och\r\nbudgetunderskott stiger något, valutan faller\r\ntroligen något.</pre><pre>Vi lägger också fram förslag som minskar\r\nbudgetunderskottet betydligt mer än vad utskottets\r\nförslag innebär och som skall träda i kraft när\r\nkonjunkturläget så medger.</pre><pre>Utskottet skriver om vårt förslag att senarelägga\r\nåtstramningen: ''Med erfarenheter från höstens\r\nhändelser med åtföljande räntechocker och en\r\nframtvingad övergång till en flytande växelkurs\r\nfinner utskottet detta förslag i motion Fi37(v)\r\nhäpnadsväckande.''</pre><pre>Jag tror, ärligt talat, att det är rent hyckleri. Ni\r\nskulle ha blivit häpna enbart om vi gått på er linje.\r\nOm det är något som den borgerliga\r\nutskottsmajoriteten och troligen också många\r\nsocialdemokrater är häpna över i den här frågan, så\r\när det att Socialdemokraterna står fast vid\r\nkrisuppgörelsen.</pre><pre>Vi är i och för sig ganska härdade när det gäller\r\nsvepande avvisanden av våra förslag, men jag vågar\r\npåstå att vi känner oss ovanligt lugna inför\r\nanloppen just nu. Vi kan nämligen stödja oss på\r\nandra som i stort sett säger samma sak som vi och\r\ndär utskottsmajoriteten inte skulle våga påstå att de\r\när häpna över vad de får höra.</pre><pre>Professor Assar Lindbeck har av statsministern -\r\neller om det nu är finansministern - utsetts till\r\nordförande i en expertgrupp som skall forma\r\nunderlag för en ny politik. Han uttalade i en\r\ntidningsartikel för ett par månader sedan att om\r\nman har ett stort budgetunderskott och stigande\r\narbetslöshet i en djup lågkonjunktur, skall man inte\r\nstrama åt ekonomin nu, ''men i dag fatta beslut om\r\nbudgetförbättringar som sätts i kraft senare''.</pre><pre>Jag vill delge kammaren också ett annat citat från\r\nAssar Lindbeck. Det är litet gammalt, för det\r\nkommer från en debatt om statsverkspropositionen\r\ni början av 1973. Dåvarande finansministern Sträng\r\nhade stramat åt ekonomin trots en för den tiden\r\nrelativt stor arbetslöshet och motiverat det med ett\r\nväxande budgetunderskott. Lindbeck sade då så\r\nhär: ''Att se på budgetunderskottets storlek i stället\r\nför på det samhällsekonomiska läget är som när en\r\nberusad person går fram till en termometer och\r\nfinner att den visar på 24 och utropar: Å fan, är det\r\nredan midnatt!''</pre><pre>Det är nästan så att man misstänker att Lindbeck\r\nsatts in i den här kriskommissionen för att han\r\nskulle knipa käft till dess att han avlämnade en\r\nrapport.</pre><pre>Jag skall trötta kammaren med ännu ett citat. På ett\r\nekonomiskt seminarium som vi i vänsterpartiet\r\nordnade den 2 december sade LO-ekonomen P.-O.\r\nEdin följande om det krispaket som riksdagen skall\r\nbesluta om i dag: ''Det finns inget mer kostsamt ur\r\nlångsiktig strukturell budgetsynpunkt än att\r\nförstöra arbetskraften, det kostar dubbla\r\nkostnaden i form av skattebortfall och\r\nunderhållsskyldighet. Och då frågar man sig:\r\nVarför görs det? Jag tror det finns ekonomiska och\r\npolitiska strateger som ser detta som ett sätt att i\r\ngrunden och för lång tid förändra det politiska och\r\nsociala samhällsklimatet och maktstrukturen i\r\nSverige. Då är den nuvarande politiken fullkomligt\r\nrelevant. Det finns inget effektivare än att ha en\r\narbetslöshet på denna nivå.''</pre><pre>Edin talade också om en dold målfunktion. Jag\r\ntycker att den egentligen inte är så dold.\r\nRegeringen uttrycker den i propositionen ganska\r\ntydligt som ett långsiktigt mål, nämligen att Sverige\r\nskall bli ett ''hårdvalutaland'' inom ramen för den\r\nEuropeiska Unionen. Det centrala ekonomiskt-\r\npolitiska målet för denna union finns inskrivet i\r\nMaastrichtavtalet, och det är prisstabiliteten, som\r\növerordnas allt annat.</pre><pre>Att döma av vad både statsministerns ekonomiske\r\nrådgivare Lars Jonung och Lars Tobisson sade på\r\nett seminarium som riksbanken ordnade i går och\r\nsom jag var och lyssnade på, är det tydligt att\r\nregeringspartierna inte tagit det minsta intryck av\r\nkronans fall.</pre><pre>Och att döma av vad riksbankschefen sade i\r\nfinansutskottet, när han var där den 3 december,\r\narbetar riksbanken redan som om beslutet var taget\r\nom att målet om hårdvalutalandet skall ligga fast\r\noch som om riksbanken redan getts den ställning\r\nsom den skall ha enligt Maastrichtavtalet.</pre><pre>Bengt Dennis tänker inte låta sig påverkas av några\r\npolitiker. Han behandlade oss snarare - så\r\nupplevde i alla fall jag det - som små barn. Det blir\r\ningen räntesänkning eller annat godis, talade han\r\nom för oss. Belöningen kommer först om\r\nfinanspolitiken är tillräckligt stram. Jag vill fråga\r\nfinansminister Wibble: Vem är det som bestämmer\r\nom räntan skall sänkas och om finanspolitikens\r\nstramhet? Är det regering och riksdag, eller är det\r\nriksbankschefen?</pre><pre>Redan före kronans fall stod det klart att den starkt\r\nökande arbetslösheten har bristande\r\nhemmaefterfrågan som huvudorsak. Efter den 19\r\nnovember är detta ännu tydligare. I den nya\r\nprognos som regeringen gjort beräknas hushållens\r\nreala disponibla inkomster minska med 3,8\r\nprocent, räknat i fasta priser.</pre><pre>Nu räknar regeringen också med att den relativa\r\nenhetsarbetskostnaden i industrin minskar med\r\nmer än 15 % nästa år. SE-bankens ekonomer talar\r\ntill och med om 20 %. Konkurrenskraften för\r\nsvensk industri kommer således att stärkas långt\r\nmer än vad den överenskomna och av utskottet\r\nföreslagna sänkningen av arbetsgivaravgiften skulle\r\nmedföra.</pre><pre>Misstaget efter 1982 års devalvering - att man lät\r\nföretag lägga vinsterna på hög - får inte upprepas.\r\nDet enda rimliga är nu att göra som LO föreslog i\r\nförrgår: Dra tillbaka sänkningen av\r\narbetsgivaravgifterna och använd i stället pengarna\r\ntill riktade statliga beställningar till dem som\r\nverkligen snabbt genomför investeringar. Det\r\nhandlar bl.a. om investeringar i kollektivtrafik och\r\nom upprustning av fastighetsbestånd och\r\nkommunala VA-anläggningar.</pre><pre>Ge också kommunerna tillbaka - eller rättare sagt\r\nlåt kommuner och landsting behålla - de 7,5\r\nmiljarder kronor som enligt tidigare beslut skall\r\ndras in från dem. Och nu måste jag få vända mig till\r\nmina vänner socialdemokraterna.</pre><pre>Allan Larsson sade för en liten stund sedan att\r\nförutsättningarna nu har förändrats. Vältaligt\r\nbeskrev han att långtidsarbetslösheten växer och\r\natt den borgerliga majoriteten inte vill inse det nya\r\nläget. I sin reservation i utskottet skriver\r\nsocialdemokraterna så här: ''Den ekonomiska\r\npolitiken får inte ges en sådan inriktning att vi\r\nunder lång tid framöver överger ansträngningarna\r\natt motverka arbetslösheten.''</pre><pre>Det jag inte begriper är ''under lång tid framöver''.\r\nSkall vi överge ansträngningarna nu, en kort tid,\r\noch sedan ta upp dem igen? Det är ju nu som\r\nbehovet av insatser är akut. Om vi väntar till i juni\r\n1993 i samband med budgetbehandlingen, hinner\r\narbetslösheten springa upp i över de 6 % som ni\r\nsjälva talar om i reservationen.</pre><pre>Allan Larsson sade också här nyss att\r\nSocialdemokraterna är kritiska vad gäller\r\ntidpunkten för när åtgärderna sätts in. Men\r\nsamtidigt tycks ni ju instämma i utskottets\r\nbedömning att ni är häpna över att vi lägger fram\r\nexakt förslaget att senarelägga åtstramningarna.</pre><pre>Allan Larsson säger att den politiska osäkerheten\r\när viktigare, och därför ansluter ni er till\r\nkrisuppgörelsen, trots att ni vet att det är fel. Är\r\nden politiska osäkerheten i det här läget verkligen\r\nviktigare än kanske 50 000 arbetslösa? Jag förstår\r\närligt talat inte hur Socialdemokraterna just nu\r\ntänker.</pre><pre>Oavsett frågan om när åtstramningarna sätts in har\r\nutskottets förslag orimliga fördelningseffekter. Jag\r\nvill citera ur ett uttalande som Handelsanställdas\r\nförbund, avdelning 32 i Östersund, har skickat till\r\noss: ''Vi inser givetvis att vårt land måste ha en\r\nekonomi i balans men kan för vårt liv inte begripa\r\nvarför det skall vara dom sämst ställda i samhället,\r\ntyp sjuka och arbetslösa, som i första hand skall\r\nvara dom som skall återställa balansen, samtidigt\r\nsom dom som aktivt bidragit till obalansen, bank-\r\noch försäkringsdirektörer, utrustas med\r\nfallskärmar av direkt absurd karaktär och\r\ndärigenom går helt skadeslösa.''</pre><pre>Konsumentverket har visat i en undersökning av de\r\nbåda första krispaketens effekter att en ensam\r\nmamma och en kvinnlig låginkomstpensionär\r\nberövas mer än 5 % av sin disponibla inkomst och\r\nhamnar nedanför Socialstyrelsens\r\nsocialbidragsnorm. Hushåll med två\r\nhöginkomsttagare med ett överskott på 10 000 kr i\r\nmånaden, förlorar bara ca 3 % av sin disponibla\r\ninkomst.</pre><pre>Per-Ola Eriksson talade i en tidigare debatt om sin\r\nönskan att den ekonomiska politiken gavs - jag tror\r\ndet var - en mer kvinnlig profil. Han kan försöka\r\nleva upp till det genom att i dag rösta på våra\r\nförslag, som innebär en omfördelning av\r\nkrispaketen från köns- och jämställdhetssynpunkt.</pre><pre>Fördelningspolitiken måste också ändras\r\ninternationellt. Beslutet att dra ned u-hjälpen med\r\n1,5 miljarder kronor har enligt Financial Times\r\nsamma symbolvärde som Berlinmurens fall, och\r\nandra rika länder har skyndat sig att följa efter. Den\r\nlägre kronkursen minskar biståndets realvärde med\r\nytterligare 1 miljard. De partier som gladeligen är\r\nberedda att satsa 8 miljarder - det blir förmodligen\r\nmer - i svenska skattepengar på att subventionera\r\nden europeiska unionen kan rimligen inte hävda\r\nbesparingsargumentet när de minskar biståndet till\r\njordens fattigaste länder.</pre><pre>En starkare fördelningspolitik är inte bara av\r\nmoraliska skäl nödvändig, utan den är också\r\nnödvändig för att kunna genomföra de besparingar\r\nsom långsiktigt är nödvändiga, om det strukturella\r\nbudgetsunderskottet skall kunna opereras bort. Vi\r\nhar i vår motion lagt fram långtgående\r\nbesparingsförslag om militärutgifter och statlig\r\nadministration. Också bostadssubventioner och\r\npensioner måste riktas på ett mer effektivt sätt, så\r\natt de når dem med de största behoven. Många av\r\ndessa förslag har inneburit svåra omprövningar för\r\noss själva. Ni i de andra partierna måste också\r\ntänka om!</pre><pre>Det Riksbanksseminarium som i går pågick visade\r\natt våra mest tillfrågade ekonomer i dag är djupt\r\nosäkra och - skulle jag vilja säga - förvirrade över\r\nhur de skall bedöma den långsiktiga utvecklingen.</pre><pre>I går hörde jag att man inom Centern omprövar sin\r\ninställning till den europeiska unionen. På Allan\r\nLarsson har jag också tidigare förstått att han är\r\ndjupt fundersam över hur det egentligen är med\r\nSveriges möjligheter att ansluta sig till unionen.</pre><pre>Det är ett rimligt krav att regeringen åtminstone\r\nplanerar för en annan eventualitet. Ibland kan man\r\nfå en känsla av att Anne Wibble och Carl Bildt,\r\nregeringen, går in för att köra in Sverige i en\r\nsituation där det sedan inför folkomröstningen 1994\r\nhävdas att det inte finns någon återvändo och att\r\ndet blir katastrof. Så långt binds vi upp.</pre><pre>1980-talets nyliberalism har fallit samman. Det går\r\nemellertid inte heller att återvända till den gamla\r\nsortens socialdemokratiska politik. Allan Larsson\r\ntalar om att inte slå igen dörrar.\r\nSocialdemokraterna har tidigare - som jag har\r\ntolkat det - slagit igen dörren framför oss med\r\norden: Det är inte fråga om något samarbete åt\r\nvänster, utan man vänder sig enbart åt höger. Jag\r\ntror och hoppas att Socialdemokraterna kommer\r\natt tvingas tänka om. Vi har stora frågor om miljön\r\noch sextimmarsdagen att finna lösning på. Vi måste\r\nockså finna åtgärder för att kunna göra något åt den\r\nformidabla makt som har samlats i händerna på\r\nstora kapitalägare.</pre><pre>Vi tror att våra förslag i dag ger de bästa\r\nförutsättningarna för att inleda den diskussionen.\r\nVi tror också att våra förslag i dag faktiskt är de som\r\nockså ni socialdemokrater, kanske även ni i andra\r\npartier - om ni tänker igenom situationen -\r\negentligen tycker är bäst.</pre><pre>Herr talman! Vi står självfallet i alla delar bakom\r\nmin meningsyttring. För att bespara kammaren en\r\nlång, utdragen, komplicerad och tröttande\r\nprocedur och talmannen arbete yrkar jag bifall\r\nendast till momenten 1, 6, 23, 26, 29, 37, 43 och 52\r\ni meningsyttringen.</pre><pre>Anf. 4  ALLAN LARSSON (s) replik:</pre><pre>Herr talman! Johan Lönnroth ställde en fråga till\r\nmig om formuleringen i finansutskottets\r\nbetänkande ''att den ekonomiska politiken inte får\r\nges en sådan inriktning att vi under lång tid\r\nframöver överger ansträngningarna att bekämpa\r\narbetslösheten.'' Det skall läsas så att man varken\r\nför kort tid eller lång tid skall ge upp de\r\nansträngningarna. Formuleringen är en kritik mot\r\nresultatet, som vi kan se av regeringens politik.\r\nInsatserna är otillräckliga och det saknas mycket av\r\ndet som jag nu har redovisat. På det sättet skall\r\nJohan Lönnroth läsa reservationen.</pre><pre>Låt mig även tillägga några synpunkter när det\r\ngäller kritiken mot den överenskommelse som vi\r\nhar träffat. Jag sade att vi är kritiska mot\r\nregeringens sätt att hantera överenskommelsen,\r\neftersom innebörden var att vi skulle avväga\r\nåtgärderna med hänsyn till konjunkturläget. Vi var\r\nockså överens om att vi skulle vara överens om de\r\nförändringar som skulle ske. Vi har inte lyckats få\r\nmed regeringen. Jag menar att man står inför ett\r\nsvårt val, ett mycket svårt val. Vi har emellertid sett\r\nlitet längre än bara till den aktuella situationen.</pre><pre>Vi ser att vi under 1990-talet kommer att ha en\r\nbesvärlig ekonomisk situation, inte minst när det\r\ngäller statsfinanserna. Det kräver bred majoritet i\r\nriksdagen för att få till stånd de nödvändiga\r\nåtgärderna. I det läget är det viktigt att visa att\r\nSveriges riksdag kan fungera, att det går att få till\r\nstånd överenskommelser, och att vi\r\nsocialdemokrater står för de uppgörelser som är\r\nträffade, även om vi är kritiska mot den motpart\r\nsom inte uppfyller överenskommelserna på det sätt\r\nsom vi anser borde ske.</pre><pre>Låt mig också framlägga en synpunkt på\r\nfördelningspolitiken. I det läge som vi nu har, med\r\nstatsfinanser som försämras i snabb takt, är det\r\nviktigt att de bördor som den här krisen medför inte\r\nbara läggs på sjuka, handikappade, pensionärer\r\noch arbetslösa. Det är oerhört viktigt att också vi\r\nsom har arbete och inkomster, som är friska och\r\nstarka, tar vår del av ansvaret för bördan. Ett\r\nviktigt syfte med Socialdemokraternas medverkan\r\nhar varit att vrida politiken bort från den inriktning\r\nsom den hade, för att skapa en något annan profil.</pre><pre>Självfallet är vi inte nöjda med helheten, men i\r\növerenskommelser måste man också kunna\r\nacceptera det. Om regeringen emellertid hade gjort\r\nupp högerut, tror jag att Johan Lönnroth lätt kan\r\ninse vad det hade inneburit för\r\nfördelningspolitiken. Krisen innebär bördor, och\r\ndärför är det oerhört viktigt att få igång tillväxten,\r\nför att få resurser till att hantera den svåra\r\nstatsfinansiella situationen. Det är vårt\r\nhuvudbudskap.</pre><pre>Anf. 5  JOHAN LÖNNROTH (v) replik:</pre><pre>Herr talman! Man skall alltså tolka den\r\nsocialdemokratiska reservationen så att ni också nu\r\nkortsiktigt vill bekämpa arbetslösheten.</pre><pre>De förslag som vi emellertid lägger fram,\r\nexempelvis att inte höja momsen, att inte sänka\r\narbetsgivaravgifterna utan i stället använda\r\npengarna till aktiva arbetsskapande investeringar -\r\nexakt likadana förslag som LO lägger fram - är just\r\nde åtgärder som behövs. Socialdemokraterna säger\r\nsig också vilja ha sådana åtgärder. Varför stödjer ni\r\ndå inte våra framlagda förslag?</pre><pre>Allan Larsson säger att ni vill skapa breda\r\nmajoriteter, och det förstår jag. Det är också vår\r\nambition att en gång i framtiden ingå i en sådan\r\nbred, gärna grön och röd, majoritet. Samtidigt kan\r\njag inte förstå varför detta skulle försvåras, genom\r\natt ni nu röstar på det som ni vill. Det är ju ett\r\ndubbelspel, när ni går ut och säger att ni vill en sak\r\nmen av någon anledning måste göra någonting\r\nannat. Skapar det verkligen det förtroende för det\r\nframtida samarbete som ni säger er vilja ha?</pre><pre>Allan Larsson säger också att de friska och starka\r\nmåste ta bördorna. Det är just innebörden i våra\r\nförslag. Vi säger att det skall införas ett tak i\r\nsjukersättningen. Vi vill slopa grundavdraget för\r\nhöginkomsttagare. Det är alltså konkreta förslag,\r\nsom just innebär att pengar tas från de friska och\r\nstarka, för att man skall kunna låta bli att angripa\r\nde allra svagaste, de långtidssjuka och de\r\narbetslösa. Varför stöder ni då inte våra förslag?</pre><pre>Till sist vill jag bara upprepa frågan om\r\nhäpenheten. Ni har inte i er reservation tagit\r\navstånd från utskottsmajoritetens påstående att\r\nman är häpen över vår motion. Är Allan Larsson\r\nhäpen över Vänsterpartiets förslag i denna fråga?</pre><pre>Anf. 6  ALLAN LARSSON (s) replik:</pre><pre>Herr talman! Vi har genom uppgörelserna\r\nmedverkat till åtgärder som gäller\r\narbetsmarknadspolitiken - en mer aktiv\r\narbetsmarknadspolitik än den som regeringen\r\nhittills bedrivit. Vi har fått till stånd stimulanser på\r\ninvesteringssidan som skall göra nytta. Vi har sagt\r\natt det är nödvändigt. Detta görs visserligen under\r\nen kort period, och därför bör de följas av\r\nytterligare insatser på det området. Det är ett\r\nviktigt framsteg som har skett.</pre><pre>Jag tror också att Johan Lönnroth håller med om\r\natt det som har uppnåtts, t.ex. när det gäller a-\r\nkassan, dvs. att undvika det förstatligande som den\r\nborgerliga majoriteten hade tänkt sig, också är ett\r\nviktigt framsteg.</pre><pre>Vi kommer självfallet att under den allmänna\r\nmotionstiden pröva hur vi i fortsättningen på olika\r\nområden kan få till stånd de ytterligare stimulanser\r\nsom är nödvändiga för att effektivare bekämpa\r\narbetslösheten.</pre><pre>Jag vill ställa en fråga direkt till Johan Lönnroth.\r\nÅ ena sidan säger han att han vill vara med i breda\r\nuppgörelser, och å andra sidan säger han till mig:\r\nSpring ifrån de uppgörelser ni har träffat! Vem skall\r\nkunna ingå någon överenskommelse med Johan\r\nLönnroth och Vänsterpartiet om ni har den\r\ninställningen? Skulle ni göra på det sättet själva om\r\nni var en part i en överenskommelse? I så fall tror\r\njag att det tar lång tid innan Johan Lönnroth kan\r\nkomma i den positionen att han kan delta i breda,\r\nsamlande lösningar för att klara viktiga problem i\r\nsvensk samhällsekonomi.</pre><pre>Anf. 7  JOHAN LÖNNROTH (v) replik:</pre><pre>Herr talman! Först skall jag erkänna att ni har\r\nlyckats åstadkomma ett antal förändringar i de\r\nförslag som regeringen hade tänkt lägga fram,\r\ngenom att ni deltog i samtalen med regeringen i\r\nseptember. Det var naturligtvis en prestation, och\r\ndet var bra.</pre><pre>De överenskommelserna ingicks med ett mycket\r\nbestämt syfte, nämligen att upprätthålla en politik\r\nsom Allan Larsson hade inlett som finansminister,\r\nnär inflationsmålet sattes före\r\narbetslöshetsbekämpningen på våren 1991, och\r\nsom sedan fördes vidare genom knytningen av\r\nkronan till EG:s valuta. Det hade ett mycket klart\r\nsamband med strävan att göra Sverige till ett\r\nhårdvalutaland.</pre><pre>Precis som Allan Larsson säger, hände detta med\r\nkronans fall den 19 november, och därmed var\r\nförutsättningarna i grunden förändrade. Då måste\r\ndet vara rimligt att ni kan konstatera just detta: i\r\noch med att förutsättningarna är förändrade är det\r\nett helt annat läge, och då är det djupt felaktigt att\r\nstå fast vid uppgörelserna.</pre><pre>Jag kan inte förstå det här dubbla budskapet, när\r\nAllan Larsson å ena sidan säger att det finns\r\ngrundläggande fel, som kommer att öka\r\narbetslösheten - den insikten finns uppenbarligen i\r\ndag - och å andra sidan säger att ni måste stå fast\r\nvid uppgörelserna, trots att ni egentligen tycker\r\nnågonting helt annat.</pre><pre>Visst skall man stå fast vid en uppgörelse, men\r\ndessa uppgörelser gjordes under bestämda\r\nförutsättningar, som nu är helt annorlunda. Det\r\nmåste också de borgerliga partierna inse; att en stor\r\ndel av grunden för dessa båda krisuppgörelser i dag\r\när fullständigt förvandlad och borttagen.</pre><pre>Förste vice talmannen anmälde att Allan Larsson\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 8  PER-OLA ERIKSSON (c):</pre><pre>Herr talman! I svåra ekonomiska tider ökar\r\nbehovet av politisk samling och enighet för landets\r\nbästa. Den höga arbetslösheten, det höga\r\nränteläget och problemen i samhällsekonomin gör\r\natt många i dag känner stor oro inför framtiden.\r\nAlla politiker, oavsett färg, har därför ett\r\ngemensamt ansvar för att skapa framtidstro i vårt\r\nland.</pre><pre>Ekonomisk stagnation måste vändas till utveckling\r\noch till nya möjligheter. Höstens s.k. krispaket har\r\nvisat att vi kan ta gemensamma tag när viljan finns -\r\noch jag konstaterar att vi har haft en gemensam\r\nvilja.</pre><pre>I finansutskottets arbete med den s.k.\r\nkrispropositionen - där Allan Larsson visserligen\r\ninte har haft möjlighet att delta - har vi fört en\r\nkonstruktiv diskussion om olika förslag från\r\npartierna. Vi har också nått gemensamma\r\nlösningar.</pre><pre>Om alla goda krafter bjuder till kan vi skapa ett\r\nmöjligheternas Sverige. Vi måste vara beredda att\r\nrätta gamla felgrepp. Vi har goda möjligheter att\r\nlägga grunden för en period av tillväxt i svensk\r\nekonomi, nya företag, nya jobb i industrin och en\r\nrättvis fördelning.</pre><pre>Vi måste uppfylla ungdomarnas framtidsdrömmar\r\nom utbildning, arbete, bostad till rimliga kostnader\r\noch trygghet. Den äldre generationen, som har\r\nbidragit till att skapa vårt välstånd, måste få känna\r\ntrygghet på ålderns höst. Jämställdhetsfrågorna och\r\nkvinnornas roll måste noggrant uppmärksammas.</pre><pre>I den efterföljande debatten om krispaketet har\r\nSocialdemokraterna försökt föra fram dubbla\r\nbudskap. Dels har de sagt att de står för\r\nuppgörelsen, dels har de givit intryck av att de\r\nförsöker fly från uppgörelsen och önskat skjuta upp\r\nolika delar. Den här osäkerheten kan troligen\r\nförklaras av den kritik som Socialdemokraterna\r\nmött internt för uppgörelsen med regeringen.</pre><pre>Det vore olyckligt om det skulle skapas osäkerhet\r\nkring uppgörelsens hållbarhet. Det är viktigt att vi\r\nalla skapar trovärdighet för ingångna avtal och\r\nuppgörelsen i alla dess delar. Det är viktigt att den\r\nbreda samsyn som präglade höstens krispaket kan\r\nfortleva.</pre><pre>Jag tycker att Allan Larsson under hösten, efter\r\nden ingångna uppgörelsen, har fört ett dubbelspel.\r\nMyten om Allan Larsson som samarbetets apostel\r\nhar kanske något naggats i kanten. Många av de\r\nförslag som finns i krispaketet härstammar från\r\nSocialdemokraterna, nämligen höjd moms på\r\nlivsmedel och turism, bensinskattehöjning, osv.\r\nDet verkar som om Socialdemokraterna inte står\r\nför de förslagen i dag.</pre><pre>Jag vill säga till Allan Larsson: Minns i december\r\nenigheten i september!</pre><pre>Allan Larsson sade att vi aldrig tidigare lagt så stora\r\nbördor på framtida generationer. Men samtidigt\r\ninnebär Allan Larssons förslag här i dag att man\r\nskall skjuta upp problemen. Nu lever vi med\r\nbördorna från tidigare decennier, från 80-talet. Det\r\nblir inte bättre om man skjuter problemen framför\r\nsig. Det är nu vi måste betala av på de gamla\r\nförsyndelserna.</pre><pre>På grund av de misstag som gjordes under 80-talet\r\nhar vi oddsen emot oss under 90-talet. Men jag är\r\noptimist, och jag tror att vi skall lyckas.</pre><pre>Den nuvarande situationen har drivits fram av\r\növerhettningen i slutet på 80-talet. Då tappade den\r\ndåvarande regeringen kontrollen över den\r\nekonomiska utvecklingen. Inflationen nådde\r\nrekordnivå och var väsentligt högre här än i de\r\nländer som är våra viktigaste handelspartner.\r\nKasinoekonomin dominerade.</pre><pre>Under flera decennier har konkurrenskraften\r\nförsvagats till följd av en inflation som överstigit\r\nomvärldens. Den försvagningen möttes tidigare\r\nmed devalveringar och offentlig expansion. Det var\r\nfel väg.</pre><pre>Vi befinner oss nu i en utdragen lågkonjunktur som\r\ninnebär vikande efterfrågan på våra främsta\r\nexportmarknader. Krisen i banksystemet,\r\nfastighetsmarknadens väg mot kollaps, tilltagande\r\nunderskott i de offentliga finanserna, negativa\r\neffekter av det höga tyska ränteläget och en mycket\r\norolig valutamarknad är några av orsakerna.</pre><pre>Arbetslösheten är med svenska mått mätt\r\nrekordhög. De ytterligare 10 miljarder kronor som\r\nnu anslås till arbetsmarknadspolitiska åtgärder är\r\nviktiga. De har i allt väsentligt sitt utsprung i de\r\nförslag som arbetsmarknadsministern har tagit\r\nfram. Anslaget ger fler ungdomar möjlighet till\r\narbetslivserfarenhet. Det förhindrar att stora\r\ngrupper utförsäkras, och det ger människor\r\nmöjlighet till utbildning. Det innebär också ökade\r\ninvesteringar i affärsverken samt upprustning och\r\nunderhåll av vägar. Företagens konkurrenskraft\r\nförstärks genom lägre arbetsgivaravgifter och\r\ngenom devalveringseffekten.</pre><pre>Regeringspartiernas strategi är att skapa\r\nutvecklingskraft i ekonomin. Det innebär:</pre><pre>1.att vi skall aktivt arbeta med\r\ninflationsbekämpning,</pre><pre>2.att vi skall förbättra företagens situation,</pre><pre>3.att vi skall sanera de offentliga finanserna för att\r\nsäkra en låg inflation och möjliggöra lägre räntor,\r\noch</pre><pre>4.att vi skall fortsätta satsa på infrastruktur genom\r\ninvesteringar i vägar, järnvägar, forskning och\r\nutbildning; det ger jobb över hela landet.</pre><pre>Den här strategin måste fullföljas, men med stark\r\nbetoning på prisstabilitet. För det krävs en stram\r\nfinanspolitik.</pre><pre>I det här betänkande föreslår finansutskottet att\r\nvalutalånenormen avskaffas. Det är ett viktigt\r\nbeslut - det är en milstolpe. Det innebär att den\r\ntidigare regeln att staten inte skall nettolåna i\r\nutländsk valuta för att finansiera budgetunderskott\r\nupphör att gälla.</pre><pre>Den åtgärden innebär inte att vi automatiskt sänker\r\nambitionsnivån när det gäller att komma till rätta\r\nmed budgetunderskottet. Detta får alltså inte - det\r\när viktigt att säga - innebära slapphet när det gäller\r\natt bekämpa budgetunderskottet. Regeringen\r\navser att återkomma till riksdagen med förslag om\r\nnya riktlinjer för statens upplåning i utländsk\r\nvaluta.</pre><pre>En sak oroar många av oss, och det är den låga\r\ninvesteringsnivån i svensk industri. Det är svårt att\r\nse hur den nuvarande situationen - med låg\r\ninvesteringsnivå i industrin - radikalt skall kunna\r\nförändras utan en varaktigt lägre räntenivå. En låg\r\nräntenivå är därför ett viktigt instrument i\r\npenningpolitiken. Den ekonomiska politiken måste\r\nalltså ha en sådan inriktning att den leder till lägre\r\nräntor. Fr.o.m. i dag har Riksbanken också sänkt\r\nmarginalräntan till 11 procent.</pre><pre>Den tidigare kopplingen av valutan till ecun har i\r\nkombination med grundläggande problem i den\r\nsvenska ekonomin fått en räntehöjande effekt. Det\r\nhar i sin tur förstärkt de ekonomiska problemen.</pre><pre>Även med en flytande växelkurs finns\r\nförutsättningar för en medvetet låg räntenivå. Av\r\nden anledningen, men också med hänvisning till det\r\ninstabila valutaläget i hela Europa, kan vi utgå från\r\natt den rörliga kronkursen kommer att finnas kvar\r\nunder en längre tid.</pre><pre>Andra länder har under lång tid levt med flytande\r\nväxelkurs. Nu har vi också en situation där två av\r\nvåra grannländer och flera EG-länder tvingats\r\növerge den fasta växelkursen.</pre><pre>Samtidigt vet vi att en påtvingad devalvering\r\ntenderar att leda till ett ökat inflationstryck. Vi har\r\nett lågt kapacitetsutnyttjande i svensk ekonomi i\r\nkombination med svag köpkraft hos hushållen, och\r\ndet minskar risken för en snabb\r\ninflationsutveckling. Men det är ändå viktigt att ha\r\nprisstabilitet och kamp mot inflationen som\r\ncentrala mål.</pre><pre>De offentliga utgifternas andel av\r\nbruttonationalprodukten, exklusive\r\narbetsmarknadsåtgärder, måste minska.\r\nMinskningen bör i första hand ske genom en\r\nförnyelse och effektivisering av befintlig\r\nverksamhet. Vi har i dag en glädjande snabb\r\nproduktivitetsutveckling i de offentliga\r\nverksamheterna. Nya styrsystem och minskade\r\nköer i vården speglar den förnyelse som pågår av\r\nden offentliga verksamheten.</pre><pre>Skatteutjämningsreformen, som riksdagen fattat\r\nbeslut om och som genomförs från årsskiftet,\r\nkommer att ytterligare påskynda den här\r\nutvecklingen. Dels genomförs en utjämning mellan\r\nfattiga och rika kommuner, dels ökar den\r\nkommunala självbestämmanderätten och\r\nmöjligheterna till egna lokala, effektiva\r\nverksamhetsformer i kommunerna.</pre><pre>De skatteintäkter som angavs i beräkningarna för\r\nskattereformen har tyvärr inte blivit verklighet. På\r\ngrund av den intäktsminskning som följer av\r\narbetslöshet och lågkonjunktur har\r\nbudgetunderskottet ökat. Besparingar i anslag till\r\noffentliga utgifter kommer därför att bli\r\nnödvändiga.</pre><pre>Det är viktigt att understryka att besparingar och\r\nutgiftsminskningar måste utformas så att alla får\r\ndela på bördorna. Grundtryggheten och\r\nmiljöansvaret måste försvaras i ett kärvt\r\nbudgetläge.</pre><pre>Den avtalsrörelse som vi nu befinner oss i början av\r\nfår en avgörande betydelse för de kommande årens\r\nekonomiska utveckling i vårt land. Den kommer att\r\navgöra Sveriges möjligheter till snabb återhämtning\r\ni ekonomin.</pre><pre>Parterna på arbetsmarknaden skall ha ett stort\r\nansvar. För 1993 är det ansvaret extra stort. Ett\r\navtal på fel nivå kan för lång tid spoliera det\r\nekonomiska restaureringsarbetet och bidra till\r\nytterligare arbetslöshet.</pre><pre>Vi måste återskapa framtidstron i svensk ekonomi\r\noch i svensk industri. Vi behöver positiva exempel -\r\nexempel på vilja att investera och på mod att satsa\r\noffensivt på framtiden. Här har alla inkl.\r\nregeringen ett stort ansvar. Regeringen får inte\r\ntveka att medverka till att möjliggöra de positiva\r\nexemplen på framtidstro i näringslivet. Vi måste gå\r\npå offensiven.</pre><pre>Samtidigt måste satsningarna på modernisering och\r\nupprustning av svensk infrastruktur fullföljas.\r\nMedan de årliga anslagen till investeringar i\r\ninfrastruktur under 80-talet var ca 4,5 miljarder\r\nkronor satsas det innevarande budgetår 13\r\nmiljarder kronor. Det är en radikal förstärkning av\r\ninfrastruktursatsningarna.</pre><pre>Detta kommer att fortsätta. Vi skall bygga ett\r\nstabilt och robust infrastrukturnät. Det är också\r\nregeringens avsikt. Det är rimligt att riksdagen då\r\nfår bedöma och behandla nya förslag från\r\nregeringen ur ett samlat helhetsperspektiv. Jag ser\r\nfram mot en sådan redovisning till vårriksdagen.</pre><pre>Regeringen och riksdagen skall leda landets\r\nutveckling. Vårt land har svåra problem. De är\r\nnedärvda från tidigare decennier, och det gäller nu\r\natt snabbt ta sig ur dem. Ledarskap är därför\r\nviktigt. Vi måste förnya våra välfärdssystem och\r\ngenomföra ett systemskifte i miljöpolitiken.\r\nFramför oss har vi också den centrala uppgiften att\r\nföra Sveriges medlemskapsförhandlingar med EG\r\ntill ett framgångsrikt slut.</pre><pre>EG:s toppmöte i Edinburgh slutade ju positivt - det\r\ntror jag att alla kan stryka under. Respekten för och\r\ntillmötesgåendet av de danska kraven på undantag\r\nfrån Maastrichtöverenskommelsen visar att det\r\nfinns en lyhördhet för folkopinion inom EG.</pre><pre>Beslutet om de danska villkoren tillsammans med\r\nbeslutet att uppta förhandlingar om medlemskap\r\nmed bl.a. Sverige visar också att EG nu väljer\r\nbreddning framför fördjupning av det europeiska\r\nsamarbetet.</pre><pre>De svenska medlemskapsförhandlingarna måste\r\nföras utifrån Sveriges intressen. Sverige skall inte\r\ntveka att ställa egna krav och att samverka kring\r\ndessa förhandlingskrav med andra\r\nmedlemssökande länder.</pre><pre>Allan Larsson tog, mot bakgrund av vissa händelser\r\nunder den senaste tiden, i slutet av sitt anförande\r\nupp frågan om garantin för det finansiella systemet.</pre><pre>Jag vill säga att försäkringsbolag och banker inte\r\ngenom manipulationer bakvägen får ta del av\r\ndenna garanti.</pre><pre>Jag måste göra klart att regeringsförslaget innebär,\r\nvilket Socialdemokraterna stödjer, att man skall\r\nkunna få stöd för att klara det finansiella systemet,\r\nmen det är ingen automatisk garanti. Det är ingen\r\nakut som man utan villkor kan hämta pengar hos.</pre><pre>Förtroendet för de svenska bankerna har under de\r\nsenaste åren naggats ordentligt i kanten. Det är\r\nviktigt att säga att bankerna eller\r\nförsäkringsbolagen i det här läget inte genom\r\nmanipulativa åtgärder ytterligare får försämra det\r\nförtroendet. Etik och moral måste gälla även i\r\nbanksystemet.</pre><pre>Herr talman! Avslutningsvis vill jag säga att det nya\r\nSverige som skall formas ur dagens ekonomiska\r\nrecession lägger grunden för 2000-talet.\r\nÅtgärderna för att stabilisera ekonomin är, trots att\r\nde fått benämningen krispaket, viktiga byggstenar\r\nför regional utveckling, bättre miljöhushållning,\r\narbete och välfärd över hela landet.</pre><pre>Med det, herr talman, yrkar jag bifall till\r\nhemställan i finansutskottets betänkande och\r\navslag på samtliga reservationer, med undantag för\r\nreservation 22, som jag yrkar bifall till. Jag yrkar\r\nockså avslag på den meningsyttring från\r\nVänsterpartiet som fogats till betänkandet.</pre><pre>Anf. 9  ALLAN LARSSON (s) replik:</pre><pre>Herr talman! Per-Ola Eriksson talar i dag ensam för\r\nden borgerliga majoriteten. Det är ingen lätt\r\nuppgift. Det är Per-Ola Erikssons uppgift att skyla\r\növer den enda vägens misslyckanden. Det blir litet\r\nförvirrat, och jag tror att Per-Ola Eriksson själv\r\nkänner att denna argumentation inte bär.</pre><pre>Nu är det inte Per-Ola Eriksson som är arkitekten\r\nbakom den här politiken. Den som har\r\nhuvudansvaret finns här i kammaren, men deltar\r\ninte i debatten. Lars Tobisson är tänkaren bakom\r\npolitiken. Det är han som har styrt den borgerliga\r\nmajoriteten i de beslut som har lett oss in i den här\r\nsituationen, hela vägen fram till sammanbrottet.\r\nPer-Ola Erikssons öde är att han har hamnat i dåligt\r\nsällskap.</pre><pre>Per-Ola Eriksson tar till brösttoner. Han anklagar\r\nmig för dubbelspel. Rösten är Erikssons, men\r\norden är Tobissons. När det gäller bensinskatten\r\nvet ju alla hur det var. Under sommaren kunde vi\r\navlyssna finansministerns många uttalanden om att\r\nbensinskatten skulle höjas. Upphovsrätten bör\r\nfinnas på rätt ställe.</pre><pre>Per-Ola Eriksson talar om att skjuta upp\r\nproblemen. Det handlar inte om att skjuta upp\r\nproblemen. Det handlar om något som är väldigt\r\nviktigt, nämligen att tänka igenom hur åtgärderna\r\nskall sättas in för att vi skall få den bästa långsiktiga\r\neffekten för statsfinanserna och den bästa\r\nkortsiktiga effekten för konjunkturen. Det är den\r\ndebatt som pågår runt om i samhället. Har inte Per-\r\nOla Eriksson lagt märke till den diskussionen? Har\r\ninte Per-Ola Eriksson noterat att det som är vårt\r\nhuvudproblem är att vi har en tillväxtkris i Sverige,\r\ntill skillnad från i andra länder, blir nästa år det\r\ntredje året med minskande produktion? Det är\r\ndetta som fördjupar problemet i statsfinanserna.\r\nDet är detta som man måste göra någonting åt. Det\r\när därför som vi har fört diskussionen om en annan\r\nuppläggning.</pre><pre>Det som Per-Ola Eriksson har att försvara är ju\r\nmissräkningarnas politik. För näringslivet\r\nförväntade man sig ett uppsving, men i stället har\r\nmängder av företag slagits ut. Det var en djup\r\nmissräkning för näringslivet och för löntagarna,\r\nsom väntade sig jobb och inkomster men som fått\r\narbetslöshet. Det var en missräkning för de\r\nborgerliga väljarna, som hade väntat sig\r\nvårdnadsbidrag, bättre sjukförsäkring och höjd\r\ngrundpension. Inget av detta kan genomföras. Det\r\när Per-Ola Erikssons öde att stå här och skyla över\r\ndetta. Jag förstår att det inte är lätt, och det är inte\r\növertygande.</pre><pre>Anf. 10  PER-OLA ERIKSSON (c) replik:</pre><pre>Herr talman! Jag förstår att Allan Larsson försöker\r\nföra debatten om sällskapet, då han inte vill föra\r\ndebatten om sakfrågorna.</pre><pre>Jag vill till Allan Larsson säga att jag inte känner att\r\njag har hamnat i dåligt sällskap. Jag behöver inte\r\nheller försvara något som jag inte tror på. Den\r\npolitik som regeringspartierna har bestämt sig för\r\när jag övertygad om håller för 1990-talet. Den är\r\nnödvändig, eftersom den politik som\r\nSocialdemokraterna förde Sverige in på under\r\n1980-talet hade kollapsat.</pre><pre>Jag är något förvånad över att Socialdemokraterna,\r\nframför allt Allan Larsson, inte vill bekämpa\r\ninflationen och göra det till en central del i en\r\nekonomisk politik. I Socialdemokraternas\r\nreservation, som Allan Larsson visserligen inte har\r\nundertecknat, står det att det är en central uppgift\r\natt bekämpa inflationen, att minska\r\nbudgetunderskottet och att försvara\r\nkonkurrenskraften i exportindustrin.</pre><pre>I Allan Larssons inledningsanförande och i\r\ndebattartiklar har jag fått intrycket att Allan\r\nLarsson inte står bakom den politik som hans\r\npartikolleger i finansutskottet har undertecknat.\r\nHan har ett eget spår vid sidan om de övriga.</pre><pre>Jag vill också ha tillväxt i ekonomin. Det är\r\nnödvändigt för att vi skall kunna klara reformen,\r\nfortsätta att skapa trygghet för människorna, klara\r\nsjukvården, omsorgen, skolan osv.</pre><pre>Men det är också viktigt att vi har en tillväxt med\r\nriktigt innehåll. Den tillväxt som vi hade under\r\n1980-talet var det mycket luft i. Vi hade då en\r\nenorm ökning av inflationen. Det var en såpbubbla\r\nsom blåstes upp och som sprack, och vi har sett\r\nkonsekvenserna av det.</pre><pre>Allan Larsson sade i sitt inledningsanförande att vi\r\nstramar åt för mycket, men i allt väsentligt är det\r\nSocialdemokraterna som förslår åtstramningar. Vi\r\nhade exempelvis ett annat förslag vad gäller\r\nbensinskatten. Vi ville höja koldioxidskatten och\r\nsvavelskatten, och vi ville göra ytterligare\r\nbesparingar, men Socialdemokraterna sade nej till\r\nden typen av åtgärder.</pre><pre>I efterhand verkar det som om Socialdemokraterna\r\nförsöker att fly från det där. Stå för innehållet i\r\nförslaget! Försök inte att lägga skuldbördan på\r\nnågon annan! Jag tycker att det hör till\r\nhederligheten att man också står för att man har\r\nsagt nej till förslag i en uppgörelse.</pre><pre>Anf. 11  ALLAN LARSSON (s) replik:</pre><pre>Herr talman! Per-Ola Eriksson tror på politiken,\r\noch han har stått upp lika trosvisst i debatt efter\r\ndebatt under ett och ett halvt år. För varje debatt\r\nsom har förts har vi sett hur utvecklingen blir allt\r\nsämre, hur utsikterna försämras och hur\r\nunderskottet i statsfinanserna växer, men Per-Ola\r\nEriksson tror på politiken.</pre><pre>Finns det någon mer än Per-Ola Eriksson som inte\r\nhar upptäckt att den enda vägens politik har brutit\r\nsamman, att den politiken är slut? T.o.m.\r\nstatsministern har ju fått konstatera att ett\r\nmisslyckande är ett misslyckande, men Per-Ola\r\nEriksson tror på denna politik. Jag gratulerar Per-\r\nOla Eriksson till denna trosvisshet. Den måste\r\nhjälpa mycket i en svår situation.</pre><pre>Jag undrar vad Per-Ola Eriksson tror på, eftersom\r\nvi inte vet vilken ekonomisk politik som skall gälla\r\nframöver. Vi vet inte vilken finanspolitik och vilken\r\npenningpolitik som skall gälla. Jag gratulerar ännu\r\nen gång till tron på en politik vars inriktning vi ännu\r\ninte har fått redovisad och framlagd för riksdagen.</pre><pre>Per-Ola Eriksson försökte göra en poäng av att jag\r\ninte skulle stå bakom den socialdemokratiska\r\nreservationen. Jag har alldeles nyss stått i\r\ntalarstolen och talat för den. Per-Ola Eriksson får\r\nväl nöja sig med det.</pre><pre>Jag råkade vara sjuk den vecka då reservationen\r\nskulle undertecknas. Jag försökte bespara Per-Ola\r\nEriksson att bli smittad av min snuva. Det borde jag\r\nräknas till godo och inte belastas för.</pre><pre>När det gäller frågan om bensinskatt och andra\r\ntyper av skatter, vill jag bara säga att Per-Ola\r\nEriksson inte var riktigt med vid de tillfällen då\r\ndessa frågor förhandlades och avgjordes. Jag vet\r\ninte var Per-Ola Eriksson var då. Men vi som höll\r\npå under några dagar och nätter vet hur det gick till.\r\nDet som Per-Ola Eriksson nu talar om som ett\r\nalternativ till den av Anne Wibble föreslagna\r\nhöjningen av bensinskatten fördes aldrig fram som\r\nregeringens förslag. Det stoppades i statsministerns\r\nkansli. Vi fick inte höra det här förrän långt senare.\r\nJag vet inte om Per-Ola Eriksson känner till det här,\r\nmen vi som satt runt förhandlingsbordet vet hur det\r\ngick till. Därför har inte Per-Ola Erikssons\r\nuttalande något värde i det här sammanhanget.</pre><pre>Anf. 12  PER-OLA ERIKSSON (c) replik:</pre><pre>Herr talman! Jag är inte särskilt lättsmittad. Men\r\nom det var av hänsyn till mig som Allan Larsson\r\ninte kom till utskottet när han var förkyld, tackar\r\njag naturligtvis för det. Det var synd att Allan\r\nLarsson inte kunde vara med.</pre><pre>Allan Larsson undrade var jag befann mig under\r\nkrisförhandlingarna. Jag satt i ett rum som låg så\r\nnära det rum där förhandlingarna pågick som\r\nmöjligt. Jag kan försäkra Allan Larsson att jag hade\r\nmycket god insyn i de olika turerna.</pre><pre>Om vi skall tala om misslyckanden, så får vi i så fall\r\ngemensamt bära ansvaret för misslyckandet. Det\r\nmisslyckande statsministern talade om var att vi\r\ninte kunde behålla den fasta växelkursen.\r\nSocialdemokraterna orkade faktiskt inte med. När\r\nvi skulle slåss in i det sista för att bevara den fasta\r\nväxelkursen passade Socialdemokraterna på att gå\r\nhem och sova. Man gav upp Man hade inget besked\r\natt ge. Jag tror att man gjorde så för att man inte\r\norkade politiskt. Det var förstås en kapitulation.\r\nMen vi alla - Allan Larsson, jag och alla andra\r\npolitiker från regeringspartierna och\r\nSocialdemokraterna - delar ansvaret för att vi inte\r\nkunde behålla den fasta växelkursen. Trycket var\r\nhårt.</pre><pre>Jag tror att det är mycket viktigt att vi i det fortsatta\r\narbetet med att restaurera svensk ekonomi tar fasta\r\npå den enighet som ändå skapades under de veckor\r\ni september då vi fick fram de här paketen. Jag\r\nhoppas att det beslut riksdagen snart skall fatta\r\nkommer att utgöra en viktig byggsten i det fortsatta\r\narbetet för att få fart på tillväxten i svensk ekonomi,\r\nför att behålla en låg inflation och för att få ökade\r\nresurser för att skapa livskraft i hela landet genom\r\natt få fram flera småföretag.</pre><pre>Det är viktigt att de åtgärder som kom bort i\r\nförhandlingarn bl.a. på grund av\r\nSocialdemokraterna, nämligen ett ordentligt\r\nskattesänkningspekt för småföretagen, skyndsamt\r\nmåste läggas på riksdagens bord. Vi måste göra\r\n1990-talet till småföretagens årtionde. Vi skall göra\r\nSverige till Europas bästa småföretagarland. Det\r\nförutsätter att vi inte lägger ökade bördor på\r\nsmåföretagen. Det har i debatten funnits tendenser\r\ntill att Socialdemokraterna helst skulle vilja riva\r\nupp beslutet att sänka arbetsgivaravgiften. Det\r\nskulle ha varit förödande om man hade fullföljt den\r\nlinjen. Jag är glad för att man numera står bakom\r\nkrisuppgörelsen även i denna del. Ta vara på denna\r\nenighet. Jag tror att Sveriges ekonomi och den\r\nsvenska befolkningen behöver den för 1990-talets\r\nsvåra stormar.</pre><pre>Förste vice talmannen anmälde att Allan Larsson\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 13  JOHAN LÖNNROTH (v) replik:</pre><pre>Herr talman! Per-Ola Eriksson talade om en fast\r\nregeringspolitik. I sitt replikskifte med Allan\r\nLarsson sade Per-Ola Eriksson också att Allan\r\nLarsson hade ett eget spår.</pre><pre>Jag skulle vilja ställa en fråga om Centerpartiets\r\nEG-politik. Såvitt jag har förstått - bl.a. efter att ha\r\nlyssnat på Lars Tobisson i går på\r\nRiksbanksseminariet - är strävan att komma med i\r\nValutaunionen en av hörnpelarna i regeringens\r\nekonomiska politik. Det måste åtminstone på\r\nnågot sätt påverka den diskussion som i dag pågår\r\ninom regeringspartierna om vilken inflationsnorm\r\nman eventuellt skall välja, vilken valutaknytning\r\nman skall välja, hur man skall anpassa sig till\r\nkonvergensvillkoren i Maastrichtavtalet osv. Vilka\r\ninitiativ, Per-Ola Eriksson, tar Centerpartiet? Om\r\njag har förstått rätt säger ni nej till svenskt\r\nmedlemskap i Valutaunionen. Hur påverkar det ert\r\nagerande i regeringspolitiken och i de ekonomisk-\r\npolitiska diskussioner som i dag pågår bland\r\nregeringspartierna?</pre><pre>Anf. 14  PER-OLA ERIKSSON (c) replik:</pre><pre>Herr talman! Johan Lönnroth har fått en sak om\r\nbakfoten. Det är faktiskt inte bara en sak, men nu\r\ngäller det EMU. Centern har inte lagt fram något\r\nförslag - och avser inte heller att göra det - där vi\r\ntar avstånd från EMU. Jag vet inte riktigt varifrån\r\nJohan Lönnroth har fått denna ide . Han försöker\r\nsprida en myt.</pre><pre>Vi har talat om vad som har skett i Europa på\r\nvalutasamarbetets område. Problemen är stora.\r\nDen grundläggande ursprungstanken med EMU\r\noch valutasamarbetet måste naturligtvis anpassas\r\ntill den verklighet som vi lever i. Det bör finnas en\r\nöppenhet för länderna att finna lösningar som\r\nlångsiktigt skapar ett stabilt valutasamarbete. Det\r\när viktigt att säga att valutsamarbetet inte bara skall\r\nbegränsas till de länder som ingår i EG eller som\r\nkanske kan förväntas bli medlemmar i EG. Det\r\nsom har skett under hösten visar att vi har\r\nanledning att eftersträva ett nära samarbete även\r\nmed flera andra länder, även i Europa. Vi behöver\r\nfasta spelregler på valutaområdet. Det är detta vi\r\nhar sagt - ingenting annat.</pre><pre>Anf. 15  JOHAN LÖNNROTH (v) replik:</pre><pre>Herr talman! Jag har kanske gått på uppgifter i\r\nmassmedia som helt saknar täckning, och då får jag\r\nnaturligtvis be om ursäkt. Men jag känner mig\r\nfortfarande inte helt säker på att det inte ligger\r\nnågot i frågan. Jag preciserar frågan: Det finns\r\nsåledes ingen som helst dissonans i\r\nregeringspartierna och i regeringssamarbetet när\r\ndet gäller den entydiga strävan att Sverige skall bli\r\nmedlem i Valutaunionen som en hörnpelare i den\r\nekonomiska politiken? Jag har t.ex. hört Lars\r\nTobisson tala om detta tidigare. Det finns således\r\ningen som helst tveksamhet inom Centerpartiet om\r\natt detta kommer att skapa spänningar inom\r\nregeringen och inom den ekonomiska politik som\r\nni skall forma gemensamt? Är detta rätt uppfattat?</pre><pre>Anf. 16  PER-OLA ERIKSSON (c) replik:</pre><pre>Herr talman! Johan Lönnroth tog upp en fråga som\r\ninte i första hand gäller betänkandet om den\r\nekonomiska politiken, men jag vill ändå svara på\r\nden.</pre><pre>Det är Johan Lönnroths sak om han faller för\r\nvilseledande uppgifter i massmedia. Jag kan bara\r\nhänvisa till den presskonferens som företrädare för\r\nCenterns partistyrelse skall ha senare i dag. Det\r\ninnebär ingen konflikt med regeringpartiernas\r\nambitioner att ansluta Sverige till EG och att\r\neftersträva ett nära samarbete inom valutområdet.\r\nHändelserna i Danmark kan naturligtvis inte\r\nförbises. Vi kan inte skapa en situation där det finns\r\nspänningar mellan de nordiska länderna. Det måste\r\nfinnas en öppenhet och jag tror att alla partier inser\r\ndet.</pre><pre>Vänsterpartiet har i sin särskilda meningsyttring\r\ngjort ett stort nummer av bensinskattehöjningen.\r\nMan talar ibland om regionalt differentierad\r\nbensinskatt. Ja, det är faktiskt ett krav som Centern\r\nhar drivit under många år. Det började 1946 med\r\nen motion i riksdagen av Gunnar Hedlund. Om vi\r\ninte hade mött motstånd från andra partier mot en\r\nregionalt differentierad bensinskatt, så skulle vi i\r\ndag ha haft en sådan.</pre><pre>Jag har märkt att det i debatten ibland sägs att vi\r\nborde ha regionalt differentierad bensinskatt. Om\r\ndet finns ett brett önskemål om det, så är vi inte\r\nointresserade av en sådan åtgärd. Men det har\r\nhittills förhindrats, inte minst av\r\nSocialdemokraterna.</pre><pre>Vi står alltså bakom det krav som Gunnar Hedlund\r\nframförde 1946, det år då jag föddes.</pre><pre>(forts. 7 §)</pre><pre>Ajournering</pre><pre>Kammaren beslöt kl. 10.51 på förslag av förste vice\r\ntalmannen att ajournera förhandlingarna till kl.\r\n11.00 då den avbrutna voteringen skulle fortsättas.</pre><pre>Återupptagna förhandlingar</pre><pre>Förhandlingarna återupptogs kl. 11.00.</pre><pre>6 §  Beslut rörande utskottsbetänkanden som\r\nslutdebatterats den 15 december (forts. från 4 §)</pre><pre>Finansutskottets betänkande FiU8 (forts.)</pre><pre>Återförvisningsyrkandet</pre><pre>Kammaren avslog med 301 röster mot 22 det av Ian\r\nWachtmeister under överläggningen framställda\r\nyrkandet om återförvisning av ärendet till utskottet\r\nför ytterligare beredning.</pre><pre>Mom. 1(avslag på propositionen)</pre><pre>Utskottets hemställan bifölls med 164 röster mot\r\n159 för reservation 1 av Hans Gustafsson m.fl.</pre><pre>Mom. 4(lokalisering av den nya särskilda\r\nfastighetskoncernen för högskolefastigheter till\r\nGöteborg)</pre><pre>Utskottets hemställan bifölls med 303 röster mot 12\r\nför meningsyttringen av Johan Lönnroth. 5\r\nledamöter avstod från att rösta.</pre><pre>Mom. 7(förvaltningen av nationella\r\nkulturinstitutioner)</pre><pre>Utskottets hemställan bifölls med 180 röster mot\r\n140 för reservation 2 av Hans Gustafsson m.fl. 3\r\nledamöter avstod från att rösta.</pre><pre>Mom. 11(förvaltningen av försvarets fastigheter)</pre><pre>Utskottets hemställan bifölls med 179 röster mot\r\n140 för reservation 3 av Hans Gustafsson m.fl. 3\r\nledamöter avstod från att rösta.</pre><pre>Övriga moment</pre><pre>Utskottets hemställan bifölls.</pre><pre>Skatteutskottets betänkande SkU10\r\npMom. 1 (upphävande av betalningslagen och\r\ninförande av nya kontrollbestämmelser)\r\nUtskottets hemställan bifölls med 182 röster mot\r\n135 för reservationen av Lars Hedfors m.fl. 1\r\nledamot avstod från att rösta.</pre><pre>Mom. 2 (kompletterande lagstiftning m.m.)\r\nUtskottets hemställan bifölls.</pre><pre>Lagutskottets betänkande LU17\r\np Utskottets hemställan bifölls.</pre><pre>Lagutskottets betänkande LU18\r\np Utskottets hemställan bifölls.</pre><pre>Lagutskottets betänkande LU19\r\np Utskottets hemställan bifölls.</pre><pre>Lagutskottetsbetänkande LU20\r\np Utskottets hemställan bifölls.</pre><pre>Lagutskottets betänkande LU21\r\np Utskottets hemställan bifölls.</pre><pre>Lagutskottets betänkande LU 25\r\np Utskottets hemställan bifölls.</pre><pre>Socialutskottets betänkande SoU11\r\np Utskottets hemställan bifölls.</pre><pre>Socialutskottets betänkande SoU12\r\npUtskottets hemställan bifölls med 182 röster mot\r\n139 för reservationen av Bo Holmberg m.fl. 1\r\nledamot avstod från att rösta.</pre><pre>Socialutskottets betänkande SoU13\r\np Utskottets hemställan bifölls.</pre><pre>Justitieutskottets betänkande JuU15\r\np Utskottets hemställan bifölls.</pre><pre>7 §(forts. från 5 §)  Åtgärder för att stabilisera\r\nden svenska ekonomin</pre><pre>Anf. 17  Finansminister ANNE WIBBLE\r\n(fp):</pre><pre>Fru talman! För knappt två veckor sedan\r\npresenterade jag i denna kammare fem riktlinjer\r\nför den ekonomiska politik som regeringen tänker\r\nföra under de kommande åren, ett program för\r\nstabila priser och därmed för tillväxt, nya jobb och\r\nen stabil grund för välfärden.</pre><pre>Jag är övertygad om att vi alla här är överens om att\r\nden ekonomiska situationen i dag är mycket\r\nbesvärlig. Många människor är själva arbetslösa\r\neller har någon anhörig som är arbetslös eller som\r\nriskerar att bli av med jobbet. Det är för många en\r\nmycket otrygg situation.</pre><pre>Orsakerna till det här läget finns beskrivna i\r\nutskottets betänkande. Industrikris, finanskris och\r\nkris i de offentliga finanserna är en följd både av\r\nlångsiktigt strukturella problem i den svenska\r\nekonomin och den akuta överhettning som\r\npräglade andra hälften av 1980-talet. Problemen är\r\nvälkända och det hjälper föga att veta att det hade\r\nvarit lättare att lösa dem för fem eller tio år sedan.</pre><pre>Vad människor nu vill se är hur vi skall komma bort\r\nfrån problemen och i stället få tillbaka en tillväxt.\r\nTillväxten ger den ökade välfärd som är målet för\r\nden ekonomiska politiken. Tillväxt är samma sak\r\nsom stigande inkomster, fler jobb, väl fungerande\r\ndagis, hemtjänst, sjukvård och annat som väldigt\r\nmånga människor är beroende av i sin vardag.</pre><pre>Låt mig omedelbart slå fast att det finns goda\r\nförutsättningar för en bättre ekonomisk utveckling.\r\nDe beslut, som jag hoppas kammaren kommer att\r\nfatta i dag, kommer att hjälpa rejält. Det kommer\r\natt börja med en stigande export genom att våra\r\nutlandskonkurrerande företag har fått bättre\r\nkonkurrenskraft. Låga kostnadsökningar, sänkta\r\nlöneskatter och stigande produktivitet är det\r\ncentrala. Det lägre värdet på kronan har ytterligare\r\nökat konkurrenskraften.</pre><pre>Den stigande exporten drar med sig växande\r\nindustriproduktion även hos underleverantörer och\r\nandra företag som säljer i Sverige. För deras skull\r\när sänkningen av arbetsgivaravgifterna med 4,3 %,\r\nsom jag hoppas att kammaren strax skall besluta\r\nom, mycket viktig. Alla företag är faktiskt inte\r\nexporterande, utan det stora flertalet verkar i\r\nSverige och för dem är sänkningen av löneskatterna\r\nhelt avgörande. Det tar en viss tid innan dessa\r\nförbättringar gör sig gällande på arbetsmarknaden,\r\nmen förbättringarna är inom räckhåll och fullt\r\nsynliga.</pre><pre>Nackdelen i den här bilden är de stigande\r\nimportpriserna och den minskning av hushållens\r\nköpkraft som prisökningen för med sig. Det\r\nbetyder i praktiken en minskad inhemsk\r\nefterfrågan. Så blir det alltid när valutan sjunker i\r\nvärde. Så blev det efter devalveringen 1981, efter\r\ndevalveringen 1982 och naturligtvis även nu efter\r\ndeprecieringen nu i höst. Men det finns också\r\nmöjligheter att motverka detta.</pre><pre>Den låga aktivitetsnivån i ekonomin, som många\r\nhar talat om i dag på förmiddagen, är ett mycket\r\nstort problem framför allt därför att den direkt\r\nleder till färre jobb. Därför är de\r\narbetsmarknadspolitiska satsningar, som föreslås i\r\npropositionen och i utskottsbetänkandet, av\r\nmycket stor betydelse. En hög arbetslöshet blir\r\nsärskilt farlig om den resulterar i hög\r\nlångtidsarbetslöshet. Långtidsarbetslöshet är en\r\nsocial tragedi för de berörda människorna. Det är\r\nockså ekonomiskt slöseri, eftersom många\r\npermanent skulle stötas bort från\r\narbetsmarknaden. Det skulle minska våra framtida\r\ntillväxtmöjligheter.</pre><pre>Vad vill då regeringen göra för att öka tillväxten och\r\nfå bukt med arbetslösheten? Många ropar i dag\r\nefter ökade offentliga insatser eller lägre ränta. Jag\r\nvill å det bestämdaste varna för tron att större\r\noffentliga utgifter, s.k. finanspolitiska\r\nstimulansåtgärder, skulle ge de önskade effekterna.\r\nVi har redan nu ett alldeles för stort\r\nbudgetunderskott. En utlösande faktor i höstens\r\nkris var just svårigheterna att finansiera detta\r\nunderskott, och ytterligare ökningar skulle\r\nnaturligtvis driva upp räntan eller pressa ned\r\nväxelkursen. Då skulle effekten bli motsatsen till\r\ndet man ville ha, nämligen ännu lägre tillväxt och\r\nän färre jobb.</pre><pre>Lika bestämt vill jag varna för tron att en kraftig\r\noch omedelbar räntesänkning ned till 5-6 %, som\r\nhar nämnts, skulle fungera som önskat.\r\nRiksbanken skulle förvisso kunna besluta om en\r\nsådan ändring av den korta räntan. Det är, Johan\r\nLönnroth, Riksbanksfullmäktige som fattar sådana\r\nbeslut och inte någon av de parter som Johan\r\nLönnroth nämnde.</pre><pre>Vad skulle effekten bli av detta? Den korta räntan\r\när ju den avkastning som man får på placeringar i\r\nsvenska kronor. Om avkastningen sjunker drastiskt\r\nminskar naturligtvis intresset att placera i\r\nkronpapper. När efterfrågan på svenska kronor\r\nminskar, så sjunker priset på de svenska kronorna\r\noch då sjunker växelkursen ännu mer. Det blir ännu\r\nhögre importpriser och ännu större inflation. Detta\r\nmärks för hushållen direkt i fortsatt\r\nköpkraftsminksning. Det kommer också att märkas\r\ni den långa räntan som just speglar\r\nprisförväntningar. Den långa räntan är faktiskt\r\nviktig för tillväxten, jobben, företagens\r\ninvesteringar och hushållens bostadslån. De två\r\nmetoder, som det ibland har föreslagits att man\r\nskall använda sig av, leder faktiskt till motsatsen till\r\nvad man önskar, nämligen till kraftigare\r\nåtstramning snarare än till högre aktivitet i\r\nekonomin.</pre><pre>För att beskriva vad regeringen avser att göra vill\r\njag låna en formulering av LO-ekonomen Dan\r\nAndersson i Dagens Industri häromdagen:\r\n''Nyckeln är därför inflationsförväntningarna''.\r\nDan Andersson fortsätter i artikeln: ''För att\r\ninflationsförväntningarna skall kunna hållas nere\r\näven med en flytande krona krävs kraftfulla\r\ninsatser mot rådande budgetopportunism...''\r\nOrdvalet budgetopportunism känns kanske inte\r\nriktigt aktuellt en dag som denna när kammaren\r\nstrax skall besluta om minskade offentliga utgifter\r\nmed ungefär 30 miljarder kronor och andra\r\nbudgetförstärkningar med ytterligare 10 miljarder\r\nkronor, en summa på 40 miljarder kronor. Av de\r\ncitat som jag beskrev är det alldeles uppenbart att\r\nLO-ekonomen Dan Andersson delar min\r\nuppfattning att en hög inflation är av ondo och att\r\nen fortsatt låg inflation kräver en stram\r\nbudgetpolitik.</pre><pre>Fru talman! Poängen både i Dan Anderssons och i\r\nmin analys är att en god tillväxt är möjlig bara om\r\ninflationsförväntningarna hålls i schack. Det\r\nbetyder att Sverige behöver just ett sådant program\r\nför prisstabilisering som jag beskrev för två veckor\r\nsedan. Med hänsyn till att inflationens betydelse för\r\nvaraktig tillväxt och varaktig sysselsättning och\r\nvälfärd är så stor bör inflationsmålet överordnas\r\nandras mål.</pre><pre>Grundtanken i denna politik är att det inte finns\r\nnågon konflikt mellan tillväxt och\r\ninflationsbekämpning, i motsats till det intryck som\r\nkanske ibland ges i den allmänna debatten. Tvärt\r\nom är varaktigt låg inflation en nödvändig\r\nförutsättning för tillväxt. Den som noga läser\r\ninläggen från de olika debattörerna inser att den\r\nhär typen av formuleringar, fast undanstoppade i\r\nbrasklappar, alltid finns med, därför att de olika\r\ndebattörerna vet att det förhåller sig på detta sätt.</pre><pre>Vi har i Sverige osedvanligt goda och tydliga\r\nerfarenheter av hög och varierande inflation. 1980-\r\ntalets låne-  och spekulationskarusell manar\r\nsannerligen inte till efterföljd. Den hotar jobben,\r\nvilket många känner av mycket direkt i dag.\r\nInflationen har också andra skadliga effekter. Den\r\nskapar orättvisa och godtyckliga omfördelningar av\r\ninkomster och förmögenheter. Den som lånar\r\ntjänar på inflationen, och den som sparar förlorar.\r\nDen som äger tillgångar tjänar, och den som\r\ningenting har förlorar. Den som har en stark\r\nställning på arbetsmarknaden tjänar, och den som\r\nhar ett vanligt jobb förlorar. Man kan minnas 1980-\r\ntalets huggsexa, som inte precis gynnade vanliga\r\nlöntagare.</pre><pre>Inflationen undergräver också respekten för det\r\nsom skapar välfärd i vårt samhälle: sparande,\r\narbete och företagande. Det blir i stället lönsamt att\r\nspekulera. Mångårigt sparande kan raderas ut på\r\nmycket kort tid. Inflationen uppmuntrar kort sagt\r\nett osunt beteende.</pre><pre>Därför måste vi bestämma oss för på vilken sida vi\r\nstår - på spekulanternas sida eller på spararnas\r\nsida.</pre><pre>Regeringen har bestämt sig. Vi skall undvika att\r\nSverige åter driver in i en inflationskarusell av 80-\r\ntalsmodell. Det är inte bara nödvändigt för\r\ntillväxten, välfärden och jobben. Det är faktiskt\r\näven en moralisk skyldighet.</pre><pre>Hög och varierande inflation ger också negativa\r\neffekter på välfärdens fördelning, vilket jag har\r\nbeskrivit. Den leder också till att\r\nprismekanismerna, och därmed marknadens sätt\r\natt fungera, försämras. Det blir svårare för både\r\nhushåll och företag att fatta ekonomiskt korrekta\r\nbeslut, t.ex. i fråga om investeringar.\r\nFöretagsskattesystemet, som ju är nominellt till sin\r\nnatur, påverkas av inflationstakten på ett ganska\r\nirrationellt sätt, så att den reala avkastningen efter\r\nskatt på olika olika investeringar blir helt olika\r\nberoende på vad det är för slags investeringar och\r\nvad det är för slags finansiering osv. Möjligheterna\r\natt fatta fel beslut vid hög inflation ökar därför\r\nmycket starkt. Sådant leder till sämre\r\nresursanvändning, dvs. mindre effektivitet i\r\nsamhället. Det är samma sak som en sämre tillväxt.</pre><pre>Det är bara om den ekonomiska politiken har en\r\ntydlig inriktning på att motverka uppkomsten av\r\nförväntningar om högre inflation, som det blir\r\nmöjligt att få ned räntan. Eftersom det är så\r\nangeläget att få bort den åtstramning som följer av\r\nhöga räntor, måste den ekonomiska politiken\r\nkraftfullt betona att vi inte accepterar någon ny\r\ninflationsspiral, där priser och löner jagar varandra\r\ni accelererande takt uppåt.</pre><pre>På samma sätt är det med budgetunderskottet.\r\nBudgetunderskottet har ytterst allvarliga effekter\r\npå ekonomin. Det driver upp räntor och priser. Det\r\nförsämrar tillväxten och ökar arbetslösheten. Det\r\nökar de sociala klyftorna, och det försämrar både\r\nvälfärden totalt och dess fördelning.</pre><pre>Budgetunderskottet innebär också att det som\r\ndagens generation konsumerar, det som vi nu\r\nkonsumerar, får framtidens generation betala. I dag\r\nlånar staten i runda tal 20 000 kr per svensk, barn\r\noch pensionärer inräknade. Det måste framtida\r\ngenerationer betala tillbaka.</pre><pre>Statsskulden motsvarar en dopgåva till varje nyfött\r\nbarn med en skuldsedel på nära 100 000 kr. Den\r\nskulden skulle öka mycket raskt om inte den\r\nekonomiska politiken inriktades på en stram\r\nfinanspolitik, med lägre offentliga utgifter och\r\nmindre underskott. En allt större del av\r\nskattepengarna skulle annars behöva gå till att\r\nbetala dessa räntor, i stället för att gå till sjukvård,\r\ndagis, äldreomsorg, utbildning eller andra\r\nangelägna behov. Jag menar att detta självfallet\r\nvore oacceptabelt.</pre><pre>Därför måste vi bestämma oss för vem det är som\r\nskall betala vår konsumtion. Är det vi själva eller\r\nvåra barn och barnbarn?</pre><pre>Regeringen har för sin del bestämt sig. Vi står på\r\nbarnens sida. Därför måste vi betala nu, och vi\r\nmåste fortsätta att sanera budgeten och reducera de\r\noffentliga utgifterna. En sådan budgetsanering är\r\nfaktiskt nödvändig, inte bara för tillväxten,\r\nvälfärden och jobben, utan den är också en\r\nmoralisk skyldighet.</pre><pre>Fru talman! Jag nämnde de höga räntorna. De är\r\nett mycket allvarligt hinder för återhämtningen i\r\nden svenska ekonomin. De utgör till stor del ett pris\r\nsom vi nu betalar för devalveringarna och de stora\r\nprisökningarna under 1980-talet. De blir\r\nnaturligtvis inte lättare att bära för den sakens\r\nskull. Men den här beskrivningen av hur problemen\r\nhar uppkommit visar ändå hur man skall bära sig åt\r\nför få bort problemen. Vad man skall göra är att\r\ntydligt och klart markera att den ekonomiska\r\npolitiken måste skydda oss från att de höjda\r\nimportpriser som vi får, det är alldeles\r\noundgängligt, inte fortplantar sig i orealistiska\r\nkompensationskrav som sedan blir startskottet för\r\nen ny inflaionsspiral. Det är faktiskt med låga\r\nräntor som med jultomten: de kommer bara till den\r\nsom har gjort sig förtjänt av dem.</pre><pre>Fru talman! Det läge som Sverige nu befinner sig i\r\nrymmer både möjligheter och risker. Kronans\r\nminskade värde har bidragit till en stark förbättring\r\nav svensk konkurrenskraft. Rätt utnyttjat kan det\r\nleda till en pånyttfödelse av industrin och många\r\nnya jobb.</pre><pre>Men kronans minskade värde medför också en risk,\r\nsom jag har nämnt, för att man får accelererande\r\npris-  och löneökningar i en ny huggsexa, nya\r\nspiraler uppåt, som driver upp räntan igen och\r\nomintetgör den positiva konkurrenskraftseffekten.\r\nDärför är inriktningen av den ekonomiska\r\npolitiken helt avgörande för sysselsättingen och\r\nvälfärden nu och i framtiden.</pre><pre>Regeringen är fast övertygad om att den skall föra\r\nen politik som tar till vara dessa möjligheter till\r\ntillväxt, jobb och välfärd och som undanröjer den\r\nrisk som jag nämnde.</pre><pre>Får jag till sist, fru talman, svara på Allan Larssons\r\nfråga som gällde en diskussion angående några\r\nfrågeställningar inför beslutet i kammaren på\r\nfredag om bankreglerna eller bankakuten, som den\r\nkallas i folkligt tal. Jag tycker att det är alldeles\r\nsjälvklart att om det finns någon sorts kryphål för\r\nfiffel, är det oerhört angeläget att stoppa sådana.\r\nJag kan åtminstone för min egen del omedelbart\r\nsäga att det är alldeles utmärkt att vi får tillfälle att\r\ndiskutera detta före fredag. Bo Lundgren är\r\nmöjligen precis hemkommen från USA, och jag har\r\ninte kunnat nå honom i pausen. Men jag är helt\r\növertygad om att han delar min uppfattning. Det\r\nhandlar alltså bara om att synkronisera\r\nalmanackor.</pre><pre>(Applåder)</pre><pre>Anf. 18  JOHAN LÖNNROTH (v) replik:</pre><pre>Fru talman! Jag kan godta att det i rent formell\r\nmening är Riksbanksfullmäktige och inte\r\nriksbankschefen som fattar beslut om räntan. Men\r\nmin fråga gäller den reella beslutsmakten. Min\r\nfråga kan formularas på följande sätt: Är det\r\nfinansminister Wibble som har det sista ordet när\r\ndet gäller att avgöra huruvida finanspolitiken är\r\ntillräckligt stram för att det skall vara möjligt att\r\nsänka räntan? Av riksbanschefens framträdande i\r\nfinansutskottet fick man intrycket att det var Bengt\r\nDennis som avgör när vi politiker får den belöning,\r\nsom han uttryckte det, som vi kan få om vi för en\r\ntillräckligt stram finanspolitik. Har finansminister\r\nWibble överlämnat det beslutet till\r\nRiksbanksfullmäktige eller riksbankschefen, vilken\r\ndet nu är?</pre><pre>Det är ingen som förnekar de negativa effekterna\r\nav en högre inflation. Finansministern talar om en\r\ninflationskarusell av 80-talsmodell i den djupaste\r\nlågkonjunktur som Sverige har varit inne i sedan\r\n30-talet. Finansministern lever inte i den verklighet\r\nsom vi har i dag, om hon tror att risken är\r\növerhängande för något sådant just nu.</pre><pre>Jag vill återvända till vad Assar Lindbeck sagt. I\r\nmitt anförande citerade jag Assar Lindbeck. Han\r\nsäger att man inte skall ta åtstramningsbeslut som\r\nträder i kraft nu. Man skall låta besluten om\r\nåstramning träda i kraft senare när\r\nhögkonjunkturen är på gång.</pre><pre>Delar inte finansministern Assar Lindbecks\r\nuppfattning? Varför har i annat fall finansministern\r\ntillsatt honom som ordförande i\r\nKriskommissionen?</pre><pre>Till sist några ord om den stora statsskulden. Visst\r\när den ett problem. Men det finns också\r\nförhoppningar nu om att bytesbalansen skall\r\nuppvisa ett överskott. Det betyder alltså att Sverige\r\nsom nation kan komma att netto låna ut pengar till\r\nutlandet under de kommande åren. Den väsentliga\r\norsaken till tidigare bytesbalansproblem har ju\r\nvarit kapitalavkastningen. Totalt sett lever vi\r\nsvenskar faktiskt under våra tillgångar. Problemet\r\när att de stora fastighetsspekulanterna lånar upp en\r\nmängd pengar och att de nu därför får betala dyra\r\nräntor osv.</pre><pre>Det är alltså fråga om ett omfördelningsproblem.\r\nDet privata finansiella sparandet blir förmodligen\r\nmera positivt än vad det offentliga sparandet blir\r\nnegativt. Det handlar således om att flytta\r\nsparpengarna från den privata till den offentliga\r\nsektorn.</pre><pre>Anf. 19  Finansminister ANNE WIBBLE\r\n(fp):</pre><pre>Fru talman! Det återstår att se om jag kan täcka in\r\nJohan Lönnroths alla olika frågor.</pre><pre>Vi har faktiskt inte på mycket länge haft en rörlig\r\nväxelkurs i det här landet. Riksbankslagstiftningen\r\ntäcker i formell mening egentligen inte den här\r\nsituationen. Det som jag tycker är väsentligt\r\nbeträffande det sätt på vilket den här frågan\r\nhanteras i alla länder är det naturliga samarbetet\r\noch samspelet mellan finanspolitik och\r\npenningpolitik. Båda politikområdena kan\r\nnämligen försvåra för eller hjälpa varandra.\r\nSjälvfallet kommer regeringens makt - eller vad\r\nman nu skall kalla det för - från riksdagen. Likaså\r\nkommer Riksbankens mandat från riksdagen. Det\r\när således fullständigt naturligt med ett samspel\r\nhär. Jag tror inte att det kommer att skapa några\r\nsom helst problem.</pre><pre>Johan Lönnroth menade att det var alldeles galet\r\natt nu varna för en kommande inflationsspiral. Jag\r\ntror att det, tyvärr, är högst befogat att varna just\r\nnu, därför att det är nu som man skall lägga\r\ngrunden till en varaktigt låg inflationstakt. Vi har\r\ntillkämpat oss en sådan med ganska stor möda och\r\ntill ett mycket högt pris för förfärligt många\r\nmänniskor. Flera hundra tusen människor har\r\npersonligen fått betala ett högt pris i form av dels\r\natt jobbet gått förlorat, dels en lägre\r\nkonsumtionsstandard.</pre><pre>Jag tycker att vi när det gäller dessa människor är\r\nskyldiga att se till att vi inte omintetgör vad de till\r\nett högt pris gjort, att vi inte omintetgör den vinst\r\nsom hela samhället fått genom att vi har fått ner\r\nprisökningstakten. Nu måste vi se till att vi inte\r\nskapar grogrund för en ny sådan här karusell.</pre><pre>Johan Lönnroth vet säkert lika väl som jag hur lätt\r\nsådana här karuseller och huggsexor uppkommer.\r\nNär man tycker att man skall kompensera sig för\r\nlitet mer, skall andra också göra det. Sedan går det\r\nganska snabbt, tyvärr, att få i gång en sådan här\r\nspiral. Jag tycker att det vore orättfärdigt gentemot\r\ndem som har fått göra så stora uppoffringar för att\r\nvi skall få ner inflationen.</pre><pre>Sedan talade Johan Lönnroth om Assar Lindbeck\r\noch om ett ikraftträdande senare när det gäller\r\nolika åtgärder. Ja, det är faktiskt precis sådana\r\nåtgärder som föreslås i proposition 50 och som\r\nbehandlas i det utskottsbetänkande som rör dagens\r\närende. Det gäller ett stort antal åtgärder med\r\nikraftträdande successivt. Det här är en mycket\r\nklok filosofi - en filosofi som både regeringen och\r\nSocialdemokraterna i hög grad har utnyttjat. Vi\r\nkommer säkert, tror jag, att utnyttja den framöver\r\nockså.</pre><pre>Vidare talades det om det privata sparandet. Det\r\nförvånar mig en aning att höra Johan Lönnroth säga\r\natt det är bra med ett privat sparande - undrens tid\r\när kanske inte förbi.</pre><pre>Självfallet är det utomordentligt bra att vi har ett\r\nprivatsparandeöverskott som är större än vårt\r\noffentliga underskott. Det gör att det i dag inte är\r\nså svårt att finansiera underskottet. Men detta\r\nberor på att investeringarna är alldeles för små. Vad\r\ndet handlar om är ju att vi måste få ner det\r\noffentliga underskottet, så att vi kan finansiera\r\näven kommande investeringsökningar - annars kan\r\nvi inte få fram några jobb. Detta är poängen med\r\nsparandebalansen, och det vet säkert Johan\r\nLönnroth också.</pre><pre>Anf. 20  JOHAN LÖNNROTH (v) replik:</pre><pre>Fru talman! Finansministern är naturligtvis i sin\r\nfulla rätt att varna för en inflationsspiral. Men det\r\nstora problemet just nu är den kraftigt växande\r\narbetslösheten. Det är förvånande att\r\nfinansministern inte går in på detta stora problem,\r\ndvs. hur vi skall få ner den stora och växande\r\narbetslösheten. Den stora arbetslösheten är bl.a.\r\nmycket dyr. Den kostar så att säga i\r\nbudgetunderskott. En stor del av nuvarande\r\nbudgetunderskott, ja, den dominerande delen av\r\ndetta, beror på den stora arbetslösheten.</pre><pre>Vad Assar Lindbeck menade var att man skulle\r\nvänta med att låta åtgärderna träda i kraft tills en\r\nhögkonjunktur var på gång. Beträffande de\r\nåtgärder som nu föreslås av regering och\r\nutskottsmajoritet kommer ikraftträdandet just\r\nunder en djup lågkonjunktur, och det ökar\r\nytterligare arbetslösheten.</pre><pre>Jag hyllade inte det privata sparandet i största\r\nallmänhet. I stället sade jag: I och med att det\r\nprivata finansiella sparandet kan komma att bli\r\ntotalt sett större än vad den offentliga sektorns\r\nfinansiella sparande totalt går med minus, finns det\r\nfaktiskt möjligheter att flytta om, att omvandla\r\ndetta privata sparande som i dag inte går till\r\ninvesteringar och nya jobb. Det gäller att omvandla\r\ndetta sparande till investeringar. Genom statliga\r\nbeställningar och genom att ge tillbaka de 7,5\r\nmiljarderna till kommuner och landsting kan det\r\nprivata sparandet omvandlas till en mindre\r\narbetslöshet, och därmed på sikt också till ett\r\nminskat budgetunderskott.</pre><pre>Det som regering och, tyvärr, också\r\nsocialdemokrater har ställt upp på är en ren\r\nsamhällsekonomisk förlustaffär i och med att man i\r\nen djup lågkonjunktur vidtar dessa dramatiska\r\nåtstramningsåtgärder. Sådana måste komma\r\nsenare. Det blir svårt för oss alla. Men att göra det\r\nnu är att göra det vid helt fel tidpunkt.</pre><pre>Anf. 21  Finansminister ANNE WIBBLE\r\n(fp):</pre><pre>Fru talman! Jag framhöll i mitt inlägg att en\r\nexpansiv finanspolitik skulle leda till en\r\nåtstramning, därför att underskott, utgiftsnivåer\r\noch skattenivåer är så höga i dag. Således får man\r\ninte de gamla vanliga keynesianska effekterna.</pre><pre>Jag gick också igenom hur jag resonerat i följande\r\navseende. En så kraftig penningpolitisk expansion\r\nsom vissa förespråkat - ner till 5-6 % beträffande\r\nden korta räntan - skulle inte heller fungera. Den\r\nskulle också leda till negativa effekter genom\r\ninflationsförväntningar, lång ränta och ytterligare\r\nväxelkursdepreciering - och därmed en\r\nåtstramning. De här två teknikerna fungerar inte\r\nom man, i likhet med mig, faktiskt vill föra en\r\npolitik som har en god chans att lyckas med att\r\nskapa vad vi alla vill ha, nämligen mer av tillväxt\r\noch jobb samt en stabil bas för en social välfärd.</pre><pre>Vad man skall göra är att se till att man rör sig\r\nförsiktigt och försöker få ner räntan, den i dag mest\r\nåtstramande faktorn. Man får ta det ganska\r\nförsiktigt och se till att man parerar och har en\r\nfinanspolitik som håller nere\r\ninflationsförväntningarna och som därmed gör det\r\nmöjligt att successivt lätta på penningpolitiken. Det\r\nkan synas konstigt att ha en finanspolitisk, låt oss\r\nsäga, keynesiansk åtstramning. Men poängen är att\r\ndet härmed blir möjligt att lätta på\r\npenningpolitiken, så att summan beträffande\r\neffekterna av de här båda åtgärderna - det är ju\r\nsumman som är intressant för hela ekonomin - blir\r\nen expansiv effekt, en stimulanseffekt, på\r\nekonomin och en bättre situation för företag,\r\ninvesteringar, jobb och människor. Det är den\r\nenkla tanken här. Jag tror att den vinner allt större\r\ngehör hos många som tänker igenom litet grand hur\r\ndet förhåller sig med de rörliga växelkurserna, som\r\nju är en helt ny situation.</pre><pre>Till slut något om detta med att säga att vi skall göra\r\nsaker sedan. Tyvärr har vi - det gäller borgerliga,\r\nsocialdemokrater och andra, för jag vill inte helt\r\nskylla ifrån mig - sagt alltför många gånger i denna\r\nkammare under 15-20 års tid att det nu av det ena\r\neller det andra skälet inte passar med en\r\nanpassning, omställning eller förnyelse. Det gör vi\r\nsedan, vid något bättre tillfälle. Men sedan har visat\r\nsig vara liktydigt med aldrig. Därför har vi i dag så\r\nstora problem. Sanningens minut kom ju när\r\nproblemen blev så akuta. På något sätt exploderade\r\nallt på en gång.</pre><pre>Att skjuta problemen på framtiden, i synnerhet när\r\ndet finns så stora skulder i hela ekonomin som nu,\r\nvore utomordentligt livsfarligt och skulle vara till\r\nstor sorg och förtret för de människor i det här\r\nlandet som vi ändå vill skall få förbättringar. Det\r\nkommer jag inte att medverka till.</pre><pre>Anf. 22  BO G JENEVALL (nyd) replik:</pre><pre>Fru talman! Med mycken respekt för\r\nfinansministerns stora kunnande, jämfört med\r\nmitt, och obegränsade tillgång till duktiga rådgivare\r\nvill jag i alla fall ifrågasätta det kloka i att inte aktivt\r\nsätta ned räntan.</pre><pre>Jag tycker att man skall vara litet ödmjuk mot alla\r\nde experter, och de är ganska många, som har en\r\nannan uppfattning. Vi har dessutom inte haft den\r\nhär situationen i Sverige tidigare, i varje fall inte på\r\nmycket länge. Det är en annorlunda situation, i ett\r\nläge med en mycket låg inflation. Jag är medveten\r\nom att den kommer att stiga något, men det är på\r\ngrund av de åtgärder som regeringen och riksdagen\r\nhar vidtagit.</pre><pre>Jag tror inte att det är någon större risk för en\r\ninflationsspiral, under förutsättning att vi kan hålla\r\nlönerna i schack, vilket naturligtvis en nedsättning\r\nav räntan starkt skulle medverka till. Vi har i varje\r\nfall haft en deflation. Vi får vara mycket noga med\r\natt vi inte bromsar oss in i en depression. Då har vi\r\nverkligen försatt oss i en ohållbar situation.</pre><pre>Vi kan enligt min uppfattning aldrig spara oss ur en\r\nsådan här situation. Vi måste givetvis spara så\r\nmycket vi på något vis kan för att få ned det\r\nstrukturella budgetunderskottet. Det är självklart.\r\nMen de stora bristerna och större delen av\r\nbudgetunderskottet beror på minskade och\r\nbristande intäkter. Vi kan bara få ordning på detta\r\ni stor skala genom att få fart på hjulen. Det tror jag\r\nsäkert att vi är överens om.</pre><pre>Jag vill ta upp ytterligare en liten sak beträffande\r\nbankakuten. Jag skall i ärlighetens namn säga att\r\njag inte läst på något vidare när det gäller\r\ndetaljerna. Jag kanske begår fel i det jag säger, men\r\njag förutsätter att regeringen och bankakuten\r\nkommer att se till att staten får så många fysiska\r\nsäkerheter som det är möjligt för de insatser som\r\nstaten gör. Jag menar alltså rent övertagande av\r\nbankernas panter i fastigheter och annat, lika väl\r\nsom att ta pant i deras egen egendom. Det tycker\r\njag är det minsta man kan göra för att säkerställa en\r\nåterbetalning.</pre><pre>Anf. 23  Finansminister ANNE WIBBLE\r\n(fp):</pre><pre>Fru talman! Många experter är säkert helt överens\r\nmed Bo Jenevall och faktiskt även med mig om det\r\nangelägna i att sänka räntan. Jag tror inte att det\r\nfinns någonting som förenar oss alla, över\r\npartigränser och allt vad det kan vara, som är så\r\nslagkraftigt som viljan att sänka räntan. Det vill vi\r\nalla.</pre><pre>Men detta måste ske så att det får de åsyftade\r\neffekterna. Det är inte räntan i sig vi vill skall ha ett\r\nvisst procenttal. Det vi vill ha är de positiva\r\neffekterna på investeringar, företagande, jobb,\r\nproduktion och människors inkomster. Det är det\r\nvi vill uppnå.</pre><pre>Då måste man fundera ut hur det faktiskt förhåller\r\nsig. Bo Jenevall säger att han inte tror att det finns\r\nnågon större risk för återgång till en\r\nkompensationskarusell eller en löne-  och prisjakt,\r\ndär man jagar varandra uppåt i olika\r\nhuggsexemönster. Det kan så vara. Bo Jenevall tror\r\nsäkert inte det. Tyvärr är det inte det Bo Jenevall\r\ntror som avgör vad som händer. Det är tron hos\r\nolika placerare och bedömare i Sverige och i\r\nutlandet som avgör vad som händer med den långa\r\nräntan, inflationsförväntningar och sådant.</pre><pre>De ser på hur det har varit i Sverige under de\r\nsenaste 15-20 åren. De inser att vi aldrig under den\r\nperioden har haft en låg inflation när det verkligen\r\nhar knipit. Vi klarade, som alla vet, inte heller nu\r\nden fasta växelkursen. På grund av många olyckliga\r\nomständigheter tvingades vi låta växelkursen flyta.\r\nDe är liksom inte betjänta av att vi säger att vi\r\nkommer att hålla inflationstakten nere. De vill veta\r\nvad vi gör.</pre><pre>Det är därför jag menar att det är oerhört angeläget\r\natt vi, för att få de positiva effekter vi vill ha av en\r\nräntesänkning, markerar att vi inte avser att tillåta\r\natt sådana inflationsimpulser som faktiskt finns när\r\nimportpriserna blir högre får fäste i en\r\ninflationsspiral. Det kan vi bara göra genom att\r\nmarkera betydelsen av att varaktigt hålla kvar\r\ninflationen på den låga nivå vi har uppnått.</pre><pre>Anf. 24  BO G JENEVALL (nyd) replik:</pre><pre>Fru talman! Jag håller med om det mesta av det som\r\nfinansministern säger. Men jag har en annorlunda\r\noch förmodligen litet provocerande syn på\r\nsituationen. Jag är inte helt övertygad om att\r\nmarknadskrafterna skulle höja den långa räntan\r\nom vi sänker den korta. Det kan i stället få så\r\npositiva effekter att det upplevs som en större\r\nbetalningsförmåga för aktiebolaget Sverige på lång\r\nsikt. Det kan t.o.m. få en sänkande tendens på den\r\nlånga räntan.</pre><pre>Jag vet att det är provocerande och att det inte\r\nstämmer överens med det som står i alla böcker.\r\nMen i den situation som vi nu befinner oss i, som är\r\nextrem, tycker jag att det skulle kunna finnas\r\nanledning att i varje fal diskutera litet annorlunda\r\neffekter av sådana här åtgärder än vad som kan\r\nvara gängse antaget.</pre><pre>Anf. 25  Finansminister ANNE WIBBLE\r\n(fp):</pre><pre>Fru talman! Jag tror att Bo Jenevall har alldeles\r\nrätt. Det var faktiskt det som inträffade vid den\r\nförra räntesänkningen. När den korta\r\nmarginalräntan sänktes från 12,5 % till 11,5 % fick\r\nman också en nedgång på den långa räntan med\r\ncirka en fjärdedels procent.</pre><pre>Sedan Riksbanken inledde den här politiken har\r\nbåde den korta och den långa räntan sjunkit. Men\r\njag är helt övertygad om att detta har inträffat. De\r\npositiva effekterna har vi fått därför att vi inte har\r\ngjort jättekliv med tre fyra fem procentenheter på\r\nett enda bräde.</pre><pre>Anf. 26  ALLAN LARSSON (s) replik:</pre><pre>Fru talman! Finansministern sade att förbättringar\r\när inom räckhåll. Men när man studerar utsikterna\r\nför arbetsmarknaden, sysselsättningen och\r\narbetslösheten under 1993 och 1994 har jag svårt att\r\ndela den optimismen. Arbetslösheten fortsätter att\r\nväxa upp mot 6 % och däröver. Det är inte uttryck\r\nför förbättringar. Det är uttryck för en allvarlig\r\nförsämring av arbetsmarknadssituationen, och\r\ndärför måste det vidtas åtgärder som bryter den\r\nutvecklingen.</pre><pre>Jag skulle vilja följa upp den diskussion som har\r\nförts om räntan genom att ställa en fråga till\r\nfinansministern: Hur länge skall det dröja innnan vi\r\nfår ett investeringsvänligt klimat som ger reella\r\neffekter på investeringar och tillväxt?</pre><pre>Jag delar uppfattningen att hög inflation är av\r\nondo. Det gäller också uppfattningen att det för\r\nframtiden handlar mycket om vilka\r\ninflationsförväntningar som finns. Den situation vi\r\nhade i slutet av 80-talet och början av 90-talet\r\ninnebar att förväntningarna var höga. Det drev\r\nfram den utveckling vi upplevde. Det var just detta\r\nsom vi bröt under 1991. Vi fick ned förväntningarna\r\nkraftigt till en realistisk nivå. Inte minst betydelse\r\nhade det arbete som arbetsmarknadens parter\r\ngjorde med stabiliseringsavtalet.</pre><pre>I den situation som vi nu befinner oss i tror jag att\r\ndet är på det sättet att ju mer man talar om att det\r\nbehövs bromsar av olika slag på aktiviteter och ju\r\nmer utslagning som ligger framför industrin, desto\r\nstörre är riskerna att man håller vid liv eller driver\r\nupp förväntningar om fortsatt inflation. Jag skulle\r\nvilja fråga finansministern: Finns det i dag ett\r\nkostnadstryck i ekonomin som leder till inflation?\r\nFinns det ett efterfrågetryck som skulle kunna leda\r\ntill inflation?</pre><pre>Vi skall inte sätta i gång en ny inflationskarusell.\r\nJag tror att alla är överens om att problemet under\r\n80-talet framför allt var den lånekarusell som\r\nbankerna drev i gång med sina placeringar på\r\nfastighetsmarknaden som överhettade ekonomin.\r\nDet lär inte vara någon som räknar med att det skall\r\nkomma tillbaka och vara en inflationsimpuls i dag.\r\nDet är väl snarare så att bankernas restriktivitet när\r\ndet gäller utlåningen är ett återhållande element än\r\natt vi där framför oss ser risken för en ny\r\nkostnadsexplosion.</pre><pre>Fallande produktion är av ondo, skulle jag vilja\r\nsäga. Långsam tillväxt har enorma kostnader,\r\nskriver Världsbankens chefsekonom Lawrence\r\nSummers i en mycket intressant artikel som är väl\r\nvärd att läsa. Tillbakagående produktion har ännu\r\nstörre kostnader. Det är just detta som är vårt\r\nhuvudproblem. Det är därför som alla krafter\r\nmåste riktas in på att få i gång tillväxten.</pre><pre>Anf. 27  Finansminister ANNE WIBBLE\r\n(fp):</pre><pre>Fru talman! Arbetslöshet är alltid svår. Jag delar\r\nAllan Larssons uppfattning där. Jag tror att det\r\nändå är lättare när man kan se ett slut, att det\r\nfaktiskt kommer en förbättring. Jag tror att de\r\nflesta människor är så funtade att om de kan se att\r\nsaker och ting börjar gå åt rätt håll, kan de lättare\r\nuthärda.</pre><pre>Ett investeringsvänligt klimat är på väg, Allan\r\nLarsson. Vi har gjort kolossalt många saker. En hel\r\ndel av det som finns med i dagens betänkande\r\nskapar också ett bättre och investeringsvänligare\r\nklimat. Om Allan Larsson skulle vilja bidra till att\r\nytterligare förbättra investeringsklimatet för främst\r\nmindre och medelstora företag -\r\nunderleverantörer, detaljhandelsföretag osv. -\r\nskulle det vara att medverka till att genomföra den\r\nsista etappen av skattereformen, som ännu inte har\r\nblivit av, nämligen sänkningen av egenföretagarnas\r\nskatter. Det vore en utomordentligt positiv åtgärd,\r\nsom vi mycket lätt skulle kunna bli överens om.</pre><pre>Allan Larsson säger att jag vill bromsa. Det är inte\r\nkorrekt. Jag talar sannerligen inte om att bromsa.\r\nVi har genomfört åtgärder som skapar stimulans,\r\nmen vi vill inte genomföra åtgärder som är felaktigt\r\nutformade och som därmed riskerar att leda till en\r\nbroms. Om man inte vill ha en broms, genomför\r\nman inte saker som skapar en broms. Då vill man\r\ngenomföra saker som skapar expansion. Därför\r\nmenar jag att man skall vara ganska försiktig, när\r\nman växlar till en mer stram finanspolitik för att\r\nmöjliggöra en lättare räntepolitik, och inte ta i med\r\nför stora tag.</pre><pre>Det är viktigt att se hur sådana här mekanismer\r\nfungerar i andra länder som har en ekonomi\r\nungefär som den svenska. Ett oturligt näraliggande\r\nexempel är Italien. Det vore utomordenltigt\r\nbeklagligt om vi skulle hamna i en sådan situation\r\nsom Italien i dag befinner sig i. Italien har ett\r\notrevligt budgetläge, obetydligt sämre än det\r\nsvenska, en flytande växelkurs, en inflation som\r\ninte är så våldsamt hög men i alla fall lägre än vad\r\nvi kommer att ha nästa år, någonstans på 4,5 %.\r\nItalien har i dag en lång ränta som är 2,5\r\nprocentenheter högre än den svenska och en kort\r\nränta som är 4,5 procentenheter högre än den\r\nsvenska. Man har där alltså uppenbarligen gjort\r\nganska många saker och säkert försökt att få ner\r\nräntan men gjort det på fel sätt, därför att man inte\r\nhaft ett samspel mellan en klok och välavvägd\r\nfinanspolitik och budgetpolitik.</pre><pre>Det skulle vara förödande om vi i Sverige skulle\r\nhamna i en situation med stigande både korta och\r\nlånga räntor. Det vill jag mycket gärna undvika.\r\nDet tror jag Allan Larsson också vill undvika. Det\r\nkanske mer handlar om semantik här. Det är viktigt\r\natt man väljer orden så att det inte framstår som att\r\nvi är på väg att göra om det italienska experimentet.\r\nDet skulle riskera att skapa sådana förväntningar\r\nsom vi vill undvika.</pre><pre>Därför betonar jag starkt att vi, för att vi skall få de\r\npositiva effekterna på tillväxten, jobben och\r\nmänniskornas välfärd, måste ha en växelverkan\r\nmellan finanspolitik och penningpolitik. Det är det\r\nenda sättet att få ner räntan. Det är den enskilt\r\nviktigaste åtgärden för att stimulera ekonomin i\r\ndag.</pre><pre>Anf. 28  ALLAN LARSSON (s) replik:</pre><pre>Fru talman! Finansministern säger att det är lättare\r\natt uthärda krisens bördor, om man kan se att det\r\nkommer en förbättring. Ja, men med den\r\nutomordentligt svaga utveckling som vi har, med en\r\nytterligare nedgång i produktionen nästa år och en\r\nmycket svag uppgång 1994 kommer det inte att bli\r\nen förbättring på arbetsmarknaden.\r\nArbetslösheten kommer att öka. Det behövs en\r\ntillväxt på minst 3 % för att vi skall få ned\r\narbetslösheten. Det är av det skälet som vi vill\r\nbetona att insatserna för att få i gång tillväxten\r\nmåste överordnas andra ambitioner och krav.</pre><pre>Frågan är varför Sverige är det enda land i Norden\r\noch, såvitt jag kan se, i Europa som under nästa år\r\nkommer att ha en fallande produktion. Min fråga\r\ntill finansministern är: Beror det på den\r\nekonomiska politiken, eller är det trots den\r\nekonomiska politiken som detta inträffar?</pre><pre>Tillbakagången i produktionen är också den viktiga\r\nfaktorn bakom försämringarna i statsfinanserna.\r\nFinansministern talar mycket om lägre utgifter.\r\nSanningen är ju att vi med den allmänna\r\nekonomiska utvecklingen nu har en snabbare\r\nökning i de offentliga utgifterna än vi hade under\r\n80-talets år, som ni har så lätt att kritisera. De\r\noffentliga utgifterna ökar just på grund av\r\narbetslösheten och tillbakagången snabbare än\r\nnågonsin tidigare. När det gäller att sanera\r\nstatsfinanserna, förstärka dem och genomföra detta\r\npå ett anständigt sätt är det bara en väg som bär,\r\noch det är att få i gång tillväxten.</pre><pre>Låt mig avslutningsvis säga att jag sätter stort värde\r\npå finansministerns villighet att medverka till att vi\r\nhelst i dag får i gång en diskussion om vad som kan\r\nbehöva göras för att täppa till de eventuella kryphål\r\nsom kan finnas i förslaget om bankakuten, sådana\r\nkryphål som uppenbarligen har lett till att företag\r\nägnar sig åt garantispekulation. Det har vi ett\r\ngemensamt intresse av att sätta stopp för. Vi skall\r\npå fredag fatta beslut som vi kan stå för och som\r\nkan fungera. Därför ser jag fram emot att vi snabbt\r\nskall kunna arbeta igenom förslaget.</pre><pre>Anf. 29  Finansminister ANNE WIBBLE\r\n(fp):</pre><pre>Fru talman! Självfallet vore det väldigt bra - ingen\r\nskulle önska det högre än jag - om vi omedelbart\r\nkunde få en tillväxt på både 3 och 4 % eller kanske\r\nännu högre, och genast. Men hur? Det är det som\r\när poängen. Man kan inte bara önska, utan man\r\nmåste också tala om ungefär hur man har tänkt sig\r\natt detta skall gå till.</pre><pre>Jag tror att Allan Larsson och jag egentligen är\r\nganska överens om att man inte kan köra med en\r\nsedvanlig keynesiansk efterfrågestimulans med\r\nstora nya offentliga utgiftsökningar av det ena eller\r\nandra slaget. Med det underskott som vi har skulle\r\ndetta via ränteeffekten faktiskt få motsatt verkan.\r\nDet skulle bli en ny broms, så det är inte bra. Vi har\r\nresonerat om hur man skall gå till väga inom\r\nräntepolitiken för att undvika att vända den så\r\nhäftigt att det blir motsatt effekt och att även det\r\nblir en broms.</pre><pre>Det som faktiskt finns kvar att använda sig av för\r\natt åstadkomma en positiv tillväxt och flera jobb för\r\nmänniskor är den politik som jag har beskrivit och\r\nsom faktiskt även Allan Larsson gillar, i alla fall om\r\nman skall tro på det han röstar på, nämligen den\r\nsom finns beskriven i dagens betänkande. Vi har på\r\nen lång rad punkter gemensamma ståndpunkter. Vi\r\nhar röstat ja och nej på samma saker. Det tycker jag\r\när ett tecken på att väldigt många av resonemangen\r\nför vi i ganska likartade termer.</pre><pre>Det är självklart att vi aldrig kommer att kunna\r\nspara Sverige ur denna knepiga situation. Jag vet\r\ninte hur många gånger jag har sagt detta, och jag\r\när övertygad om att Allan Larsson har sagt det lika\r\nmånga gånger. Det är självklart att det måste även\r\nfinnas tillväxt. Men tillväxten måste också ske på\r\nett vettigt sätt. Om vi skulle komma överens om att\r\ngenomföra några ytterligare tillväxtfrämjande\r\nåtgärder, har jag ett utomordentligt bra förslag.\r\nDet gäller den uppskjutna skattesänkningen för\r\negenföretagare - mindre och medelstora företag.\r\nDet här gäller slutpotten av skattereformen. Jag\r\nmenar att det är vår skyldighet att se till att också\r\negenföretagare får del av den.</pre><pre>Summan av antalet problem som svensk ekonomi\r\nstod inför var osedvanligt hög. Det var så många\r\nsaker som hade skjutits på framtiden. När både\r\nindustrikrisen och krisen bland de offentliga\r\nfinanserna exploderade på en gång uppstod\r\nosedvanligt svåra problem i Sverige. Därför har det\r\ntagit lite längre tid för den svenska ekonomin att\r\nkomma ur denna kris.</pre><pre>Jag tycker att det är viktigt att vi inte gräver ned oss\r\ni alla problem, utan att vi faktiskt visar att vi är\r\nmedvetna om att de beslutade åtgärderna leder\r\nrätt. De kommer att leda till resultat. Det kommer\r\ninte att ske alldeles omedelbart, men ändå\r\ntillräckligt nära för att det skall vara realistiskt och\r\nför att människor skall se att det fungerar.</pre><pre>Talmannen anmälde att Allan Larsson anhållit att\r\ntill protokollet få antecknat att han inte ägde rätt till\r\nytterligare replik.</pre><pre>Anf. 30  INGELA THALE N (s):</pre><pre>Fru talman! Arbetsmarknaden möter nu den värsta\r\npåfrestningen sedan 30-talet. Det ställer mycket\r\nstora krav på sysselsättningspolitiken och krav på\r\nnytänkande. Det här är inte bara en ovanligt lång\r\noch djup lågkonjunktur. Sverige skall samtidigt\r\nanpassa sig till lägre inflation. Det innebär tre år\r\nutan tillväxt, vilket saknar internationell jämförelse\r\noch är något vi inte har upplevt under 1900-talet i\r\nSverige. Det är ett fundamentalt misslyckande för\r\nden borgerliga regeringens ekonomiska politik.</pre><pre>Ett första pris är att ökningen av BNP är ca 11 %\r\nmindre än vad som borde ha varit möjligt. Det\r\nmotsvarar ett produktionsbortfall på 160 miljarder\r\nkronor eller 30 000kr per vuxen svensk.</pre><pre>Ett andra pris är den sjunkande sysselsättningen.\r\nNära en femtedel av industrin har slagits ut. Lika\r\nmånga arbetstillfällen som har skapats sedan 1970-\r\ntalet har gått förlorade. En dryg procent var\r\narbetslösa våren 1990. I år blir det nästan 7 %. Som\r\nmest fanns det 90 000 kvarstående lediga platser på\r\narbetsförmedlingen - mot nu ungefär 7 000.</pre><pre>Men det allvarligaste av allt är att den borgerliga\r\nregeringen tycks ha givit upp kampen för den fulla\r\nsysselsättningen. Om vi skall komma tillbaka till\r\nsamma sysselsättningsnivå som när den var som\r\nbäst, krävs ytterligare mer än 400 000 nya jobb.\r\nFörra gången vi stod inför en sådan\r\nkraftansträngning tog det 10 år.</pre><pre>Som framgår av den socialdemokratiska\r\nreservationen som är fogad till betänkandet var\r\narbetslösheten tredje kvartalet 1992, enligt\r\narbetskraftsundersökningarna, 3,6 % i Gotlands\r\nlän och 8,5 % i Norrbottens län. I Norbotten var\r\n11 500 personer utan arbete, och i Stockholms län\r\nvar 39 800 arbetslösa. Utan synnerligen kraftiga\r\nansträngningar kommer det att bli svårt att tvinga\r\nner arbetslösheten till 3-4 % under 90-talet. Det är\r\nen lång väg tillbaka till full sysselsättning.</pre><pre>Även om industrins konkurrenskraft när det gäller\r\narbetskraftskostnaderna är tillbaka på 1983 års\r\nnivå, räcker det långtifrån till för att lösa 1990-talets\r\nsysselsättningsproblem. Skillnaderna är flera i\r\nförhållande till 1983.</pre><pre>Då var arbetskraftsreserven 100 000. Nu är den\r\n400 000. Då var världskonjunkturen god. Nu är den\r\nsvag. Då kunde den offentliga sektorn fortfarande\r\nanställa människor. Nu befinner sig den offentliga\r\nsektorn mitt inne i en kraftfull neddragning av\r\nsysselsättningen som, om vi inte ändrar inriktning,\r\nkan förutses fortsätta i flera år. Det enda som är lika\r\när att det finns ett stort budgetunderskott.</pre><pre>Det hade inte behövt bli så här.\r\nSocialdemokraterna har förgäves vädjat till\r\nregeringen alltsedan hösten 1991 om att lägga fram\r\nett samlat program och redovisa åtgärder för att\r\npressa ned den öppna arbetslösheten. Då var\r\n140 000 arbetslösa.</pre><pre>I maj 1992 lade vi fram ett konkret\r\ninvesteringsprogram med förslag till satsningar på\r\nutbildning, motsvarande 100 000 arbets- och\r\nutbildningstillfällen. Om riksdagsmajoriteten då\r\nhade accepterat detta program skulle vi ha haft en\r\nmöjlighet att pressa tillbaka arbetslösheten. Då var\r\n200 000 arbetslösa.</pre><pre>Så sent som i september i år - då var 225 000\r\narbetslösa - vägrade de borgerliga, med stöd av Ny\r\ndemokrati, i arbetsmarknadsutskottet att vidta\r\nnågra åtgärder för att bekämpa arbetslösheten.\r\nInte förrän efter uppgörelsen med\r\nSocialdemokraterna i samband med krispaket 1\r\nskedde äntligen en ytterligare satsning på\r\narbetsmarknadspolitisk utbildning, infrastruktur\r\noch andra åtgärder.</pre><pre>Nu handlar det om fortsättningen. Ett problem i\r\ndagens debatt är att många tycks betrakta\r\nbudgetunderskottets 150-200 miljarder kronor\r\nenbart som ett uttryck för att Sverige lever över sina\r\ntillgångar. Det är inte helt korrekt.\r\nBudgetunderskottet är till största delen ett uttryck\r\nför att för få är i arbete och att vi arbetar mindre än\r\nvad vi kan göra. Underskottet skulle sjunka med ca\r\n100 miljarder kronor om sysselsättningen\r\nförbättrades. Men det förutsätter att regeringen\r\nlägger om politiken.</pre><pre>Den extrema situationen vi nu är inne i innebär att\r\nnormala ekonomiska kalkyler ställs på huvudet -\r\nsatsa är billigt och besparingar är dyra.</pre><pre>En viktig fråga i dag är om\r\narbetsmarknadspolitiken ensamt kan svara för att\r\nbrygga över undersysselsättningen, eller om mera\r\nav resurserna skall användas till en ny inriktning av\r\nsysselsättningspolitiken.</pre><pre>Det finns en risk - och jag har tidigare tagit upp\r\ndetta med arbetsmarknadsministern - att kvaliteten\r\ni de arbetsmarknadspolitiska åtgärderna sjunker.\r\nTrycket på arbetsmarknadens organisation kan bli\r\nför hård. Kontroll och uppföljning blir eftersatt. På\r\nden ordinarie arbetsmarknaden försätts löntagare\r\noch seriösa företagare inför fullständigt orimliga\r\nsituationer, när mängder av ''gratis'' arbetskraft\r\nsätter sund konkurrens helt ur spel.</pre><pre>Internationella erfarenheter av långvarig och hög\r\narbetslöshet visar att den leder till ökat svartarbete\r\noch uppluckring av arbetsviljan. En\r\nungdomsgeneration leds in i ett system där man\r\ntvingas leva av eviga arbetsmarknadsstöd eller\r\nandra bidrag utan krav på arbete. Något sådant\r\nkommer jag aldrig att acceptera.</pre><pre>I det nu lagda förslaget finns pengar till ytterligare\r\narbetsmarknadspolitiska insatser och ökade\r\ninvesteringar. Detta ställer vi upp på, och vi tycker\r\natt det är bra.</pre><pre>I vårt förslag har vi dessutom återigen pekat på att\r\nregeringen måste komma tillbaka med ett\r\nomfattande program för att öka sysselsättningen\r\nännu mer. De förslag som nu behandlas räcker inte.\r\nDet vi särskilt pekat på är att vi måste ägna\r\nuppmärksamhet åt kvinnornas situation.\r\nRegeringen har i sina egna prognoser pekat på en\r\nkraftig nedgång i sysselsättningen på områden där\r\nhuvudsakligen kvinnor arbetar, t.ex. handeln,\r\nvården och omsorgen. SKTF har nu senast i en\r\nundersökning av de kommunala budgetarnas\r\neffekter redovisat en skrämmande ökning av\r\nförväntad arbetslöshet bland de offentliganställda.</pre><pre>Till detta kommer problemet för de 80 000\r\ndeltidsarbetslösa, där en majoritet är kvinnor.\r\nEnligt vår uppfattning borde AMS få uppdraget att\r\narbeta fram en långsiktig strategi för hur man skall\r\nmotarbeta den ökande arbetslösheten bland\r\nkvinnor.</pre><pre>Jag hoppas att Börje Hörnlund hinner hit innan det\r\när hans tur att tala. Jag vill redan nu ställa en fråga\r\ntill honom: Kommer arbetsmarknadsministern att\r\nlämna ett uppdrag till AMS att ta fram en strategi?</pre><pre>En viktig fråga är också hur stor del av de ökade\r\nresurserna som måste användas för att bredda\r\nproduktionsbasen, så att underskottet i statens\r\nbudget kan minska. Det innebär att det inte blir\r\nnågot utrymme för ökade reala löner förrän mot\r\nslutet av perioden. Vi kan inte lova människor\r\nhögre materiell standard 1996 än de har 1992. Nu\r\nmåste arbete och tillväxt komma först.</pre><pre>Jag har kommit fram till följande slutsats.</pre><pre>Det är helt orimligt att 300 000 människor nästa år\r\npassivt uppbär kontantstöd. Om inte\r\nhundratusentals familjer skall hamna i ren misär\r\nkommer staten under de närmaste åren att ha en\r\nkostnad på minst 100 miljarder kronor för de\r\narbetslösa. Vi måste nu göra det bästa möjliga av\r\nsituationen. När vi går in i det tredje året med\r\nminskande tillväxt måste två nyckelord bli ledande\r\nför politiken: arbete och tillväxt.</pre><pre>Alla underskott är dåliga, men det finns mer eller\r\nmindre dåliga underskott. Det bästa möjliga nu är\r\natt växla så mycket som möjligt av kostnaderna för\r\narbetslösheten till investeringar i utbildning och till\r\ninfrastruktur som en starkare bas för ny\r\nproduktion.</pre><pre>Om vi kan lämna efter oss en utbyggnad av\r\nhögskolan som motsvarar flera nya universitet, av\r\ngymnasieskolan och av Komvux som motsvarar\r\nflera tjog gymnasier samt en arbetsplatsutbildning\r\nsom lyfter oss till den högsta konkurrenskraften i\r\nEuropa, kan vi visa att vi inte förlamades av krisen.</pre><pre>Om vi kan till nästa generation lämna efter oss ett\r\nsnabbtågnät som förde Sverige närmare Europa\r\noch ökade tillväxten, förde vi en politik mitt i krisen\r\nsom bidrog till att betala tillbaka de enorma\r\nstatsskulder som vi nu drar på oss. När vi lyckas\r\nmed dessa satsningar, kanske motsvarande hälften\r\nav de arbetslösa bygger och utbildar sig för ett\r\nproduktivare Sverige.</pre><pre>I takt med att vi gör dessa satsningar kan\r\nkostnaderna för arbetsmarknadspolitiken minska.</pre><pre>Jag har vid ett antal tillfällen lyssnat på\r\narbetsmarknadsministern och andra företrädare för\r\nde borgerliga partierna. Det besked som jag då fått\r\när att budgetunderskottet hindrar oss från att satsa\r\nytterligare på aktiva insatser och att risken för\r\ninflation hindrar regeringen från att med full kraft\r\nbekämpa rekordarbetslösheten.</pre><pre>Jag vill ställa ännu en fråga till\r\narbetsmarknadsministern: Är det inte dags att\r\nändra inriktning och äntligen se sanningen i\r\nvitögat? Eller rättare sagt: se de arbetslösa och de\r\nvarslade i ögonen och säga till dem: Jo, vi har\r\näntligen insett att det allt överskuggande nu är att\r\nsatsa på arbete och tillväxt.</pre><pre>Så några ord om regionalpolitiken.</pre><pre>Vid sidan av arbetsmarknadspolitiken är\r\nregionalpolitiken ett av de viktigare instrumenten.\r\nMen det hjälper inte med alla regionalpolitiska\r\nmedel i världen, om den sektorspolitik som bedrivs\r\ninte samverkar med regionalpolitiskt viktiga\r\nintressen.</pre><pre>Det handlar om Televerket med sitt ansvar, Posten,\r\nSJ, Banverket och flygtrafiken, som är minst lika\r\nväsentliga för hela landets sysselsättning.</pre><pre>Under senare tid har vi sett spänningarna mellan\r\nolika politikområden i regeringen, senast uttryckt i\r\navmonopoliseringen av elförsörjningen i landet.\r\nSverige är det land i Europa vid sidan av\r\nStorbritannien som går fram så här hårt, och\r\neffekterna för t.ex. Porjus är förödande.</pre><pre>Mina frågor till de borgerliga i\r\narbetsmarknadsutskottet och till\r\narbetsmarknadsministern är: Vilken analys ligger\r\nbakom regeringens ställningstagande? Vilka\r\nkostnader för avmonopoliseringen för det med sig\r\nför skattebetalarna? Vad tänker\r\narbetsmarknadsministern och de borgerliga\r\npartierna, som är ytterst ansvariga för\r\nregionalpolitiken, göra för att inte sysselsättningen\r\ni berörda orter skall drabbas?</pre><pre>Så vill jag säga några ord om arbetsrätten.</pre><pre>En av de viktigare frågorna för Socialdemokraterna\r\ninför krisöverenskommelsen var arbetsrätten,\r\neftersom förhållandet mellan arbetstagare och\r\narbetsgivare är så viktigt för att arbetsmarknaden\r\nskall fungera.</pre><pre>Jag skall inte gå in på olika lagars paragrafer.\r\nArbetsrätten är en fråga om ett förhållningssätt till\r\nmänniskor. Medbestämmandelagstiftningens\r\ngrund är att både arbetsgivare och arbetstagare har\r\nvissa skyldigheter och rättigheter i förhållande till\r\nvarandra.</pre><pre>Min utgångspunkt är ganska enkel. Jag utgår från\r\natt varje enskild löntagare har något alldeles\r\nspeciellt att tillföra arbetsmarknaden och sin\r\narbetsplats.</pre><pre>Av erfarenhet vet jag att det är löntagaren som har\r\ndet starkaste intresset av att en arbetsplats finns där\r\noch att företaget kan leva vidare och utvecklas.</pre><pre>Detta är också Socialdemokraternas utgångspunkt\r\nnär vi drivit frågan om att t.ex. kunna påverka\r\nArbetsrättskommitte n och andra viktiga\r\nutredningar som rör arbetsrätten.</pre><pre>Nu pågår förhandlingar om tilläggsdirektiv till\r\nArbetsrättskommitte n, och jag hyser hopp om att\r\nregeringspartierna skall respektera den\r\növerenskommelse som upprättats och visa respekt\r\nför det seriösa intresse som vi socialdemokrater har\r\nav att arbetsmarknaden skall fungera. Jag hoppas\r\natt i denna respekt också ligger en respekt för den\r\nenskildes rättssäkerhet på arbetsplatsen och hans\r\neller hennes rätt att själv välja att låta sig företrädas\r\nav sin fackförening.</pre><pre>De motioner som rör arbetsrätten har ett enigt\r\narbetsmarknadsutskott bordlagt för att avvakta vad\r\nsom kommer ut av bl.a. de förhandlingar som nu\r\npågår.</pre><pre>Mot denna bakgrund är det desto märkligare att\r\nkonstatera att frågan om att tekniskt lösa frågan om\r\nden sänkta arbetsgivaravgiften vållade så stor\r\nuppståndelse i arbetsmarknadsutskottet.</pre><pre>Det är därför med stor tillfredsställelse som jag kan\r\nyrka bifall till det förslag som finansutskottet\r\nkommit fram till. Det borde ha varit\r\narbetsmarknadsutskottet som i sitt yttrande till\r\nfinansutskottet skulle ha föreslagit detta.</pre><pre>Jag kan inte underlåta att framföra en stillsam\r\nfundering. Hur kommer det sig att de borgerliga\r\nföreträdare som borde ha känt det största ansvaret\r\nför Arbetsmiljöfondens finansiering och\r\nlagregleringen av dess verksamhet inte kände\r\ndetta, och att arbetsmarknadsministern trots\r\nunderhandskontakter inte tyckte sig finna\r\nanledning att bidra till att lösa frågan där den borde\r\nha lösts, nämligen i arbetsmarknadsutskottet - utan\r\növerlämnade det till finansministern och till\r\nfinansutskottet?</pre><pre>Jag vill avslutningsvis upprepa mina frågor:</pre><pre>Kommer ett uppdrag att lämnas till AMS\r\nbeträffande åtgärder mot riskerna för en\r\nrekordarbetslöshet också bland kvinnor?</pre><pre>Är det inte dags att ändra inriktning och säga till\r\nalla de arbetslösa och de varslade: Jo, vi har\r\näntligen insett att det allt överskuggande nu är att\r\nsatsa på arbete och tillväxt.</pre><pre>Vilken analys ligger bakom regeringens\r\nställningstagande beträffande sysselsättningen i\r\nbl.a. Porjus?</pre><pre>Vilka kostnader för avmonopoliseringen med sig\r\nför skattebetalarna?</pre><pre>Vad tänker arbetsmarknadsministern göra, som\r\nden ytterst ansvarige för regionalpolitiken, för att\r\ninte sysselsättningen i berörda orter skall drabbas?</pre><pre>Fru talman! Jag yrkar bifall till de reservationer\r\nsom tidigare har tillstyrkts av Allan Larsson.</pre><pre>Anf. 31  PER-OLA ERIKSSON (c) replik:</pre><pre>Fru talman! Jag vill på en punkt kommentera vad\r\nIngela Thale n sade. Hon tog här upp Porjus och\r\nJokkmokks kommun, som råkar ligga i mitt\r\nhemlän, och jag kände mig därför berörd.</pre><pre>Jag känner mycket starkt för den oro som\r\nmänniskorna i Porjus nu hyser när Vattenfall har\r\nsignalerat en ordentlig neddragning av\r\nverksamheten. Socialdemokraterna har nu visat ett\r\nengagemang och säger att man måste göra något för\r\natt hjälpa Porjus och Jokkmokks kommun. Det är\r\ndock ett litet sent uppvaknande.</pre><pre>Vi har från Centerns sida under många år aktivt\r\narbetat för att den kommunen skall tillföras\r\nresurser från Vattenfalls vinster. Jag har under\r\nårens lopp mött ett kompakt motstånd från det\r\nparti som Ingela Thale n företräder. Frågan var\r\nuppe i den senaste regionalpolitiska utredningen\r\noch blev föremål för överläggningar. När frågan\r\nhamnade i den socialdemokratiska regeringen\r\nvidtog den inga åtgärder. Jag tycker att det finns\r\nskäl att påminna Ingela Thale n om det.</pre><pre>Om man från Socialdemokraternas sida under 70-\r\noch 80-talen hade varit angelägen om att bygga upp\r\nresurser i denna kommun, hade vi varit mycket\r\ntacksamma. Om Socialdemokraterna nu har vaknat\r\nhälsar vi det förstås med tillfredsställelse.</pre><pre>Jag vill ändå säga till Ingela Thale n: Gör inte\r\nmänniskorna i Porjus till slagträn i den politiska\r\ndebatten! De har det tillräckligt tungt som de har\r\ndet.</pre><pre>Anf. 32  INGELA THALE N (s) replik:</pre><pre>Fru talman! Låt mig säga till Per-Ola Eriksson att\r\ndet inte är Socialdemokraterna som har gjort de\r\nboende i Porjus till slagträn. Det är den borgerliga\r\nregeringens förslag och politik som gör de boende i\r\nPorjus till slagträn.</pre><pre>Vi har genom Göran Persson föreslagit att man\r\nskall göra en utvärdering av styrprinciperna för\r\nVattenfall och att man skall se på de\r\navkastningskrav som behöver ställas. Om Per-Ola\r\nEriksson och övriga i de borgerliga partierna är\r\nberedda att göra detta för att se över frågan om\r\navmonopoliseringen, är jag övertygad om att\r\nSocialdemokraterna är beredda att delta i sådana\r\ndiskussioner.</pre><pre>Anf. 33  PER-OLA ERIKSSON (c) replik:</pre><pre>Fru talman! När det gäller Vattenfalls förändrade\r\norganisation vill jag erinra om att det var den\r\nregering som Ingela Thale n tillhörde som lade\r\nförsta byggstenen till en bolagisering av Vattenfall\r\noch som förändrade avkastningskravet. Det är det\r\nsom har varit vägledande för den fortsatta\r\nutvecklingen. Jag tycker inte att man i detta\r\nsammanhang skall krypa undan från detta ansvar.</pre><pre>Vad som nu har skett i Vattenfall är den tidigare\r\nsocialdemokratiska regeringen i allt väsentligt\r\nansvarig för. Det var under dess regeringstid som\r\ndet började. Det gällde inte bara Vattenfall, utan ni\r\nföreslog också bolagisering och ändring av\r\navkastningskraven vad gäller andra verk.</pre><pre>Anf. 34  INGELA THALE N (s) replik:</pre><pre>Fru talman! Jag tycker att Per-Ola Eriksson som\r\nordförande i finansutskottet ändå skall skilja\r\nmellan organisationsform och ägaransvar. I detta\r\nfall är frågan om den borgerliga regeringen är\r\nberedd att ta sitt ägaransvar genom att diskutera\r\navkastningskrav och styrprinciper för Vattenfall.\r\nÄn så länge är det frågan om att utöva\r\nägaransvaret. Det är den diskussionen jag tycker\r\natt man skall föra.</pre><pre>Anf. 35  LAILA STRID-JANSSON (nyd):</pre><pre>Fru talman! I dag kommer riksdagen att med all\r\nsannolikhet fatta ett beslut som kommer att dela in\r\nalla Sveriges arbetslösa i socialgrupper. För mig är\r\ndet häpnadsväckande att man över huvud taget ens\r\nkan tänka i dessa banor.</pre><pre>Vad är det då jag menar? Jo, i och med att man\r\nsäger ja till arbetslivsutveckling i dess nuvarande\r\nform i propositionen kommer följande\r\nsocialgruppsindelning att ske:</pre><pre>Socialgrupp 1: A-kassefolket</pre><pre>Socialgrupp 2: finns inte</pre><pre>Socialgrupp 3: finns inte heller</pre><pre>Socialgrupp 4: KAS-folket</pre><pre>Socialt utslagna</pre><pre>Invandrare</pre><pre>Ungdomar som inte har hunnit upparbeta vare sig\r\nA-kassa eller KAS och inte har fått plats i\r\nungdomspraktik</pre><pre>Företagare i konkurs</pre><pre>Släktingar anställda hos en egenföretagare räknas\r\nsom företagare oaktat aktieinnehav. Vid en\r\nfriställning innebär detta att släktingarna ej får A-\r\nkassa, oavsett om de betalat för denna under tio år.</pre><pre>Sverige är fantastiskt - eller hur?</pre><pre>Detta är faktiskt sant, och det finns en mängd\r\nexempel på det i vårt långa rike.</pre><pre>Varför är jag så kritisk? Är det inte bra med\r\narbetslivsutveckling?</pre><pre>Grundtanken, att arbetslösa människor alla\r\nkategorier skall få något meningsfullt att göra, är\r\ngod. Men varför skall det bara gälla för dem som\r\nhar A-kasseersättning? Borde det i så fall inte gälla\r\nalla arbetslösa? Varför denna gruppindelning?\r\nLider A-kassefolket mera än andra arbetslösa?</pre><pre>Utformningen av arbetslivsutvecklingsmodellen är\r\nenligt mitt förmenande en katastrof. Den är ett\r\nhastverk och inte genomtänkt.</pre><pre>Vi i Ny demokrati är helt emot system som delar in\r\nmänniskor i sociala grupper. Nu föreslår man ett\r\nnytt system, arbetslivsutveckling, som alltså är en\r\nförsöksverksamhet som skall pågå i två år, men\r\nendast för en speciell grupp i samhället, nämligen\r\nA-kassefolket. Det borde i så fall ha varit för dem\r\nsom har det sämst ställt. A-kassefolket tillhör inte\r\nden gruppen.</pre><pre>Behovet av en ny arbetslöshetsförsäkring som\r\ngäller alla är nu extremt akut.</pre><pre>Det är inte enbart indelningen av arbetslösa som\r\ngör oss så kritiska till arbetslivsutveckling. En\r\njättelik byråkrati kommer att skapas, med ett stort\r\nantal myndigheter, organisationer, föreningar och\r\nföretag inblandade. Man kan ställa frågan vem som\r\nskall ha det yttersta ansvaret för denna byråkrati.\r\nMan kan också fråga sig vilka företag som skulle\r\nvara villiga att ställa upp i det ekonomiska läge som\r\nnu råder, där alla krafter måste inriktas på att få\r\nföretaget att gå ihop ekonomiskt.</pre><pre>Det hade varit bättre om arbetsförmedlingen\r\nensam fått sköta arbetslivsutvecklingen, eftersom\r\ndet är förmedlingen som har kunskap om\r\nmarknaden, organisationerna, föreningarna osv.</pre><pre>Vi säger med kraft nej till konstruktionen av det\r\nnya ''gumm- och gubbdagiset''.</pre><pre>Ny demokratis förslag till arbetsmarknadspolitiska\r\nåtgärder, i stället för arbetslivsutveckling, är\r\nföljande:</pre><pre>Köp utbildningsplatser direkt av företagen. Har\r\nman fått in en fot i ett företag och dessutom fått en\r\nriktig yrkesutbildning, har man mycket stor\r\nmöjlighet att stanna kvar när krisen vänder.</pre><pre>Gör speciella kurser i yrkesutbildningar och\r\nyrkeskompletteringar på folkhögskolorna och\r\nkomvux. Erfarenheten har visat att det finns ett\r\nstort önskemål om detta. Folk lånar nämligen inte\r\nstudiemedel för att läsa svenska och matte, utan vill\r\ndå hellre ha en yrkesinriktad kurs.</pre><pre>Många arbetslösa bygg- och verkstadskillar frågar\r\nnu efter kompetenshöjande kurser. Det går i\r\nprincip inte att få arbetsmarknadsutbildningar\r\nlängre, eftersom pengarna är slut. Därför måste\r\nman gå andra vägar, som t.ex. den jag har beskrivit\r\novan.</pre><pre>För att främja de arbetslösas möjligheter till arbete\r\ni den rådande lågkonjunkturen är det nödvändigt\r\natt ge dispens från lagen om anställningsskydd. De\r\narbetslösa skall kunna få tillfällig anställning i\r\nföretag och kommuner med bibehållet\r\narbetslöshetsunderstöd. Arbetsgivaren betalar\r\nmellanskillnaden upp till avtalsenlig lön. Vissa\r\nregler utfärdas för att förhindra missbruk. Tänk\r\nt.ex. så många skolor vi skulle få reparerade på det\r\nviset.</pre><pre>Inför lärlingslöner. Det har gått utomordentligt bra\r\ni Tyskland, så varför skulle det inte lyckas här?\r\nIngen skall kunna inbilla mig att en nyanställd 20-\r\nåring kan lika mycket som en som jobbat i 20 år i\r\nföretaget.</pre><pre>Arbetslöshetsförsäkringen, som inte bör handhas\r\nav fackföreningarna, reformeras och byggs upp i tre\r\nsteg. Staten skall stå för ett grundskydd under\r\nmaximalt 300 dagar. Arbetsgivare tecknar en\r\nobligatorisk privat försäkring upp till en viss\r\ninkomstrelaterad nivå därutöver. För ytterligare\r\ninkomstbortfall kan den enskilde teckna frivillig\r\nprivatförsäkring. Det kan ske även genom\r\nkollektiva fackföreningsförsäkringar.</pre><pre>Fru talman! Jag ber att få yrka bifall till följande\r\nreservationer av Ny demokrati i finansutskottets\r\nbetänkande 1: reservationerna 7, 8, 10 och 13. I\r\növrigt stöder jag samtliga våra reservationer vad\r\nbeträffar arbetsmarknadspolitiken men har inte\r\nnågot yrkande.</pre><pre>Anf. 36  HANS ANDERSSON (v):</pre><pre>Fru talman! Vi debatterade för några månader\r\nsedan i den allmänpolitiska debatten, strax efter det\r\natt de nattliga krispaketen kom till. Då var\r\nsituationen en annan. Då kanske också debattläget\r\nvar ett annat. Men verkligheten tågar på.\r\nArbetslösheten ökar. Industridöden fortsätter.\r\nTillväxten minskar. BNP minskar och kommer så\r\natt göra, åtminstone nästa år. Sverige lever under\r\nen depression, med den vanliga definitionen om tre\r\nårs BNP-fall.</pre><pre>Jag argumenterade för några månader sedan så gott\r\njag kunde för att krispaketen var felaktiga. De\r\nbyggde på en felaktig analys och ledde in på en\r\nfelaktig väg, dels konjunkturpolitiskt, för att skapa\r\ntillväxt i dagens läge, dels fördelningspolitiskt, för\r\natt skapa rättvisa och få något förtroende för den\r\nekonomiska politiken.</pre><pre>Det som har hänt därefter ur penningpolitisk\r\nsynpunkt har gjort saken än värre. Efter den 19\r\nnovember och den faktiska devalveringen har vi ett\r\nfullständigt nytt läge, som borde göra många delar\r\nav grunderna för de paket som förhandlades fram\r\nobsoleta.</pre><pre>Vänsterpartiet har i sin motion lagt fram ett förslag\r\nsom handlar om arbete och tillväxt. Många av\r\nargumenten som har bäring på\r\nsysselsättningspolitik och arbetslöshet är de\r\nargument som Johan Lönnroth förde fram i den\r\nekonomisk-politiska debatten. Mycket däri\r\növerensstämmer med det som Allan Larsson och\r\nIngela Thale n i dag säger. Jag kan bara ansluta mig\r\ntill den verklighetsbeskrivning som Ingela Thale n\r\nnyss gjorde.</pre><pre>Just därför har vi satsat på en politik som ger dels\r\nen efterfrågestimulans nu, dels en rimlig och rättvis\r\nfördelning. Det har föranlett oss att säga nej till en\r\ndel av de skattemässiga förslagen, t.ex. förslag om\r\nsocialförsäkringssystemet, bostadspolitiska förslag\r\noch förslag om reducerad semester för vissa\r\ngrupper.</pre><pre>Detta är grundbultarna som är så viktiga för\r\nsysselsättningen, eftersom\r\narbetsmarknadspolitiken inte klarar av detta. Det\r\nhandlar om att ytterligare förstärka vår\r\nkonkurrenskraft på exportsidan. Devalveringen\r\nhar gjort mycket. Vi har inget\r\nkonkurrenskraftsproblem ur\r\narbetskraftskostnadssynpunkt, men det kan i\r\nmånga fall handla om att få tillgång till en marknad.\r\nDet handlar om exportstöd, stimulanser och\r\ninvesteringar öster om Östersjön,\r\nExportkreditnämnden osv. Där finns det mycket\r\natt göra. Vi har föreslagit en hel rad åtgärder i vår\r\nmotion.</pre><pre>Å andra sidan är det just hemmamarknaden som\r\nviker, t.ex. infrastrukturinvesteringar och ROT-\r\nprogram. Det handlar om Banverket, Vägverket,\r\ntelekommunikationer, SJ, kommunerna och\r\nVattenfall. Där har vi en mängd förslag som går\r\nväsentligt längre än vad de paket som\r\nSocialdemokraterna och regeringen förhandlade\r\nfram gör. Våra förslag ansluter sig däremot ganska\r\nväl till vad LO senare har föreslagit, men de\r\navstyrks tyvärr av majoriteten i utskottet.</pre><pre>De skulle också innebära ett selektivt industristöd i\r\nstället för att bara spä på med en sänkning av\r\narbetsgivaravgiften. Det ger ytterligare ett slags\r\ndevalveringseffekt och inleder inte något\r\nomvandlingstryck. Det ger förmodligen inte heller\r\nupphov till ökade beställningar.</pre><pre>Vi har föreslagit underleverantörsprogram,\r\nprogram för riskkapitalförsörjning,\r\nkompetenshöjande åtgärder och att vi generellt\r\nskall öka efterfrågan på hemmamarknaden.</pre><pre>På den offentliga sidan - det som handlar om vår\r\nvälfärd, omsorg och service - föreslår vi, som vi har\r\ngjort tidigare, att kommuner och landsting inte\r\nskall avstå från de 7,5 miljarderna. Det kommer att\r\nha direkta effekter på sysselsättningen. Det\r\nkommer att leda till en rundgång på pengar, som\r\nSocialdemokraterna också påpekar i sin motion.\r\nMen de har hittills vägrat att rösta med oss.</pre><pre>Vi har många synpunkter på\r\narbetsmarknadspolitiken både när det gäller\r\ndirekta insatser och när det gäller utbildning och\r\nkompetenshöjande åtgärder. Låt mig bara säga,\r\nsom jag sade för någon månad sedan i den här\r\ntalarstolen, att arbetslöshet är det värsta gissel vi\r\nkan ha för den enskilde, för ekonomin och för\r\nvälfärden. Det är inte så lätt som att säga att\r\nbudgetunderskottet kräver att vi ligger lågt med\r\ninsatser och inte expanderar. Därmed höjer vi\r\narbetslösheten. Arbetslösheten är både kortsiktigt\r\noch långsiktigt den dyraste ingrediens som vi kan ha\r\ni vår ekonomi.</pre><pre>Fru talman! Man har sagt att vår motion är\r\nhäpnadsväckande i negativ mening. Jag tycker att\r\nden är häpnadsväckande bra. Det är snarare\r\nhäpnadsväckande att försöka bota anorexia med\r\nytterligare självsvält. Det är häpnadsväckande att\r\nhålla kvar ett förslag om sänkning av\r\narbetsgivaravgifter, när vi har haft en så oerhört\r\nstark devalveringseffekt och när vi har haft en så\r\nstark tillväxt av konkurrensförmågan hur vi än vill\r\nmäta den.</pre><pre>Därför är det en gåta för mig att Allan Larsson och\r\nIngela Thale n kvarstår i sin uppfattning trots det\r\nhelt nya läget och trots det helt nya tonfall som man\r\nhar i debatten. I praktiken står de fortfarande kvar\r\nvid de nattliga uppgörelsernas politik. Det är\r\negentligen tvärtemot vad ni talar för.</pre><pre>Låt mig kortfattat nämna några ting som specifikt\r\nhandlar om arbetsmarknadspolitiken. Jag beklagar\r\natt inte arbetsmarknadsutskottet och\r\nfinansutskottet ställde sig bakom vårt krav på att\r\nbetona hur kortsiktig och tillfällig den åtgärd som\r\nvi kallar för ungdomspraktik är. Det är en farlig\r\npolitik.</pre><pre>Den innebär verkliga undantag från den normala\r\narbetsmarknaden, problem för arbetsmarknaden\r\nnär det gäller åldersgrupperna kring taket på 25 år,\r\natt man inte har ett anställningsförhållande och att\r\nman inte har naturliga relationer till\r\nfackföreningen. Det finns en mängd olika\r\nomständigheter som gör att ungdomspraktiken är\r\nmycket problematisk. Vi har föreslagit att den skall\r\nutvärderas och omprövas så fort vi har en möjlighet\r\ntill det ur konjunktursynpunkt.</pre><pre>Vi har föreslagit att vi skall sätta i gång program för\r\nkompetensutveckling, precis som många har gjort\r\ntidigare. Det gäller kompetensutveckling inne i\r\nföretagen. Det handlar inte bara om utbildning,\r\nutan om att gradera upp kunskaper i samband med\r\norganisationsförändringar och teknikförändringar i\r\nföretag. Det är starkt produktivitetsrelaterade\r\nåtgärder. Om vi sedan gör det genom en sänkning\r\nav arbetsgivaravgifter eller genom direkta bidrag är\r\nen teknisk fråga. Där har utredningar tidigare\r\nföreslagit olika alternativ. Men det måste till ett\r\ndirekt program för kompetensutveckling nu. Vi har\r\ntyvärr inte fått gehör för det kravet.</pre><pre>Men vad som kanske är än värre, är att alla vet att\r\npengarna för arbetsmarknadspolitiska åtgärder inte\r\nräcker. Alla vet att pengarna till\r\narbetsmarknadsutbildningen inte räcker. Det ser de\r\narbetslösa ute i varenda län i dag. Kurser ställs in\r\noch utlovade kurser och utbildningar genomförs\r\ninte.</pre><pre>Jag upplevde ganska starkt att när frågan\r\ndiskuterades i arbetsmarknadsutskottet var alla\r\nklara över detta faktum, men man ville ändå säga\r\natt trots allt hade Arbetsmarknadsverket fått mera\r\npengar än tidigare, även om det inte var på\r\nutbildningssidan. Man hoppades att det hela skulle\r\nlösa sig med vissa rationaliseringar och förbättrad\r\nupphandling.</pre><pre>Vi har föreslagit att 3 miljarder extra skall gå till\r\narbetsmarknadspolitiska åtgärder med särskild\r\ntanke på och omtanke om\r\narbetsmarknadsutbildningen. Det är alltid lönsamt\r\natt låta människor förkovra sig och höja\r\nkompetensen. Det är alltid olönsamt att låta\r\nmänniskor gå utan verksamhet. Jag beklagar starkt\r\natt utskottet inte kunde biträda oss där. Jag vet att\r\nväldigt många är helt överens med oss.</pre><pre>Det pågår en dunkel debatt, inte minst från\r\nSocialdemokraternas sida, där man angriper\r\narbetsmarknadsministern för att pengarna är slut\r\noch att han inte har flera åtgärder, men man röstar\r\nner förslag till att ge substans till dessa åtgärder.\r\nDet handlar om utbildning, kompetensutveckling\r\noch även om studiefinansiering.</pre><pre>Låt mig också säga att påståendet att man genom\r\natt ta bort tre miljarder kronor från\r\nArbetslivsfonden skulle kunna ta ner det\r\nstrukturella budgetunderskottet faktiskt utmanar\r\nlöjet. Det är engångsinbetalningar som har skett\r\ndels för att höja produktiviteten i arbetslivet, vilket\r\nskulle ha positiva effekter på ett budgetsaldo\r\nframåt i tiden, dels för att i samband med att\r\neffektivare organisationsformer kommer fram\r\nockså hitta effektivare former i den meningen att\r\nman inte drabbas av arbetsskador och\r\narbetssjukdomar.</pre><pre>Det skulle inverka positivt på\r\nsocialförsäkringssystemet, vilket också skulle ha\r\npositiva strukturella effekter när det gäller\r\nbudgetsaldo. Med andra ord: Att ta bort pengar\r\nfrån Arbetslivsfonden är verkligen\r\nkontraproduktivt. Det motverkar sitt syfte, men\r\ndet är lätta pengar att ta. Och de tas just från dem\r\nsom skulle behöva dem. Det har tidigare sagts att\r\ninte minst kvinnor skulle drabbas av dessa insatser\r\nför att höja nivån på kvinnosysselsättningen i\r\nlandet.</pre><pre>Att ta bort semesterdagarna för industriarbetarna\r\när ett rent hån. Det finns något slags vision och\r\nambition om att höja svensk konkurrenskraft.\r\nVissa grupper drabbas av ytterligare orättvisor.</pre><pre>När det gäller regionalpolitiken delar jag väldigt\r\nmånga av de krav som ligger i de\r\nsocialdemokratiska motionerna. De har lagt\r\nönskelistor per län. Men varför då rösta emot alla\r\nvåra anslagsyrkande till de statliga myndigheter\r\nsom skulle stå för en hel del av sysselsättningen och\r\ninvesteringen i de olika länen.</pre><pre>Likaså har vårt yrkande om att göra en\r\njämställdhetsanalys av krispaketet avstyrkts. Det\r\nskulle sannerligen behövas med tanke på hur det\r\nser ut. Jag är alltså mycket tveksam till den\r\nsocialdemokratiska ambivalensen, men jag gläder\r\nmig åt att de åtminstone i debatten har tagit våra\r\nsynpunkter och vår politik ad notam.</pre><pre>Jag frågar mig också vad som skall hända med\r\narbetsrätten. Jag frågar mig också, och inte minst\r\narbetsmarknadsministern, vad som skall hända\r\nmed ungdomarna framöver. Var är strategin för\r\nungdomarnas sysselsättning, och var är strategin\r\nför att låta Arbetsmarknadsverket ha resurser som\r\nkan sättas in för arbetsmarknadsutbildning för de\r\narbetslösa?</pre><pre>Jag ansluter mig till vad Johan Lönnroth har yrkat.\r\nJag ställer mig bakom samtliga yrkanden som finns\r\ni vår meningsyttring. Men av tekniska skäl i\r\nriksdagsarbetet ansluter jag mig till de yrkanden\r\nsom Johan Lönnroth här tidigare läst upp.</pre><pre>Anf. 37  INGELA THALE N (s) replik:</pre><pre>Fru talman! Jag vet inte vem som har sagt att\r\nVänsterpartiets motioner är häpnadsväckande. Det\r\när möjligt att det har sagts av någon i debatten när\r\njag har varit ouppmärksam. Hans Anderssons\r\nförsvar för att de skall vara häpnadsväckande bra\r\nfår naturligtvis stå för honom själv.</pre><pre>Hans Andersson frågar varför Socialdemokraterna\r\nstår fast vid överenskommelsen. Jag förstår varför\r\nHans Andersson ställer den frågan. Det hör ju\r\nprecis inte till vanligheterna att\r\nunderhandsdiskussioner mellan s och v har stått sig\r\nnär det verkligen har kommit till det svåra\r\navgörandet, nämligen att ta ansvar för diskussioner\r\noch överenskommelser som man haft sinsemellan.</pre><pre>Det har ibland varit utomordentligt skört när det\r\ngällt att vårda den överenskommelse som\r\nregeringspartierna och Socialdemokraterna har\r\nträffat. Det har gnisslat, och det har varit grus i\r\nmaskineriet. Men det är vår mycket bestämda\r\nuppfattning att vi tänker ställa upp på den\r\növerenskommelse som vi har träffat. Den är ett steg\r\npå vägen mot viktiga ytterligare insatser. Jag har i\r\nmitt tidigare inlägg redogjort för principerna för\r\ndem, och det behöver jag inte återkomma till nu.\r\nDet är fråga om både tid och tempo.</pre><pre>Sedan undviker Hans Andersson en mycket liten\r\nmen mycket väsentlig detalj. Det är balansen\r\nmellan inkomster och utgifter på kort och lång sikt.</pre><pre>Anf. 38  HANS ANDERSSON (v) replik:</pre><pre>Fru talman! Termen ''häpnadsväckande'' står i\r\nfinansutskottets betänkande som en kommentar till\r\nden expansionspolitik som vi förordar på kort sikt\r\noch den ganska rejält åtstramande politik vi\r\nförordar på lång sikt med tanke på\r\nbudgetunderskottet.</pre><pre>När det sedan gäller överenskommelsen skall man\r\nenligt min mening hålla överenskommelser om det\r\när rimligt, dvs. om förutsättningarna föreligger för\r\ndetta. Förutsättningarna är ju helt förändrade. Vi\r\nskall väl inte här inleda en ny finanspolitisk debatt,\r\nmen kampen för att försvara kronan upphörde ju\r\nnär kronan inte lät sig försvaras. Nu handlar det\r\nom - precis som Allan Larsson och Ingela Thale n\r\nhär har talat om - att försvara politiken för arbete\r\noch tillväxt.</pre><pre>Jag har litet svårt att argumentera i frågan om\r\nrelationerna mellan Socialdemokraterna och\r\nVänsterpartiet i och med att jag inte ens var\r\nnärvarande i landet när dessa problem uppkom.\r\nMen jag kan försäkra att vi står för vad vi säger. Vi\r\nkommer att vara mycket ordhålliga i de allra flesta\r\nsammanhang, dvs. i de sammanhang där\r\nföreliggande förutsättningar kvarstår.</pre><pre>När det gäller frågan om rättvisa har jag inte tid att\r\ngöra långa citat. I fråga om semestern har LO i sina\r\nmycket modesta krav i avtalsrörelsen sagt att man\r\nhelt enkelt måste återställa läget så att inte\r\nytterligare orättvisor uppkommer. Det är precis vad\r\nvi har förutsagt i motionen.</pre><pre>Våra förslag till investeringar, och våra förslag att\r\nsätta människor i arbete, överensstämmer faktiskt\r\nmycket väl med LO:s förslag i rapporten Om bara\r\nviljan finns. Hur är det: Finns verkligen viljan hos\r\nsocialdemokratiska partiet, Ingela Thale n?</pre><pre>Anf. 39  INGELA THALE N (s) replik:</pre><pre>Fru talman! Hans Andersson säger att det är helt\r\nnya förutsättningar för räntepolitiken. Ja, det\r\nstämmer i den meningen att vi inte lyckades med\r\nuppgiften att hålla den fasta kronkursen. Men det\r\nfanns också tre andra utgångspunkter för den\r\növerenskommelse som vi träffade.</pre><pre>En av de tyngsta vid sidan om den ekonomiska\r\npolitiken var att åstadkomma insatser för att\r\nminska arbetslösheten. Det är den delen av\r\növerenskommelsen vi behandlar här. Den är minst\r\nlika viktig.</pre><pre>Den tredje delen av överenskommelsen för vår del\r\nberörde de viktiga frågorna kring löntagarfonder,\r\nstatliga företag och arbetsrätten. Också på dessa\r\npunkter är man på gång att fatta beslut. Vi för\r\nförhandlingar om tilläggsdirektiv för\r\nArbetsrättskommitte n.</pre><pre>Det är min mycket bestämda uppfattning att det är\r\nviktigt för båda parter att hålla fast vid den\r\növerenskommelse man har träffat. Det skall inte\r\nvara så enkelt som att enbart säga: Vi ställer upp på\r\nallting, men det är vi som avgör när\r\nförutsättningarna är förändrade. Det är nämligen\r\ndet jag tycker att Hans Andersson säger.</pre><pre>Anf. 40  HANS ANDERSSON (v) replik:</pre><pre>Fru talman! Nej, det sade jag inte. Jag sade för det\r\nförsta tidigare i talarstolen att det var fel att träffa\r\nuppgörelsen. Ni gjorde ett misstag. Ni förleddes till\r\natt träffa en uppgörelse som medförde en\r\nfundamentalt felaktig politik, även om ni uppnådde\r\nvissa fördelar.</pre><pre>För det andra stod valutapolitiken i centrum. Det\r\nvar till försvar för kronan ni agerade. Detta har\r\nuppgivits. Därmed har hela frågan om\r\nkonkurrenskraften för exportindustrin osv.\r\nförändrats i grunden. Marknaden har automatiskt\r\nreglerat det så att det blir en mycket större effekt\r\nän vad ni räknade med. På samma sätt förändras\r\ninflationen, och därmed dras köpkraft in. Vi\r\nkommer också att få andra fördelningspolitiska\r\neffekter.</pre><pre>Vad vi har föreslagit, som nu är av särskild vikt på\r\nkort sikt, är alltså expansiva åtgärder på\r\ninvesteringssidan vilka direkt skulle bidra till ökad\r\ntillväxt, till att ge människor arbete och minska\r\narbetslösheten. Det är helt i enlighet med vad ni i\r\ndag talar om. När ni talar om den kommunala\r\nekonomin säger ni er vara överens med oss. Men\r\nsåvitt jag förstår tycker ni att det inte finns tid nog\r\natt reglera frågan om dessa 7,5 miljarder.</pre><pre>Sedan har jag frågan: Vad händer med\r\narbetsrätten? Vad utfästes egentligen? Mina\r\ninformationer från Arbetsrättskommitte n är\r\nförfärande med tanke på hur jag ser att man agerar\r\ni Arbetsrättskommitte n och vilka förslag som i dag\r\nligger när det gäller anställningstrygghet för\r\nsvenska löntagare. Såvitt jag kan se uppnådde man\r\npraktiskt taget ingenting. Vad skall komma, och\r\nvad finns det för garantier?</pre><pre>Talmannen anmälde att Ingela Thale n anhållit att\r\ntill protokollet få antecknat att hon inte ägde rätt\r\ntill ytterligare replik.</pre><pre>Anf. 41  SONJA REMBO (m):</pre><pre>Fru talman! I denna lunchtomma kammare vill jag\r\nbörja med att yrka bifall till finansutskottets\r\nhemställan i de delar som behandlar yttrandet från\r\narbetsmarknadsutskottet.</pre><pre>Läget på arbetsmarknaden har väl omvittnats i den\r\ntidigare debatten. Vi är överens om att situationen\r\när extrem och att dess orsaker står att finna i den\r\ninternationella lågkonjunkturen men framför allt i\r\nde många år av försummelser som ligger bakom\r\noss.</pre><pre>Studerar vi utvecklingen under de senaste 20 åren\r\nfinner vi att Sverige halkat efter inom strategiska\r\nområden. Tillväxten har sedan 1970 varje år legat\r\nlägre i Sverige än i jämförbara industriländer.\r\nDetsamma gäller produktivitetstillväxten liksom de\r\nproduktiva investeringarna.</pre><pre>Den statliga industripolitiken har också präglats av\r\nmissriktade ambitioner. I dessa yttersta dagar kan\r\nvi summera de mycket stora stöden till bilindustrin\r\nunder 1980-talet. Man kan kort säga att de har varit\r\nlika lyckosamma som tidigare statliga industristöd.</pre><pre>Investeringarna i infrastruktur som vägar och\r\njärnvägar har varit sorgligt försummade.</pre><pre>De drivkrafter som leder till tillväxt har kvävts eller\r\nhållits på sparlåga. Den högre utbildningen har\r\nförsummats. Andelen anställda med högre\r\nutbildning är i ett internationellt perspektiv låg\r\ninom svensk industri. För den enskilde har\r\ninvesteringar i högre utbildning givit dåligt utbyte.\r\nDen solidariska lönepolitiken och skattepolitiken\r\nhar effektivt förhindrat en inkomststruktur som\r\nbelönar den som utbildar sig, skaffar sig\r\nyrkeskunskaper och tar ansvar. Det har varit mera\r\nlönsamt att lära sig hur skatte- och\r\nsocialförsäkringssystemen fungerar.</pre><pre>Företagande och entreprenörskap har inte\r\npremierats utan snarare misstänkliggjorts och\r\nförsvårats.</pre><pre>Industriutslagningen har under de senaste tre,fyra\r\nåren varit gigantisk. Investeringarna har flyttat\r\nutomlands. Till detta bidrog bl.a. den långvariga\r\nosäkerheten om Sveriges framtida förhållande till\r\nEG.</pre><pre>Andra orsaker till kräftgången än dem jag redan\r\nnämnt har varit inflationsutvecklingen efter\r\nrekorddevalveringen 1982, de åren därefter\r\nåterkommande krispakten som snarast försvårade\r\nproblemen och den besvärande bristen på\r\narbetskraft under de allra mest hektiska åren på\r\n1980-talet. Det var under de åren som dagens\r\nproblem på arbetsmarknaden grundlades.</pre><pre>1980-talet var i hög grad ett felinvesteringarnas\r\ndecennium. Det är den notan vi nu måste betala.</pre><pre>Det är viktigt att ha detta i minnet när vi diskuterar\r\nde båda krisöverenskommelser mellan regeringen\r\noch socialdemokraterna som ligger till grund för de\r\nbeslut vi skall fatta i dag.</pre><pre>Betänkandet innefattar arbetsmarknadspolitiska\r\nåtgärder för en kostnad av ca 10 miljarder kronor\r\nsom utöver tidigare beslutade insatser beräknas ge\r\nnågon form av sysselsättning eller utbildning till ca\r\n130 000 personer eller 3 % av arbetskraften.</pre><pre>Vi talar nu om nivåer på arbetsmarknadspolitiken\r\nav en storleksordning som vi tidigare inte upplevt.\r\nÄndå räcker det inte till.</pre><pre>Redan tidigare infördes en särskild åtgärd för\r\nungdomar, benämnd ungdomspraktik, som blivit\r\nmycket framgångsrik. Den innebär att staten står\r\nför hela kostnaden för de ungdomar som placeras.\r\nDen utökas nu med 36 000 platser.</pre><pre>Betänkandet innehåller förslag om en helt ny\r\nåtgärd, arbetslivsutveckling, ALU, som skall\r\nkomma sådana arbetslösa till del som uppbär\r\narbetslöshetsförsäkring. Utskottet anser att det bör\r\növervägas om inte också de som uppbär kontant\r\narbetsmarknadsstöd, s.k. KAS, skall kunna\r\nkomma i åtnjutande av denna möjlighet. Avsikten\r\när att den som är arbetslös inte därmed också skall\r\nbli utan någon form av sysselsättning.</pre><pre>Erfarenheterna från andra länder visar att\r\neffekterna av långvarig arbetslöshet är mycket\r\nnegativa. Svårigheterna att komma tillbaka i ordnat\r\narbete blir många gånger oöverstigliga. Vi vill\r\nförhindra en sådan utveckling, eftersom den har\r\nframför allt sociala men också ekonomiska\r\nkonsekvenser som är skadliga såväl för dem som\r\nberörs direkt som för samhället i stort.</pre><pre>Arbetsmarknadsutskottet har i fråga om det\r\nregelsystem som skall gälla för ALU föreslagit en\r\ndel tekniska justeringar jämfört med det förslag\r\nsom förhandlats fram mellan regeringen och\r\nSocialdemokraterna. Eftersom denna åtgärd inte\r\nleder till vad man kan kalla för riktiga arbeten, har\r\nvi ansett det lämpligt att den som avböjer en\r\nanvisning från arbetsförmedlingen inte omedelbart\r\ngår miste om sin a-kasseersättning, vilket är fallet\r\nvid andra former av arbetsmarknadspolitiska\r\nåtgärder. Däremot kan den som avböjt ett\r\nerbjudande inte omedelbart påräkna andra former\r\nav arbetsmarknadspolitiska åtgärder.</pre><pre>De som aktivt medverkar till att hålla uppe sin\r\narbetsförmåga och tar vara på de tillfällen som\r\nerbjuds att upprätthålla och vidga sina kunskaper\r\noch erfarenheter bör hamna i ett bättre läge än den\r\nsom varit passiv. En anvisning till en plats i\r\narbetslivsutveckling skall ses som det positiva\r\nerbjudande det är.</pre><pre>Som Ingela Thale n sade, finns det naturligtvis en\r\npåtaglig fara i stora volymer av\r\narbetsmarknadspolitiska åtgärder av den karaktär\r\nsom vi nu talar om. Stora grupper ungdomar och\r\nandra arbetslösa vänjs vid att arbete är någonting\r\nsom staten tillhandahåller genom politiska beslut\r\noch stora utbetalningar av skattemedel. Inkomsten\r\nblir låg, men så är också kraven på arbetsinsats i de\r\nflesta fall låga. Ju längre tid som sådana åtgärder\r\nkommer till användning, desto större blir riskerna.</pre><pre>Därför är det viktigt att varje insats blir\r\ntidsbegränsad - utskottet förslår sex månader för\r\nALU och att denna form av åtgärder inte kan\r\ntillämpas mer än högst under de närmaste två åren.\r\nDe får självfallet inte heller ersätta reguljärt arbete.</pre><pre>Så snart utvecklingen vänder, skall de arbetslösa\r\nnaturligtvis ut i riktigt arbete, på eget initiativ eller\r\nmed hjälp av arbetsförmedlingen. Den övergången\r\nunderlättas av att vi under nästa år kommer att få\r\nse privata arbetsförmedlingar som kan komma att\r\nvidga utbudet av förmedlingstjänster. Under tiden\r\nblir det en grannlaga uppgift för\r\nArbetsmarknadsverket och arbetsförmedlingarna\r\natt vara uppmärksamma, så att den\r\narbetsmarknadspolitiska stödarsenalen inte\r\npermanentas och inte heller missbrukas.</pre><pre>Fru talman! Arbetsmarknadspolitiken har också\r\nandra inslag. Medel för ytterligare 23 000\r\nheltidsplatser vid Komvux, gymnasieskolan och\r\nfolkhögskolor anvisas. Där har utskottet föreslagit\r\natt medel till folkhögskolorna skall fördelas av\r\nFolkbildningsrådet i stället för av AMS, som\r\nregeringen föreslagit. För att förvissa sig om att\r\npengarna denna gång verkligen kommer\r\nfolkhögskolorna till del förutsätter utskottet att\r\nFolkbildningsrådet samråder med AMS.</pre><pre>1 miljard kronor anslås för tidigareläggning av\r\ninvesteringar inom de statliga affärsverken.</pre><pre>Ytterligare i genomsnitt 30 000 personer kommer\r\nvarje månad att kunna erbjudas beredskapsarbete.</pre><pre>Ytterligare 250 miljoner kronor anslås för\r\notraditionella insatser. Särskilt skall kvinnors och\r\nungdomars behov uppmärksammas.</pre><pre>2 000 ytterligare högskoleplatser tillkommer.</pre><pre>Ytterligare betydande medel för underhåll och\r\ninvesteringar i infrastruktur och byggande tillförs.</pre><pre>Som finansutskottet understryker, kan emellertid\r\narbetsmarknadspolitiken aldrig ersätta åtgärder för\r\natt åstadkomma strukturella förändringar som\r\nexempelvis en väl fungerande lönebildning och en\r\nrimlig yrkesmässig och geografisk rörlighet hos\r\narbetskraften.</pre><pre>Det förslag som kan komma att få störst effekt ur\r\narbetsmarknadssynpunkt är troligen förslaget att\r\nsänka arbetsgivaravgifterna med 4,3 procent. Det\r\när den typen av åtgärder som krävs för att hejda\r\nutslagningen, få i gång investeringarna och därmed\r\nskapa förutsättningar för nya, riktiga jobb.</pre><pre>En av de arbetsgivaravgifter som regeringen\r\nföreslog skulle tas bort var arbetarskyddsavgiften.\r\nAvgiften finansierar bl.a. Arbetsmiljöfonden, som\r\ni sin tur finansierar bl.a. Arbetsmiljöinstitutet. I\r\nstället för en avgiftsfinansiering föreslog regeringen\r\nen anslagsfinansiering, som under resterande del av\r\nbudgetåret skulle uppgå till 267 miljoner kronor.\r\nDenna summa motsvarade vad en fortsatt\r\navgiftsfinansiering skulle ha givit.</pre><pre>Socialdemokraterna hävdade i\r\narbetsmarknadsutskottet att överenskommelsen\r\nmellan regeringen och Socialdemokraterna innebar\r\nen fortsatt fondfinansiering. Här står, fru talman,\r\nemellertid ord mot ord.</pre><pre>Socialdemokraternas reaktion var minst sagt\r\nanmärkningsvärd. Efter ett extra sammanträde i\r\narbetsmarknadsutskottet en tidig onsdagsmorgon\r\nvalde de att för denna avgifts skull att över huvud\r\ntaget inte ta ställning till arbetsmarknadsutskottets\r\nyttrande, som ju faktiskt omfattade\r\narbetsmarknadspolitiska åtgärder och andra\r\nsysselsättningsskapande åtgärder för ca 10\r\nmiljarder kronor.</pre><pre>Noteras bör alltså att någon förändring av den\r\nverksamhet som bedrivs inom ramen för fonden\r\neller dess former inte föreslagits. Däremot borde\r\ndet vara självskrivet att en verksamhet som betalas\r\nmed skattemedel också är öppen för demokratisk\r\ninsyn och kontroll. Nu backade finansutskottet,\r\neftersom man uppenbarligen inte ansåg att denna\r\nfråga fick äventyra hela uppgörelsen. Nej,\r\nsjälvklart inte.</pre><pre>För Socialdemokraterna får däremot sedvanliga\r\ndemokratiska principer vika, om den egna\r\nintressesfären känner sig hotad.</pre><pre>Av samma skäl förhindrar de tills vidare tillkomsten\r\nav en generell arbetslöshetsförsäkring, öppen för\r\nalla. På detta enda område motarbetar\r\nSocialdemokraterna en generell välfärdspolitik. De\r\nfackliga intressena väger tyngre.</pre><pre>Till Laila Strid-Jansson, som nu har lämnat\r\nkammaren, kan jag säga att däremot fortsätter\r\nutredningen om en ny arbetslöshetsförsäkring. Den\r\nkommer inte att läggas ned, som\r\nSocialdemokraterna föreslår.</pre><pre>Socialdemokraterna motarbetar en modernisering\r\nav den arbetsrättsliga lagstiftningen. Jag beklagar\r\natt vi inte får någon debatt här i höst om\r\narbetsrätten, eftersom Socialdemokraterna i\r\nutskottet begärde bordläggning av de motioner som\r\nvi normalt skulle ha behandlat. Men jag hoppas att\r\ndet ligger något konkret i Ingela Thale ns ord i\r\nkammaren i dag. Vi behöver i allra högsta grad ett\r\narbetsrättsligt regelsystem som främjar\r\nnyanställning.</pre><pre>Socialdemokraterna gör också sitt bästa för att\r\nförsvåra avvecklingen av löntagarfonderna.</pre><pre>På ett område noterar jag emellertid med\r\ntillfredsställelse att det har gått att komma fram till\r\nen överenskommelse om indragning av 3 miljarder\r\nkronor från Arbetslivsfonden. Den avvecklas\r\nemellertid inte, vilket utlovades i den första\r\nupplagan av krisuppgörelsen.</pre><pre>I reservation 6 efterlyser Socialdemokraterna dels\r\nett program för utbildning och\r\nkompetensutveckling, dels ett samlat program i\r\nsyfte att pressa ner arbetslösheten, dels en lösning\r\npå de deltidsarbetslösas problem, dels en långsiktig\r\nstrategi från AMS hur den ökande arbetslösheten\r\nbland kvinnor skall motarbetas.</pre><pre>Det är ju litet märkligt, fru talman, att\r\nSocialdemokraterna så här, endast ett drygt år efter\r\ndet att de fick lämna över regeringsansvaret, står så\r\ntomhänta i arbetsmarknadspolitiken. De program\r\noch strategier och kommissioner som de föreslår\r\nborde - om man nu tror på sådant - ha utvecklats\r\nlångt tidigare för att få effekt i dagens läge. Varför\r\ngjorde Socialdemokraterna inte det de nu föreslår\r\nredan när de satt i regeringsställning? Att vi skulle\r\nfå en mycket hög arbetslöshet framstod ju fullt klart\r\nredan 1989-1990. Vi varnade redan då för den\r\nutvecklingen, men då ville Socialdemokraterna inte\r\nlyssna på det örat.</pre><pre>Den borgerliga regeringen har under det gångna\r\nåret föreslagit och riksdagsmajoriteten fattat beslut\r\nsom påtagligt har stärkt den svenska\r\nkonkurrenskraften och som förbättrar\r\nförutsättningarna för företagande. Antalet platser\r\nsåväl i högre utbildning som i gymnasieskolan har\r\nökat avsevärt. Investeringarna i vägar och\r\njärnvägar har ökat från ca 4,5 miljarder per år\r\nunder 1980-talet till 13 miljarder i år.</pre><pre>Smärtsamma men nödvändiga beslut har tagits i\r\nsyfte att komma till rätta med strukturproblemen i\r\nden svenska ekonomin. Det som Ingela Thale n\r\nefterfrågade har redan satt i gång, och i dag\r\nmedverkar Socialdemokraterna till ytterligare steg\r\ni den riktningen.</pre><pre>Fru talman! Aldrig tidigare har det gjorts så stora\r\nstatliga arbetsmarknadspolitiska insatser. De görs i\r\nstor politisk enighet. De görs för att i görligaste\r\nmån skydda de människor som blir arbetslösa mot\r\nalltför stora påfrestningar. De görs för att\r\nupprätthålla kunnande och kompetens.</pre><pre>Kostnaderna innebär stora påfrestningar på\r\nsamhällsekonomin. Alla måste bidra till\r\nfinansieringen, och ingen kan kompensera sig. Just\r\nnu är detta nödvändigt.</pre><pre>Ändå anser jag att det finns anledning att utfärda\r\nen varning. Vi får inte upprepa de misstag som\r\ngjorts tidigare i situationer med hög arbetslöshet,\r\nsåsom i början av 1970-talet och i början av 1980-\r\ntalet då omfattningen av arbetsmarknadspolitiska\r\ninsatser och deras finansiering motverkade den\r\nekonomiska återhämtningen, tillväxten och\r\nutvecklingen av en normalt fungerande\r\narbetsmarknad. Risken för en upprepning är\r\npåtaglig.</pre><pre>Det ankommer på regering och riksdag och berörda\r\nmyndigheter att mycket uppmärksamt notera\r\nsignalerna från arbetsmarknaden för att förhindra\r\nen sådan upprepning.</pre><pre>Det ankommer också på arbetsmarknadens parter\r\natt genom en ansvarsfull lönepolitik förhindra en\r\nupprepning av 1980-talets inflationskarusell.</pre><pre>Det är ett handfast agerande som också i\r\nfortsättningen krävs från regeringens och\r\nriksdagens sida för att vända utvecklingen åt rätt\r\nhåll. Vi står inför många svåra beslut, men när vi\r\nhar gått igenom detta stålbad som den förre\r\nfinansministern Kjell-Olof Feldt redan 1989\r\nförutskickade kommer Sverige att stå väl rustat för\r\natt möta framtidens utmaningar.</pre><pre>Anf. 42  INGELA THALE N (s) replik:</pre><pre>Herr talman! Sonja Rembo hänvisade i sitt\r\nanförande till att det är de sista åren under 1980-\r\ntalet som är anledning till dagens situation. Sonja\r\nRembo! Det är en myt, som Moderaterna ständigt\r\nsprider, att det inte skedde något för att påverka\r\ninflationen och stärka utvecklingen i Sverige under\r\nde här åren.</pre><pre>Det var under de här åren som Moderaterna satt i\r\nopposition. Inte vid ett enda tillfälle bidrog\r\nModeraterna konstruktivt till att medverka till\r\nlösningar över blockgränserna. Vid några tillfällen\r\nmedverkade emellertid Folkpartiet, och vid några\r\nandra tillfällen Centern.</pre><pre>När Socialdemokraterna såg påfrestningarna i\r\nekonomin få effekter på sysselsättningen, och när\r\nvi hade den här situationen med kraftig inflation,\r\ngenomfördes inom loppet av få år omfattande\r\nreformer. Jag kan nämna bara några:\r\nSkattereformen, trepartiuppgörelsen om energi,\r\nRehnbergsavtalet - som vi gjorde möjligt -\r\nförändringar i sjukförsäkringen och\r\ndecentralisering av skolan. Vi drog även igång\r\narbetet med både EES-avtal och diskussionen om\r\nEG. Vi drev igenom för framtiden mycket stora och\r\nviktiga beslut. Vi lade grunden för den nya\r\nregeringens möjligheter att se till att den\r\nfördjupning av lågkonjunkturen som vi i Sverige\r\nvar inne i inte borde ha blivit som den är.</pre><pre>Vilka projekt har den moderatledda regeringen\r\ngenomdrivit för att påverka utvecklingen i rätt\r\nriktning? Såvitt jag vet inte ett enda, förutom en\r\nrad ofinansierade skattelättnader.</pre><pre>Sonja Rembo kommer ständigt tillbaka till sitt\r\nhackande på enskilda individer, dvs. att det är mer\r\nlönsamt att ''studera'' sjukförsäkring och\r\nskattereformer än att utbilda sig. Jag tycker, Sonja\r\nRembo, att det påhoppet på svenska löntagare inte\r\när berättigat. Det är inte så, som Sonja Rembo\r\nsäger.</pre><pre>Socialdemokraterna motarbetar inte en\r\nmodernisering av arbetsrätten, men vi motarbetar\r\nabsolut en försvagning och en uppluckring av\r\nanställningstryggheten. Vi motarbetar också\r\nabsolut en försämring av rättssäkerheten och\r\nrättstryggheten för löntagarna. Vi försvarar\r\nlöntagarnas rätt att låta sig företrädas av fackliga\r\norganisationer. Det handlar absolut inte om att\r\nförhindra en arbetsrättslig modernisering.</pre><pre>Anf. 43  SONJA REMBO (m) replik:</pre><pre>Herr talman! Det är förvisso sant, som Ingela\r\nThale n säger, att Socialdemokraterna under de\r\nsista åren under deras senaste regeringsinnehav\r\nåtgärdade en hel del. Åtgärderna sattes emellertid\r\nin för sent och var för halvhjärtade.</pre><pre>Om man ser tillbaka på 1980-talets krispolitik, då\r\nvarje år det ena krispaketet efter det andra kom,\r\nser vi att inriktningen var entydig, nämligen mot\r\nmer av offentliga utgifter och mer av\r\nskattehöjningar, och mindre av det som krävs för\r\natt åtstadkomma tillväxt och investeringar.\r\nEkonomerna är entydiga i dag. Det ser vi i den\r\nsenaste utredningen från Industriförbundet, vilken\r\nutvisar att industriproduktionen i Sverige sedan\r\nmitten av 1985 stadigt har sjunkit, jämfört med\r\nländer med liknande förhållanden. Politiken var i\r\nstora stycken felriktad, även om den innehöll inslag\r\nsom också vi moderater tycker är bra.</pre><pre>När det gäller att hacka och att göra påhopp på\r\nindivider därför att de utnyttjar sjukförsäkringen\r\noch det sociala systemet, vill jag till Ingela Thale n\r\nsäga: Om man bygger upp ett system som är mycket\r\nfördelaktigt, så använder sig människor av det. Att\r\ntala om att så är fallet är inget påhopp på individer.</pre><pre>Jag tycker att Ingela Thale n skall läsa Hans T:son\r\nSöderströms rapport från 1988, i vilken han visar\r\nhur privilegiejakten - jag talar då om vanliga\r\nsvenska arbets- och löntagares jakt på privilegier -\r\nfaktiskt har medverkat till att vi fått de stora\r\nproblem i socialförsäkringssystemet som vi har.\r\nMänniskor är rationella. De gör det som politiker\r\nmöjliggör. Vi vet att frånvaron från arbetsplatserna\r\nunder 1980-talet medverkade till mycket stora\r\nproblem. Frånvaron på arbetsplatserna\r\nmedverkade också till den inflationsutveckling som\r\nvi fick. Vi vet att kostnadstrycket, med skatter som\r\nen stor andel, medverkade till den mycket höga\r\ninflationen och den låga tillväxt som vi sedan fick.\r\nDet var en politik, Ingela Thale n, som bäddade för\r\ndagens problem.</pre><pre>Vi varnade för detta. Vi kan se tillbaka på våra\r\ngamla motioner och debatter här i kammaren.\r\nModeraterna har en lång rad förslag om hur man\r\nskulle komma till rätta med de strukturproblem\r\nsom försvårades under de sista åren på 1980-talet.</pre><pre>Anf. 44  INGELA THALE N (s) replik:</pre><pre>Herr talman! Det som framför allt skapade\r\nproblem i slutet av 1980-talet, var den överhettning\r\nav ekonomin som uppstod genom\r\nkreditexpansionen. När det gäller avregleringen av\r\nkapitalmarknaden var ju Moderaterna sedan länge\r\nmycket starkt pådrivande.</pre><pre>Sonja Rembo säger att det är en jakt på privilegier.\r\nÄr det en jakt på privilegier att vilja ha en\r\ngrundtrygghet vid sjukdom? Jagar man privilegier\r\nnär man vill ha kontantstöd vid arbetslöshet? Jagar\r\nman privilegier när man vill ha ersättning för vård\r\nav sitt nyfödda barn? Det är ju en fråga om\r\ngrundtrygghet.</pre><pre>När det gäller frånvaron på arbetsplatserna\r\nhandlade det ju till den allra största delen om att\r\narbetet i sig krävde en utveckling. Det handlade om\r\narbetsorganisation, arbetsmiljöfrågor och\r\nutbildning. Det fanns förmodligen även då\r\nmänniskor som av olika skäl tyckte att trycket på\r\njobbet var så hårt att det var svårt att gå tillbaka dit.\r\nDetta är emellertid en arbetsledningsfråga. Det är\r\nen fråga för arbetsgivaren och arbetsledaren att se\r\ntill att jobbet fungerar så att människor kan vistas\r\npå arbetsplatsen, kan arbeta där och kan försörja\r\nsig. Det går faktiskt inte att hänvisa till ett slags\r\nprivilegiejakt.</pre><pre>Sonja Rembo säger vidare att Moderaterna har lagt\r\nfram en lång rad förslag under de här åren.\r\nKontentan av dessa förslag bildar ju underlag till\r\ndet som så småningom blev en plattform för Sverige\r\noch som blev den borgerliga regeringens\r\nutgångspunkt för bedrivandet av sin politik, som ju\r\nfullständigt har rasat samman.</pre><pre>Man skulle verkligen kunna säga att den borgerliga\r\nregeringen har övergett den enda vägen och gått till\r\nsjöss. Men man har ändå inte lärt sig detta som\r\nkronan har gjort, nämligen att flyta medan man\r\nsjunker.</pre><pre>Anf. 45  SONJA REMBO (m) replik:</pre><pre>Herr talman! Den tredje vägen har sjunkit rejält,\r\nIngela Thale n. Den har gått till botten på ett\r\nmycket stort djup. Det var den tredje vägens politik\r\nsom drev Sverige in i den situation som den\r\nborgerliga regeringen fick ta över för drygt ett år\r\nsedan. Det var den politiken som drev fram den\r\növerhettning på arbetsmarknaden som vi levde\r\nmed under 80-talets gladaste dagar.</pre><pre>Jag ser här i gamla handlingar att utfallet av\r\narbetstimmar i stort sett inte var högre än i början\r\npå 70-talet, trots att fler människor än nångonsin\r\ntidigare räknades in i arbetskraften. Det var ett av\r\ngrundproblemen, Ingela Thale n. Människor hade\r\njobb, men de var inte på jobbet. Det finns väl\r\nbelagt. Det är där som ekonomerna talar om\r\nprivilegiejakt, och det är dem jag citerar.</pre><pre>Det var och är fortfarande lönsammare att utnyttja\r\nsocialförsäkringssystemet än att arbeta produktivt.\r\nFörmånerna minskar dock, vilket är helt\r\nnödvändigt. Vi måste se sanningen sådan den är,\r\nIngela Thale n.</pre><pre>Däremot innebär detta icke ett angrepp på den\r\ngrundtrygghet som man måste ha i ett samhälle av\r\nvår typ. Självfallet skall vi ha grundtrygghet, men\r\nvi får inte ha ett system som för bort människor från\r\narbetsmarknaden. Under brinnande\r\nhögkonjunktur blev drygt 50 000 människor om\r\nåret förtidspensionerade - det skall inte vara\r\nnödvändigt.</pre><pre>Arbetsorganisation är en arbetsledningsfråga,\r\nsäger Ingela Thale n. Ja, visst är det. Men vi har inte\r\ngett parterna på arbetsmarknaden ordentligt\r\nutrymme för att lösa de här problemen, varken\r\nekonomiskt eller på annat sätt. En av de mycket\r\nviktiga frågor som vi måste ta upp när det gäller\r\narbetsrätten är: Hur stärker vi de enskilda\r\narbetstagarnas möjligheter att påverka sin egen\r\narbetssituation?</pre><pre>Jag förstår inte varifrån Ingela Thale n har fått detta\r\natt arbetstagarna inte skulle få representeras av sina\r\nfackliga organisationer. Aldrig någonsin har någon\r\ni detta rike ifrågasatt det. Vi är fullständigt eniga\r\nom organisationsrätten; den är grundlagsfäst i\r\nSverige. Självfallet tänker ingen ändra på det.</pre><pre>Andre vice talmannen anmälde att Ingela Thale n\r\nanhållit att till protokollet få antecknat att hon inte\r\nägde rätt till ytterligare replik.</pre><pre>Anf. 46  HANS ANDERSSON (v) replik:</pre><pre>Herr talman! Det blir en litet egendomlig situation,\r\neftersom Ingela Thale n och Sonja Rembo i princip\r\nhar varit överens om nästan allting som vi har\r\ndiskuterat och haft konflikter om i\r\narbetsmarknadsutskottet med anledning av\r\nkrispropositionen och motionerna.</pre><pre>Låt mig bara säga till Sonja Rembo, att när jag\r\nförsökte lyssna på henne tyckte jag mig höra att vi\r\nmåste få ökad geografisk rörlighet. Det är återigen\r\nflyttlasspolitiken som skall ordna det hela, i första\r\nhand i Sverige och snart i hela Europa.</pre><pre>Arbetsgivaravgifterna skall sänkas, trots\r\nnuvarande kostnadsläge, som jag tidigare beskrev.</pre><pre>Det skall göras radikala försämringar i\r\narbetsrätten, så till vida att man avser att kraftigt\r\nförsvaga både den enskildes rätt i fråga om\r\nanställningstrygghet och de fackliga\r\norganisationernas rättigheter.</pre><pre>Sonja Rembo såg det som mycket positivt att\r\nArbetslivsfonden nu försvinner. Den har trots allt\r\nhaft som uppgift att stödja de svagaste på\r\narbetsmarknaden och att bygga upp nya strukturer,\r\nsom kunde vara effektivare och tryggare i\r\narbetslivet.</pre><pre>Jag skulle också vilja säga något om angreppen mot\r\n80-talet. Jag instämmer till stor del i de angreppen,\r\nbl.a. därför att Socialdemokraterna kom att driva\r\nså mycken politik på Moderaternas villkor. Man\r\nblev så fångad i avregleringarnas filosofi och\r\nmarknadskrafternas möjligheter att man\r\ntillgodosåg mycket av det som Moderaterna\r\nföreslagit. Man kryddade det med en sekvens av\r\nskattesänkningar och hoppades på dynamiska\r\neffekter. Men de dynamiska effekterna ...</pre><pre>Anf. 47  ANDRE VICE TALMANNEN:</pre><pre>Jag erinrar om att replikrätten gäller Sonja Rembos\r\nanförande.</pre><pre>Anf. 48  HANS ANDERSSON (v) replik:</pre><pre>Herr talman! Sonja Rembo argumenterade mycket\r\nstarkt för det fördärvliga i 80-talets utveckling. Vad\r\njag då menar är att det var för sent, när regeringen\r\nför några månader sedan slog till. Arbetslösheten\r\nvar redan mycket långt på väg. Budgetunderskottet\r\nvar osedvanligt stort. Ändå fanns det förslag om att\r\nanvända löntagarfondspengar till att ge sparräntor\r\nåt människor som hade historiskt rekordhöga\r\nrealräntor.</pre><pre>Jag menar att regeringen var mycket inkompetent,\r\nmen dessutom orättvis när det gällde de här\r\nekonomiska frågorna.</pre><pre>Anf. 49  SONJA REMBO (m) replik:</pre><pre>Herr talman! Jo, jag talade om geografisk och\r\nyrkesmässig rörlighet. Jag tror att det är oerhört\r\nviktigt att människor i Sverige trots allt är beredda\r\natt ta de möjligheter som erbjuds, var de än\r\nbefinner sig. Då får man inte vara så bunden, vare\r\nsig yrkesmässigt eller geografiskt, att man försätter\r\nsig själv i någon sorts karantän. Det är mycket\r\noklokt, och det gagnar inte de enskilda\r\nmänniskorna.</pre><pre>Ja, det är nödvändigt att sänka\r\narbetsgivaravgifterna och sänka kostnaderna för\r\nproduktionen, men det löser inte problemen i deras\r\nhelhet. Det är strukturella problem som har\r\ndrabbat den svenska ekonomin och som vi lider av,\r\noch det är strukturella problem som har byggts upp\r\nunder mycket lång tid.</pre><pre>Det finns anledning att även i den här debatten\r\nerinra om Mona Sahlins uttalande i samband med\r\nkrisuppgörelserna, dvs. att vi under 20 år har\r\nbedrivit en felaktig politik.</pre><pre>Industriförbundet skriver i sin höstrapport om\r\nindustrikrisen i Sverige att den ekonomiska\r\nstabiliseringspolitik som tidigare förts har skapat\r\ngrundläggande strukturella fel i svensk ekonomi,\r\nsom resulterat i att icke eller svagt\r\nkonkurrensutsatta sektorer trängt ut industrin.</pre><pre>Så har vi fått den största industriutslagningen i\r\nmodern tid. Detta är ett av våra allra allvarligaste\r\nproblem. Då behöver vi inte organisationer som\r\nArbetslivsfonden, som sitter med sina 25 styrelser,\r\nbesatta med politiker och fackliga representanter,\r\nsom skall avgöra hur olika företag och offentlig\r\nförvaltning skall använda sina pengar. Det är inte\r\nden typen av politiska överbyggnader som Sverige\r\nbehöver i dag.</pre><pre>Tvärtom behöver vi en avreglering. Vi behöver\r\nöppna för nya ide er och infallsvinklar. Vi behöver\r\nöppna för en utveckling där företag och anställda\r\nkan jobba tillsammans och utveckla sina ide er, och\r\ndär det lönar sig för dem att göra detta. Då krävs\r\ndet att vi fortsätter att ta steg på den politiska väg\r\nsom vi har börjat gå på.</pre><pre>Vi befinner oss i det oerhört svåra dilemmat att vi\r\npå en gång måste lösa en strukturkris, en finansiell\r\nkris, en kostnadskris och en arbetslöshetskris, och\r\nvi måste samtidigt vända utvecklingen så att den\r\nblir positiv. Vi måste klara av de oerhört stora\r\nskulder som tidigare års politik har dragit på\r\nSverige. Det är en oerhörd utmaning. Vi antar inte\r\nutmaningen att använda samma recept som har\r\nåstadkommit problemen. Vi måste ha den politik\r\nsom den borgerliga regeringen har slagit in på.</pre><pre>Anf. 50  HANS ANDERSSON (v) replik:</pre><pre>Herr talman! Om man skall sanera budgeten, skall\r\nman inte köra med icke finansierade\r\nskattesänkningar, som har varit ett recept under\r\nlång tid.</pre><pre>När det gäller möjligheter att få jobb på andra orter\r\nhåller jag med om att man skall ta den chansen.\r\nMen jag vet vad det innebär, från Bergslagen, där\r\ndet inte finns något annat alternativ än att sticka\r\nhemifrån. Där utarmas bygderna. Vi är på väg mot\r\nen ny flyttlasspolitik, som drabbar regioner hårt\r\noch kommer att vara mycket dyrbar för samhället.</pre><pre>Analysen är felaktig. Det handlar inte om att\r\nreducera och försämra arbetsrätten. Det handlar\r\nom att stimulera efterfrågan, att investera oss ur\r\nkrisen. Det finns massor av behov som icke är\r\ntillgodosedda. Jag delar uppfattningen att man på\r\n80-talet var dålig på att hävda infrastrukturen.</pre><pre>När det gäller Arbetslivsfonden handlade det\r\ntydligen om de olika styrelser som fanns och deras\r\nolika ingredienser. Har de varit dåliga eller har de\r\nbetett sig illa får man väl ändra på det. Det har väl\r\ninte varit så mycket bättre i t.ex. privata banker\r\nunder senare år.</pre><pre>Vad jag talade om var att ställa pengar till\r\nförfogande för att effektivisera näringsliv och\r\nproduktion och se till att människor inte slås ut i\r\narbetssjukdomar och arbetsskador på det sätt som\r\nvarit vanligt under en lång följd av år under\r\ntillväxtens glada dagar, Sonja Rembo.</pre><pre> Anf. 51  SONJA REMBO (m) replik:</pre><pre>Herr talman! Flyttlasspolitik, sade Hans\r\nAndersson. Det handlar inte om flyttlasspolitik -\r\ndet handlar om att utveckla människor, ge\r\nmänniskor möjligheter till utveckling, ge regioner\r\nmöjligheter till utveckling, ge Sverige som en\r\nregion i Europa möjligheter till utveckling. Det är\r\ndessa stora utmaningar vi står inför.</pre><pre>Vi klarar inte detta med ofinansierade\r\nskattesänkningar, sade Hans Andersson. Vi måste\r\nminska de spärrar som finns för investeringar och\r\nföretagande i den svenska ekonomin, och de\r\nspärrarna finns i allra högsta grad på\r\nskattepolitikens område. Det är de som hindrar\r\ntillkomsten av nya småföretag, och det är de som\r\nhindrar små företag att växa. Sådana spärrar måste\r\nsjälvfallet avlägsnas.</pre><pre>Men den typen av problem löser man inte heller,\r\nHans Andersson, med stora ofinansierade\r\nkostnader över sociala skyddssystem. I\r\nförlängningen innebär det att vi inte kommer att ha\r\nråd med ens den grundtrygghet som vi här i\r\nkammaren är helt eniga om att vi måste ha i ett\r\nciviliserat samhälle och som innebär att vi tar socialt\r\nansvar för våra medmänniskor. Det kräver att\r\nkostnaderna hålls på en nivå som samhället orkar\r\nbära, och det gör de inte i dag - de har galopperat\r\niväg.</pre><pre>Därför måste vi göra ingrepp, och den politiken\r\ninleddes av den socialdemokratiska regeringen -\r\njag ger gärna Socialdemokraterna det\r\nerkännandet - med ändringarna av\r\nkompensationen i sjukförsäkringssystemet och\r\nfortsätter nu med indragningen av två\r\nsemesterdagar. Det är beklagligt att vi måste göra\r\ndessa saker. Det är vår förhoppning - vi förväntar\r\noss det - att parterna på arbetsmarknaden tar sitt\r\nansvar och ändrar avtalen rakt över, så att inte bara\r\nen grupp på arbetsmarknaden drabbas av den här\r\ntypen av åtgärder.</pre><pre>Det här är en börda som vi alla måste bära\r\ngemensamt. Det finns ingen väg runt det. Det är\r\ndet som är den enda vägens politik: Vi måste lägga\r\nom kursen radikalt från spekulationsekonomi till\r\nen industripolitik för tillväxt, för riktiga arbeten.</pre><pre>Andre vice talmannen anmälde att Hans\r\nAndersson anhållit att till protokollet få antecknat\r\natt han inte ägde rätt till ytterligare replik.</pre><pre>Anf. 52  Arbetsmarknadsminister BÖRJE\r\nHÖRNLUND (c):</pre><pre>Herr talman! Först skall jag be kammaren om\r\nursäkt för att jag kom någon minut för sent till\r\ndenna debatt, trots att jag närapå upprepade min\r\ngamla 400-meterstid på vägen hit till kammaren.</pre><pre>Mina tidigare utskottskamrater har berört många\r\nfrågor som behandlas i betänkandet. Jag vill för min\r\ndel inleda med att säga att arbetets betydelse aldrig\r\nkan överskattas, och det oavsett om man utgår från\r\nden enskildes eller från samhällets utgångspunkter.</pre><pre>Det är också lätt att i en djup lågkonjunktur med\r\nhögt och växande budgetunderskott och hög\r\narbetslöshet bli så fixerad vid dagens problem att\r\nman glömmer eller icke ser morgondagens\r\nmöjligheter.</pre><pre>Dagens problem är förvisso svåra. Ingen trodde\r\n1989, när konjunkturen vek, att det skulle bli en så\r\nlång lågkonjunktur. Men det är inte bara det - den\r\nspekulationsekonomi som under ett antal år\r\npräglade vårt land och andra länder gjorde också\r\natt folk tappade respekten för arbetets betydelse\r\noch värde, tappade respekten för sparande och för\r\nvad man skulle kunna kalla en sund ekonomi.</pre><pre>Nu tror jag för min del att den respekten efter det\r\nsom nu har hänt är till fullo återupprättad och att\r\ndet framöver inte så lätt kommer att uppstå\r\nliknande lägen. Det är bra när man ser på\r\nmöjligheterna framöver.</pre><pre>Det pågår i vårt land ett mycket intensivt arbete för\r\natt höja effektivitet, produktivitet och\r\nkonkurrenskraft. Tillsammans med vår flytande\r\nkrona gör det att konkurrenskraften har förbättrats\r\nhögst avsevärt på kort tid. Det är naturligtvis en\r\ngrund att utgå från.</pre><pre>En annan viktig sak i dag är att effektiviseringen\r\noftast innebär att vinsterna av den långa\r\ndatoriseringsperioden nu börjar tas hem. Den\r\nutvecklingen innebär också att många människor\r\nfår ett vidgat arbetsinnehåll. Det pågår ett stort\r\narbete ute i svenska företag och förvaltningar i syfte\r\natt förenkla arbetsorganisationen. Jag tror för min\r\ndel att Sverige här är på väg att skapa sig en fördel\r\nframför många andra länder just genom att vi\r\njobbar så intensivt med de här frågorna.</pre><pre>Jag är ute i landet och reser en eller två dagar i\r\nveckan och får då alltid möta goda exempel på detta\r\ni företag och förvalningar. Där berättar personalen\r\ndå för mig hur mycket av\r\nproduktivitetsförbättringar och hur mycket av\r\narbetsmiljö och trivsel det ligger i en sådan\r\nutveckling. Man blir faktiskt imponerad och får en\r\ntro på framtiden.</pre><pre>Den här utvecklingen innebär många gånger att\r\nden gamla gränsen mellan arbetare och tjänstemän\r\nsuddas ut. Det tror jag inte heller att vi skall sörja.\r\nMycket talar för att vi i allt snabbare takt går mot\r\nett arbetsliv där flertalet av medarbetarna får ett\r\nbredare och mer kvalificerat arbetsinnehåll.</pre><pre>En annan sak som jag tror att vi är rätt eniga om är\r\natt Sverige nu är i ett läge där stora företag och\r\nstora offentliga verksamheter inte längre kan\r\ntillfredsställa behovet av nya jobb. Det krävs\r\nmånga nya jobb för att vi skall komma tillbaka till\r\nen fullgod ordinarie arbetsmarknad. Därför har vi\r\nockså anledning att på många händer verkligen\r\narbeta för att skapa en stark framtidstro för små-\r\noch nyföretagande, för nya entreprenörer och för\r\nmånga småföretag som får tillbaka en framtidstro\r\nsom gör att de återigen börjar anställa folk.</pre><pre>Det är den typen av breddinsatser som behövs på\r\nvägen tillbaka till en fullgod ordinarie\r\narbetsmarknad.</pre><pre>Egentligen är vår debatt enkel. Vi vill alla slå vakt\r\nom en god framtida välfärd. Det avgörs i mycket\r\nhög utsträckning av hur många som arbetar, hur\r\nmycket var och en arbetar och hur effektivt vi\r\narbetar. Men också faktorer som närvaro, trivsel\r\noch arbetsmiljö är viktiga delar när vi skall skapa en\r\nbättre framtida välfärd.</pre><pre>Jag vill här beröra närvaron något. Vi kan leka med\r\ntanken att vi i dag skulle ha samma höga frånvaro\r\nsom vi hade under de värsta högkonjunkturåren.\r\nOm den frånvaron skulle ersättas med anställda\r\nskulle vi i dag ha ca 100 000 färre arbetslösa. Vi i\r\ndenna kammare som har jobbat och jobbar med\r\nhälso- och sjukvårdsfrågor vet att hälsoläget nu ser\r\nungefär likadant ut som det har gjort tidigare. Vi\r\nkanske t.o.m. vet att i svåra tider när man tvingas\r\nbort från jobb kan hälsan vara sämre än i goda\r\ntider. Det här är i och för sig ett viktigt debattämne\r\nnär vi skall ta tag i ett antal frågor som skall leda till\r\natt vi får balans i våra utrikesaffärer och i statens\r\naffärer.</pre><pre>I den här debatten har man också tagit upp att\r\nSverige är ett litet land. När det gäller nya\r\nuppfinningar och framsteg kommer mindre än en\r\nprocent från vårt land. Detta är ganska viktigt att\r\nkonstatera. Det gäller faktiskt att lära av andra.\r\nDet gäller att i stor utsträckning ta till vara\r\nerfarenheter som andra har gjort och omsätta dem\r\ni de svenska företagen och över huvud taget på den\r\nsvenska arbetsmarknaden. Jag tror att vi skall vara\r\nlitet självkritiska. Vi har nämligen varit för oss\r\nsjälva litet för mycket under ett antal år när vi ansåg\r\noss ligga litet före många andra länder. Det är\r\nviktigt att den attityden definitivt tas bort. Vi skall\r\nmycket medvetet vara ute i Europa och den övriga\r\nvärlden, ta till vara erfarenheter och se till att vi blir\r\nminst lika bra.</pre><pre>Men nu åter till dagens diskussion. Det är inte lätt\r\natt veta vilken den exakt rätta siffran är, men\r\nmycket talar för att drygt 50 % av våra företag inte\r\ngår ihop i dag. Ytterligare en hel del företag har\r\nnäsan litet för nära vattenytan. Om\r\nframtidsinvesteringar och förnyelser skall komma\r\ntill stånd, måste alla som kan påverka det här\r\nmedverka till en lönsamhetsnivå inom företagen\r\nsom gör att de kan satsa för framtiden och förnya\r\nsig. Här har parterna ett mycket stort ansvar. Vid\r\nmina samtal med dem har det framkommit att de är\r\nmycket medvetna om det här. Det gäller för båda\r\nsidor att ta sig ur några gropar för att öppet kunna\r\ndiskutera hur man täcker 1993 och 1994 på ett\r\nansvarsfullt sätt. Jag betonar åter vikten av att\r\ninvesterare i svenskt näringsliv, alla aktörer, alla\r\nsom har inflationsförväntningar osv. får\r\ninformation om en längre period än ett år. Det\r\nkommer att ha betydelse för vår ränta och för de\r\ninvesteringar som kommer att göras.</pre><pre>Jag vill här också komma in på frågan om\r\nungdomspraktiken. Anledningen till att vi var\r\ntvungna att välja en ny åtgärd var att det i\r\nkommunerna var fullt med 18-19-åringar.\r\nNäringslivet tog inte emot den åldersgruppen. Man\r\ntar naturligtvis inte emot så måmga när man\r\nkämpar med lönsamhetsproblem. Detta är\r\nbakgrunden till den nya åtgärden. Skulle vi inte ha\r\ntagit till den är jag övertygad om att ytterligare\r\nåtskilliga tiotusental ungdomar inte skulle ha\r\nsysselsättning i dag.</pre><pre>I dag har ca 80 000 ungdomar ungdomspraktik.\r\nHans Andersson varnade för att det leder till\r\nproblem. Det finns egentligen ingen\r\narbetsmarknadsåtgärd som inte leder till problem.\r\nI dag har vi t.o.m. problem med\r\narbetsmarknadsutbildningen. Efter avslutad\r\nutbildning finns det inte jobb inom det område som\r\nutbildningen avser på grund av den dåliga\r\narbetsmarknaden. Det finns problem med de flesta\r\nåtgärder.</pre><pre>Man måste finna sig i vissa mindre störningar för\r\nhelhetens skull. Litet längre fram på våren kanske\r\n100 000 ungdomar har ungdomspraktik i stället för\r\natt kanske 80 000 av dem skulle driva omkring ute\r\npå gator och torg helt utan sysselsättning. Så är det\r\ni nästan alla andra länder. Problemen är där ännu\r\nstörre än de jag har nämnt.</pre><pre>Den nya åtgärden har samma målsättning. Folk\r\nskall slippa utförsäkras. Folk vill inte gå till\r\nsocialen. Många vill göra någonting för de\r\narbetslöshetspengar de får. Jag tycker att det är\r\nklokt att pröva denna åtgärd just i denna svåra\r\nsituation.</pre><pre>När Sverige kommer igång igen och antalet jobb\r\nökar, skall alla åtgärder prövas på nytt. Men i en\r\nsådan här situation får man inte vara låst av det man\r\ntraditionellt sysslade med på 70- eller 80-talet. Man\r\nmåste försöka finna nya åtgärder.</pre><pre>Ingela Thale n tog upp AMS och kvinnorna. Jag\r\ntycker att det närmast är tjänstefel av AMS om man\r\ninte i dag hela tiden tänker på hur man skall kunna\r\ngöra den bästa mixen inom sitt ansvarsområde för\r\natt män och kvinnor, unga och gamla, skall få ut så\r\nmycket som möjligt av det. Efter den här debatten\r\nskall jag hälsa på generaldirektören som fyller 50\r\når. För säkerhets skull skall jag ta upp frågan med\r\nhonom.</pre><pre>När det gäller regional utveckling vill jag bara\r\nkortfattat säga att det är utomordentligt viktigt att\r\nvi breddar och utvecklar våra mindre\r\narbetsmarknader. Den riktiga tillväxten får vi först\r\nnär alla regioner och alla lokala arbetsmarknader\r\nutvecklas på ett positivt sätt. Vi får aldrig en bra\r\ntillväxt om vi bara agerar på en eller två punkter.\r\nDet gäller hela vårt land.</pre><pre>Anf. 53  INGELA THALE N (s) replik:</pre><pre>Herr talman! Först några ord om detta med\r\narbetsmarknaden för kvinnor. Jag tycker att det är\r\nalldeles utmärkt att Börje Hörnlund tar den här\r\nfrågan med sig till den man som alltså blir vuxen i\r\ndag. Riksdagens majoritet har avslagit det här\r\nförslaget, och jag är tacksam för att Börje\r\nHörnlund trots det tar detta med sig.</pre><pre>Börje Hörnlund sade att vi inte skall fixera oss vid\r\ndaagens problem utan i stället se på morgondagens\r\nmöjligheter. Det är naturligtvis väldigt lätt att säga\r\nså. Vi kommer med riksdagens beslut i dag att ta ett\r\nviktigt steg - det är ett litet steg men ändå ett viktigt\r\nsteg.</pre><pre>Jag har tidigare haft diskussioner med\r\narbetsmarknadsministern om vad som kommer att\r\nhända efter den 1 januari, och jag har fått veta att\r\narbetsmarknadsministern tänker komma tillbaka\r\nmed besked efter årsskiftet. Jag respekterar det,\r\nmen jag skulle ändå vilja veta vilken syn\r\narbetsmarknadsministern har på den principiella\r\nfrågan om den utomordentligt massiva\r\nutbildningsinsats som jag beskrev i mitt\r\ninledningsanförande. Jag skulle också vilja veta\r\nvilken principiell syn arbetsmarknadsministern har\r\nnär det gäller att i övrigt mycket kraftfullt öka\r\ninvesteringarnas andel av\r\nbruttonationalprodukten. Vilken syn har\r\narbetsmarknadsministern när det gäller att öka\r\ninvesteringsandelen och successivt växla om\r\nkontantstöd och arbetsmarknadspolitik just till\r\nsådana investeringar i utbildning och infrastruktur\r\nsom stärker produktionsbasen för framtiden? Jag\r\nutvecklade denna fråga i mitt inledningsanförande.</pre><pre>Jag skulle också vilja komma tillbaka till frågan om\r\nvilken analys som ligger bakom regeringens\r\nställningstagande när det gäller Vattenfalls beslut,\r\nsom ju bl.a. rör Porjus. Jag är i och för sig inte ute\r\nefter Porjus som kommun eller ort. Per-Ola\r\nEriksson var inne på frågan om Vattenfall, men han\r\nberörde inte vilken syn regeringen har på det som\r\nhänder, dvs. vilken analys som ligger bakom detta.\r\nJag skulle vilja att arbetsmarknadsministern\r\nkommenterade detta och talade om vad han har för\r\navsikt att göra för att via regionalpolitiken eller på\r\nannat sätt styra det hela så att sysselsättningen i\r\nberörda orter inte drabbas.</pre><pre>Anf. 54  Arbetsmarknadsminister BÖRJE\r\nHÖRNLUND (c):</pre><pre>Herr talman! Min tid upptas till 99 % av att jag\r\nmöter problem. Detta gör att den andra debatten i\r\ndag får för litet utrymme.</pre><pre>Jag kommer för första halvåret 1993, dvs. för andra\r\nhälften av innevarande budgetår, försöka ge vissa\r\nytterligare besked till Arbetsmarknadsverket för\r\ndess planering, så att man där vet vad man kan\r\ninrikta sig på. Sedan får kammaren i ett senare\r\nskede ta del av förslagen och förhoppningsvis\r\nbifalla dem.</pre><pre>När det gäller investeringar vet jag att Mats Odell\r\njobbar med ett principiellt förslag som kommer att\r\nföreläggas riksdagen när den börjar sitt arbete för\r\nvårterminen. Detta kommer sedan att följas upp\r\nmed konkreta projekt, eftersom riksdagen har sagt\r\nsig vilja ha ett ordentligt inflytande på, som man\r\nsäger, de större infrastrukturella frågorna.</pre><pre>Det har talats om vikten av utbildning. Det har\r\ninom högskolan tillkommit 18 000 platser på drygt\r\nett år. Det kan jämföras med att det på hela 1980-\r\ntalet tillkom 11 000 platser. Det visar att satsningen\r\när mycket kraftig. Det är väl ingen hemlighet för\r\ndenna kammare att jag mycket gärna ser att det\r\ngörs än mer på detta område, inte minst genom att\r\nbredda och utveckla våra mindre och medelstora\r\nhögskolor. Sverige har en mycket liten andel av\r\nungdomar i åldern 20-24 år i högskoleutbildning.\r\nDetta är en av de saker som måste korrigeras.</pre><pre>I övrigt hoppas jag att kommunerna fortsätter sitt\r\narbete för att ge ungdomar med bara två års\r\ngymnasieutbildning ett tredje gymnasieår. Det är\r\ndet bästa både ur ungdomens synpunkt och med\r\nhänsyn till mitt departements budget.</pre><pre>Får jag sedan säga att jag har begärt att få ett\r\nmaterial från Vattenfall, och jag kommer att ta upp\r\ndirekta diskussioner just med regionalpolitiska\r\nutgångspunkter.</pre><pre>Anf. 55  INGELA THALE N (s) replik:</pre><pre>Herr talman! När det gäller den framtida\r\narbetsmarknaden delar jag Börje Hörnlunds\r\nuppfattning i den meningen att jag anser att det är\r\noerhört viktigt att vi använder lågkonjunkturen\r\nkonstruktivt. Jag framförde i mitt\r\ninledningsanförande ett antal synpunkter på hur\r\nman skulle kunna gå till väga.</pre><pre>För Börje Hörnlunds kännedom kan jag säga att\r\narbetsmarknadsutskottet enhälligt - på den\r\npunkten råder inga delade meningar i utskottet -\r\nhar beslutat att vi skall ha ett antal seminarier eller\r\nhearings, som man numera kallar det, om just den\r\nframtida arbetsmarknaden uppdelad på två\r\nområden, det ena avseende industri och privat\r\ntjänsteproduktion och det andra avseende den\r\noffentliga sektorn. Jag tror att jag talar för samtliga\r\npartier när jag säger att vi ser fram emot att få en\r\ndiskussion om vad en konstruktiv och produktiv\r\narbetsmarknad i framtiden kan innebära för\r\nlöntagarna.</pre><pre>Jag vill sedan ställa ytterligare en fråga om\r\nutbildningen. Börje Hörnlund hade kommentarer\r\nbeträffande gymnasieskolan och högskolan. Men\r\ndet absolut största behovet i dag för dem som är ute\r\ni arbete är en arbetsplatsanknuten utbildning. En\r\nsådan utbildning kan också skapa möjligheter för\r\nandra att komma in på arbetsmarknaden. Jag ser\r\nframför mig behovet av en mycket stor investering\r\ni arbetsplatsutbildning. Det kan gälla utbildning för\r\nkompetensutveckling i det egna yrket eller\r\nutbildning för något annat yrke, men i båda fallen\r\nen utbildning knuten till arbetsplatsen. Vi har 1,3\r\nmiljoner löntagare med enbart nioårig grundskola\r\neller en kortare gymnasieutbildning. Dessa\r\nlöntagare har ett mycket stort behov av utbildning\r\nför att kunna stå starka på den framtida\r\narbetsmarknaden.</pre><pre>Börje Hörnlund kommenterade inte min fråga om\r\nhur mycket arbetsmarknadspolitiken tål. Jag skulle\r\ngärna vilja ha en kommentar på den punkten,\r\neftersom jag är övertygad om att ifall vi inte ser upp\r\nnu, så kommer vi att få stora svårigheter att göra de\r\narbetsmarknadspolitiska medlen effektiva. Jag\r\nanser att vi nu bör satsa ökade reurser på utbildning\r\noch investeringar och successivt växla om de\r\narbetsmarknadspolitiska resurserna för att därefter\r\nkunna minska kostnaderna. Syftet är ju att minska\r\ndessa kostnader genom att sysselsättningen ökar\r\noch fler kommer i arbete.</pre><pre>Anf. 56  Arbetsmarknadsminister BÖRJE\r\nHÖRNLUND (c):</pre><pre>Herr talman! Vi kan ju också beröra\r\narbetsmarknadsutbildningens volym. Någon gång\r\nunder denna höst har över 100 000 människor\r\ndeltagit i sådan utbildning. Det är en rekordnivå.\r\nDet har förekommit en del diskussioner om hur\r\nman i ett nära skede skall kunna hålla\r\narbetsmarknadsutbildningen på en hyggligt hög\r\nnivå.</pre><pre>Om den arbetsplatsanknutna utbildningen vill jag\r\nsäga att huvuddelen av denna måste ske i företagen\r\nute på arbetsplatserna. Utbildningen måste också\r\nske på företagens ansvar. Här gäller det naturligtvis\r\natt skapa ett utrymme som gör att man har råd med\r\nden typen av framtidssatsningar. Det är\r\nutomordentligt viktigt att man tänker på dessa\r\nfrågor, men det orkar man inte göra på rätt sätt om\r\nman kämpar för sin överlevnad.</pre><pre>Hur mycket tål Arbetsmarknadsverket? frågade\r\nIngela Thale n. Man ligger i dag runt 5\r\nprocentenheter. Jag tror att man i detta krisläge på\r\narbetsmarknaden kommer att behöva tåla litet till.</pre><pre>Jag vill inte fastna vid en viss procentsats, men min\r\nmålsättning är fortfarande att de av våra ungdomar\r\nsom inte kommer in på den ordinarie\r\narbetsmarknaden skall gå i utbildning, kunna starta\r\neget med rekryteringsstöd och ordinarie avtal eller\r\ngöra praktik. Fortfarande är det en hel del\r\nungdomar som står utanför ordinarie\r\narbetsmarknad.</pre><pre>Det är också min målsättning att hålla\r\narbetsmarknadsutbildningen uppe, tillsammans\r\nmed den nya arbetslivsutvecklingsåtgärden, som\r\njag tror kan bli rätt omfattande. När man reser runt\r\ni landet möter man många som funderar just på den\r\nåtgärden.</pre><pre>I det korta perspektivet kan nivån alltså bli\r\nytterligare något högre, och sedan hoppas jag att\r\nman går ner på normal nivå så fort som möjligt.</pre><pre>Andre vice talmannen anmälde att Ingela Thale n\r\nanhållit att till protokollet få antecknat att hon inte\r\nägde rätt till ytterligare replik.</pre><pre>Anf. 57  HANS ANDERSSON (v) replik:</pre><pre>Herr talman! Jag har ett par kommentarer och\r\nfrågor.</pre><pre>Först vill jag tacka arbetsmarknadsministern för att\r\nhan svarade på min fråga om ungsomspraktiken.\r\nJag tolkar svaret så, att arbetsmarknadsministern\r\när medveten om att det är ett problem att ha 80 000\r\nungdomar placerade i gråzonen mellan arbete och\r\npraktik utanför ett reellt anställningsförhållande, i\r\nett slags provanställning med en specialiserad\r\nbetalning. Jag tror att det är ett problem både för\r\nungdomarna och för de åldersgrupperna på den\r\nomgivande arbetsmarknaden.</pre><pre>Jag har alltså accepterat detta, vilket jag hoppas att\r\narbetsmarknadsministern noterar. Jag har\r\naccepterat det trots våra starka dubier, eftersom vi\r\nnu har ett så akut läge.</pre><pre>I stället för att koncentrera sig på den väldigt akuta\r\noch ganska fruktansvärda arbetslöshetssituationen\r\nrunt om i landet, kommenterade\r\narbetsmarknadsministern det positiva arbete som\r\npågår när det gäller att förbättra produktionen.\r\nMin direkta fråga är: Är arbetsmarknadsministern\r\nmedveten om hur viktigt det är med positiva, lokala\r\nrelationer mellan fackföreningen och företaget och\r\nmöjligheten till decentraliserade kollektivavtal?\r\nJag är mycket rädd för den utveckling som är på\r\ngång kring de arbetsrättsliga frågorna, att vi går\r\nmot en djupt konfliktfylld situation, som starkt\r\nskulle störa den här utvecklingen.</pre><pre>Min andra fråga är den jag ställde tidigare.\r\nKommer det förslag angående kompetenshöjning i\r\nföretagen? Kommer det förslag som innebär\r\nstimulanser till företag som satsar på att inom\r\nramen för företaget höja teknik- och\r\nkompetensnivån hos sina medarbetare eller\r\nlöntagare? Jag tror att det är absolut nödvändigt om\r\nvi på sikt skall komma ur den här situationen.</pre><pre>Jag har också en liten kommentar angående de\r\nproblem som i dag finns. Många företag går med\r\nförlust. I första hand handlar det ju faktiskt om för\r\nhöga räntor, för stora kapitalkostnader, för dyra\r\ninvesteringar och otillräckligt\r\nkapacitetsutnyttjande, dvs. för dålig efterfrågan.\r\nDet är därför vi har framställt en serie med förslag\r\nsom handlar om hur man kan stärka den inhemska\r\nefterfrågan, med investeringar och på annat sätt.</pre><pre>Anf. 58  Arbetsmarknadsminister BÖRJE\r\nHÖRNLUND (c):</pre><pre>Herr talman! Hans Andersson har tolkat det jag\r\nsade rätt. Jag är medveten om, att om mellan 80 000\r\noch 100 000 ungdomar befinner sig inom ramen för\r\nen åtgärd, då uppstår vissa problem här och där. Jag\r\nnoterar också att Hans Andersson har gjort samma\r\nhelhetsbedömning som jag gjorde för något år\r\nsedan, nämligen att det ändå är viktigt att vi ger\r\nungdomarna en möjlighet att skaffa sig den här\r\narbetslivserfarenheten och att man då får ta ett och\r\nannat frågetecken i kanten.</pre><pre>Sedan till Hans Anderssons andra fråga. En av\r\nhuvudfrågorna i Arbetsrättsutredningen är den\r\nsom rör decentraliseringen. Det gäller att få ett bra\r\noch nära förhållande på den lokala arbetsplatsen.\r\nKörordningen är att förenkla, göra det förståeligt\r\noch decentralisera. Jag vet från alla mina besök ute\r\ni landet - nu och tidigare - att det är när man riktigt\r\nnår varandra, när man har samma uppfattning om\r\nhur man skall gå till väga för att få ordning på saker\r\noch ting, som man får de riktigt goda\r\nproduktivitetsresultaten. Med våra gränser\r\nvidöppna måste vi nu vara lika duktiga som man är\r\ni ett stort antal länder ute i världen.</pre><pre>Hans Anderssons tredje fråga gällde\r\nkompetenshöjning. När man ser att det börjar gå\r\nuppåt, när man ser att det finns litet av\r\növerbryggning fram till dess att man behöver\r\nproducera för fullt, då är utbildning i företag ett\r\nviktigt inslag. Jag bedömer det i dag så, att jag\r\nunder våren litet utförligt får komma tillbaka till\r\nriksdagen i den frågan.</pre><pre>Något som jag tycker är litet bekymmersamt och\r\nsom jag har stött på under denna höst är att ett stort\r\nantal människor vill starta eget men att det råder\r\nbrist på starta-eget-medel ute på\r\narbetsförmedlingarna. Det är inte\r\ntillfredsställande, och jag kommer att återkomma\r\nockså i den frågan.</pre><pre>Det finns inget bättre för den enkilde eller för\r\nföretagen än en klart sjunkande ränta. Olika\r\npartier har litet olika synpunkter kring detta, men\r\nom vi har samma målsättning kanske det går.</pre><pre>Anf. 59  HANS ANDERSSON (v) replik:</pre><pre>Herr talman! Arbetsmarknadsministern säger att\r\ndet råder brist på starta-eget-medel, men det värsta\r\när ju att det råder brist också på många andra\r\nmedel.</pre><pre>Även jag gör ganska många resor runt i landet, och\r\njag besöker då bl.a. arbetsförmedlingar. Det är\r\nmed fasa jag ser att arbetsförmedlingarna får lov att\r\nställa in programmerade insatser, utbildning och\r\nannat, därför att det faktiskt saknas medel. Jag kan\r\ninte tänka mig någonting sämre för de berörda, de\r\narbetslösa, för kommunerna, för budgeten eller för\r\nsamhället på sikt än att man låter människor vara\r\noverksamma i stället för att ha dem i utbildning\r\neller i något annat som pekar framåt och som\r\nutvecklas.</pre><pre>När det gäller ungdomsfrågan är jag glad att vi är\r\növerens. Jag hoppas att det kommer att tas emot\r\npositivt när jag tar initiativ till att institutet med\r\nungdomspraktik omprövas och utvärderas utifrån\r\nen hel serie av aspekter, som jag skall återkomma\r\ntill.</pre><pre>Min sista fråga gäller egentligen bristerna. När tar\r\npengarna slut? Jag vet att pengarna för\r\nutbildningsinsatser är slut på flera olika håll, men\r\nvad skall hända under resten av budgetåret?\r\nKommer arbetsmarknadsministern med ytterligare\r\nmedel för att vi skall kunna behålla en arbetslinje\r\nhär i Sverige?</pre><pre>Anf. 60  Arbetsmarknadsminister BÖRJE\r\nHÖRNLUND (c):</pre><pre>Herr talman! Jag hoppas att före juluppehållet\r\nkunna ha ett samtal med ledningen för\r\nArbetsmarknadsverket i syfte att tala om vissa\r\nsaker, som jag tänker återkomma till riksdagen\r\nmed under våren. Det rör sig om just sådant som\r\nskall beröra det andra halvåret av innevarande\r\nbudgetår.</pre><pre>Anf. 61  LARS HEDFORS (s):</pre><pre>Herr talman! Den 1 januari 1993 är ett datum som\r\nkommer att gå till den svenska skattehistorien. Då\r\ngenomförs den förmodligen kraftigaste\r\nskattehöjningen i Sveriges historia. Och den som\r\ngenomför denna höjning är den moderate\r\nskatteministern i den moderatledda regeringen\r\nBildt!</pre><pre>Det totala skattetrycket kommer att höjas.\r\nMarginalskatten kommer att skärpas. Momsen\r\nkommer att höjas. Bensinskatten kommer att\r\nhöjas. Utlovade skattesänkningar på\r\nkapitalinkomster och förmögenheter kommer inte\r\natt genomföras. Sammantaget kommer hushållen\r\nnästa år att drabbas av skattehöjningar på ca 28\r\nmiljarder kronor. Lägger man därtill tidigare\r\nfattade beslut om höjda energiskatter och\r\navskaffade schablonavdrag, blir höjningen ca 37\r\nmiljarder.</pre><pre>Allt detta står naturligtvis i bjärt kontrast till\r\ntidigare ganska yviga löften om skattesänkningar\r\nfrån ledande moderata politiker. Så här sade t.ex.\r\nBo Lundgren till mig i den allmänpolitiska debatten\r\ni oktober 1991: ''Ändå har talare efter talare från\r\nsocialdemokratin i denna debatt slagit vakt om de\r\nvärldsrekordhöga skatterna. I realiteten har man\r\nnästan pläderat för att höja dem ytterligare. Det är\r\nbra med höga skatter, säger man, och med de\r\noffentliga utgifter som skatterna finansierar. Detta\r\nkunde man höra nu senast från Lars Hedfors. Var\r\noch en inser naturligtvis, att det är en fullkomligt\r\nomöjlig politik att sticka huvudet i sanden och inte\r\nlåtsas om skatternas avgörande betydelse. Vi måste\r\nsänka skatterna - - -.''</pre><pre>Detta budskap har Moderaterna sedan fortsatt att\r\nhamra in ända till september månad i år. Nu är det\r\nden moderate skatteministern som slår vakt om ''de\r\nvärldsrekordhöga skatterna''.</pre><pre>I samma debatt - den allmänpolitiska debatten i\r\noktober 1991 - lovade Bo Lundgren högtidligen\r\nockså att skattereformens\r\nmarginalskattesänkningar skulle ligga fast. Nu\r\nhöjer han marginalskatten genom att avskaffa\r\nschablonavdraget, sänka grundavdraget och\r\navskaffa det s.k. reallöneskyddet i skatteskalan.</pre><pre>När det gäller momsen är det väl allom bekant att\r\nsåväl Carl Bildt som Bo Lundgren vid ett flertal\r\ntillfällen har krävt långtgående sänkningar av\r\ndenna. Momsen skulle ner till europeisk nivå, har\r\ndet hetat. Någon gång har man preciserat\r\nsänkningen till 18 %. Nu återför samma herrar den\r\ngenerella momssatsen till 25 %.</pre><pre>Bensinskattehöjningar har varit något av ett rött\r\nskynke för Moderata samlingspartiet. För att\r\nfinansiera den stora skattereformen föreslog\r\nsocialdemokrater och folkpartister en höjning med\r\n1 krona och 50 öre per liter. Då sade Carl Bildt så\r\nhär: ''Det verkar nu närmast vara med vällust som\r\nman klämmer till med dramatiska ökningar av\r\nbensinpriset. Det är möjligt, att detta gläder\r\nmiljöpartiet och en och annan övrig på den kanten.\r\nMen det drabbar faktiskt hårt alla dem, inte minst i\r\nglesbygder, för vilka bilen är ett måste för att de\r\növer huvud taget skall kunna leva kvar.''</pre><pre>Jag skulle vilja fråga Carl Bildt och Bo Lundgren,\r\nom de nu hade varit här: Hur är det med vällusten\r\nnu, när ni lägger fram förslag som innebär\r\nbensinskattehöjningar på upp emot nästan 1:50 per\r\nliter? Ni vill ju inte ens diskutera att uppskjuta\r\nbensinskattehöjningarna ett år.</pre><pre>Tydligast visar sig dock den moderata stöddigheten\r\ni en liten skrift som har fått den dramatiska titeln\r\nSkattebomben. Den utgavs så sent som i augusti\r\n1992 - dvs. en knapp månad innan krisen drabbade\r\nvårt land - och den är signerad av den moderate\r\npartisekreteraren Gunnar Hökmark.</pre><pre>Den farliga skattebomben, som han talar om, är\r\nalltså Socialdemokraternas skatteförslag i\r\nriksdagen under våren 1992. Dessa förslag kommer\r\nenligt skriften att få tio konkreta effekter: minskat\r\nförtroende för Sverige, högre inflation, minskat\r\nsparande, sjunkande konkurrenskraft, stigande\r\nränta, ökade avkastningskrav, mindre\r\ninvesteringar, minskad produktion och tillväxt,\r\nstigande arbetslöshet samt ökat budgetunderskott.</pre><pre>Eftersom Moderaterna nu har accepterat en stor\r\ndel av den socialdemokratiska skattepolitiken,\r\nförmodar jag att man från det hållet numera tar\r\navstånd från sin skrämselpropaganda om\r\nbriserande bomber. Vi kan kanske t.o.m. vara\r\növerens om att bomben i fråga har reducerats till en\r\nganska kraftig nyårssmäll? Man kan kanske också\r\nvåga hoppas på att Moderaterna i fortsättningen\r\ntalar med något mindre bokstäver när det gäller\r\nmöjligheterna till framtida skattesänkningar.</pre><pre>Herr talman! Vi Socialdemokrater står naturligtis\r\nbakom krisuppgörelsen och skatteförslagen i\r\ndenna, därför att de är nödvändiga för att man skall\r\nfå ordning på statsfinanserna. Vi hade hoppats att\r\növriga inblandade partier skulle göra detsamma.</pre><pre>Tyvärr måste vi emellertid konstatera att våra\r\nborgerliga krispartner sprungit ifrån\r\növerenskommelsen på ett par väsentliga punkter.\r\nDet gäller bl.a. kapitalinkomstskatten, där man\r\nsjälvsvåldigt har beslutat att införa en tidsgräns för\r\nhöjningen av denna skatt och bestämt\r\nreavinstskatten på aktier till 25 %. Vi märker nu\r\nockså i skatteutskottet hur man utan föregående\r\növerläggningar mellan krisöverenskommelsens\r\nparter genomför ett antal - visserligen små, men\r\nändock - skattesänkningar. Ett exempel på detta är\r\nhöjningen av bilreseavdraget, som vi\r\nSocialdemokrater accepterar men som har skett\r\nutan minsta föregående diskussion med oss.</pre><pre>Detta tyder på dålig moral. Det underminerar\r\nytterligare förtroendet för regeringen och får\r\nnaturligtvis oss socialdemokater att tänka oss för\r\nmycket noga innan vi ger oss in på några nya\r\näventyrliga uppgörelser med borgerliga partier.</pre><pre>Och så en sak till: Det hade naturligtvis varit bra,\r\nom vi tillsammans hade kunnat lindra effekterna av\r\nvår gemensamma skattebomb, nyårssmäll eller vad\r\nvi nu skall kalla den för, genom att senarelägga\r\nnågon av skattehöjningarna. Det hade varit bra för\r\nhushållens ekonomi och för sysselsättningen. Det\r\nhade över huvud taget varit bra för landets ekonomi\r\ni den lågkonjunktur som vi nu befinner oss i.</pre><pre>Vi socialdemokrater föreslog därför att\r\nbensinskattehöjningen skulle senareläggas med ett\r\når. De borgerliga gick emot detta förslag, och\r\ndärmed föll det. Vi för vår del anser att en ingången\r\növerenskommelse skall hållas.</pre><pre>Herr talman! Det finns alltså en hel del störande\r\ninslag i hanteringen av krisuppgörelsen när det\r\ngäller skatteområdet. Vi förbehåller oss naturligtvis\r\nrätten att påtala detta. Vi tänker inte heller sitta\r\nmed armarna i kors i fråga om skattepolitiken i\r\nframtiden. Det finns t.ex. mycket kvar att göra för\r\natt återställa skattereformen. Och vi har inte för\r\navsikt att avskaffa förmögenhetsskatten. Vi vill\r\nbehålla den och reformera den så, att den blir\r\nenklare, rättvisare och effektivare.</pre><pre>Ett annat område som länge har legat oss\r\nsocialdemokrater varmt om hjärtat är kampen mot\r\nden ekonomiska brottsligheten i allmänhet och\r\nskattebrottsligheten i synnerhet. Den frågan är nu\r\nmer aktuell än någonsin. Så sent som i förra veckan\r\nkunde vi i Stockholmstidningarna läsa om hur\r\nantalet polisanmälda momsbedrägerier i\r\nStockholms län hade tredubblats på ett år, och detta\r\när förmodligen bara toppen på ett gigantiskt isberg\r\nav skattebedrägerier.</pre><pre>Vi socialdemokrater har länge - och nu senast i vår\r\nekonomisk-politiska motion i våras - påtalat dessa\r\nproblem. Vi menar att det nu är dags att på allvar\r\nta itu med den ekonomiska brottsligheten.</pre><pre>Det kan ske genom mer resurser till polis, åklagare\r\noch skattemyndigheter, men framför allt genom att\r\ndessa myndigheter samverkar på ett effektivare\r\nsätt. Det kan komma att kosta pengar, men\r\nerfarenheten visar att sådana satsningar på sikt är\r\nmycket lönsamma genom att samhällets\r\nskatteinkomster ökar dramatiskt. En effektiv\r\nbekämpning av ekobrotten blir då också ett viktigt\r\ninslag i krispolitiken.</pre><pre>Nu tycks också regeringen långt om länge ha insett\r\ndetta och har lagt fram ett åtgärdsprogram mot den\r\nekonomiska brottsligheten. Dess värre måste jag\r\nemellertid konstatera att detta program mer består\r\nav till intet förpliktande ord än av förslag till\r\nkonkreta och handfasta åtgärder.</pre><pre>Det värsta är kanske ändå att regeringen genom ett\r\nantal andra beslut försvårar skattemyndigheternas\r\narbete. Man gör ändringar i skattesystemet som\r\nunderlättar skatteplanering, och man vrider vapen\r\nur händerna på skattemyndigheterna genom att\r\nt.ex. avskaffa den s.k. generalklausulen mot\r\nskatteflykt. Därigenom blir skattekontrollen\r\nsvårare att utföra, och personal som skulle kunna\r\nanvändas i kampen mot den tunga\r\nskattebrottsligheten binds upp av mer rutinartade\r\narbetsuppgifter.</pre><pre>Vi socialdemokrater menar att vi måste slå vakt om\r\nden balans i skattesystemet som vi skapade genom\r\nskattereformen. Vi menar också att det\r\nförenklingsarbete som inleddes med\r\nskattereformen måste få fortsätta, så att\r\nskattemyndigheternas kontrollresurser kan\r\nanvändas i kampen mot den avancerade\r\nskattebrottsligheten. Det är just\r\nskattemyndigheterna som på ett tidigt stadium\r\nupptäcker inte bara skattebrottsligheten utan också\r\nen mängd andra skumraskaffärer. Inga\r\nansträngningar får sparas för att komma till rätta\r\nmed ett av vår tids största gissel: den ekonomiska\r\nbrottsligheten.</pre><pre>Herr talman! Avslutningsvis vill jag yrka bifall till\r\nde socialdemokratiska reservationer som har\r\nknutits till detta betänkande.</pre><pre>Anf. 62  PETER KLING (nyd):</pre><pre>Herr talman! Jag skall börja mitt inlägg i debatten\r\nom finansutskottets betänkande 1 - eller skall jag\r\nkalla det för teaterföreställningen - med att tala om\r\nmeningslösheten i att debattera detta betänkande.\r\nTill er sju åtta personer som sitter på\r\nåhörarläktaren vill jag säga att vi blev klara med\r\ndessa ärenden för 14 dagar sedan, så den här\r\ndebatten är fullständigt meningslös.</pre><pre>Men jag skall vara med i teaterföreställningen och\r\ntala litet grand om betänkandet. Det enda som kan\r\nvara spännande i eftermiddag när vi skall rösta om\r\ndetta är möjligtvis om någon skulle bryta fingret när\r\ndet blir dags att trycka på voteringsknappen, men\r\ndet hoppas jag att inte någon gör.</pre><pre>Herr talman! Ärade medskådespelare! Jag vill säga\r\nnågot om bensinskatten som vi i Ny demokrati\r\nmotsätter oss. Regeringen har räknat med att få in\r\nca 5,2 miljarder genom skattehöjningen. Vi menar\r\nmed bestämdhet att detta i stället blir en förlust för\r\nskattebetalarna. Till vad kan vi referera att det\r\nskulle blir en förlust? Jo, det blir minskad\r\nbilkörning, som ger lägre inkomster för staten. Det\r\nblir ökade socialbidrag för de familjer som inte\r\nklarar denna höjning och som har 15-20 mil att åka\r\ntill sina jobb. De måste ju få någon kompensation.\r\nDet räcker inte med höjningen av reseavdraget från\r\n12 till 13 kr. De behöver alltså få bidrag på något\r\nsätt. Utgifterna blir alltså större för staten. Det\r\nökade reseavdraget från 12 till 13 kr minskar den\r\nav staten beräknade bruttointäkten med ytterligare\r\n500 miljoner kronor.</pre><pre>Ytterligare en aspekt finns. Föreställ er att en\r\nindustriarbetare, som bor i Mellansverige, skall åka\r\npå semester - om han har råd att göra det. Tror ni\r\natt han med sin familj kör 200 mil exempelvis ner\r\ntill Göteborg eller upp till Stockholm när bensinen\r\nkostar nästan 8 kr per liter? Nej, självfallet inte.\r\nHan lägger givetvis dessa pengar på en utlandsresa\r\noch tar med sig 10 000 kronor - om han nu har råd\r\natt göra det - och skattar utomlands. Därigenom\r\ntappar vi också intäkter.</pre><pre>En annan aspekt är att de tyskar och eventuellt\r\ndanskar som kommer hit, utlänningarna, givetvis\r\nvänder vid färjeterminalen efterlämnande två\r\nsvarta streck i marken när de får veta att bensinen\r\nkostar 8 kr. Då får vi också minskade intäkter på\r\nturistsidan.</pre><pre>Vi får en försämring av trafiksäkerheten. Vad\r\nmenar jag då med det? Jo, nu när det blir dyrt att\r\nha större bilar kommer folk att köpa små bilar. Vad\r\ninnebär detta? Det är klart som sjutton att vi får fler\r\npersoner skadade i trafiken och eventuellt fler\r\ndödsoffer. Det kostar också pengar för staten.</pre><pre>Vi får minskat inköp av svenska bilar, som är större\r\nbilar, i en redan hårt drabbad krisbransch. Det ger\r\nockså sämre inkomster för staten.</pre><pre>Konsumentprisindex höjs i samband med större\r\nutgifter. Därmed ökar bidragen och pensionerna.\r\nSumman av detta blir sannolikt en stor minusaffär\r\nför skattebetalarna, återigen beroende på en\r\nidiotisk bensinskattehöjning.</pre><pre>Vi nydemokrater föreslår i stället en fordonskatt.\r\nDet är därmed inte sagt att det kan bli en sådan,\r\nmen vi föreslår en fordonsskatt om 400 kr per\r\nfordon, vilket skulle ge 1,4 miljarder kronor. Att\r\ndöma av de uppräkningar som jag här har gjort,\r\ntror vi att det vore realistiskt.</pre><pre>Jag skall i den här showen också tala litet grand om\r\nturistmomsen. Men beräknade intäkten på\r\nturismen totalt till 4,2 miljarder. Vad blev den? Jo,\r\n2,4 miljarder. Samtidigt har NUTEK gjort\r\nberäkningar som visar att 30 000 anställda måste\r\nsöka sig till en annan bransch och att ungefär 1 000\r\nföretag har gått i konkurs.</pre><pre>Det, mina damer och herrar på åhörarläktaren, har\r\nkostat er skattebetalare - jag är också\r\nskattebetalare - omkring 6-8 miljarder, och vi får\r\nin 2,4. Ni kan ju förstå vilken enorm backaffär vi\r\ngör genom att ha en så hög turistmoms. Jag är säker\r\npå att ni håller med mig.</pre><pre>Vi i Ny demokrati föreslår en hotell- och\r\nrestaurangmoms på 12,87 % och en övrig moms på\r\npersontransport på 6 %. Vi vet att turismen i\r\nSverige under 1991 minskade med ca 20 %,\r\nsamtidigt som den ökade i de nordiska länderna. Är\r\nSverige så otroligt inaktivt att vi inte kan få hit\r\nturister? Nej, det beror bara på det höga\r\nkostnadsläget, i vilket momsen är en stor faktor.\r\nFörra året ökade samtidigt svenskarnas\r\nutlandsresor med ungefär 30 %. Vi ökade vårt\r\nutlandsresande med 30 %, spenderade pengar och\r\nskattade utomlands. Vi tycker inte att detta är sunt\r\nförnuft, och vi tycker definitivt inte att det är ett bra\r\nsätt att sköta affärerna åt skattebetalarna - våra\r\nkunder - i aktiebolaget Sverige.</pre><pre>I detta anförande instämde Kenneth Attefors och\r\nJohn Bouvin (båda nyd).</pre><pre>Anf. 63  LARS HEDFORS (s) replik:</pre><pre>Herr talman! Jag kan inte låta bli att reagera litet\r\ngrand på Peter Klings inledande ord. Han talar om\r\nett teaterspel och att vi skulle lura dem som sitter\r\npå läktaren. Det är ju just för dem som sitter här på\r\nläktaren och i tidningsbåsen som debatten är till,\r\nför att de skall få veta hur tankegångarna går. Hade\r\nvi inte haft denna offentliga debatt, hade de aldrig\r\nfått reda på det. Vill ni lägga locket på debatten,\r\nPeter Kling, eller vad är det fråga om?</pre><pre>Dessutom kan man göra den enkla reflektionen att\r\nNy demokrati ju verkligen är ett parti som utnyttjar\r\nden här kammaren för att dra uppmärkamheten till\r\nsig. Vi såg senast i går kväll när deras partiledare\r\nkom in här i kammaren utklädd på ett egendomligt\r\nsätt för att just dra uppmärksamheten till sig. Jag\r\ntycker därför att Peter Kling borde tala med litet\r\nmindre bokstäver i det avseendet.</pre><pre>Får jag sedan när det gäller bensinskatten säga,\r\nPeter Kling, att det är alldeles självklart att det blir\r\nmindre bilkörning om man höjer bensinskatten.\r\nMen det är inte detsamma som att det blir en\r\nminskning av antalet turister. Man kan ju tänka sig\r\natt dessa turister använder sig av andra färdmedel,\r\nt.ex. våra järnvägar. Om de gör det, har man\r\nuppnått två mycket viktiga syften. Man har gjort en\r\ninsats för en bättre miljö i Sverige, och man har\r\ngjort en insats för att minska skadorna, tvärtemot\r\nvad Peter Kling säger. Tågtrafiken är nämligen den\r\nsäkraste trafikform som vi har i Sverige.</pre><pre>Anf. 64  PETER KLING (nyd) replik:</pre><pre>Herr talman! Lars Hedfors, jag skall börja med att\r\nsäga något om den meningslösa debatten. Jag står\r\nfortfarande fast vid att det är meningslöst att stå här\r\noch debattera. Vi menar bestämt att man skall föra\r\ndebatterna innan man fattar besluten. Det är ju det\r\nsom är vitsen. Då är det ännu intressantare. Jag\r\nskall tala om att jag har svårt att motivera mig till\r\natt ställa mig här och debattera när det som vi skall\r\ndebattera redan är avgjort. Det är jättesvårt att\r\nmotivera sig för att hålla en sådan\r\nteaterföreställning. Jag är nämligen inte någon\r\nfullfjädrad skådespelare. Vi vill att debatterna skall\r\nföras innan ärendet tas upp i utskotten. Sedan kan\r\nman ha någon efterföljande debatt.</pre><pre>Det är kanske en gång på 500 som det blir ett annat\r\nbeslut här i kammaren än det som har fattats i\r\nutskotten. Det är inte oftare. Lars Hedfors vet\r\nsäkert det. Om det skulle vara 10 000-20 000\r\nmänniskor på läktarna som hör och ser oss och\r\nkänner till våra synpunkter, eller om det skulle vara\r\n500 journalister som bevakar debatterna, hade jag\r\nförstått detta. Men det finns inte någon som\r\nbevakar debatterna. Ingenting går ut i TV och\r\nradio. Det är inte mer än sju åtta människor som\r\nsitter på läktaren.</pre><pre>Tror Lars Hedfors verkligen innerst inne att\r\nmänniskor tar tåget med familj, packning, osv. när\r\nde har en bil att åka med? Nej, de gör inte det. De\r\nväljer däremot att åka utomlands. Jag är helt säker\r\npå det.</pre><pre>Anf. 65  LARS HEDFORS (s) replik:</pre><pre>Herr talman! Jag inte bara tror, utan jag vet faktiskt\r\natt människor tar tåget om det blir dyrare att köra\r\nbil. Det finns massor av undersökningar som visar\r\ndet. Så det är inga som helst problem.</pre><pre>Peter Kling säger att diskussionen här i kammaren\r\när meningslös. Det betyder alltså att han tycker att\r\ndet är meningslöst med offentlighet. Han vill\r\nuppenbarligen föra diskussionera i slutna rum.</pre><pre>Om det sitter bara sju åtta personer på läktaren,\r\nkanske det sitter några journalister i pressrummen\r\noch lyssnar och förmedlar det sagda till 7 000, 8 000,\r\n9 000 eller ännu fler människor. Det är så att säga\r\ntanken bakom offenligheten. Det är en viktig\r\ndemokratisk princip.</pre><pre>Om Peter Kling vill föra dessa debatter innan vi\r\nbehandlar ärendena i utskottet och i kammaren,\r\nkan han ställa frågor och interpellationer till\r\nstatsråden och på det sättet föra upp en fråga till\r\ndebatt innan en proposition skrivs och motioner\r\nväcks.</pre><pre>Anf. 66  PETER KLING (nyd) replik:</pre><pre>Herr talman! Lars Hedfors, jag har inte talat om att\r\nvi inte skall ha offentlighet. Det är självklart att vi\r\nskall ha det. Men det vore mycket trevligare för\r\nmänniskorna på läktaren att veta att debatterna\r\nkommer att efterföljas av ett beslut. Nu är det\r\nprecis tvärtom. Vi sitter och beslutar innanför\r\nstängda dörrar. Sedan går vi hit och håller denna\r\nteaterföreställning. Det är ju detta det handlar om.</pre><pre>Jag tror säkert att det skulle ha varit fler människor\r\npå läktaren och fler journalister som lyssnade till\r\ndebatterna om de hade kunnat gå ut och säga hur\r\ndet förhåller sig innan beslutet fattas. Vi har inte\r\nsagt att vi skall utestänga någon från våra beslut,\r\nsnarare tvärtom. Vi vill att debatterna skall föras\r\ninnan man behandlar ärendena i utskotten. Lars\r\nHedfors vet ju att det inte förs några debatter i\r\nutskotten. Om man skulle vilja föra en debatt där\r\nnågon gång, är det dåligt med tid, och allt skall\r\nklubbas igenom. Det skall ju gå fort i utskottet. Det\r\när ju det som är det viktigaste.</pre><pre>Anf. 67  LARS BÄCKSTRÖM (v):</pre><pre>Herr talman! I detta ärende har jag av misstag blivit\r\nanmäld för att tala i fem minuter. Men jag kommer\r\natt tala längre, således längre än Peter Kling från\r\nNy demokrati, men dock kortare tid än Lars\r\nHedfors från Socialdemokraterna.</pre><pre>Peter Kling sade att detta är ett skådespeleri. Det\r\nhar man säkert goda möjligheter att bedöma från\r\nNy demokratis sida. Ny demokrati är det parti som\r\nhar satt en ära i att fara runt som ett resande teater-\r\noch tivolisällskap. Det är därför klart att ni från\r\nNy demokrati är sakkunniga och kan bedöma det -\r\ntivolidirektörer och teaterdirektörer. Det enda ni\r\ninte tycker om av de tre konsterna är cirkusen.</pre><pre>Men debatter tycks ni inte tycka om, om ni inte får\r\ndet som ni vill. Och det är klart att det är enklare\r\nom VD:n Ian bestämmer tills någon som vill ha litet\r\nmer debatt hoppar av. Men debatten är inte så\r\ndum, och debatten är inte främst till för dem som\r\nsitter på läktaren. Debatten är till för\r\noffentligheten. Men debatten är framför allt till för\r\nledamöterna, att vi skall kunna tvingas redovisa\r\nvåra ståndpunkter för varandra, tvingas lyssna på\r\nvarandra och ta intryck av varandras argument.</pre><pre>Jag har ändrat mina åsikter och ståndpunkter\r\ngenom att lyssna på andra ledamöter i denna\r\nkammare. Vad ledamoten från Ny demokrati säger\r\när att han sätter sig här men att han inte tar intryck\r\nav någon annans argument. Det må stå för honom.\r\nMen jag kommer att sitta i denna kammare och\r\nlyssna för att ta intryck av vad som sägs, och jag\r\nkommer att ändra mina ståndpunkter, eftersom jag\r\ninte är så självgod att jag tror att jag själv vet allt\r\nbäst. Det är detta som är demokratins grundtanke,\r\natt man inte tror att man ensam vet allt bäst.</pre><pre>Det finns emellertid ett grunddrag i ett annat parti\r\nhär i kammaren, där man är litet mer grötmyndig\r\noch stöddig. Jag tror inte att man skall vara stöddig\r\ni politiken. Jag skall ge ett konkret exempel.</pre><pre>Finansutskottets ordförande Per-Ola Eriksson stod\r\ntidigare här i dag och redovisade att\r\nvalutalånenormen skall slopas. Vi har haft många\r\noffentliga debatter om denna fråga. Jag\r\nmotionerade om den den 24 oktober 1990. I dag är\r\nutskottets ordförande nöjd med att riksdagen\r\nkommer att fatta detta beslut. Jag hade varit\r\nnöjdare om riksdagen hade fattat detta beslut 1990.\r\nDet hade sparat många miljarder för\r\nskattebetalarna, och det hade undandragit många\r\nmiljarder som företagen lånar i utlandet och sedan\r\nlånar ut till staten. Det skapade en skuldstock som\r\nlåg och var ett hot mot kronan, i och med att man\r\nkunde spekulera med dessa lån, och man kunde\r\nsäkra sina positioner, som det heter på\r\nekonomspråket. Att vi hade denna stock liggande i\r\nföretagsvärlden var en av de bidragande orsakerna\r\ntill att vi tvingades överge försvaret av den fasta\r\nkronkursen. Men jag tror att den offentliga debatt\r\nsom vi har fört i denna kammare har bidragit till att\r\nvi i dag, visserligen två år för sent, fattar detta\r\nbeslut.</pre><pre>Man brukar säga: Bättre sent än aldrig. Man kan\r\nfråga sig om följande gäller: Är för sent bättre än\r\naldrig? Men vi kommer dock att fatta detta beslut,\r\noch det är ett riktigt beslut. Och den offentliga\r\ndebatten har hjälpt till att få fram detta beslut.</pre><pre>Jag skall därefter övergå till att tala mer renodlat\r\nom skattefrågorna. Regeringen Bildt, som i dag\r\nföreträds av skatteutskottets ordförande Knut\r\nWachtmeister, tillträdde med skattesänkningar som\r\npatentmedicin. Det skulle skapa tillväxt och lösa\r\nfördelningsproblem, enligt principen hellre dela\r\norättvist på klapparna än inga klappar alls. Men\r\ndenna tomteteori höll inte. Även julklappar i form\r\nav skattesänkningar kostar.</pre><pre>Detta har man insett t.o.m. i USA. När\r\nskatteutskottet var i USA sommaren 1989 träffade\r\nvi en senator från Texas som fritt översatt sade att\r\nvad USA behövde var några rejäla skattehöjningar\r\nmen att väljarna ännu inte var mogna för dem.</pre><pre>Senatorn hette Bentsen. Han blev sedan\r\nvicepresidentkandidat, men förlorade valet. Efter\r\nClintons seger kommer han att ingå i presidentens\r\nregering på en tung ekonomisk post.</pre><pre>Nu är USA visserligen ett annat land än Sverige,\r\nmed vida lägre skatteuttag än Sverige. Men det\r\npågår ett paradigmskifte, ett tankeskifte, i den tid\r\ndå kommunismen är död och kapitalismen ligger på\r\nintensiven - tiden efter genvägarna och de snabba\r\nklippen.</pre><pre>Herr talman! De stora felen under svenskt 80-tal\r\nvar den offensiva devalveringen,\r\nvalutaregleringens avskaffande, kreditmarknadens\r\navreglering, skatteomläggningen, bristen på\r\nkonjunkturpolitik, alltså frånvaron av en riktig\r\nåtstramning under den värsta överhettningen.</pre><pre>Jag säger inte att allt var fel. Men nästan allt gjordes\r\nvid fel tidpunkt och i fel ordning.</pre><pre>Skatteomläggningen borde ha föregått\r\nkreditmarknadens avreglering.\r\nSkatteomläggningen var underfinansierad. De\r\ndynamiska effekterna uteblev.\r\nKapitalinkomstbeskattningen ger inte så mycket\r\nsom beräknat, inte heller breddningen av tjänst.\r\nUnderfinansieringen kan gälla så mycket som 20\r\nmiljarder.</pre><pre>Skatteomläggningen hjälpte alltså inte mot dagens\r\nkris. Som den låg i tiden kom den kanske att bidra\r\ntill att krisen fördjupades. Att pressa\r\nhushållssparandet uppåt när konjunkturen vänder\r\nneråt är ju inte en god konjunkturpolitik.</pre><pre>Så kom då de olika krispaketen i höstas - det är\r\nprecis som i seriefilmer: krispaket 1, krispaket 2\r\noch krispaket 3 - det sista var en föreställning som\r\nvisserligen ställdes in redan efter\r\nförhandsvisningen.</pre><pre>Vad som nu pågår påminner om en filmtitel: Jakten\r\npå den försvunna skatten. Det är ju vad man nu\r\nhåller på med. I finansutskottets betänkande\r\nföreslås en rad skattehöjningar. Skattebetalarnas\r\nförening har räknat ut att skattekvoten höjs med\r\n0,5 procentenheter. Kapitalinkomstskatten sänks\r\ninte. Inkomstskatten höjs genom minskat\r\ngrundavdrag och en justerad brytpunkt. Både den\r\nallmänna momsen och momsen på mat och turism\r\nhöjs. Bensin-  och tobakskatterna höjs. Till detta\r\nkommer - för att strö salt i de moderata såren - en\r\nrad tidigare beslutade skattehöjningar.</pre><pre>Jag skall bara nämna ett par exempel: höjd elskatt\r\nför hushåll, höjd koldioxidskatt och höjd\r\nfastighetsskatt. Den s.k. flyttskatten sänks väl inte\r\n1993 - eller hur blir det med den, Knut\r\nWachtmeister?</pre><pre>Moderaterna ökar inte längre takten när det gäller\r\nskattesänkningar. De backar och går från\r\nskattesänkning till skattehöjning. Det är bra. Men\r\njag tror inte att de är glada över beröm från vänster.\r\nDet är dock en annan sak.</pre><pre>Herr talman! I dag upplever vi här i kammaren en\r\npolitisk paradox: Moderaterna står för högre\r\nskatter än vad Vänsterpartiet gör vad gäller 1993.\r\nVänsterpartiets skattealternativ till framlagda\r\nkrispaket innebär att den allmänna momsen sänks\r\ntill 22 % och den reducerade momsen till 15 %.\r\nSkatten på alkohol och tobak höjs. Förmögenhets-\r\noch kapitalbeskattningen återställs till nivåer som\r\ngällde under hösten 1991. Grundavdraget slopas\r\nför dem som betalar statsskatt.</pre><pre>För 1993 innebär våra förslag att skatten sänks med\r\n3 miljarder gentemot regeringens förslag. Det är\r\ningen stor skillnad, men det är ändå en skillnad. Att\r\nsänka momsen till 22 % resp. 15 % är\r\nkonjunkturellt riktigt. Inflationen pressas därmed\r\nner, och det är bra i ett läge där vi har en flytande\r\nväxelkurs. Sänkt moms innebär direkt en ökad\r\nefterfrågan i ekonomin och indirekt en ökad\r\nefterfrågan i industrin. Problemet för svensk\r\nindustri just nu är den dåliga efterfrågan. Det vet\r\njag av egna erfarenheter från mina hemtrakter -\r\nUddevallaregionen, som är extremt hårt drabbad.</pre><pre>Nyligen sade en företagsledare till mig: Lars, vi\r\nmissar inga order längre. Det finns inga order att\r\nkonkurrera om.</pre><pre>Det är detta som är det grundläggande problemet.</pre><pre>Vi i Vänsterpartiet föreslår att grundavdraget\r\nbehålls på nuvarande nivå för dem som har lägre\r\ninkomster och att grundavdraget i stället slopas för\r\ndem som betalar statsskatt. Det är ett\r\nfördelningspolitiskt riktigt förslag, en sorts\r\nsolidaritetsskatt.</pre><pre>En annan rimlig solidaritetsskatteåtgärd skulle\r\nkunna vara uppjusteringen av marginalskatten för\r\ndem som har högre inkomster. Det inser numera\r\nallt fler socialdemokrater - kanske inte Lars\r\nHedfors, men många andra. Villy Bergström\r\nförespråkade nämnda åtgärd nyligen i Svenska\r\nDagbladet. Samma sak gjorde Lars Engqvist i TV i\r\ngår. T.o.m. tidningen Dagen, som brukar anses\r\nvara Kristdemokraterna närstående, hävdade detta\r\nnyligen på ledarplats.</pre><pre>Så två andra punkter: den mycket debatterade\r\nbensinskatten och den nästan inte alls debatterade\r\nsjukförsäkringsavgiften. På båda dessa punkter har\r\njag frågetecken när det gäller Socialdemokraternas\r\nagerande.</pre><pre>Vi sade redan i januari att bensinskatten borde\r\nhöjas. Vi föreslog en differentierad höjning. Per-\r\nOla Eriksson sade tidigare i dag att det minsann är\r\nett gammalt centerförslag - väckt av herr Hedlund\r\n1946, tror jag. Så är det kanske. I så fall har vi\r\nkommit fram till samma ståndpunkt som Centern.\r\nDet är ingen skam att ta upp ett gammalt\r\ncenterförslag. Kanske är det här en sten som kan\r\nanvändas till att bygga upp ett slags röd-grön\r\nallians. Vi skall inte strida om upphovsrätten i det\r\navseendet.</pre><pre>I en motion pläderar vi alltså för en differentierad\r\nhöjning av bensinskatten utifrån regionala hänsyn.\r\nDetta har vi gjort av statsfinansiella och\r\nmiljöpolitiska skäl, och vi står för det här\r\nalternativet. Men jag är fundersam när det gäller\r\nSocialdemokraternas agerande. I media har de ju\r\nkritiserat bensinskattehöjningen. Men i\r\nutskottssammanhang har man stått för\r\nuppgörelsen.</pre><pre>Herr talman! Jag kan inte låta bli att erinra mig\r\nmina gamla indianböcker från pojkåren. Någon av\r\nde röda sade ibland: Ni talar med kluven tunga.</pre><pre>Till en del har jag ett intryck av att det är så här. Jag\r\nförstår att ni vill stå för uppgörelsen, men det finns\r\ngränser för hur man taktiskt kan agera.</pre><pre>Så till sjukförsäkringsavgiften. Här görs ibland\r\njämförelser med ett slags skatteväxling, för att\r\nanvända politiskt språk. Arbetsgivaravgiften sänks,\r\noch löntagarna får betala en egenavgift. Det kan\r\nkanske ses som en teknisk förändring, om företaget\r\neller den som skall ha förmånen skall erlägga den\r\nhär avgiften. Men så enkelt är det inte. I\r\nverkligheten rör det sig om en skattesänkning för\r\ndem som har inkomster på över 7,5 basbelopp,\r\nalltså 252 000 kr.</pre><pre>I nuvarande system utgår arbetsgivaravgiften för\r\nalla inkomster över 7,5 basbelopp. Men förmånen\r\nutgår endast för inkomster på upp till 7,5\r\nbasbelopp. Den nya avgiften däremot kommer\r\nbara att utgå för inkomster på upp till 7,5\r\nbasbelopp. Därför minskar skatteuttaget på\r\ninkomster ovanför den här brytpunkten. Det här är\r\nännu en riktad skattesänkning för de inkomstskikt\r\ndär lönen uppgår till mer än 21 000 kr i månanden.</pre><pre>Det förvånar mig att Socialdemokraterna har svalt\r\nden här medicinen. De kanske t.o.m. har blandat\r\ntill den. Vidare förvånar det mig att massmedia inte\r\nhar uppmärksammat denna fråga, för det här är,\r\nsom sagt, en riktad skattesänkning beträffande de\r\nhögre inkomstskikten.</pre><pre>Till sist, herr talman, några ord om något som\r\negentligen inte inryms i skattefrågan. I ett läge där\r\nVänsterpartiet ibland framstår som det enda\r\noppositionspartiet kan det vara frestande att\r\ntrumma ut ett budskap: Vi är utan skuld. Vi har\r\nlösningen.</pre><pre>Men det är inte sant, för våra opinionssiffror visar\r\natt det här budskapet inte är trovärdigt. Det är\r\nheller inte sakligt sant att vi har lösningen på\r\nproblemen. Vår politik, om den fick genomföras, är\r\nbättre än den som nu drivs. Men vi kan varken tro\r\neller hoppas på möjligheten att vi under\r\növerskådlig tid får igenom våra förslag ograverade.</pre><pre>Jag anser att vi i Vänsterpartiet, liksom alla andra\r\npolitiker, har del i att landet befinner sig i en sådan\r\ndjup kris. Men våra fel är så att säga inte andras\r\nförtjänster.</pre><pre>Ett trovärdigt alternativ förutsätter att vi får bort\r\nCarl Bildt från statsministerposten och Bo\r\nLundgren från skatteministerposten samt att dessa\r\nfår återgå till det som de är väldigt bra på, nämligen\r\natt driva oppositionspolitik.</pre><pre>Socialdemokraterna säger att de är alternativet.\r\nMen det är inte sant. Socialdemokraterna kan inte\r\npå allvar tro att det är möjligt att vinna egen\r\nmajoritet i väljarkåren. Ingvar Carlsson inser detta\r\noch säger att han vill samverka med Folkpartiet.\r\nMen Ingvar Carlsson väljer att bortse från att det är\r\nosannolikt att Bengt Westerberg vare sig skulle\r\nvilja eller skulle våga ta den konflikt med de\r\nallmänborgerliga väljarna som det skulle innebära\r\natt släppa fram Socialdemokraterna till\r\nregeringsmakten.</pre><pre>Därför sitter nog Folkpartiet kvar i den borgerliga\r\nbåten, även om man kommer att bråka om kursen.</pre><pre>Ett trovärdigt alternativ till Carl Bildt förutsätter\r\nalltså ett det finns ett alternativ även till vänster om\r\nSocialdemokraterna och att Socialdemokraterna är\r\nvilliga att söka samförstånd även vänsterut i\r\nriksdagen.</pre><pre>Herr talman! Jag tror att det är möjligt att skapa ett\r\nsådant alternativ. Det är dags att formulera mer än\r\nett oppositionsalternativ. Det är dags att skapa\r\nförutsättningar för en riksdagsmajoritet, för ett\r\nrättvisare Sverige.</pre><pre>Arbetslösheten är en av samhällets värsta\r\norättvisor. Men det går att bekämpa såväl\r\nbudgetunderskott som inflation och arbetslöshet.\r\nDet förutsätter dock en rättvis fördelningspolitik.</pre><pre>Sveriges ekonomi lider av dålig tillväxt. Redan på\r\n1600-talet sade en engelsk filosof: Pengar är som\r\ngödsel. De bör spridas ut för att göra nytta.</pre><pre>Gör vi det i en rödgrön politisk allians, kan vi få fart\r\npå Sverige.</pre><pre>Herr talman! Naturligtvis ställer jag mig bakom\r\nVänsterpartiets meningsyttring.</pre><pre>Anf. 68  ANDRE VICE TALMANNEN:</pre><pre>Innan jag ger Peter Kling och Lars Hedfors ordet\r\nför replik erinrar jag om ämnet för den här\r\ndebatten: Åtgärder för att stabilisera den svenska\r\nekonomin.</pre><pre>Sidodebatten får alltså fortsätta vid ett lämpligare\r\ntillfälle.</pre><pre>Anf. 69  PETER KLING (nyd) replik:</pre><pre>Herr talman! Det betyder att jag inte får bemöta\r\nLars Bäckströms påhopp på oss och gjorda\r\nuttalanden om att vi varit stöddiga osv. Men de\r\nsakerna får vi väl diskutera någon annan gång.</pre><pre>Lars Bäckström nämnde att hushållssparandet\r\nminskar vid en åtstramning av ekonomin. Det är\r\nsjälvklart att det blir så. Men varför då öka\r\nutgifterna för Medelsvensson, eller Svensson över\r\nhuvud taget, med den här bensinskatten? Varför\r\ninte följa oss i Ny demokrati och rösta med oss? Vi\r\nanser att det här är fråga om en förlustaffär.</pre><pre>Det är likadant med turistmomsen. Det är\r\nförmodligen också en gigantisk förlustaffär för\r\nskattebetalarna nästa år. Jag hoppas verkligen att\r\nLars Bäckström ställer upp och röstar med Ny\r\ndemokrati både när det gäller turistmomsen och\r\nnär det gäller bensinskattehöjningen, eftersom vi\r\nhar nästan samma åsikter.</pre><pre>Anf. 70  LARS BÄCKSTRÖM (v) replik:</pre><pre>Herr talman! I januari, när vi redovisade våra\r\nsamlade politiska alternativ, föreslog vi att den s.k.\r\nturistmomsen, mervärdesskatten på hotell-  och\r\nresetjänster, skulle sättas till noll. Det hade gått bra\r\natt stödja det förslaget under vårens behandling.\r\nDet gjorde inte Ny demokrati mig veterligt. Vi får\r\nförsöka se vidare på de här frågorna.</pre><pre>I detta betänkande föreslår vi att den s.k.\r\nturistmomsen sänks från 18 till 15 %. Ni kan ju\r\nstödja det förslaget. Våra förslag går i samma\r\nriktning. Däremot vill jag inte hävda, som ni gör,\r\natt detta är något slags perpetuum mobile, som\r\nautomatiskt finansierar sig självt. Det kan ge\r\nkostnader att sänka skatter. Dem har vi valt att\r\nfinansiera.</pre><pre>Sedan har vi beskattningen av bilismen. En av\r\norsakerna till att man vill höja bensinskatten är\r\nfaktiskt att man vill minska bilåkandet. Det är inte\r\nenbart att man vill få in pengar till statskassan.\r\nNaturligtvis leder detta till minskad bilism. Det\r\nfinns ett bilismproblem, särskilt i våra storstäder.\r\nDärför har vi föreslagit att höjningarna skall\r\ndifferentieras, så att man höjer mest i storstäderna.\r\nDär finns också alternativ i form av kollektivtrafik,\r\nsom i och för sig bör byggas ut.</pre><pre>Vi har sagt att en bättre metod att beskatta bilismen\r\när att lägga skatten på drivmedelssidan. Då kan\r\nman sänka på accissidan. En bil skadar inte miljön\r\nnär den står stilla. Sänkta acciser kan leda till att\r\nman köper nyare bilar och skrotar bort gamla bilar.\r\nI vårt förslag tar vi hänsyn till driften av bilen, men\r\nminskar hushållens kostnad för att köpa in bilarna.\r\nJag tycker att vi har tänkt mycket klokt i den här\r\nfrågan.</pre><pre>Anf. 71  PETER KLING (nyd) replik:</pre><pre>Herr talman! Vi har faktiskt följt era förslag\r\nangående turistmomsen. Men vi kan inte gå med på\r\nde finansieringsaspekter som ni har, med kraftigt\r\nökade skatter.</pre><pre>Vi är helt säkra på att om man sänker turistmomsen\r\nger detta en positiv effekt på statskassan. Vi slipper\r\natt få en stor arbetslöshet. Vi slipper att få en stor\r\nutslagning av företag. Vi får ökad turism utifrån,\r\ndvs. export. Export är alltså sådana människor som\r\nkommer hit från utlandet och spenderar pengar\r\nhär. Den exporten är i dag ungefär 17 miljarder\r\nkronor. Ser man på bilindustrin, som är så viktig för\r\nSverige, omfattar den också 17 miljarder. Turism är\r\nen jättestor näring i Sverige. Men det är tydligen\r\nmycket svårt att förstå i den här kammaren.</pre><pre>Det är likadant med bensinskatten. Den slår\r\nkraftigt mot turismen. Det är ingen som kommer\r\ntill Sverige för att bila här som turist. I huvudsak\r\nåker tyskarna till våra grannländer och turistar.</pre><pre>Lars Bäckström tog upp miljöeffekterna. Dem\r\nanser vi vara marginella med anledning av den\r\neventuellt minskade bilkörningen. Däremot har\r\nbensinskatten andra effekter. Vi får ökade sociala\r\nutgifter och vi får ökade reseavdrag, 12-13 kr. Vi\r\nfår fler utlandsresor, vi får minskad turism, som jag\r\nnämnde förut, och försämring av trafiksäkerheten.\r\nInköpen av bilar minskar och konsumentprisindex\r\nhöjs. Detta kommer att slå kraftigt mot våra\r\naktiebolag i Sverige.</pre><pre>Anf. 72  LARS BÄCKSTRÖM (v) replik:</pre><pre>Herr talman! Beskattningen av bilismen skulle\r\nalltså ge marginella miljöeffekter. Jag kommer från\r\nverklighetens Bohuslän, där skogarna håller på att\r\ndö, där havet är allvarligt skadat på grund av bilism.</pre><pre>Men det är inte det enda problemet med bilismen.\r\nDe problemen kan man lösa med bättre rening och\r\nbättre drivmedel i framtiden. Det finns också\r\nträngseleffekter. Det inser t.o.m. en sådan\r\nmänniska som Gyllenhammar, som producerar\r\nbilar. Vi har trängselproblem, vi har bullereffekter\r\noch vi har olyckor. Därför bör privatbilismen\r\nminska, särskilt i storstäder. En bra metod för det\r\när högre bensinskatt samt lägre skatt på fordonen.\r\nLägre skatt på själva fordonet gör att Volvo och\r\nSaab kan sälja fler bilar i Sverige, nya bilar. Man\r\nkan då få bilindustriarbetare i arbete. Så fungerar\r\ndet system vi har tänkt oss.</pre><pre>Sedan säger nydemokraten att han är säker på att\r\nskattesänkningar är självfinansierande. Politikerna\r\nunder 80-talet var väldigt säkra på väldigt mycket.\r\nDe var säkra på den tredje vägen. De var säkra på\r\nden enda vägen. De var säkra på genvägsmetoder,\r\natt det nog skulle lösa sig efter hand. Det är en\r\nerfarenhet av 80-talet som man bör ta till vara: Var\r\ninte så tvärsäker! Spela de säkra korten! Se till att\r\nfinansiera saker och ting! Lita inte på perpetuum\r\nmobile och dynamiska effekter! Det är en lärdom.\r\nVi har inte råd med fler tvärsäkra politiker, vare sig\r\nde är nydemokrater eller av annan kulör.</pre><pre>Vi har sagt att vi vill stimulera turismen genom\r\nsänkt mervärdesskatt på turisttjänster. Det skall\r\nockså finansieras. Det kan ge stimulerande effekter\r\npå ekonomin. Om vi inte trodde på det, skulle vi\r\ninte föreslå det. Detta ger oss möjligheter att\r\nanvända de pengarna till andra åtgärder. Det ger\r\nockså möjlighet att minska arbetslösheten på de här\r\nområdena. Men lita inte på dynamiska effekter och\r\ner tvärsäkerhet innan beslut är fattat!</pre><pre>Andre vice talmannen anmälde att Peter Kling\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 73  LARS HEDFORS (s) replik:</pre><pre>Herr talman! Lars Bäckströms spekulationer i\r\nregeringsfrågan får kanske närmast tolkas som ett\r\ninlägg i det aktuella partiledarvalet inom\r\nVänsterpartiet.</pre><pre>Jag begärde ordet för att ta upp en fråga som Lars\r\nBäckström aktualiserade, nämligen att vi\r\nsocialdemokrater skulle ha kritiserat\r\nbensinskattehöjningen. Det är inte sant. Det vi har\r\nkritiserat är att man inte är med på att senarelägga\r\ndenna bensinskattehöjning. Vi vill inte vara med\r\nom den stora skattebomb som Moderata\r\nsamlingspartiet åtminstone tidigare har talat om. Vi\r\nvill ha en mildare övergång, en s.k. infasning.</pre><pre>Vi står naturligtvis bakom krisöverenskommelsen.\r\nSkall det ändras något i den måste självklart alla\r\ningående partier vara med på sådana ändringar. På\r\ndet här viset har vi fått vara med och påverka den\r\npolitiska utvecklingen i landet. Tyvärr måste man\r\nsäga att Vänsterpartiet har valt att ställa sig vid\r\nsidan om. Därmed har man också ställt sig vid sidan\r\nom allt inflytande. Det är inte första gången man\r\ngör på det viset. Därmed har man som sagt valt en\r\npolitisk ökenvandring.</pre><pre>Vi har på det här viset lyckats uppnå många för oss\r\nviktiga mål. Vi har t.ex. sett till att det har blivit\r\nskattehöjningar på kapital. Vi har också uppnått\r\ndet som Lars Bäckström efterlyste, nämligen\r\nskattehöjningar för dem som ligger över\r\nbrytpunkten, genom att brytpunkten inte kommer\r\natt justeras upp i den takt som annars skulle ha\r\ngjorts. Vi har fått tio miljarder kronor för\r\nsysselsättningsfrämjande åtgärder. Det kommer att\r\nsysselsätta ungefär 130 000 människor. Det är väl\r\ninte dåligt, Lars Bäckström, att uppnå sådana saker\r\ngenom konstruktivt samarbete? Vi har uppnått att\r\negenavgifterna i arbetslöshetförsäkringen inte\r\nkommer att sexdubblas, som vi trodde att de skulle\r\ngöra. Vi har sett till att det blir nedskärningar även\r\ni försvaret och vi har sluppit vårdnadsbidraget.</pre><pre>Jag skulle kunna räkna upp mängder av sådana här\r\nsocialdemokratiska förslag som vi har fått igenom\r\ndärför att vi var med om krisuppgörelsen. Men vi\r\nhar naturligtvis också i en sådan överenskommelse\r\nfått ge. Det är inte bara att ta, man måste också ge\r\nnågonting.</pre><pre>Anf. 74  LARS BÄCKSTRÖM (v) replik:</pre><pre>Herr talman! Jag delar till fullo bedömningen att\r\nman måste både ge och ta. Man måste ge om man\r\nskall få något. Det är korrekt. Mitt inlägg är ett\r\ninlägg i en politiskt generell debatt om\r\nskattefrågorna.</pre><pre>Jag delar Lars Hedfors värdering att\r\nsocialdemokratin fick ut väsentliga fördelar ur det\r\ns.k. krispaket 1, men även väsentliga beska piller.\r\nMen, det har jag sagt tidigare i kammaren,\r\nkrispaket 2 var en bro för mycket.</pre><pre>Mitt vidare resonemang i den här frågan syftar till\r\nproblemet att det inte går att uthålligt driva politik\r\ngenom att förhandla med en moderat statsminister,\r\nom man är politiker på vänster sida av fältet.\r\nDärför måste det skapas ett annat alternativ. Jag\r\nvill bara i den här allmänna debatten redovisa för er\r\nsocialdemokrater att om man skall få bort Carl\r\nBildt från statsministerposten kan man inte förlita\r\nsig på Folkpartiet, för Folkpartiet är mer lojalt mot\r\ndet borgerliga lägret än mot vänstersidan,\r\nsocialismens sida, i politiken. Det är ett kallt\r\nfaktum att utgå ifrån. Det är inte mer än så på den\r\npunkten.</pre><pre>Så till bensinskattefrågan. Jag tror och misstänker -\r\njag vill redovisa det ärligt - att Socialdemokraterna\r\ni den allmänna retoriken och i sin marknadsföring\r\nav sig själva försökt lugna den interna opinionen\r\ngenom att ge sken av att vara motståndare mot\r\nbensinskattehöjningarna. Man har samtidigt känt\r\nsig bunden av att stå fast vid krisuppgörelsen. Vi\r\nhar fått det absurda läget att Bo Lundgren under\r\nnågra veckor i den svenska pressen framstod som\r\nskattehöjningens bäste vän. Höjd bensinskatt var\r\ndet Bo Lundgren som drev, medan Allan Larsson\r\nvar den som drev motståndet mot höjda skatter.</pre><pre>Jag tycker inte att det är trovärdigt, för jag tror\r\nfaktiskt att Bo Lundgren i själ och hjärta är en\r\nstörre skattesänkare än Allan Larsson. Jag tror att\r\njag gör en korrekt psykologisk bedömning av båda\r\ndessa gentlemän.</pre><pre>Även om man nu vill stå fast vid uppgörelsen finns\r\ndet, som jag nämnde inledningsvis, något slags\r\nforce majeure i vissa frågor. Lars Hedfors antydde\r\ndet själv. Han menade att de borgerliga partierna\r\ngår ifrån vissa delar av uppgörelsen. Men framför\r\nallt var förutsättningen för uppgörelsen en fast\r\nväxelkurs. När nu denna föll ställdes också själva\r\ngrundvalen för uppgörelsen i annan dager. Det är\r\ninte att bryta kontraktet, utan det är att hänvisa till\r\nden paragraf i kontraktet där det sägs att det finns\r\nett slags force majeure.</pre><pre>Man kunde ha gjort det. Vill man inte göra det,\r\nskall man i varje fall inte ge intryck av att det är\r\nnågot annat än en senareläggning man pläderar för.\r\nI massmedia framstod det som att man var\r\nmotståndare till höjningen. Det är bra att Lars\r\nHedfors nu klargjort att man inte alls är det, utan\r\nman är för höjningen. Vad man vill ändra på är\r\ngenomförandetidpunkten.</pre><pre>Anf. 75  LARS HEDFORS (s) replik:</pre><pre>Herr talman! Det är alltså något slags\r\nkonspirationsteori som Lars Bäckström för fram,\r\natt vi skulle ha drivit bensinskattefrågan av\r\npartiegoistiska skäl. Kan inte Lars Bäckström ändå\r\nförstå att det är så stora nackdelar med att\r\ngenomföra stora skattehöjningar samtidigt, att\r\nnågonting borde göras? Man borde kunna skjuta på\r\nnågon av dessa skattehöjningar. Vi är hederliga och\r\närliga och vill stå fast vid den krisöverenskommelse\r\nsom vi har träffat. Skall den ändras, skall den\r\nändras i samråd med de andra\r\n''krispaketpartierna''. Men det ville man inte gå\r\nmed på. Alltså får vi så att säga stå vårt kast.</pre><pre>Lars Bäckström säger att förutsättningarna för\r\nkrisuppgörelsen är borta i och med att den fasta\r\nväxelkursen övergavs. Så är det förvisso icke. Var\r\noch en som har studerat den svenska ekonomin i\r\ndag vet att den befinner sig i ett utomordentligt\r\ndåligt skick, med ett budgetunderskott som mer\r\neller mindre befinner sig i fritt fall. Det finns de som\r\ntalar om att det är uppe i 200 miljarder kronor. Och\r\nvi har en kris inom bankväsendet som kommer att\r\nkosta skattebetalarna kanske smått astronomiska\r\n100 miljarder kronor. Men då är alltså en stor del av\r\ngrundförutsättningarna för krisöverenskommelsen\r\nkvar.</pre><pre>Anf. 76  LARS BÄCKSTRÖM (v) replik:</pre><pre>Herr talman! Lars Hedfors har helt rätt i att\r\norsakerna till problemen och problemen finns kvar\r\nmen att de är av annan typ nu. Då gällde det att\r\nförsvara den fasta växelkursen. Det skedde också\r\ntill priset av att man genomförde åtgärder som\r\nökade arbetslösheten. Det grundläggande stora\r\nproblemet i svensk ekonomi just nu är\r\narbetslösheten och den dåliga efterfrågan. Vad\r\nekonomin skulle behöva är stimulansåtgärder. Det\r\ninser herr Hedfors också när han säger att man\r\nborde skjuta på skattehöjningarna.</pre><pre>Vi i Vänsterpartiet har sagt att vi vill tidigarelägga\r\nskattesänkningar och sänka den allmänna momsen\r\ntill 22 % från 25 % för att få bättre stimulans på\r\nekonomin. Det vore en riktigare åtgärd att sänka\r\nden allmänna mervärdeskatten för att snabbt få\r\nstimulansåtgärder. Är det någonting man skall göra\r\när det att låta bli att sänka arbetsgivaravgifterna,\r\nsom kostar oerhört mycket, och använda\r\nresurserna till investeringar för att upprätthålla\r\nsysselsättningen inom den kommunala sektorn och\r\nframför allt till investeringar inom den offentliga\r\nsektorn. Det hade varit mycket klokare att använda\r\npengarna till sådant.</pre><pre>Visst har Socialdemokraterna rätt i att det är en\r\noerhört djup kris. Vi är inne i en klassisk\r\ndepression, med sjunkande BNP under tre år. Vi\r\nhar föreslagit åtgärder för att stimulera ekonomin.\r\nSedan får vi ta itu med att bringa ner\r\nbudgetunderskottet. Men det kommer att ta en\r\noerhört lång tid. Det viktigaste är färdriktningen,\r\natt minska budgetunderskottet och öka\r\nsysselsättningen. Dessa två saker kan göras\r\nsamtidigt.</pre><pre>Anf. 77  KNUT WACHTMEISTER (m):</pre><pre>Herr talman! Jag har underlåtit att begära repliker\r\npå mina tre meddebattörer, för det skulle ha tagit\r\nalltför lång tid. Jag tror att kammaren håller mig\r\nräkning för detta.</pre><pre>Herr talman! Det känns måhända något\r\nfrustrerande att i dag debattera skattefrågor där\r\nregeringspartierna och Socialdemokraterna i stort\r\nsett är överens, åtminstone på papperet. I\r\nmorgondagens skattedebatt är allt tillbaka till det\r\nvanliga, där riktlinjerna är klara och\r\nmotsättningarna som förr.</pre><pre>Lars Hedfors tycker tydligen att samsynen är\r\nbesvärande. Redan i dag tar han till brösttoner och\r\nraljerar över de skattehöjningar som var\r\nförutsättningen för krisuppgörelsen. Lars Hedfors\r\nblundar för att det ekonomiska läget nu är ett helt\r\nannat än bara för ett år sedan. Han blundar för den\r\nbakomliggande orsaken. Han blundar också för det\r\nfaktum att det totala skattetrycket sedan\r\nregeringsskiftet minskat med ca 12,5 miljarder\r\nkronor - i sig en skattebomb. Han blundar vidare\r\nför alla de besparingar som har gjorts genom\r\nkrisuppgörelsen. Men det kanske inte ger något\r\nbetyg att tala så mycket om dem.</pre><pre>Skatteministern bör akta sig för framtida\r\nskattesänkningar, säger Lars Hedfors. Nu behövs\r\nemellertid skattesänkningar särskilt för de mindre\r\nföretagen för att trygga så många jobb som möjligt.\r\nSådana förslag kommer i budgetpropositionen i\r\njanuari. Jag förmodar att Socialdemokraterna\r\nstöder dessa förslag. Jobben är viktiga, eller hur?\r\nLars Hedfors vill ha kvar förmögenhetsskatten.\r\nMin fråga till Lars Hedfors blir: Vill\r\nSocialdemokraterna också avskaffa\r\nförmögenhetsskatten på det arbetande kapitalet?</pre><pre>En gemensam nämnare för Socialdemokraterna\r\ntycks vara motståndet mot avskaffandet av den s.k.\r\ngeneralklausulen mot skatteflykt. Det motståndet\r\nmaterialiseras i den avvikande mening som\r\nSocialdemokraterna har avlämnat i\r\nskatteutskottets yttrande till finansutskottet och till\r\nden reservation från samma parti som fogats till\r\nskatteutskottets betänkande nr 14. Eftersom det\r\nbetänkandet kommer att behandlas i morgon, finns\r\ndet ingen anledning att föra två debatter i samma\r\nämne, varför jag i dag inte närmare kommer att ta\r\nupp generalklausulen.</pre><pre>Det enda riktigt substantiella i\r\nSocialdemokraternas avvikande mening är annars\r\natt man går emot förslaget att den allmänna\r\nsjukförsäkringsavgiften blir avdragsgill vid\r\ninkomsttaxeringen samt att kapitalinkomstskatten\r\npermanentas till 30 % om två år.</pre><pre>I övrigt är man inom socialdemokratin enig med\r\nregeringen om att sjuk- och\r\narbetsskadeförsäkringarna flyttas från\r\nstatsbudgeten. En försäkringsmodell är tänkt med\r\ntydligare samband mellan avgifter och förmåner. I\r\navvaktan härpå föreslås en sjukförsäkringsavgift\r\nom 0,95 % av förvärvsinkomsten upp till 7,5\r\nbasbelopp. Det är denna avgift som\r\nSocialdemokraterna alltså anser icke bör bli\r\navdragsgill.</pre><pre>Det principiella förslaget är inte en fråga för\r\nskatteutskottet, men vi anser att avdragsrätten är\r\nmotiverad och logiskt riktig, eftersom utfallande\r\nersättning är skattepliktig. I övrigt består\r\nSocialdemokraternas avvikande mening i mer eller\r\nmindre hurtfriska uttalanden om att vårt land\r\ngenom krisuppgörelserna förskonats från diverse\r\nskattesänkningar inom\r\nkapitalinkomstskatteområdet.</pre><pre>Eftersom det inte ställs något socialdemokratiskt\r\nyrkande i frågan, utöver kapitalskattesatsen efter\r\n1995, finns det ingen anledning till ytterligare\r\nkommentarer.</pre><pre>Ny demokrati har också en avvikande mening i\r\nfråga om turistmomsen och bensinskatten. Man\r\nyrkar att turistmomsen sänks till 6 % för\r\npersontransporter och till 12,87 % för hotell- och\r\nrestaurangnäringarna. Därmed upprepar Ny\r\ndemokrati sina krav från när\r\nkompletteringspropositionen lades fram i våras.</pre><pre>Beklagligtvis är det ekonomiska läget sådant att det\r\när otänkbart med ofinansierade skattesänkningar.\r\nDet är också beklagligt att det är svårt att\r\nkvantifiera de dynamiska effekter som en sådan\r\nskattesänkning kan tänkas medföra.</pre><pre>Den andra delen av Ny demokratis avvikande\r\nmening rör bensinskatten. Det har talats en hel del\r\ntidigare i debatten i dag om den frågan. Liksom alla\r\nandra ogillar Ny demokrati bensinskattehöjningen\r\noch vill att regeringen återkommer till riksdagen\r\nmed alternativa lösningar, som att t.ex.\r\ndifferentiera skatten och höja fordonsskatten. För\r\natt kompensera statskassan för en eventuellt icke\r\ngenomförd bensinskattehöjning räcker det\r\ningalunda med att höja fordonsskatten med\r\nangivna 400 kr, utan det erfordras minst ytterligare\r\nen tusenlapp. Det går att tänka sig vad det kommer\r\natt medföra i form av antalet avställda bilar.</pre><pre>Differentierad regional bensinskatt har varit på\r\ntapeten tidigare. Men det medför icke önskvärda\r\nproblem med gränsdragningar, redovisning och\r\nkontroll.</pre><pre>Lars Bäckström hade märkligt nog ingen\r\nmeningsyttring i skatteutskottets yttrande till\r\nfinansutskottet. Man kan fråga sig varför. Han tar\r\nigen skadan med alla de förslag som Vänsterpartiet\r\nnu lägger fram. Men de är inte trovärdiga, och de\r\nlöser inga problem. De gör bara ont värre.</pre><pre>Det utgör dock ett sundhetstecken att\r\nVänsterpartiet nu vill sänka matmomsen till 15 %.\r\nDet var inte så länge sedan som det hette: ''Bort\r\nmed momsen på maten!''</pre><pre>Det här var ett framsteg, Lars Bäckström. Men alla\r\nde andra förslagen på skattehöjningar som har\r\nredovisats i finansutskottet skulle vara till stor\r\nskada för det svenska folket och bör därför inte\r\ngenomföras.</pre><pre>Anf. 78  LARS BÄCKSTRÖM (v) replik:</pre><pre>Herr talman! Vi förbättrar vår politik allt eftersom.\r\nDet bör alla partier göra, och det försöker säkert\r\nalla partier att göra. Det är ingen orimlig hållning\r\ntill politisk verksamhet.</pre><pre>Det finns inte något finansiellt utrymme att\r\navskaffa matmomsen 1993. Det är enkelt. Men det\r\nfinns finansiellt utrymme att sänka den till 15\r\nprocentenheter. Då skulle Sverige lägga sig på den\r\nallmänna momsnivån i EG. Det kanske vissa tycker\r\när lämpligt.</pre><pre>Vi vill sänka den andra momsnivån från 25 till 22\r\nprocentenheter. Det har vi också skapat finansiellt\r\nutrymme för. Men Moderaterna tycker att det är\r\nbättre att ligga på 25 %. Det fanns en gång i världen\r\nmoderater som tyckte att momsen borde sänkas till\r\n18 %. 22 % är i alla fall ett steg på vägen.</pre><pre>Vi föreslår en del skattehöjningar. Men det är inga\r\nstora skattehöjningar. Vårt netto slutar faktiskt på\r\nett skatteminus för 1993. Jag sade det i mitt\r\nhuvudanförande. Vi föreslår faktiskt 3 miljarder\r\nkronor mindre i skatteuttag än Moderaterna för\r\n1993 i det betänkande som vi nu behandlar. Det är\r\nett slags politikens paradox.</pre><pre>Vidare var det frågan om varför Vänsterpartiet inte\r\nhar någon meningsyttring i skatteutskottets\r\nyttrande till finansutskottet. Det är för att våra\r\nförslag finns redovisade i finansutskottets\r\nbetänkande. Vi debatterar ju nu ett betänkande\r\nfrån finansutskottet. Det viktiga är att förslagen\r\nbehandlas i kammaren. Det interna\r\ncirkulärskrivandet är inte riktigt lika viktigt som\r\nkammarärendet.</pre><pre>Jag vill följa upp med ett par frågor till Knut\r\nWachtmeister. Han pratar om skattehöjningar osv.\r\nSocialdemokraterna har berömt sig för att de har\r\nfått igenom en del skattehöjningar. Vad hade\r\nModeraterna gjort om de hade fått som de hade\r\nvelat? Skulle det inte ha blivit några\r\nskattehöjningar? Ligger budet på skattesänkningar\r\nom 10 miljarder kronor om året kvar från det\r\nmoderata partiets sida?</pre><pre>Slutligen har vi frågan om reseavdragen. Hur skall\r\n500 miljoner kronor finansieras? Skall det inte ske\r\nen finansiering, eller är det kommunerna som skall\r\nbelastas ytterligare? Skall en indragning på 7,5\r\nmiljarder kronor stiga till 8 miljarder kronor?</pre><pre>Anf. 79  KNUT WACHTMEISTER (m)\r\nreplik:</pre><pre>Herr talman! Lars Bäckström ställde några frågor,\r\noch jag svarar på den sista frågan först. Den gällde\r\nhur dessa 500 miljoner kronor skall finansieras. Det\r\nfår Lars Bäckström besked om i\r\nbudgetpropositionen.</pre><pre>Lars Bäckström frågade mig om Moderaterna inte\r\nhade accepterat några skattehöjningar alls i det läge\r\nsom rådde i höstas. Det är en hypotetisk fråga. Vi\r\nhade självfallet lagt tonvikten på besparingar. Men\r\ndet var nödvändigt med en bred uppgörelse. Där\r\ngällde det att giva och att taga, vilket vi gjorde.\r\nEftersom båda parterna tycks vara missnöjda nu\r\nefteråt, tyder det på att uppgörelsen antagligen\r\nträffade ganska rätt.</pre><pre>Anf. 80  LARS HEDFORS (s) replik:</pre><pre>Herr talman! När jag anklagar Knut Wachtmeister\r\nför brutna löften på skattepolitikens område, säger\r\nhan att det nu råder ett nytt ekonomiskt läge och att\r\nman inte kände till det när löftena gavs. Om man är\r\nosäker på den ekonomiska utvecklingen, skall man\r\nväl inte gå ut och lova skattesänkningar på 10\r\nmiljarder kronor om året? Dessutom tror jag inte\r\natt det är riktigt sant att man var osäker på det\r\nekonomiska läget. Moderaterna kritiserade i\r\nvalrörelsen oss socialdemokrater för att ha drivit\r\nekonomin i botten. Då var det ingen hejd på\r\nsvartmålningen. Men ändå utlovades\r\nskattesänkningar på 10 miljarder kronor om året.\r\nDet är det jag anklagar Moderata samlingspartiet\r\nför.</pre><pre>Nu hör jag till min oförställda häpnad att Knut\r\nWachtmeister lovar nya skattesänkningar. Det skall\r\nminsann finnas med i budgetpropositionen i\r\njanuari. Har ni inte lärt er något av det som har\r\nhänt? Det går inte att sänka skattetrycket i Sverige\r\ni denna situation! Ni lovade skattesänkningar i\r\nkampanjen Ny start för Sverige. Ni lovade det i\r\nregeringsdeklarationen, och ni har lovat det i\r\nskriften Skattebomben. Ni har nu fått uppleva att\r\ndetta är en omöjlighet. Men ni envisas och\r\nfortsätter med dessa löften.</pre><pre>Jag hoppades att Knut Wachtmeister inte skulle\r\nhoppa över frågan om generalklausulen. Den\r\nekonomiska brottsligheten och\r\nskattebrottsligheten är allvarliga företeelser.\r\nDenna brottslighet dränerar årligen staten på\r\nmycket pengar. Det hade varit en viktig del av\r\nkrisbekämpningen att ställa upp i kampen mot den\r\nekonomiska brottsligheten. Men det har Moderata\r\nsamlingspartiet inte visat något större intresse för\r\noch visar inte det nu heller. Det hade varit\r\nintressant att få höra synpunkter om detta.</pre><pre>Slutligen var det frågan om förmögenhetsskatten\r\npå det arbetande kapitalet. Vi menar för det första\r\natt förmögenhetsskatten skall vara kvar. Vi menar\r\nför det andra att förmögenhetsskatten skall\r\nreformeras, så att det blir en bredare bas för\r\nskatteuttaget och en mycket lägre skattesats.\r\nUngefär lika mycket skall tas in som tidigare.</pre><pre>I det arbete som måste sättas igång tämligen\r\nomgående måste vi naturligtvis också väga in\r\nförhållandena för de mindre företagen. Vi har sagt\r\ni våra motioner att vi är inte främmande för att på\r\nett eller annat sätt försöka gynna de mindre\r\nföretagen i dessa frågor.</pre><pre>Anf. 81  KNUT WACHTMEISTER (m)\r\nreplik:</pre><pre>Herr talman! Det vore märkligt om vi skulle\r\ndebattera generalklausulen i dag. Det är i morgon\r\nsom frågan om avskaffandet skall debatteras. Det\r\när i morgon som vi skall debattera regeringens\r\nförslag om att avskaffa generalklausulen. Varför\r\nskall vi först debattera frågan i dag och sedan\r\nytterligare en gång? Jag har svårt att förstå det.</pre><pre>Vidare sade Lars Hedfors att han blev mycket\r\nförvånad över att det kommer förslag till\r\nskattesänkningar i budgetpropositionen. Det kan\r\nLars Hedfors inte vara omedveten om, eftersom\r\ndet redogjordes för det så sent som i går i\r\nskatteutskottets delegation. Vi diskuterade också\r\nhur vi skall hantera den frågan för att\r\nskattesänkningen skall kunna träda i kraft senast\r\nden 15 mars nästa år.</pre><pre>Lars Hedfors anklagar Moderata samlingspartiet\r\nför att ha lovat skattesänkningar om 10 miljarder\r\nper år, trots att vi måste ha varit medvetna om den\r\nekonomiska krisen när vi gick in i regeringen. Men\r\nhur var det med Socialdemokraternas\r\nkrismedvetande? Jag behöver bara erinra om den\r\nbenämning som den förre finansministern fick -\r\nAllan ''vändpunkten'' Larsson. Han menade att\r\nallting pekade åt rätt håll, men det var helt fel. Vi\r\nvar mera medvetna om krisen än vad\r\nSocialdemokraterna var.</pre><pre>Vi har i alla fall sänkt skatterna med 12,4 miljarder,\r\noch det är ingen dålig start. När väl konjunkturerna\r\ntillåter det kommer vi också att fortsätta att sänka\r\nde skadliga skatterna.</pre><pre>Lars Hedfors gav en liten öppning beträffande det\r\narbetande kapitalet när han sade att man måste ta\r\nhänsyn till att de mindre företagen drabbas av\r\nförmögenhetsskatten på det arbetande kapitalet.\r\nJag ser det ändå som en ljusning att\r\nSocialdemokraterna i det fallet kommer att ansluta\r\nsig till oss, på samma sätt som Vänsterpartiet, som\r\nockså har sagt att man bör befria det arbetande\r\nkapitalet från förmögenhetsskatt.</pre><pre>Anf. 82  LARS HEDFORS (s) replik:</pre><pre>Herr talman! Nej, Knut Wachtmeister, det är inte\r\nsärskilt märkligt att jag vill diskutera\r\ngeneralklausulen i dag. Jag har försökt att från\r\ndenna talarstol föra in ämnet ekonomisk\r\nbrottslighet och skattebrottslighet. Det är det som\r\njag vill diskutera i dag. Om vi kan komma till rätta\r\nmed åtminstone en del av den ekonomiska\r\nbrottsligheten, innebär det också en förstärkning av\r\nstatskassan. Det är också ett mycket viktigt led i\r\nkrispolitiken - och det är väl krispolitiken som vi\r\ndiskuterar i dag, eller hur, Knut Wachtmeister?</pre><pre>Vidare hävdar Knut Wachtmeister frimodigt att\r\nman har sänkt skatterna med 12,4 miljarder kronor\r\nsedan 1991. Jag läste häromdagen en tidskrift som\r\nKnut Wachtmeister känner mycket väl till och\r\nbrukar citera, nämligen Sunt Förnuft.\r\nSkattebetalarnas Förening, en Moderaterna\r\nnärstående organisation, hävdade bestämt att det\r\ninte var fråga om några skattesänkningar utan att\r\ndet hade varit en skattehöjning från 1991 till 1993.\r\nDet må vara hur det vill med den saken, men\r\nModerata samlingspartiet står i varje fall bakom en\r\nkraftig skattehöjning mellan 1992 och 1993.</pre><pre>Jag måste också få säga att jag inte upphör att\r\nförvåna mig över Knut Wachtmeisters löften här\r\nom fortsatta skattesänkningar i Sverige. Jag vill än\r\nen gång fråga: Har ni verkligen inte lärt er\r\nnågonting av era misstag och felbedömningar på\r\ndet området?</pre><pre>Anf. 83  KNUT WACHTMEISTER (m)\r\nreplik:</pre><pre>Herr talman! Sunt Förnuft är ingalunda en\r\nModeraterna närstående tidning, och jag tar\r\navstånd från de beräkningar som den tidningen har\r\ngjort beträffande förändringarna i skattetrycket.</pre><pre>Vidare frågar Lars Hedfors om vi verkligen vill\r\nutlova skattesänkningar. Ja, vi kommer att göra allt\r\nvad vi kan för att sänka de skadliga skatter som\r\nverkar hämmande på utvecklingen och på\r\nsysselsättningen i Sverige. Lägger man alltför stora\r\nskatter på näringsverksamheten tynar den bort,\r\nkapital flyttar från Sverige och recessionen blir stor.\r\nVi har sett vad som har hänt när\r\nSocialdemokraterna höjde skattetrycket till\r\nvärldens högsta. Vi håller nu på att sänka det, och\r\ndet är nödvändigt för att vi skall få ett bättre Sverige\r\noch större framtidsutsikter.</pre><pre>Anf. 84  LENA HJELM-WALLE N (s):</pre><pre>Herr talman! I dag diskuterar vi den akuta\r\nkrisbekämpningen men även sådant som på längre\r\nsikt kan stärka förutsättningarna för tillväxt. För\r\noss socialdemokrater är ökade utbildningsinsatser\r\nav utomordentlig betydelse som\r\nkompetensutveckling för att stärka\r\nkonkurrenskraften allmänt sett och för att ge\r\nmöjligheter till personlig utveckling för individen.</pre><pre>Den hårdnande internationella konkurrensen\r\nställer ökade kompetenskrav inom stora delar av\r\narbetslivet. Ny teknik sprids i dag snabbare och den\r\ntekniska utvecklingen accelererar. Givna\r\nkunskaper föråldras snabbt. Goda lösningar på\r\nsvåra problem inom olika samhällsområden måste\r\ntas fram.</pre><pre>Att stärka och utveckla konkurrenskraften inom\r\nnäringslivet är helt nödvändigt för att kampen mot\r\nden snabbt växande arbetslösheten skall bli\r\nframgångsrik.</pre><pre>Förändringar i teknik och arbetsorganisation ökar\r\nkrav på såväl kunskaper som förmåga att tillägna\r\nsig kunskaper. Till detta kommer att stora delar av\r\nden svenska arbetskraften har en utbildningsnivå\r\nsom inte når upp till den som gäller i några av våra\r\nviktigaste konkurrentländer.</pre><pre>Trots att utbildningsnivån ökat påtagligt under de\r\nsenaste årtiondena saknar fortfarande över 40 % av\r\narbetskraften utbildning utöver folk- eller\r\ngrundskola. De högskoleutbildade inom industrin\r\nutgör endast ca 5 % av de anställda. Generellt\r\ngäller att utbildningsnivån inom industrin behöver\r\nhöjas. Det gäller då att ta ide erna om\r\nåterkommande utbildning och livslångt lärande på\r\nallvar samtidigt som insatser måste göras för att\r\nhöja utbildningsnivån hos de unga.</pre><pre>Det finns dessutom stora skillnader i\r\nutbildningsnivå mellan olika grupper i samhället.\r\nFör många löntagare med låg utbildning innebär\r\nförändringar i arbetslivet ett allvarligt hot mot\r\nderas framtida sysselsättning. Det är därför\r\nangeläget att ägna stort intresse åt på vilket sätt\r\nutbildningsmöjligheterna fördelas i samhället.</pre><pre>Detta är naturligtvis ett ansvar för\r\nutbildningsanordnarna, främst stat och kommun,\r\nmen det är angeläget att understryka arbetslivets\r\neget ansvar. Det gäller både att tillse att den\r\nutbildning som de anställda för med sig verkligen\r\nanvänds på ett rationellt sätt och att ta ansvar för\r\npersonalens fort- och vidareutbildning.</pre><pre>Dess värre är det inte ovanligt att en omodern\r\narbetsorganisation leder till att de anställdas\r\nkompetens underutnyttjas, både inom många\r\nbranscher i näringslivet och inom den offentliga\r\nsektorn. Delar av näringslivet avstår många gånger\r\nmedvetet från att anställa forskarutbildade eller\r\nhögskoleutbildade, till förfång för\r\nproduktutveckling och förnyelse.</pre><pre>Jag vill understryka att en höjd utbildningsnivå\r\nmåste leda till en större andel kvalificerade jobb.\r\nOm inte, kan studier och förkovran upplevas som\r\nmindre värdefullt och leda till missnöje hos den som\r\nsatsat tid och engagemang.</pre><pre>Den svåra situationen på arbetsmarknaden\r\nunderstryker ytterligare det nödvändiga i att nu\r\nsatsa stort på utbildning och kompetenshöjande\r\nåtgärder i samhället. Det är ett stort slöseri om inte\r\nengagemanget för utbildning tas till vara i den svåra\r\narbetsmarknadssituation som Sverige nu befinner\r\nsig i.</pre><pre>Vi socialdemokrater har mot denna bakgrund krävt\r\nökade utbildningsinsatser. Vi har därför kraftigt\r\nmotsatt oss regeringspartiernas beslut att skära ned\r\nden kommunala vuxenutbildningen och\r\nfolkbildningen. Vi har kritiserat att\r\ngymnasiereformen försenats genom utebliven\r\nfinansiering.</pre><pre>Av samma skäl har vi varit pådrivande för att öka\r\nantalet utbildningsplatser i högskolan. När vi i\r\nsomras såg hur många behöriga sökande som inte\r\nfick plats inför höstterminen krävde vi att antalet\r\nplatser skulle öka med minst 5 000.\r\nUtbildningministern motsatte sig detta. Efter\r\nstarka reaktioner tvingades regeringen tillföra\r\nhögskolan ytterligare 4 000 platser.</pre><pre>Vid krisuppgörelsen i september tillmötesgick\r\nsedan regeringssidan våra krav på ökade\r\nutbildningsinsatser. Överenskommelsen innebar\r\natt ca 25 000 heltidsplatser, varav 13 000 vid\r\nKomvux, 5 000 vid gymnasieskolan och 5 000 vid\r\nfolkhögskolor, skulle erbjudas arbetslösa vuxna\r\noch ungdomar.</pre><pre>Till vuxenstudierna kopplades också en ökning av\r\nvuxenstudiestödet. Dessutom utökades högskolan\r\nmed ytterligare 2 000 studieplatser.</pre><pre>Det här är bra. Dess värre finns det anledning att\r\nkänna oro för bristande insikt hos regeringen om\r\nvad utbildningsverkligheten kräver. Det räcker inte\r\natt tilldela nya platser. De ekonomiska\r\nförutsättningarna för studier för individerna måste\r\nvara utklarade, oavsett om det rör sig om\r\nutbildningsbidrag, vuxenstudiestöd, studiemedel\r\neller andra sätt att finansiera sina studier. Här\r\nhaltar det allvarligt i dag.</pre><pre>Enligt krisuppgörelsen skulle högskoleplatserna\r\nom möjligt förläggas till de små och medelstora\r\nhögskolorna. Vi ansåg att detta var särskilt\r\nangeläget eftersom dessa högskolor av den\r\nborgerliga regeringen missgynnats vid fördelningen\r\nav de nya resurser som kommit högskolan till del\r\nunder det senaste året.</pre><pre>Regeringspartierna grälade i två månader om\r\nfördelningen av platserna och lämnade sin\r\nproposition så sent som den 25 november. Enligt\r\ndenna skall - i strid med överenskommelsen - 300\r\nav platserna inte tilldelas de mindre och medelstora\r\nhögskolorna utan universiteten. Vi är förvånade\r\növer att Centern föll undan i den frågan.</pre><pre>Vi har för vår del haft kontakt med alla berörda\r\nhögskolor. Vi har då erhållit försäkringar om att de\r\nmindre och medelstora högskolorna verkligen har\r\nförmågan att med kvalitet i utbildningen ta sig an\r\n2 000 nya högskolestuderande. Vi finner inga skäl\r\natt frångå överenskommelsen.</pre><pre>Nog om detta - vi får diskutera den frågan mer på\r\nfredag.</pre><pre>Jag menar att det finns skäl att se framåt. Vi\r\nsocialdemokrater menar att det är dags att kraftigt\r\nhöja ambitionsnivån på utbildningsområdet.\r\nYtterligare en årskull, dvs. 100 000 kvinnor och\r\nmän, bör så snart som möjligt befinna sig i studier\r\npå olika nivåer.</pre><pre>Det behövs en strategi för att höja utbildningsnivån\r\noch öka kompetensutvecklingen i ett perspektiv av\r\nlivslångt lärande.</pre><pre>Först och främst gäller det att ta till vara den vilja\r\ntill studier och förkovran som finns tydligt\r\ndokumenterad i ansökningsköerna bl.a. till det\r\ntredje året på gymnasieskolan, till komvux,\r\nfolkhögskolor, studieförbund och högskolor.\r\nVidare måste så många som möjligt av dem som\r\ndrabbas av arbetslöshet erbjudas en\r\nkompetensstärkande utbildning.</pre><pre>Dessa utbildningsinsatser kräver att man i\r\narbetslivet utvecklar förmågan att tillvarata de\r\nanställdas resurser och vilja att bidra till\r\nverksamhetens utveckling.</pre><pre>Jag vill framhålla tio komponenter i en\r\nutbildningsstrategi för livslångt lärande.</pre><pre>För det första: Förändringarna i gymnasieskolan\r\nmåste genomföras, så att ungdomarna kan ges en\r\nförlängd yrkesutbildning med förstärkt\r\nallmänkompetens.</pre><pre>För det andra: Ungdomar med en tvåårig\r\nutbildning måste erbjudas ett tredje år.\r\nMedvetenhet om behovet av att bygga på en\r\ntidigare utbildning måste konsekvent stimuleras.</pre><pre>För det tredje: Vuxenutbildningen måste\r\nförstärkas. Antalet platser i komvux, på\r\nfolkhögskolor och i studieförbund måste öka\r\nkraftigt, så att flertalet av dem som söker sig till\r\ndessa utbildningar också kan få studera.</pre><pre>Vuxenutbildningen är av OECD omnämnd som det\r\nsvenska utbildningssystemets pärla. Den får inte\r\nvanvårdas. Vuxenstudiernas finansiering måste tas\r\npå allvar, och vuxenutbildningen får inte utgöra en\r\nnedskärningspost för regeringen.</pre><pre>För det fjärde: En röd tråd i all vuxenutbildning\r\nborde vara att man mycket medvetet satsar på ökat\r\nspråkkunnande - främst engelska för vuxna med\r\nkort utbildning. Ett stort språkutbildningsprogram\r\när ett nödvändigt inslag i arbetet att höja\r\nutbildningsnivån.</pre><pre>För det femte: Den genom riksdagsbeslutet från\r\nvåren 1991 inledda expansionen av högskolan\r\nmåste fortsätta. Högskolan måste få en mer\r\nbetydelsefull roll för fort- och vidareutbildningen\r\nav redan yrkesverksamma. Antalet platser inom\r\nnaturvetenskaplig och teknisk utbildning måste\r\nöka.</pre><pre>För det sjätte: Fler bör få genomgå\r\nforskarutbildning, inte minst inom teknisk och\r\nnaturvetenskaplig fakultet.</pre><pre>För det sjunde: Utbildning för arbetslösa måste\r\nutnyttjas fullt ut. Detta gäller såväl AMU-\r\norganisationens kvalificerade\r\nutbildningsmöjligheter som komvux, folkhögskola,\r\narbetsplatsanknuten utbildning osv.</pre><pre>För det åttonde: Möjligheten till\r\nutbildningsvikariat borde utnyttjas inom\r\nnäringslivet i betydligt större omfattning än vad\r\nsom sker i dag. Denna möjlighet till kombination\r\nmellan utbildning för en anställd och\r\nvikariatsanställning för en annan på goda\r\nekonomiska villkor borde utnyttjas mer.</pre><pre>För det nionde: Förmågan att ute på\r\narbetsplatserna kartlägga behovet av\r\nkompetenshöjning hos de anställda måste\r\nutvecklas. Personalutbildningen måste kraftigt\r\nförstärkas.</pre><pre>Arbetsgivarna bör ta på sig ett större ansvar för\r\nkompetensutveckling av sin personal. En\r\narbetsplats borde ses som en läroplats.</pre><pre>De anställda som återkommer från studier borde få\r\nmer utvecklande arbetsuppgifter med möjlighet att\r\ntillämpa och vidmakthålla de nyvunna\r\nkunskaperna.</pre><pre>För det tionde: En arbetsorganisation som\r\nutvecklas i en mer demokratisk och för de anställda\r\nmer ansvarstagande riktning skulle också göra\r\nsatsningar på studier och kompetensutvecklande\r\ninsatser mer meningsfulla för den enskilde. Den\r\nskulle också leda till betydelsefulla förbättringar av\r\nvårt näringsliv och samhälle.</pre><pre>Herr talman! En sådan strategi för tillväxt genom\r\nhöjd utbildningsnivå och ökad kompetens\r\ninnehåller många komponenter. Det handlar om\r\nökad utbildningsvolym, totalt sett med 100 000\r\nplatser per år, kopplad till en realistisk\r\nstudiefinansiering - men även om krav på\r\nförändringar av arbetslivet.</pre><pre>Behovet att förverkliga en sådan strategi är nu\r\nstörre än någonsin. Den är en väsentlig del, som vi\r\nsocialdemokrater ser det, i den akuta\r\nkrisbekämpningen. Det vore en stor fördel för\r\nlandet om vi kunde enas om detta.</pre><pre>Anf. 85  Tredje vice talman BERTIL\r\nFISKESJÖ (c):</pre><pre>Det underlättar planeringen av arbetet här i\r\nkammaren om de ärade talarna någorlunda håller\r\nsig till den förhandsanmälda tiden.</pre><pre>Anf. 86  ANN-CATHRINE HAGLUND\r\n(m):</pre><pre>Herr talman! Lena Hjelm-Walle n har i sitt\r\nanförande tagit upp utbildningsfrågorna ur ett\r\nmycket brett perspektiv. Det finns knappast tid och\r\nmöjlighet att nu diskutera alla de punkter som Lena\r\nHjelm-Walle n tog upp, även om de i och för sig är\r\nmycket viktiga.</pre><pre>Lena Hjelm-Walle n underströk det ansvar som\r\nåligger stat, kommun och arbetsliv att ordna\r\nutbildning av hög kvalitet. Hon underströk också\r\nvikten av en höjd utbildningsnivå. Jag vill instämma\r\ni vad Lena Hjelm-Walle n sade om det.</pre><pre>Uppgiften att stärka Sverige som kunskapsnation\r\när en av de viktigaste för regeringen och Sveriges\r\nriksdag. Detta underströk regeringen i sin\r\nregeringsdeklaration. Att höja kvaliteten inom all\r\nutbildning och inom forskningen och att öka antalet\r\nhögskolestuderande kommer att vara avgörande\r\nför Sveriges framtida utveckling. Utbildning och\r\nforskning är i sanning det moderna samhällets\r\nnyckel till välstånd.</pre><pre>Samtidigt spelar det självfallet en mycket stor roll\r\nför varje individ att utbildningsväsendet håller\r\nhögsta möjliga kvalitet, att utbildningar finns på\r\nolika nivåer och att det finns tillgång till\r\nutbildningsplatser. Utbildningsinsatser är ett\r\nmycket viktigt motmedel mot arbetslöshet, och\r\nutbildningsinsatser är också det som ökar även den\r\nenskildes möjligheter.</pre><pre>I överenskommelsen mellan regeringen och\r\nSocialdemokraterna spelar ju också utbildning av\r\nolika slag en mycket viktig roll. Detta gäller även\r\nutbildningsinsatser inom det reguljära\r\nutbildningsväsendet.</pre><pre>Långt innan denna överenskommelse träffades\r\nhade regeringen utökat utbildningsinsatserna inom\r\ndet reguljära utbildningsväsendet. Detta gjordes\r\ngenom insatser mot ungdomsarbetslösheten, vilka\r\nbl.a. lett till att hittills ca 13 000 nya platser\r\ntillskapats för ett tredje utbildningsår i\r\ngymnasieskolan, och genom tillskapandet av\r\ntusentals högskoleplatser.</pre><pre>Överenskommelsen innebär således att medel\r\navsatts för 13 000 komvuxplatser, 5 000\r\ngymnasieplatser och 5 000 platser vid folkhögskola.\r\nJag vill gärna här och nu understryka den betydelse\r\nsom den kommunala vuxenutbildningen har för\r\nvuxna som i större eller mindre omfattning behöver\r\nkomplettera sin utbildning av ett eller annat skäl.</pre><pre>Inte minst i tider av arbetslöshet spelar den\r\nkommunala vuxenutbildningen en mycket stor roll,\r\nmen även som strategi för att ge vuxna möjligheter\r\ntill en ordentlig utbildning.</pre><pre>Av särskilt stor strategisk vikt är dock ökningen av\r\nantalet högskoleplatser. Sverige har ju en lägre\r\nandel akademiskt utbildade än jämförbara länder,\r\nprecis som Lena Hjelm-Walle n påpekade. Detta är\r\noacceptabelt. Om Sverige skall klara sin\r\nkonkurrenskraft måste det här förhållandet ändras.\r\nUnder 80-talet låg omfattningen av den högre\r\nutbildningen på en i stort sett konstant nivå. Detta\r\nmåste vi vända på.</pre><pre>Betydande resurser satsas ju också i Sverige på\r\nutbildning. Sverige har ju, näst Luxemburg, den\r\nhögsta kostnaden per elev i grund- och\r\ngymnasieskola. Den högre utbildningen har\r\ndäremot inte prioriterats i lika hög grad.</pre><pre>Sedan hösten 1991 har en väsentlig utbyggnad skett\r\nav högskoleutbildningen. Den ingår i ett program\r\nsom syftar till en utökning av antalet\r\nnybörjarplatser med åtminstone 18 000 senast till\r\n1993/94. Den samlade effekten av regeringens\r\nsatsningar är att antalet studenter i högre utbildning\r\n1995 beräknas vara 45 000-50 000 fler än våren\r\n1991.</pre><pre>Enligt ett regeringsbeslut i augusti kom en satsning\r\npå 4 000 platser, som Lena Hjelm-Walle n\r\npåpekade. Skälet till detta var att undvika\r\ndröjsmål. Platserna behövde tas i anspråk redan vid\r\nterminsstarten. Nu kommer ytterligare 2 000\r\nplatser för vårterminen 1993.</pre><pre>Den här ökningen kommer tillsammans med en\r\nkvalitativ förstärkning av den grundläggande\r\nhögskoleutbildningen. En ökning av volymen\r\nmåste ske på ett sådant sätt att högt ställda\r\nkvalitetskrav kan fyllas, bl.a. när det gäller\r\nlärarkompetensen. Kvalitetsförstärkningar är en\r\nförutsättning för att en dimensioneringsökning\r\nskall kunna genomföras. Detta är en oerhört viktig\r\nstrategi för att stärka den högre utbildningen, och\r\ndärmed Sveriges konkurrenskraft.</pre><pre>Att dessa förslag läggs fram nu, i en extremt svår\r\nstatsfinansiell situation, visar ju hur viktiga dessa\r\nfrågor är. Hög kvalitet och en ökad andel av\r\nungdomskullarna i högre utbildning är nödvändigt\r\nför att stärka Sveriges konkurrenskraft.</pre><pre>Att det dröjt, som Lena Hjelm-Walle n påpekade,\r\ninnan vi fick regeringens förslag om platserna\r\nbeklagar jag. Det hör samman med att olika\r\nintressen skall vägas samman vid fördelningen av\r\nplatserna. Universitet och högskolor skall\r\ninkomma med förslag och synpunkter, och\r\nsammanvägningar måste ske.</pre><pre>Låt mig också säga till Lena Hjelm-Walle n att när\r\nnu fördelningen av de 2 000 platserna har kommit,\r\när den icke i strid med överenskommelsen. I\r\növerenskommelsen står mycket klart, att om\r\nmöjligt skall platserna fördelas till de mindre och\r\nmedelstora högskolorna. Här har man, efter\r\nsammanvägningar och överväganden och efter att\r\nha fått förslag från universitet och högskolor, funnit\r\natt 300 av platserna skall gå till universiteten.</pre><pre>Anf. 87  LENA HJELM-WALLE N (s)\r\nreplik:</pre><pre>Herr talman! Vi i det socialdemokratiska partiet\r\nhar försökt att vara mycket konsekventa i att\r\növerenskommelserna skall hållas. När vi då har ett\r\ntydligt uttalande att nu skall 2 000 ytterligare\r\nplatser läggas ut till högskolorna, och att de om\r\nmöjligt skall läggas ut till de nyare högskolorna,\r\nmenar vi att det också skall följas. Då återstår det\r\negentligen för regeringssidan att bevisa att detta\r\ninte var möjligt. Något sådant bevismaterial har i\r\nalla fall inte vi fått.</pre><pre>Herr talman! När jag förlängde mitt anförande\r\ngenom att också försöka blicka framåt och i tio\r\npunkter ange hur jag menar att en\r\nutbildningsstrategi skulle se ut, gjorde jag det mot\r\nbakgrunden av att jag anser att behovet är så stort\r\nav att vi får en samlad strategi. Jag skulle önska att\r\nregeringen kom med en sådan. Läget är så allvarligt\r\nnär det gäller arbetslöshet och tillväxt att vi behöver\r\nen samlad strategi för dessa satsningar.</pre><pre>Jag hoppas att vi skall vara överens om det allra\r\nmesta i detta, men det räcker inte att vara överens\r\ni ord. Det handlar om hur man faktiskt agerar. Jag\r\nblir glad när jag hör Ann-Cathrine Haglund tala väl\r\nom kommunal vuxenutbildning. Men det rimmar\r\nilla att samtidigt skära ner deras resurser.</pre><pre>Anf. 88  ANN-CATHRINE HAGLUND (m)\r\nreplik:</pre><pre>Herr talman! Vi har slutit en överenskommelse som\r\nvi behandlar i dag. Där finns medel för 13 000\r\nkomvuxplatser, förutom att det finns\r\ngymnasieskoleplatser, folkhögskoleplatser och\r\nandra utbildningsplatser. Jag tycker inte att det är\r\natt skära ner. Jag tycker att det är att öka, Lena\r\nHjelm-Walle n. Vi har varit alldeles överens om\r\ndetta.</pre><pre>När det sedan gäller formuleringarna för de 2 000\r\nplatserna står det i överenskommelsen ''om\r\nmöjligt''. Det är ju också någonting som vi\r\nbehandlar i utbildningsutskottet just nu. Vi är inte\r\nklara med det. Vi skall debattera vidare i morgon\r\neller på fredag. Det har infordrats förslag från\r\nhögskolorna. Då har man funnit den lämpliga\r\navvägningen vara den fördelning som regeringen\r\nsedan har kommit med. Jag finner på intet sätt att\r\ndetta är i strid med den överenskommelse som har\r\nslutits.</pre><pre>När det gäller att få en strategi för framtiden, vet\r\nLena Hjelm-Walle n mycket väl att vi har börjat\r\narbeta med hur en strategi för högskolan skall se ut.\r\nI måndags fattade vi beslut om högskolelagen.\r\nUnder våren, skall vi fatta ett treårsbeslut när det\r\ngäller högre utbildning och forskning. Vad är detta,\r\nom inte strategi?</pre><pre>Anf. 89  LENA HJELM-WALLE N (s)\r\nreplik:</pre><pre>Herr talman! Min avsikt med strategi är inte bara\r\natt diskutera ett utbildningsområde i taget. Jag vill\r\ninte bara begränsa mig till högskola eller kommunal\r\nvuxenutbildning, utan det gäller att ta hela greppet.\r\nDär måste också arbetsgivarnas ansvar tas in\r\nmycket tydligt. Det var den ena kommentaren jag\r\nville fälla.</pre><pre>Den andra är att jag hoppas att synen på\r\nvuxenutbildning har undergått en positiv\r\nförändring hos de borgerliga partierna. Jag förstår\r\natt ni vill glömma att det i våras handlade om att\r\nskära ner komvux resurser med en fjärdedel.</pre><pre>Anf. 90  ANN-CATHRINE HAGLUND (m)\r\nreplik:</pre><pre>Herr talman! Lena Hjelm-Walle n vet mycket väl att\r\nvi har en positiv syn på den kommunala\r\nvuxenutbildningen. Det behöver självfallet finnas\r\nmöjligheter för vuxna att kunna komplettera sin\r\nutbildning. Det viktigaste torde dock vara att man\r\npå underliggande stadier, i grundskolan och i\r\ngymnasieskolan, försöker ge ungdomarna en sådan\r\nvägledning att de väljer rätt. Man bör ge dem en\r\nsådan undervisning att de får den utbildning som de\r\nbehöver för att gå vidare. Men vi vet att det ändå\r\nfinns behov av en vuxenutbildning. Det är klart att\r\nden skall finnas där.</pre><pre>Jag instämmer i det som Lena Hjelm-Walle n säger\r\nom att arbetslivet självfallet också måste ta ett\r\nansvar för utbildning. Jag ser många olika\r\nutbildningsanordnare i framtiden som ger\r\nutbildning av olika slag. De kan komplettera eller\r\nersätta varandra.</pre><pre>När det gäller en strategi för utbildningsområdet\r\narbetar vi med en reformerad gymnasieskola. Det\r\npågår nu ett stort läroplansarbete och ett arbete för\r\natt få nya betyg. Detta är stora strategiska frågor.\r\nVi kommer att få ta ställning till läroplansarbete\r\noch betygsförslag så småningom. Vi arbetar med\r\nreformeringen av gymnasieskolan. Den håller på\r\natt byggas upp ute i kommunerna. Så nog arbetar vi\r\nstrategiskt med utbildningsfrågorna.</pre><pre>Anf. 91  BERIT OSCARSSON (s):</pre><pre>Herr talman! Jag skall ta upp frågan om anslaget till\r\nfolkhögskolan. Jag är mycket glad över förslaget att\r\nfolkhögskolorna skall få ytterligare medel till 5 000\r\nplatser. Det innebär att 5 000 arbetslösa kan\r\nförbättra sin utbildning och därmed bli bättre\r\nrustade att kunna få ett jobb. Det är bra för\r\nsamhället och också bra för individen.</pre><pre>Kulturutskottet och arbetsmarknadsutskottet har\r\nyttrat sig i denna fråga och föreslagit att medlen till\r\nfolkhögskolorna skall fördelas av\r\nFolkbildningsrådet. Detta har också\r\nfinansutskottet ställt sig bakom. Det är bra, och det\r\när också viktigt. En annan ordning hade kunnat\r\ninnebära att en orättvis fördelning kommit till\r\nstånd, eftersom skolorna är ojämnt spridda över\r\nlandet.</pre><pre>Om Folkbildningsrådet fördelar resurserna innebär\r\ndet en förenklad administration för\r\nfolkhögskolorna, vilket också är bra.\r\nFolkbildningsrådet har en stor erfarenhet av att\r\nfördela stöd och en kunskap om\r\nfolkhögskoleverksamheten som sådan. Det har\r\nvisat sig att Folkbildningsrådet behövt liten\r\nadministration för uppgiften med fördelningen.\r\nDet är mycket bra att vi är eniga om att\r\nFolkbildningsrådet skall fördela stödet.</pre><pre>Jag har tagit till orda därför att jag vill få ett\r\nförtydligande av den fortsatta texten i\r\nfinansutskottets betänkande. Där säger man att en\r\nförutsättning måste vara att medlen kan utnyttjas\r\nsom bidrag endast till folkhögskolorna och att de\r\nsåledes inte kan utnyttjas inom annan\r\nfolkbildningsverksamhet. Det är detta som jag vill\r\nha förtydligat.</pre><pre>Självfallet skall medlen oavkortat gå till\r\nfolkhögskolorna, och det är folkhögskolorna som\r\nskall ha ansvaret för verksamheten. Jag hoppas att\r\nman med finansutskottets skrivning vill påpeka att\r\ndet är just detta som frågan gäller och ingenting\r\nannat.</pre><pre>Jag vill påminna något om det som står i\r\npropositionen. Där står: Folkhögskolorna skall\r\ninom ramen för sin normala verksamhet kunna\r\nsamverka med studieförbunden. Detta är viktigt.\r\nOm vi skall kunna komma i gång med\r\nverksamheten så fort som möjligt och om vi skall\r\nkunna ta tillvara alla resurser, är det viktigt att det\r\nfinns en lokal samverkan.</pre><pre>Det är vanligt att folkhögskolorna samverkar med\r\nstudieförbunden. Det är många gånger en direkt\r\nförutsättning för att kunna starta kurser. Man\r\nsamverkar om lokaler, lärare och liknande. I detta\r\nfall är det mycket viktigt att verksamheten kommer\r\ni gång snabbt.</pre><pre>Det är självklart, jag vill påtala det en gång till, att\r\ndet för det övergripande ansvaret för folkhögskolan\r\när oerhört viktigt med den lokala samverkan. Jag\r\nförutsätter att utskottets skrivning markerar att det\r\när pengarna som skall gå till folkhögskolorna och\r\ningenting annat, men att det är fullt möjligt att\r\nfolkhögskolorna samverkar lokalt så att\r\nintentionerna blir verklighet och de föreslagna\r\nanslagen utnyttjas.</pre><pre>Anf. 92  OSCAR LINDKVIST (s):</pre><pre>Herr talman! Efter valet 1991 har följande inträffat\r\nnär det gäller bostadsfrågorna.</pre><pre>För det första försvann bostadsministern. För det\r\nandra försvann Bostadsdepartementet. För det\r\ntredje har också debattörerna i bostadsfrågor från\r\nde borgerliga regeringspartierna försvunnit. När\r\njag tittar ut över kammaren ser jag ingen av dem\r\nsom bara för en kort tid sedan med stor entusiasm\r\nföreträdde en bostadsfinansiering som nu är på väg\r\natt haverera.</pre><pre>Med herr talmannens tillåtelse vill jag göra\r\njämförelsen med när mina barn växte upp och vi för\r\nmånga jular sedan satt och tittade på\r\njulprogrammet med den s.k. teskedsgumman, som\r\nibland fanns i verkligheten och ibland var borta och\r\nliten som en tesked. Det är precis så med de\r\nborgerliga gubbarna i bostadsutskottet. De är som\r\nteskedsgumman - de är borta och osynliga.</pre><pre>Jag förstår skälet till att de inte längre orkar att\r\ndiskutera den borgerliga bostadsfinansieringen.\r\nDet är nämligen så att det i bostadsfrågan inträffar\r\nnågonting i Sverige som inte är lätt att koppla till de\r\nandra politiska frågorna.</pre><pre>När vi träffas i debatterna ute i landet råder det en\r\nsällsynt samstämmighet mellan mittblocket i svensk\r\npolitik och Socialdemokraterna. Det kan gälla\r\nfastighetsskatten, fördelningspolitiken eller\r\nrättvisan i fördelningen av boendekostnaderna.\r\nDenna samstämmighet avtar undan för undan\r\nefterhand som debattörerna närmar sig riksdagen.\r\nNär vi kommer till riksdagen - t.ex. i dag, då vi har\r\nutrymme att diskutera bostadsfrågans roll i svensk\r\nekonomi -ser var och en som är här att\r\ndebattörerna inte längre är tillgängliga för samtal.</pre><pre>En fråga som också är på väg att försvinna är den\r\nsociala bostadspolitiken. Om några veckor, i\r\njanuari 1993, påbörjas en avreglering och en\r\navveckling av bostadssubventionerna. Jag vill gärna\r\npåpeka att bostaden har varit motorn i svensk\r\nekonomi. Varje arbetsplats inom byggsektorn\r\ngenererar i sin tur fyra, fem andra jobb inom\r\nnärliggande branscher. Den har därför haft en\r\nmycket viktig roll när det gällt att upprätthålla en\r\ngod sysselsättning och bra fart på svensk ekonomi.</pre><pre>Men när vi nu ser in i 1993, och möjligen också in i\r\n1994, med hjälp av de prognoser som bl.a.\r\nBoverket hjälper till med, finner vi att\r\nbostadsbyggandet slår i botten,\r\nombyggnadsverksamheten minskar kraftigt,\r\narbetslösheten ökar, byggföretag läggs ner eller\r\ndrar in på verksamheten, eller helt enkelt, vilket\r\nblir allt vanligare, går i konkurs.</pre><pre>Det kan finnas skäl att säga att vi har tagit upp dessa\r\nfrågor i bostadsutskottet, och man har tagit upp\r\ndem i finansutskottet. Vi har hos regeringen\r\nbeställt ett ROT-program, som förhoppningsvis\r\nkan komma redan i budgetpropositionen i januari\r\n1993. Lämnas det inte ett sådant förslag, kommer\r\nvi att begära att det eller de statsråd - de är sju\r\nstycken, och det gäller att hålla reda på vilken\r\nsjundedel som i regeringen har ansvaret för\r\nbostadsfrågorna - kommer hit till kammaren så att\r\nvi kan ställa frågor och få fram ett ROT-program\r\nsnarast möjligt.</pre><pre>Det andra som inträffat i bostadsutskottet är att vi\r\nenigt har tagit ett utskottsinitiativ som innebär att\r\nde ombyggnadsärenden som ligger för behandling\r\ni Länsbostadsnämnderna vilka inte har behandlats\r\nföre den 31 december 1992 ändå skall hanteras efter\r\n1992 års låneregler. Det är mycket viktigt, eftersom\r\nbidrag av detta slag medverkar till att man kan ha\r\nnågon skönjbar verksamhet på den svenska\r\nbostadsmarknaden.</pre><pre>Vi kommer i januari med nya uppslag ägnade att få\r\nfart på byggverksamheten och aktiviteten inom den\r\nsvenska byggbranschen.</pre><pre>Det gäller också att hålla en byggverksamhet i gång\r\nsom inte bara sträcker sig över ett eller två år utan\r\nsom har en mera långsiktig verkan. Jag föreställer\r\nmig att en långsiktig verkan är att man kan\r\nåstadkomma en sådan politisk samling att en\r\nbostadsfinansieringsreform gäller i varje fall hela\r\n90-talet och en bra bit in på nästa århundrade.</pre><pre>Det förutsätter att partierna på mittfältet är\r\nberedda att medverka till att slå vakt om det som\r\nkan kallas för en social bostadspolitik.</pre><pre>Till alla dem som eventuellt företräder\r\nuppfattningen - det finns sådana - att vi har\r\ntillräckligt med bostäder vill jag säga att det har vi\r\ninte. En prognos för 90-talet berättar att ungefär\r\n140 000 ungdomar över 18 år kommer att söka sig ut\r\npå arbets- och bostadsmarknaden. Vidare kommer\r\ndet invandrare till Sverige som söker bostäder, och\r\nde äldre, framför allt över 80 år, är en starkt\r\nväxande grupp som kommer att efterfråga bostäder\r\nanpassade till deras särskilda behov.</pre><pre>Vi bör därför sträva efter att så småningom komma\r\nupp till mera ordinära förhållanden, en\r\nbostadsproduktion som omfattar mellan 30 000 och\r\n40 000 lägenheter i nyproduktionen och ungefär\r\nlika mycket inom ombyggnadsverksamheten.</pre><pre>Det skulle alltså vara väldigt intressant att få veta\r\nhur man på borgerligt håll, framför allt i\r\nbostadsutskottet, har kommit fram till hur\r\nutplaceringen skall ske av de 3,4 miljarderna under\r\n1993 - vi får en kraftig hyreshöjning den 1 januari -\r\neller utlägget av de 3 miljarderna 1994, som\r\nSocialdemokraterna har medverkat till i den\r\nsärskilda överenskommelsen med regeringen.</pre><pre>Det viktiga är, herr talman, att dessa 3 miljarder\r\nläggs ut så som finansministern,\r\nsocialdemokraterna som har deltagit i\r\növerenskommelsen med regeringen,\r\nbostadsutskottet och finansutskottet har sagt, att\r\ndet skall vara en utplacering i de äldre och yngre\r\nbestånden. Det skall, som vi säger, gälla alla\r\nupplåtelseformer. Framför allt, vilket är viktigt att\r\nunderstryka, skall det vara en rättvis fördelning.</pre><pre>Jag hoppas att det finns en sådan kapacitet hos\r\nregeringen att den lägger fram ett förslag som är\r\nrättvist, för det är detta som har bildat underlaget\r\nför överenskommelsen mellan Socialdemokraterna\r\noch regeringen.</pre><pre>Anf. 93  DAN ERIKSSON i Stockholm\r\n(nyd):</pre><pre>Herr talman! De tre senaste åren har vi haft\r\nhyreshöjningar i storleksordningen 55 %. 1993\r\nkommer hyrorna att stiga med ytterligare 7 %,\r\ndetta trots att man prutat på underhållsåtgärder.</pre><pre>De senaste årens mycket höga hyreshöjningar har\r\ntill största delen varit följden av politiska beslut. Nu\r\nhar regeringen och Socialdemokraterna kommit\r\növerens om att spara ytterligare 3 miljarder netto\r\n1994 genom att ytterligare reducera\r\nbostadssubventionerna. Därmed har man redan nu\r\nsäkrat hyreshöjningar 1994.</pre><pre>Ny demokrati stödde i våras regeringsförslaget om\r\nen extra upptrappning av den garanterade räntan.\r\nFörändringen var delvis föranledd av att\r\negnahemsägares kapitalkostnader skulle öka som\r\nen följd av att avdragsrätten inom\r\nkapitalinkomstbeskattningen ändrades från 30 till\r\n25 %. Försämring för både hyresgäster och\r\negnahemsägare alltså, men i alla fall någorlunda\r\nrättvist.</pre><pre>Nu har Socialdemokraterna och regeringen kommit\r\növerens om att avdragsrätten skall kvarstå vid\r\n30 %, medan den extra upptrappningen av den\r\ngaranterade räntan ligger fast. Det innebär att\r\nförsämringarna i huvudsak drabbar hyresgästerna.\r\nVar finns logiken i det? Jag frågar både\r\nregeringspartierna och Socialdemokraterna.</pre><pre>Som sten på redan tung börda har man sedan\r\nkommit överens om att reducera\r\nbostadssubventionerna, för så står det, med 3\r\nmiljarder netto. Det drabbar främst de hushåll som\r\nredan i dag har de högsta hyrorna, dvs. dem som\r\nbor i relativt nyproducerade hus. Det är väl ingen\r\nnyhet för vare sig regeringspartier och opposition\r\natt dessa hushåll i regel inte är de mest\r\nbetalningsstarka.</pre><pre>Det hela sker efter en kraftig indragning av\r\nköpkraft som vi ännu inte sett effekterna av. Man\r\nundrar stilla: Hur tänker ni som är ansvariga för det\r\nhär? Jag utgår ifrån att Socialdemokraterna inte\r\nlängre kommer att tala om rättvisekrav, i varje fall\r\ninte vad gäller boendet, för här har ni varit med om\r\natt röra till det ordentligt och fördyra boendet mest\r\nför dem som redan har den sämsta köpkraften. Jag\r\nfrågar än en gång: Var finns logiken?</pre><pre>Att det gick snabbt och var illa genomtänkt är\r\nuppenbart. Våndorna vid den fortsatta\r\nbehandlingen i bostadsutskottet och i\r\nfinansutskottet tyder också på att det finns\r\nbetänkligheter och inte så små heller. Det är viktigt\r\natt hålla uppgörelser, men det finns inget som\r\nhindrar att man kommer överens om någonting\r\nbättre.</pre><pre>Jag kan inte låta bli att ta upp även krispaket 3, där\r\ndet skulle göras ytterligare besparingar på 4-6\r\nmiljarder. Man tar sig för pannan och frågar sig var\r\nden allra största krisen finns - är det i landet eller i\r\nregeringskanslierna?</pre><pre>Nu över till något helt annat. Arbetslösheten sätter\r\nnya rekord. Då menar jag i nutid, sedan 30-talet.\r\nByggarbetslösheten väntas bli 35 % vid årsskiftet\r\n1993/94. En del talar t.o.m. om att det kan ske ännu\r\ntidigare.</pre><pre>Att genomföra ROT-åtgärder är mycket\r\narbetsintensivt, som det heter, dvs. det ger många\r\njobb. Det saknas inte heller viktiga\r\nrenoveringsobjekt.</pre><pre>Alla vet hur viktig arbetsmiljön är, och regeringen\r\nhar ambitionen att vi skall få världens bästa skola.\r\nSkall vi kunna få det, kan lokalerna inte se ut hur\r\nsom helst. Jag förutsätter att ansvariga politiker har\r\nvarit ute och sett hur mögligt det är i många skolor.</pre><pre>Skolan är vår största arbetsplats och definitivt en av\r\nde viktigaste. Enligt betänkandet får regeringen i\r\nuppdrag att komma tillbaka till riksdagen med\r\nförslag till ROT-åtgärder, under förutsättning att\r\nutskottets förslag antas av riksdagen i denna del,\r\nvilket förefaller troligt. Jag hoppas att man då\r\nkommer att ha skolorna i åtanke.</pre><pre>Om regeringen inte skyndar sig på att komma\r\ntillbaka, är vi naturligtvis öppna för att diskutera\r\nmed Socialdemokraterna och hitta på någonting\r\nganska snart, för det här är viktigt. Som Oscar\r\nLindkvist sade, är ROT-verksamheten oerhört\r\narbetsintensiv och ger många jobb runt omkring.</pre><pre>Efter konkurserna i Njord och Svenska Kredit har\r\ndet uppstått ett tomrum vad gäller s.k.\r\nfullgörandegarantier. I rådande situation, med\r\növerkapacitet på byggmarknaden, är risktagandet\r\nmindre än annars. Till dess att marknaden kan\r\nerbjuda krediter i önskad omfattning borde staten\r\nundersöka vilka garantier som kan tryggas under en\r\növergångsperiod.</pre><pre>Problemet är kanske inte att saker och ting inte blir\r\nbyggda, för det blir de oftast så småningom, efter\r\nmycket krångel, utan det faktum att garantin blir\r\nett konkurrensmedel som slår ut de mindre\r\nföretagen och begränsar konkurrensen. Jag tycker\r\natt man skall titta litet närmare på det här.</pre><pre>Med hänvisning till det sagda yrkar jag bifall till\r\nvåra reservationer nr 3 och nr 21.</pre><pre>Anf. 94  EVA ZETTERBERG (v):</pre><pre>Herr talman! Jag vill börja med att konstatera att vi\r\ni Vänsterpartiet är helt klara över att man måste ta\r\nitu med det budgetunderskott som finns. I den\r\nkrismotion som Vänsterpartiet har skrivit, liksom i\r\nmeningsyttringen, har vi markerat att det är\r\nnödvändigt med strukturella åtgärder för att\r\nminska budgetunderskottet. Vi tror dessutom att\r\nman, för att kunna göra det, är tvungen att minska\r\nde generella bostadssubventionerna. Vi tror inte att\r\ndet finns så många andra stora utgifter. Vi har\r\npensionssystemet, och vi har de höga\r\nbostadssubventionerna. Det är viktigt att utgifterna\r\nminskas, men framför allt att\r\nbostadssubventionerna omfördelas, så att de i\r\nhögre grad kommer de människor till godo som\r\nbäst behöver dem.</pre><pre>Vi i Vänsterpartiet är fullt beredda att diskutera\r\ndetta med regeringen och med\r\nSocialdemokraterna. Det förefaller som att\r\nregeringens inställning är att det finns anledning att\r\ndiskutera det här med andra partier. Vi ser steget\r\nsom togs när Bostadsdelegationen bildades, och vi\r\nmenar att delegationen kunde vara ett forum för\r\ndenna diskussion. Vi har däremot svårt att förstå att\r\nman inte tar till vara alla partiers krafter i arbetet\r\noch att det enbart är män som skall komma för att\r\ndiskutera och ge synpunkter på bostadsfrågorna. Vi\r\nupprepar vårt framlagda förslag om en\r\nparlamentarisk grupp för att se över\r\nbostadsfinansieringen i framtiden.</pre><pre>När man diskuterar dessa åtgärder, kan man se\r\nbåde på lång och på kort sikt. Vi tror att det är\r\nviktigt att en social bostadspolitik hela tiden finns\r\nmed för att värna om den tradition och den kultur\r\nsom vi har arbetat fram i vårt land, nämligen\r\ninsikten om att alla har rätt till en bra bostad. Det\r\nskall inte hänga på hur hög inkomsten är, utan på\r\nfamiljens behov. Vi tror att den sociala\r\nbostadspolitiken går att bevara, även om man\r\ndiskuterar att på sikt minska\r\nbostadssubventionerna.</pre><pre>Vi kommer sedan till tidpunkten för detta och hur\r\nman skall lösa problemet på kort sikt.\r\nVänsterpartiet har oerhört svårt att se hur man skall\r\nkunna klara av föreslagna minskningar för 1993 och\r\n1994. Tidpunkten kan inte vara mycket sämre vald.\r\nRikets finanser är oerhört dåliga, arbetslösheten\r\nökar - arbetslösheten i byggsektorn är en av de\r\nhösta i landet - och många människor är faktiskt i\r\nbehov av en bostad.</pre><pre>Vi har redan tidigare varit inne på de höga\r\nhyreshöjningar som redan är ett faktum.\r\nTillsammans med de ytterligare försämringar som\r\nblir verklighet under 1993 och 1994 kommer det att\r\ninnebära att många inte kommer att ha råd att bo.\r\nVi tycker alltså att det är ett extremt dåligt tillfälle\r\natt minska bostadssubventionerna under 1993 och\r\n1994.</pre><pre>Det finns naturligtvis ljuspunkter i utskottets\r\nframlagda förslag, nämligen ROT-programmen.\r\nOmbyggnader inom skolor, sjukhus m.fl.\r\ninstitutioner i samhället är ett bra sätt att få i gång\r\njobb. Jag kan däremot inte förstå att man inte har\r\nfullföljt det hela. Varför finns inte VA-nätet med?\r\nVänsterpartitet har både påpekat och drivit frågan\r\natt det när det gäller VA-nätet finns stora behov och\r\ndärmed förutsättningar för jobb.</pre><pre>Jag återvänder till diskussionen om minskningen av\r\nbostadssubventionerna för 1993. Jag vill påminna\r\ndem som var med när beslutet i våras fattades - vi\r\när flera här nu som var med - att\r\nSocialdemokraterna och Vänsterpartiet\r\ntillsammans var emot beslutet att fr.o.m. 1993\r\nminska räntebidragen.</pre><pre>Jag vet att den centerpartistiske ordföranden i\r\nbostadsutskottet stod här i kammaren och\r\nförsvarade beslutet med att det var ett rättvist\r\nsådant. Fördelningen mellan villaägare och\r\nhyresgäster blev lika stor, sades det. Jag har därför\r\noerhört svårt att förstå hur de borgerliga partierna\r\noch Socialdemokraterna har kunnat gå med på\r\ndetta beslut. Jag förstår inte anledningen till att\r\nSocialdemokraterna har ändrat sig. Det kan inte\r\nfinnas någon ursäkt därför, och man talar emot sig\r\nsjälv.</pre><pre>När det gäller minskningen för 1994 med\r\n3 miljarder kronor, är det ju 3 miljarder kronor\r\nnetto som skall minskas. Vi vet att ökningen för\r\nbostadsbidragen kommer därutöver. Det stannar\r\nalltså inte på beloppet 3 miljarder kronor, som skall\r\nfördelas. Det är mycket märkligt att man vid den\r\nträffade överenskommelsen mellan de borgerliga\r\nregeringspartierna och Socialdemokraterna inte i\r\nutskottet har kunnat komma överens om vilken\r\ntolkning som gäller, utan i stället skjutit frågan\r\nytterligare framför sig.</pre><pre>På den punkten är Ny demokrati och\r\nVänsterpartiet överens om att förslaget är felaktigt,\r\neftersom det hårt drabbar hyresgäster och dem som\r\ninte har det särskilt gott ställt, men som vill bo kvar\r\ni sin lägenhet eller, när det exempelvis gäller\r\nungdomar, skaffa sig en lägenhet. Ny demokratis\r\nframlagda recept i finansutskottet är mycket dåligt.\r\nÅterigen vill Ny demokrati i vanlig stil sätta grupp\r\nmot grupp. Ny demokrati vill alltså inte minska\r\nbostadssubventionerna för 1994, utan ta pengarna\r\nfrån biståndsbudgeten. Det är från Vänsterpartiets\r\nsida sett naturligtvis helt oacceptabelt.</pre><pre>Jag vet inte hur många här som i morse gick gången\r\nin till ledamotshuset. Jag hoppas att det var fler än\r\njag, och att de då möttes av en tomteuppvaktning\r\nfrån Hyresgästernas Riksförbund. Deltagarna i\r\nuppvaktningen hade med sig en önskelista med\r\nhyresgästernas önskeklappar, och de tackade på\r\nförhand.</pre><pre>De efterlyste rättvisepaket nr 1. De önskade att\r\nriksdagen skulle återföra 1,8 miljarder kronor till\r\nhyresgästerna, eftersom egnahemsägarnas\r\navdragsrätt inte ändras. De hoppades att tomtarna\r\nWibble och Carlsson skulle önska God Jul.</pre><pre>De efterlyste också rättvisepaket nr 2. Det handlar\r\nom att de 3 miljarderna i försämrade räntebidrag\r\nskall betalas av alla och inte bara av hyresgästerna.\r\nDet skulle föreställa en önskeklapp från Bo\r\nLundgren och en hälsning från Bengt Westerberg\r\nom att vi behöver bo.</pre><pre>Jag vet, som sagt, inte om fler tog del av\r\nönskelistan - jag hoppas det - i annat fall hoppas\r\njag att ni i efterhand gör det. Som hyresgäst är man\r\nmed rätta oerhört upprörd över den orättvisa\r\nbehandling som man med framlagda förslag utsätts\r\nför.</pre><pre>Jag tyckte att bostadsutskottets orförande Agne\r\nHansson skymtade i kammaren, men jag får väl\r\nfinna mig i, precis som Oskar Lindkvist när han\r\ntalade, att den som man riktar sig till är osynlig\r\nliksom teskedsgumman. Det talar väl sitt tydliga\r\nspråk. För mig är det ett väldigt tydligt talat språk\r\nnär man från den borgerliga majoritetens och\r\nregeringens sida inte ens är beredd att i denna\r\ntalarstol försvara träffad uppgörelse.\r\nSocialdemokraterna svarar åtminstone. De går upp\r\ni talarstolen och står för den överenskommelse som\r\nman träffat. De borgerliga partierna anser inte att\r\nman ens behöver vara här och lyssna, än mindre\r\ndelta och försvara de förslag som man varit med om\r\natt lägga fram och fattat beslut om.</pre><pre>Jag hade tänkt att överlämna den här önskelistan\r\ntill ordföranden i bostadsutskottet. Om han nu\r\nkommer in i kammaren kan han få ta del av listan\r\nefteråt. Jag tycker att det är uppseendeväckande att\r\nden borgerliga majoriteten inte anser att man\r\nbehöver försvara och förklara sina framlagda\r\nförslag på bostadsområdet.</pre><pre>Herr talman! Jag slutar med att i helhet instämma\r\nmed Johan Lönnroths meningsyttring i\r\nfinansutskottets betänkande. Jag och hela\r\nVänsterpartiet står bakom den. Jag yrkar\r\nemellertid särskilt bifall till meningsyttringen under\r\nmom. 43.</pre><pre>Anf. 95  AGNE HANSSON (c) replik:</pre><pre>Herr talman! Vi har utgått från att man i\r\nfinansrundan förklarat även de förslag i det här\r\npaketet som ligger på bostadspolitikens område.\r\nJag har egentligen ingenting att tillägga till det\r\nanförande och de inlägg som Per-Ola Eriksson\r\ntidigare i dag har gjort.</pre><pre>Jag ber om ursäkt för att jag inte hörde hela Eva\r\nZetterbergs anförande. Vi har dock i behandlingen\r\ni bostadsutskottet på två viktiga punkter gjort\r\nmarkeringar, som har förts upp i finansutskottet.\r\nDet tog Oskar Lindqvist upp, och jag delar den\r\nuppfattning som han förde till torgs. Jag tyckte att\r\nhan talade för en bredare majoritet i utskottet. För\r\ndet första gäller det sysselsättningssidan, där vi har\r\ngivit regeringen till känna behovet av åtgärder när\r\ndet gäller ombyggnadsverksamheten.</pre><pre>För det andra gäller det fördelningen av\r\nutläggningen av de här besparingarna, där det\r\nfortfarande pågår överläggningar mellan de partier\r\nsom har ingått uppgörelsen. Jag förutsätter att man\r\ntar fram förslag som täcker in vad vi har markerat i\r\nutskottets skrivning. Vi har just sagt att vi avvisar\r\nden mera preciserade fördelningen, som föreslås i\r\nbilagan till finanspropositionen. Vi har pekat på,\r\nprecis som vice ordföranden i utskottet nyss sade,\r\natt det är den skrivning som finansminister Wibble\r\nhar anfört i propositionen som skall gälla för\r\nfördelningen. Jag utgår från att det är på de\r\ngrunderna som man arbetar fram det här förslaget,\r\nprecis som Oskar Lindkvist sade.</pre><pre>Jag vill understryka att vi har gjort ett\r\ntillkännagivande, på eget initiativ - som i och för sig\r\ninte behandlas här - som gäller ombyggnader 1992.</pre><pre>Därmed tycker jag att jag har kommenterat det\r\nsom ytterligare behöver tas upp när det gäller\r\nbostadsutskottets syn på de här frågorna. Det finns\r\ninga delade meningar, såvitt jag kan förstå.</pre><pre>Anf. 96  EVA ZETTERBERG (v) replik:</pre><pre>Herr talman! Jag vill säga till Agne Hansson att det\r\ninte var någon särskilt uttömmande förklaring som\r\nPer-Ola Eriksson gav under finansdebatten. Jag\r\nförutsätter att huvuddiskussionen om\r\nbostadssubventionerna bör komma i det här\r\nsammanhanget, och inte enbart i den övergripande\r\nfinansdebatten.</pre><pre>Det är bra att det kommer förslag om pengar för\r\nombyggnader - de pengarna behövs. Men jag\r\nvidhåller att det är ett förslag som drabbar orättvist.\r\nJag vill upprepa att det är synnerligen märkligt att\r\nman inte har kunnat komma överens i utskottet, om\r\nnu Centern och Socialdemokraterna, kanske också\r\nFolkpartiet och kds, är överens. Det hade varit lätt\r\natt slå fast detta.</pre><pre>Jag uppfattar att det är på samma sätt som i andra\r\nsammanhang, när hyresgäster har sagt att Centern\r\nvill väl men gör som Moderaterna vill. Det är fallet\r\nhär. Moderaterna har inte velat acceptera\r\nfinansministerns skrivning, utan det är Bo\r\nLundgrens version som gäller. Den skulle inte\r\ndrabba på samma sätt, utan den skulle tvärtom\r\ndrabba dem som har högre hyror mer än dem som\r\nhar lägre hyror.</pre><pre>Anf. 97  AGNE HANSSON (c) replik:</pre><pre>Herr talman! Såvitt jag kunde förstå, fanns det\r\ningen anledning för oss i bostadsutskottet att ta\r\növer den samlade synen och de återstående\r\närenden som fanns att förhandla fram i detalj i den\r\nvida överenskommelse som generellt har gjorts.</pre><pre>Vi har förutsatt, precis som det var tänkt från\r\nbörjan, att de här detaljbesluten skall tas fram i ett\r\nandra skede, när man kan överblicka problemen\r\nlitet bättre och när man har mera tid på sig att\r\nförsöka göra det så vettigt som möjligt.</pre><pre>Låt mig också säga att vi med öppna ögon har\r\nerkänt att neutraliteten för närvarande inte\r\növerensstämmer med den syn vi har haft tidigare.\r\nMot bakgrund av de ekonomiska problem som nu\r\nfinns och av att vissa åtgärder har drabbat\r\nvillaägarna särskilt hårt, har vi accepterat att\r\nbehålla neutraliteten haltande temporärt.</pre><pre>Det är ingen hemlighet att det inte är någon\r\nneutralitet mellan de olika besittningsformerna.\r\nDet framgår mycket klart av vad vi har sagt i\r\nbetänkandet. Det är bara att beklaga det. Vi har\r\ninte kommit längre, på grund av det ekonomiska\r\nläget - detta senare med hänvisning till den\r\nönskeklapp som jag fick av Eva Zetterberg.</pre><pre>Anf. 98  EVA ZETTERBERG (v) replik:</pre><pre>Herr talman! Det är klädsamt och bra att Agne\r\nHansson är helt klar över att neutraliteten inte\r\ngäller, men jag vill minnas att Agne Hansson gjorde\r\nett stort nummer av det när beslutet fattades i\r\nvåras.</pre><pre>Vi gör uppenbarligen helt olika bedömningar av det\r\nekonomiska läget. Det här är ett mycket destruktivt\r\nbeslut, som inte på något sätt kommer att förbättra\r\nden svenska ekonomin, varken 1993 eller 1994,\r\nmen som däremot kommer att drabba mycket\r\norättvist.</pre><pre>Jag vill, förutom den önskeklapp som jag\r\nvidarebefordrade från Hyresgästföreningen, till\r\nAgne Hansson lämna över frågan om de\r\nindividuella bostadsbidragen. Om de generella\r\nbostadssubventionerna nu minskar så pass drastiskt\r\nunder kort tid, varför är ni inte i den borgerliga\r\nmajoriteten villiga att drastiskt öka\r\nbostadsbidragen, som skulle innebära att de\r\nfamiljer som har de sämsta möjligheterna att klara\r\nsin hyra kunde göra det? Varför gick ni inte med på\r\natt låta den lägre gränsen för bostadsbidragen vara\r\nkvar, eller att göra ytterligare höjningar för att\r\nkompensera dem som drabbas i det här fallet?</pre><pre>Jag förväntar mig inte något konkret svar på den\r\nfrågan i dag, men jag vill skicka med den. Det är\r\nmånga familjer, som i dag fruktar för och redan har\r\nfått stora hyreshöjningar, som varje dag funderar\r\növer hur de skall få ekonomin att gå ihop.</pre><pre>Anf. 99  DAN ERIKSSON i Stockholm (nyd)\r\nreplik:</pre><pre>Herr talman! Min replik gäller Eva Zetterbergs\r\nanförande, och jag skall försöka att hålla mig till\r\ndet.</pre><pre>Jag håller med om att det är litet tråkigt att det ges\r\nså få repliker i debatten, och jag känner en\r\nbesvikelse över att så många duckar.</pre><pre>Vad gäller vår finansiering, har vi en påse med\r\npengar att fördela. Det är till stor del lånade\r\npengar. Det är en budget. Vad vi har sagt är att det\r\ni dessa kristider är rimligt att gå på FN:s\r\nrekommendation vad gäller bistånd. Därför har vi\r\nsagt att 0,7 % av BNI är en rimlig nivå. Ni som har\r\nandra uppfattningar får då stå för att hyresgästerna\r\ni ett mycket besvärligt läge i stället får\r\nhyreshöjningar. Det är ju så.</pre><pre>Anf. 100  EVA ZETTERBERG (v) replik:</pre><pre>Herr talman! Jag beklagade inte att det var få\r\nrepliker. Jag beklagade att majoritetens\r\nföreträdare inte ens ansåg att det var nödvändigt att\r\nha ett anförande där man förklarar sin politik, utan\r\natt man endast efter kritik går upp och försvarar sig.</pre><pre>Däremot skulle jag vilja säga till Dan Eriksson i\r\nStockholm att min och Vänsterpartiets ståndpunkt\r\när att Ny demokratis linje är absolut felaktig. Ny\r\ndemokrati ställer återigen grupper mot varandra -\r\ndet gör man alltför ofta. Man ställer bistånd mot\r\npensionärer, barnfamiljer mot flyktingar, osv.\r\nVänsterpartiet kan inte reflektera över tanken att\r\narbeta på det sättet.</pre><pre>En annan sak är att budgeten är begränsad och att\r\nutgifterna måste prioriteras. Det har vi gjort. Vi har\r\ni vårt budgetförslag lagt in 1,8 miljarder, liksom 3\r\nmiljarder för 1994. Det är det utrymme som finns.</pre><pre>Jag vill också kommentera Dan Erikssons förslag\r\nom att lägga sig på FN:s nivå. Det är inte så att FN\r\nanser att den lägsta nivån är bra. FN har angett ett\r\nriktmärke för de länder som ännu inte har nått upp\r\ndit. Det måste vara en total missuppfattning av Dan\r\nEriksson att FN skulle välkomna att Sverige sänkte\r\nsin nivå på biståndet.</pre><pre>Anf. 101  DAN ERIKSSON i Stockholm (nyd)\r\nreplik:</pre><pre>Herr talman! Särskilt i dessa kristider skall man nog\r\ntänka sig för om man skall ha heliga kor kvar. Man\r\nmåste se över alla utgifter i en budget och inte hålla\r\nnågot för heligt.</pre><pre>Vad gäller biståndet, vill jag säga till Eva\r\nZetterberg att Sverige inte alltid måste vara\r\nvärldsmästare på alla områden. Låt oss ligga på en\r\nganska hög nivå.</pre><pre>Om vi gav 0,7 % av BNI i bistånd skulle det betyda\r\natt vi låg rätt bra till. Medeltalet för många\r\nprogramländer är omkring 0,25 %. USA ligger på\r\n0,17 %. Sverige ligger alltså med 0,7 % mycket\r\nhögt över andra länders nivåer. Jag tycker inte att\r\nvi behöver skämmas över att ge ett så bra bistånd.</pre><pre>Dessutom kan vi göra biståndet bättre genom att\r\neffektivisera det och se över vart vi ger pengar, så\r\natt biståndet i större utsträckning kommer folk till\r\ndel. Min förhoppning är att vi skall kunna ge bättre\r\nbistånd men på en nivå som motsvarar 0,7 %.</pre><pre>Anf. 102  EVA ZETTERBERG (v) replik:</pre><pre>Herr talman! Jag hade tänkt att huvudsakligen\r\ndiskutera bostadspolitik, men eftersom Ny\r\ndemokrati har kopplat biståndsfrågan till frågan om\r\nbostadssubventionerna vill jag säga några ord om\r\nden också.</pre><pre>För mig är många saker heliga. Jag tror att det är\r\nbra att man har vissa principer, att man har vissa\r\nämnesområden där man inte vill rucka på\r\nprinciperna, som faktiskt är heliga, men Ny\r\ndemokrati tycks inte ha något sådant område.</pre><pre>Jag tror visst att man kan effektivisera inom\r\nbiståndsområdet; man kan göra mycket\r\nannorlunda, och det finns många åtgärder man kan\r\nbehöva vidta för att biståndet skall komma de\r\nfattigaste till del. Men jag tror definitivt inte på Ny\r\ndemokratis modell, nämligen att minska Sveriges\r\nandel. Att USA skulle ligga ännu lägre är ju om\r\nmöjligt ett ännu sämre försvar. Jag hoppas att Ny\r\ndemokrati tar sig ytterligare en funderare på det.</pre><pre>Anf. 103  INGER HESTVIK (s):</pre><pre>Herr talman! Många människor befinner sig i dag\r\ni en mycket besvärlig ekonomisk situation. De har\r\nstora skulder med åtföljande stora ränteutgifter,\r\noch det gör att hushållets ekonomi kan vara helt\r\nsöndertrasad och omöjlig att komma till rätta med.\r\nNär man har skulder som är så stora att man måste\r\nlåna för att klara av att betala sina räntor finns det\r\ningen återvändo. Då måste någonting radikalt\r\ngöras. Då måste bl.a. banker och samhället i övrigt\r\nförsöka hjälpa till för att bringa ordning i de\r\nenskilda människornas ekonomi. Det är här\r\nbehovet av en skuldsaneringslag gör sig gällande.</pre><pre>I det viktiga betänkande om landets ekonomi som\r\nvi i dag debatterar här i kammaren finns ett litet\r\navsnitt som behandlar skuldsanering. Här har den\r\nborgerliga majoriteten funnit att det visst vore bra\r\nmed en möjlighet till skuldsanering, men inte just\r\nnu. Vänta och se resultaten av de\r\nförsöksverksamheter som håller på att startas i\r\nKonsumentverkets regi i två kommuner, nämligen\r\nStockholm och Skellefteå. Utvidga möjligen\r\nförsöksverksamheten till flera kommuner. - Det är\r\nsvaret.</pre><pre>Intresset från den borgerliga sidan för att lösa\r\nproblemen för fysiska, överskuldsatta personer är\r\nalltså inte särskilt uttalat.</pre><pre>I den sista reservation som fogats till det\r\nbetänkande som vi nu debatterar framför vi\r\nsocialdemokrater varför det är så viktigt att få till\r\nstånd en skuldsaneringslag, och det snarast möjligt.</pre><pre>Människor som i dag sitter med skulder som är en\r\nomöjlig börda att bära kan inte vänta i två tre år på\r\natt en utvärdering av en försöksverksamhet skall\r\nkomma till stånd, i synnerhet inte som det i dag\r\nfinns ett förslag från Insolvensutredningen om hur\r\nen skuldsaneringslag skulle kunna se ut. I\r\nremissvaren till utredningen finns också flera\r\nsynpunkter på hur lagen skulle kunna utformas.\r\nRegeringen har alltså allt underlag som behövs för\r\natt föreslå en sådan lag.</pre><pre>I Danmark har man sedan länge en\r\nskuldsaneringslag. I Norge har man antagit en\r\nsådan lag, och den träder i kraft den 1 januari 1993.\r\nFinland väntas också få en skuldsaneringslag nästa\r\når. Men här i Sverige klarar den borgerliga\r\nmajoriteten inte av att få fram ett\r\nlagstiftningsförslag så att vanliga människor kan få\r\nhjälp. Det är anmärkningsvärt, i synnerhet som\r\nbanker har fått stöd med flera tiotals miljarder\r\nkronor. Som jämförelse kan nämnas att ett\r\nskuldsaneringsinstitut skulle kosta ca 50 miljoner\r\nkronor.</pre><pre>I en frågadebatt här i kammaren svarade statsrådet\r\nHellsvik att det kunde vara skadligt för den\r\nenskildes betalningsmoral om man hade en\r\nmöjlighet att få sina skulder nedskrivna eller\r\navskrivna. Nu är nog inte förslagen som finns\r\nsådana att det är någon risk för en försämrad moral.\r\nVerksamheten i Danmark har tvärtom visat att\r\nbetalningsmoralen markant ökat genom att man\r\nhar kunnat se ljuset längst bort i tunneln.</pre><pre>En skuldsanering griper djupt in i den enskildes\r\nekonomiska situation och kräver ordentliga\r\nuppoffringar under ganska lång tid. Men när den\r\ntiden är över kan man se framåt, och man har då en\r\nmöjlighet till en ordnad ekonomi utan\r\növerskuldsättning. Den hjälpen bör vi kunna ge\r\nenskilda människor i nöd. Banker i nöd har ju\r\nredan fått sin bankakut!</pre><pre>Vad man som medlem av ett oppositionsparti\r\nmöjligen kan fundera över är om alla partier i\r\nregeringen har samma åsikt i frågan.\r\nFolkpartiledaren har talat om det förnuftiga och\r\nberättigade i en skuldsaneringslag. Kds-ledaren\r\ntalade i Riksradions nyhetssändningar en hel dag\r\nom att vi måste hjälpa människor som hamnat i\r\nekonomiska svårigheter. Vi måste ha en\r\nskuldsaneringslag, sade han. Den borgerliga\r\nmajoriteten i lagutskottet valde ungefär samtidigt\r\natt säga nej till en skuldsaneringslag och följde\r\nalltså det moderata statsrådet. Jag kan inte få\r\nbudskapen från ledarna för Folkpartiet och kds att\r\nstämma överens med agerandet i riksdagen.</pre><pre>Bengt Harding Olson, som är ledamot av\r\nlagutskottet och som kommer efter mig i debatten,\r\nkan kanske ge mig en förklaring åtminstone till\r\nvarför Folkpartiet säger ett och beslutar ett annat.\r\nMan undrar litet stillsamt: Hur är det med\r\nmoralen?</pre><pre>Herr talman! Med det här yrkar jag bifall till\r\nreservation nr 35 om skuldsaneringslag.</pre><pre>Anf. 104  TREDJE VICE TALMANNEN:</pre><pre>Jag får meddela att anslag om kvällsplenum nu sätts\r\nupp.</pre><pre>Anf. 105  BENGT HARDING OLSON\r\n(fp):</pre><pre>Herr talman! Den här dagens ekonomisk-politiska\r\ndebatt har hittills främst handlat om de stora,\r\növergripande ekonomiska problemen, ofta i\r\nmiljardklassen. Men om de enskilda människorna\r\nmed stor skuldbörda, som Inger Hestvik just har\r\ntalat sig varm för, har det inte varit särskilt mycket\r\ntal. De skulder som är dem övermäktiga att bära\r\nkan gälla betydligt mindre belopp.</pre><pre>I finansutskottets betänkande behandlas faktiskt\r\nfrågan om skuldsanering av privatpersoner, och då\r\nsärskilt av s.k. överskuldsatta människor,\r\nmänniskor och familjer som dignar under en enorm\r\nskuldbörda. Det är en synnerligen verklighetsnära\r\nfråga, ett tungt problem som är värt all\r\nuppmärksamhet här i kammaren. Särskilt bör det\r\nuppmärksammas av den anledningen att det\r\nföreligger två alternativa lösningar. Det finns alltså\r\nen reservation mot majoritetens uppfattning.</pre><pre>Min utgångspunkt är följande. Bankerna har fått\r\nsin skuldsanering genom den s.k. bankakuten.\r\nFöretagen kommer att få en form av skuldsanering\r\ngenom tillskapandet av s.k.\r\nföretagsrekonstruktion. Och nu bör också\r\nprivatpersoner få sin skuldsaneringschans.</pre><pre>Jag utgår från att alla här i kammaren är överens\r\nom behovet av skuldsanering. Frågan som vi nu\r\nnärmast diskuterar är hur det akuta behovet skall\r\nkunna tillgodoses.</pre><pre>Majoritetens modell är att satsa offensivt. Man vill\r\nförst och främst satsa på en bredare lokal\r\nverksamhet för skuldsanering. Det skall ske i\r\nåtskilligt fler kommuner än de två som Inger\r\nHestvik här har nämnt; det skall ske över hela\r\nlandet.</pre><pre>Det skall ske genom en effektiv samverkan mellan\r\nbudgetrådgivare inom socialförvaltningarna,\r\nkronofogdemyndigheterna och bankerna. Den\r\nverksamheten skall förses med vad vi kallar\r\nkontrollstationer. Det betyder att vi efter hand som\r\nförsöksverksamheten löper skall utvärdera den.</pre><pre>Vi skall inte vänta i två år. Man kanske inte kan\r\nutvärdera varje kvartal, men man kan t.ex. göra det\r\nvarje halvår och då se hur verksamheten löper. På\r\ngrundval av utvärderingarna kan man successivt\r\njustera verksamheten för att få den att fungera på\r\nbästa möjliga sätt.</pre><pre>Vi satsar inte bara på den här breda lokala\r\nverksamheten. Vi satsar också på en bättre\r\nlagstiftning. Genom enklare och snabba\r\nregeländringar vill vi se till att underlätta det lokala\r\nskuldsaneringsarbetet. Vi är inte främmande för en\r\nsärskild skuldsaneringslag - ett sammanhållet\r\nlagstiftningsverk som benämns skuldsaneringslag.</pre><pre>Jag vill understryka att majoritetens modell\r\npoängterar att det krävs flera samverkande\r\nåtgärder för att man snabbt skall kunna hjälpa de\r\nekonomiskt nödställda enskilda människorna och\r\nfamiljerna. Om man jämför majoritetens modell\r\nmed reservationens alternativ nödgas man säga att\r\ndet är litet svårt att förstå reservationens verkliga\r\ninnebörd. För det första tycks man tro att en\r\nsärskild skuldsaneringslag - en lag med ett visst\r\nantal paragrafer - likt ett trollspö skulle lösa alla\r\nproblem. Det är naturligtvis fel. En sådan patentlag\r\nfinns inte. Om någon skulle kunna hitta en sådan\r\nlösning kommer det att ta mycket lång tid att\r\nutarbeta den. Om man följer de modeller som\r\nhittills är presenterade i Norden, framför allt i\r\nDanmark och Norge, skall man finna att alltför få\r\ngäldenärer skulle få den förmån av skuldsanering\r\nsom borde tillkomma en hel rad människor i vårt\r\nland.</pre><pre>För det andra tycks reservationens alternativ\r\ninnebära att man godtar en försöksverksamhet i två\r\nkommuner under två år för att senare kunna\r\npermanenta en bredare verksamhet. Från\r\nreservanternas sida har man inte ställt upp på att\r\nmajoriteten vill ha verksamhet i åtskilligt flera\r\nkommuner. Det betyder att reservationens\r\nalternativ är, som jag bedömer det, en ringa tröst\r\nför dem som dignar under sin skuldbörda. Det leder\r\nosökt till historien om kon som dog medan gräset\r\nväxte.</pre><pre>Herr talman! Låt mig avslutningsvis säga att om\r\nSocialdemokraterna och möjligen också\r\nVänsterpartiet verkligen vill värna om de\r\nskuldtyngda bör man rösta på utskottets hemställan\r\noch glömma bort reservationen.</pre><pre>Anf. 106  INGER HESTVIK (s) replik:</pre><pre>Herr talman! Jag blev en aning förvånad när jag\r\nfick höra att man säger att vår reservation inte\r\ninnehåller ett ordentligt förslag. Vi vill hjälpa de\r\nmänniskor som har en skuldbörda som de inte\r\nklarar av. Jag misstänker att de 2 000 hushåll som\r\nman i första omgången räknar med skall få hjälp är\r\nmycket glada. Därmed inte sagt att de är de enda\r\nhushåll som skall få hjälp. Det är klart att de andra\r\nhushållen också skall få hjälp. Kommunernas\r\nåtgärder i samarbete med socialtjänst och banker\r\nkan bli ett komplement till ett\r\nskuldsaneringsinstitut. Det här är således inte den\r\nenda insatsen som vi vill göra.</pre><pre>Jag tycker fortfarande att det är dåligt att\r\nverksamhet skall bedrivas i bara två kommuner.\r\nÄven om man skulle vidga verksamheten till\r\nåtskilligt flera kommuner, som Bengt Harding\r\nOlson säger, skulle det ändå inte vara bra. Alla\r\nkommuner skall vara med. Men även om det skulle\r\ngälla alla kommuner, har inte alla kommuner lika\r\nstora resurser och lika stor vilja att hjälpa\r\növerskuldsatta personer. Därför anser jag att detta\r\när ett jämlikhetsproblem. Alla människor i Sverige\r\nskall kunna få hjälp i en skuldsättningssituation.\r\nMan skall få hjälp med att klara sig ur en sådan\r\nsituation.</pre><pre>Jag säger inte nej till kontrollstationer. Jag säger\r\ninte nej till någonting som rör den\r\nförsöksverksamhet som Konsumentverket driver\r\ntillsammans med Ackordscentralen och andra\r\ninstitut. Men jag anser fortfarande att det är ett\r\nkomplement till lagstiftningen. Vi måste få fram det\r\nhär snabbt innan de skuldsatta människorna dignar\r\nunder sin börda.</pre><pre>Bengt Harding Olson har i en tidningsartikel gett\r\nuttryck för sin syn på behovet av skuldsanering.\r\nHan sade att precis som banker och företag har\r\nskuldtyngda privatpersoner rätt att få hjälp att\r\nsanera sin ekonomi. Jag misstänker att han inte\r\nbara åberopar Skellefteåbor och Stockholmsbor. I\r\nslutet av tidningsartikeln sades att samhället\r\nabsolut inte får svika överskuldsatta människor och\r\nfamiljer i kris. Naturligtvis har de rätt till hjälp\r\nprecis som banker och företag.</pre><pre>Det här tolkar jag som ett ja till vår reservation. Vi\r\nvill ha en skuldsaneringslag direkt. Men det finns\r\ntydligen två alternativ - ett som gäller, och ett som\r\när för gallerierna.</pre><pre>Anf. 107  BENGT HARDING OLSON (fp)\r\nreplik:</pre><pre>Herr talman! Nej, det finns ingenting för\r\ngallerierna. Men det är viktigt att man föreslår\r\nverksamma metoder. Jag vill inte betvivla - jag har\r\nsnarare understrukit det i talarstolen - att\r\nSocialdemokraternas vilja till skuldsanering är god.\r\nMan väljer emellertid fel metod. Inger Hestvik\r\nsäger visserligen att en särskild skuldsaneringslag\r\ninte är den enda tänkbara metoden. I reservationen\r\nstår det att det är den enda tänkbara metoden. Det\r\nför nästan tankarna till att det skulle vara den enda\r\nvägen.</pre><pre>Jag och majoriteten menar att en mängd olika\r\nåtgärder skall vidtas, och de skall vidtas nu. Det\r\nsker genom den verksamhet som vi föreslår. Den\r\nkan sätta igång mycket snabbare. Det är en\r\nlångsammare metod att stifta en lag. Det\r\nföreliggande förslaget är dessutom inte särskilt bra.\r\nDet måste omarbetas. Man borde ta intryck av vad\r\nman t.ex. har kommit fram till i Finland. Allt detta\r\ntar tid. Under tiden dignar människor under sina\r\nskuldbördor.</pre><pre>Om det är så som Inger Hestvik säger att ni tycker\r\natt det som majoriteten skriver om alla de andra\r\nkompletterande åtgärderna är bra, varför ställde ni\r\ni så fall inte upp på detta. Vi har faktiskt också med\r\nett förslag till skuldsaneringslag, men det tar vi\r\nsenare.</pre><pre>Anf. 108  INGER HESTVIK (s) replik:</pre><pre>Herr talman! Detta var de förlösande orden - ni tar\r\ndet senare. Det är det vi inte vill. Vi vill ha en\r\nskuldsaneringslag nu. Man måste ha läst yttrandet\r\nfrån lagutskottet mycket dåligt om man inte har\r\ninsett att vi ställer upp. Vi har inte reserverat oss\r\nemot någon försöksverksamhet. Vi tycker att det är\r\nbra att en försöksverksamhet genomförs. Men vi\r\ntycker att det är dåligt att det bara är människor i\r\ntvå kommuner som skall få den hjälp som vi vill ge\r\nalla människor här i landet.</pre><pre>Jag tror att det här är verksamma metoder. I\r\nDanmark har man ett system som har hjälpt väldigt\r\nmånga människor, även om det danska systemet\r\nkanske också kan förbättras. I Norge kommer man\r\natt inrätta ett system som kommer att hjälpa väldigt\r\nmånga människor. I Finland är man också på gång.\r\nI Sverige klarar vi alltså inte av, som jag sade\r\ntidigare, att hjälpa dessa människor.</pre><pre>Jag anser att det går en politisk skiljelinje här, även\r\nom det är många vackra ord som sägs. Många\r\nmänniskor lider mycket ont i dag. Jag vill att de\r\nskall kunna få hjälp snabbt.</pre><pre>Det talas om frivilliga överenskommelser. Det är\r\nbra om man kan göra frivilliga överenskommelser.\r\nDet kommer vi inte att komma ifrån. Som jag sade\r\ntidigare behövs det komplement till en\r\nskuldsaneringslag. Om man har en frivillig\r\növerenskommelse och diskuterar med en bank som\r\nsäger nej, så är det nej. Med en skuldsaneringslag\r\nkan man gå till tingsrätten och få en dom. Om\r\ntingsrätten har sagt att skuldsanering skall ske,\r\nmåste banken acceptera det. Jag tycker faktiskt att\r\nbankerna har varit med och ställt till det för många\r\nmänniskor. Jag tycker därför att bankerna skall få\r\nta på sig det ansvaret.</pre><pre>Jag misstänker att det i systemet med\r\nborgerlighetens politiska påsar där frivilliga\r\növerenskommelser skall träffas innebär en dold\r\nuppgift för kommunerna och deras socialtjänster.\r\nKommunerna skall vara med och betala. Jag tror att\r\ndet är det som ligger bakom att vi inte skall lägga\r\nhela ansvaret på staten.</pre><pre>Som jag sade är många kommuner mycket bra när\r\ndet gäller att ställa upp i detta avseende.\r\nKonsumentverket har också på många sätt stöttat\r\nkommunerna när det gällt att finna arbetsmetoder\r\nför att hjälpa dessa människor. Men det är inte lika\r\nväl beställt i alla kommuner, och därför behöver vi\r\nden här lagstiftningen.</pre><pre>Anf. 109  BENGT HARDING OLSON (fp)\r\nreplik:</pre><pre>Herr talman! Det som skiljer majoriteten från\r\nminoriteten är att majoriteten vill satsa på en\r\nmängd olika åtgärder - justering av lagstiftningen\r\noch lokal verksamhet -, medan minoriteten anser\r\natt lagstiftningsalternativet är det enda tänkbara.\r\nDet står klart och tydligt i reservation 35 till\r\nfinansutskottets betänkande, och det är detta vi\r\nskall rösta om.</pre><pre>Inger Hestvik sade tidigare att det skulle\r\nförekomma oenighet inom regeringen. Jag påstår\r\natt detta närmast är en skenbar oenighet som här\r\nhar framkommit. Jag tror att vi lugnt kan se fram\r\nemot budgetpropositionen - vi kommer då\r\nsäkerligen att finna att alla regeringspartier drar åt\r\nsamma håll.</pre><pre>Vad beträffar valet av modell är det inte alls säkert\r\natt tingsrättsmodellen är den bästa. Det finns andra\r\nmodeller som är billigare och betydligt mer\r\neffektiva. Dessutom måste man räkna med att\r\nkronofogdemyndigheten och den kommunala\r\nsocialförvaltningen med dess budgetrådgivare skall\r\nhjälpa till. Det ligger i sakens natur.</pre><pre>Självfallet skall bankerna ta sitt ansvar. Har de\r\ngjort sig skyldiga till lättsinniga utlåningar, kan de\r\ngenom den nya paragrafen i konsumentkreditlagen\r\nom god kreditgivningssed få ta sitt ansvar rent\r\nlagtekniskt.</pre><pre>Jag konstaterar att riksdagen i\r\nskuldsaneringsfrågan har tagit initiativ för att man\r\nskall kunna vidta de åtgärder som verkligen behövs\r\nför att hjälpa alla dessa människor. Det är synd att\r\nSocialdemokraterna inte vill medverka i det breda\r\ninitiativ som riksdagen är beredd att ta.</pre><pre>Avslutningsvis vill jag säga att det är riktigt att jag\r\nhar publicerat åtskilliga artiklar i denna fråga,\r\neftersom jag tycker att den är viktig. Jag tror att\r\nenskilda människor lika väl som banker och företag\r\nhar rätt att få hjälp när de hamnar i en ekonomisk\r\nkris. Jag backar inte från denna uppfattning, och\r\ndet gör inte regeringen heller.</pre><pre>Anf. 110  HOLGER GUSTAFSSON (kds):</pre><pre>Herr talman! En del av Sveriges finansiella sanering\r\nbör vara någon form av skuldsanering för enskilda\r\npersoner. Den ekonomiska karusell som\r\nkännetecknade 80-talet berodde på att det fanns en\r\növerlikviditet på marknaden. Enskilda och företag\r\nerbjöds lättvindigt krediter, och många sitter nu\r\nhårt fast i sina skulder. Samhället och politikerna\r\nbidrog till detta genom att införa ett nytt\r\nskattesystem, som var välkommet men som\r\nändrade förutsättningarna för medborgarna - man\r\ntvingades gå från lån och hög inflation till ett\r\nekonomiskt tänkande med sparande och låg\r\ninflation.</pre><pre>Dessa båda förhållanden har lett till att såväl\r\nföretag och banker som enskilda har hamnat i en\r\nskuldkris. De åtgärder som regeringen nu arbetar\r\nmed har nämnts tidigare i debatten. Det är bl.a.\r\nInsolvenskommitte ns pågående arbete och\r\nförberedelserna för den bankakut som skall ta hand\r\nom bankernas allra största bekymmer samt ett\r\neventuellt system för att sanera och rädda\r\nkonkursföretag.</pre><pre>I vårt parti tycker vi att en logisk följd av dessa\r\nåtgärder är att vi får någon form av skuldsanering\r\noch rådgivning för fysiska personer på samma sätt\r\nsom för dessa institutioner. Vi skall emellertid inte\r\nsticka under stol med att detta är ett komplicerat\r\nproblem. Betalningsmoralen måste upprätthållas i\r\nett rättssamhälle, och det är inte helt enkelt att\r\nkonstruera ett sådant här system.</pre><pre>Vi anser att det är viktigt att samhället inte tar över\r\nden enskildes ansvar men väl stöder den enskildes\r\nansvarstagande. Det kan exempelvis inte bli fråga\r\nom att lyfta av 100 % av en skuld.</pre><pre>Fördelarna med ett sådant här system är det inte\r\nsvårt att känna för. Mycket viktigt i ett sådant här\r\nläge är att långivarna skärper kreditprövningen\r\navsevärt och inte ger krediter så lättvindigt som\r\nman gjort under senare år.</pre><pre>Den enskilde skulle få rimliga möjligheter att\r\nkomma igen. Det är en mänsklig rättighet att få\r\ngöra det, om det hela har gått snett.</pre><pre>Vi måste stödja människorna, och vi måste stödja\r\nfamiljerna, speciellt om det har gått snett i något\r\navseende.</pre><pre>Lagutskottets ståndpunkt i denna fråga är att det\r\nkommitte förslag som jag har förstått att\r\nreservationen i första hand stöder sig på inte är helt\r\ntillfredsställande. Regeringen bör i stället arbeta\r\nfram ett kombinerat stödjande system både med\r\nnågon form av sanering och med rådgivning som\r\ngör att de människor det gäller kan få en bättre nivå\r\ni sin privata ekonomi.</pre><pre>Vi anser att samhället och den enskilde här har ett\r\nömsesidigt ansvar. Samhället har radikalt förändrat\r\nförutsättningarna för lån och sparande, något som\r\nfått konsekvenser både för företag och för enskilda.\r\nDen enskilde måste efter förmåga ta sitt ansvar för\r\natt klara betalningarna för de skulder han ådragit\r\nsig. Det gäller att komma fram till den punkt där\r\ndenna förmåga ligger.</pre><pre>För att nå denna balanspunkt tror vårt parti att\r\nnågon form av skuldsanering är viktig och snarast\r\nbör komma till stånd. Jag tror att alla partier här i\r\ngrunden har samma uppfattning - att man sedan vill\r\ngöra litet PR för olika ståndpunkter må så vara. Det\r\när viktigt att regeringen arbetar med denna fråga.\r\nDet pågår ett sådant arbete, och det är skälet till att\r\nutskottet inte velat gå så långt som till ett\r\ntillkännagivande. För att nå denna balanspunkt vill\r\nvi i vårt parti arbeta för en lösning av det slag jag\r\nhär talat för.</pre><pre>Anf. 111  INGER HESTVIK (s) replik:</pre><pre>Herr talman! Det är bra att vi jobbar åt samma håll\r\nför att lösa ett svårt problem. Vi skulle från\r\nsocialdemokratiskt håll ha kunnat ställa oss bakom\r\nutskottets hemställan, precis som vi gjort tidigare,\r\nmed tankte på att ett arbete är på gång. Att vi\r\nreserverat oss beror på det som det ansvariga\r\nstatsrådet sade i ett frågesvar i riksdagen, nämligen\r\natt hon av flera skäl var tveksam till en lagstiftning\r\npå detta område. Den uppfattningen kan vi inte\r\ndela.</pre><pre>Dessutom är det nu så många människor som\r\nbefinner sig i en extremt svår akut situation att jag\r\nanser att vi mycket snart måste få till stånd lämpliga\r\nåtgärder.</pre><pre>Holger Gustafsson sade att människor måste ta ett\r\neget ansvar för sina skulder. Detta är naturligtvis\r\nriktigt, men de som har misslyckats med detta\r\nmåste få hjälp. När man studerat hur detta fungerar\r\ni Danmark har man funnit att det i 75 &gt; e% av fallen\r\nutgår en nedsättning med bara 10 %. Det är alltså\r\ninte fråga om några stora summor.</pre><pre>En skuldnedsättning på 20 % och mer förekommer\r\nbara i 6 % av fallen. Det är egentligen fråga om att\r\njustera och se över sin ekonomi, men vi menar att\r\nman skall ha ett lagligt stöd för det.</pre><pre>Ute i landet finns nu en väldig oro. Jag har fått ett\r\nbrev från en kvinna i Uddevalla, en ort som i dag\r\ninte är precis okänd. Genom både\r\nkonjunkturnedgång och lånestopp har både hon\r\noch hennes familj hamnat i en helt hopplös\r\nsituation. Värdet på deras hus har halverats,\r\nräntorna har däremot gått åt andra hållet. De kan\r\ninte längre betala räntorna. De kan inte utveckla sig\r\ni sina arbeten, eftersom det inte finns några arbeten\r\natt få. Detta beror, menar de, både på bankers\r\nagerande och på regeringen.</pre><pre>Kvinnan skriver i sitt brev: ''Detta känns som om\r\nvi blivit amputerade och med avhuggna vingar för\r\nresten av vår livstid. Hela familjen håller på att bli\r\npsykiskt sjuk.'' Hon påpekar också att det inte är\r\nfråga om någon dålig betalningsmoral. Det är helt\r\nenkelt en överlevnadsfråga.</pre><pre>Man undrar då: Skall hon få vänta i flera år på att\r\nsanera sin ekonomi, om hon nu orkar vänta så\r\nlänge?</pre><pre>Jag menar att vi måste ta vårt politiska ansvar och\r\nbesluta oss för att införa en skuldsaneringslag. Det\r\när vår socialdemokratiska synpunkt.</pre><pre>Anf. 112  HOLGER GUSTAFSSON (kds)\r\nreplik:</pre><pre>Herr talman! Vi är nog ganska överens om behovet\r\nav ett system för att lösa detta. Vad vi egentligen\r\ndiskuterar här är tempot.</pre><pre>Frågan bearbetas ändå i dagsläget på två\r\ndepartement, Civildepartementet och\r\nJustitiedepartementet. Jag vet att\r\nJustitiedepartementets minister har uttryckt att det\r\nfinns problem och frågor som rör\r\nbetalningsmoralen, och det finns anledning att göra\r\ndet. Detta är ett komplicerat problem att lösa. Jag\r\ntror däremot inte att det behöver innebära att\r\njustitieministern är låst och förhindrad att komma\r\nmed nya lösningar och tankar kring detta.</pre><pre>Som Inger Hestvik säger finns i dag ett stort tryck\r\nfrån samhället, och det trycket ökar. Samhället har\r\nju allt att vinna på att de enskilda får hjälp så att de\r\nkan betala någon del av sina skulder. Det inser\r\nsäkert också justitieministern. Jag är mycket mer\r\npositiv på det här området än vad Inger Hestvik är.\r\nJag tror alltså inte att justitieministern känner sig\r\nbunden av att hon har uttryckt att det finns\r\nsvårigheter i sammanhanget.</pre><pre>Anf. 113  INGER HESTVIK (s) replik:</pre><pre>Herr talman! Jag får tolka Holger Gustafssons\r\nsenaste inlägg som att det pågår ett arbete och att\r\ndet är en misstolkning från vår sida att ärendet\r\nskulle ha lagts i någon byrålåda. Men vi står\r\nfortfarande kvar vid vårt krav, och det kan ju inte\r\nvara något större problem för regeringen att lägga\r\nfram ett förslag.</pre><pre>Anf. 114  ARNE JANSSON (nyd):</pre><pre>Herr talman! Debattreglerna föreskriver att man\r\nendast en gång per betänkande får frekventera\r\ntalarstolen. I det här fallet skall jag behandla två\r\nmoment, varför jag tyvärr behöver litet extra tid,\r\ndock kanske inte 20 minuter, som jag är uppsatt på\r\ni talarlistan.</pre><pre>I dessa dagar, när varsel om uppsägningar, besked\r\nom nedläggningar av företag och en till synes aldrig\r\nsinande ström av konkurser dominerar\r\nnyhetsförmedlingen, är det lätt att nedslås av\r\nbekymmer. Det gäller emellertid i dessa tuffa tider\r\natt inte bara beskriva det som är dåligt - vi behöver\r\nockså höra goda nyheter. Även om det just nu är\r\nrätt glest mellan dem, så finns de. Vi bör se till att\r\ndet finns medel att hjälpa fram investeringsobjekt\r\noch liknande arbetsmarknadspolitiska åtgärder, så\r\natt de så snabbt som möjligt ger positiva effekter.</pre><pre>Arbetslösheten i Gävleborgs län uppgår nu till\r\n5,8 % öppet arbetslösa, och tyvärr kan\r\narbetslösheten komma att öka ytterligare. Totalt\r\nstår 13 % utanför arbetsmarknaden, dvs. de är\r\narbetslösa eller föremål för åtgärder.</pre><pre>Bland ungdomarna i gruppen 18-24 år står 33 %\r\nutanför arbetsmarknaden. Dessa är antingen\r\narbetslösa eller föremål för åtgärder. Risken är\r\nuppenbar att närmare 50 % av ungdomarna under\r\nvintern kommer att stå utanför den ordinarie\r\narbetsmarknaden.</pre><pre>Länet har under de två senaste åren tappat minst\r\n6 000 arbetstillfällen genom nedläggningar.</pre><pre>För att över huvud taget kunna fortsätta att ordna\r\nutbildning för arbetslösa behöver\r\nLänsarbetsnämnden omedelbar förstärkning om ca\r\n250 miljoner kronor. Därutöver måste möjligheter\r\nöppnas att använda arbetslöshetsersättningspengar\r\nför aktiva insatser. Det måste vara bättre att ge de\r\narbetslösa utbildning än att de bara passivt uppbär\r\narbetslöshetsersättning.</pre><pre>I länet finns ett antal välbehövliga och angelägna\r\ninfrastrukturprojekt, som bara väntar på\r\nklartecken från regeringen. Det gäller satsningen\r\npå Ostkustbanan och på E 4 mellan Söderhamn och\r\nHudiksvall. I februari-mars 1993 kan investeringar\r\nför ca 1,3 miljarder starta om bara regeringen ger\r\nklartecken. Regeringen har än så länge bara givit\r\nklartecken till 300 miljoner.</pre><pre>Att på detta sätt pytsa ut arbeten och anslag i små\r\nposter både fördyrar och fördröjer\r\narbetsmarknadsinsatserna. Dessutom är det i detta\r\nfall fråga om en lönsam investering.</pre><pre>När väl dessa arbeten kommer i gång skapas ca\r\n2 000 årsarbeten, fördelade på några år. Flera\r\nhundra bygg- och anläggningsarbetare kommer att\r\nfå arbete, liksom entreprenörer och leverantörer.\r\nSamtidigt skapas grunden för en positiv framtida\r\nutveckling i hela södra Norrland. Även på\r\nstambanan genom länet finns investeringsprojekt\r\nför ca 800 miljoner kronor färdiga för start under\r\ndet närmaste året.</pre><pre>Regeringen har nu att lägga fram förslag om\r\nforskningspolitikens inriktning. Här finns tillfälle\r\natt verksamt stödja och utveckla de mindre och\r\nmedelstora högskolorna, t.ex. högskolan i\r\nGävle/Sandviken. Se till att denna högskola och\r\nandra mindre högskolor får kraftfulla\r\nförstärkningar på forskningssidan. Se samtidigt till\r\natt utveckla Statens institut för byggnadsforskning,\r\nsom nu utgör en viktig länk i det samarbete som\r\nutvecklas mellan högskolorna i Gävle/Sandviken,\r\nFalun/Borlänge och Garpenberg. Uppmuntra de\r\nkopplingar som dessa högskolor redan har med\r\nuniversitetet i Uppsala.</pre><pre>I Värmland är den svåra\r\narbetsmarknadssituationen inte ny. Så sent som\r\nunder 1970-talet och början av 1980-talet befann sig\r\nVärmland i en bekymmersam situation på grund av\r\nden omfattande och svåra omstruktureringen av\r\nindustrin.</pre><pre>Nu är vi alltså där igen. Det skall dock starkt\r\nbetonas att mycket har hänt under dessa tio år.\r\nMånga världsledande företag inom\r\nframtidsorienterade branscher har hittat en plats i\r\nVärmland och framför allt i Karlstad. Exempel på\r\nKarlstadsföretag som i dag är världsledande är\r\ninformationsteknologiföretaget Ericsson\r\nProgramatic. Pappersmaskintillverkaren Valmet-\r\nKarlstad AB är ett annat exempel.</pre><pre>Regeringen beslutade häromveckan att bevilja\r\nTetra Pak i Sunne ett lokaliseringsstöd på 12\r\nmiljoner kronor. Detta gör att man successivt kan\r\nöka arbetsstyrkan från 100 till 200 fram till\r\nsommaren 1994.</pre><pre>Av naturliga skäl dominerar dock de negativa\r\nbeskeden när det gäller arbetsmarknad och\r\nnäringsliv. Den ensidiga näringsstrukturen i många\r\norter i Värmland har gjort att den senaste tidens\r\nmånga besked om neddragningar förmörkat bilden.</pre><pre>I Töcksfors i västra Värmland har Töcksfors\r\nVerkstads AB varslat 235 personer om uppsägning.</pre><pre>I Hagfors är framtiden fortfarande oviss för\r\nsysselsättningen, även om 75 miljoner kronor skall\r\nsatsas i järnverket, så att Hagfors blir världens\r\nsmidescentrum för verktygsstål.</pre><pre>I Arvika har VME Industrier varslat på grund av\r\nminskad orderingång. Gjuteriföretagen i Arvika\r\nhar också svårigheter som skapar\r\nsysselsättningsproblem.</pre><pre>I förra veckan meddelade ledningen för Bofors att\r\nden mekaniska verkstaden vid Zakrisdalsverken\r\nskall flyttas till Karlskoga. Därmed försvinner 400\r\narbetstillfällen. Av den fabrik som bara för något\r\når sedan hade 1 100 anställda kommer ingenting att\r\nåterstå våren 1994.</pre><pre>Fru talman! Vad kan nu regeringen och riksdagen\r\ngöra för Värmland? Jo, även i detta fall kan man\r\ntidigarelägga viktiga infrastruktursatsningar. Det är\r\ninvesteringar, ej kostnader, och det ger ett stort\r\nantal arbetstillfällen samt dessutom en viktig signal\r\ntill omvärlden om att Karlstad och Värmland satsar\r\npå framtiden.</pre><pre>Med detta, fru talman, yrkar jag bifall till\r\nmotionerna Fi75 samt Fi51 om behovet av\r\nregionala sysselsättningsprogram, som tas upp i\r\nfinansutskottets betänkande.</pre><pre>\r\nJag övergår sedan till bensinskatten.</pre><pre>När det gäller regeringens och\r\nSocialdemokraternas gemensamma proposition om\r\nåtgärder för att stabilisera den svenska ekonomin\r\nvar Ny demokrati det enda parti som bemötte\r\nförslaget beträffande bensinskattehöjningen med\r\nen motion. Då min motion har engagerat andra\r\ninom mitt parti så hårt att den i stort redan har\r\ndebatterats kommer jag att kraftigt korta ner mitt\r\nanförande.</pre><pre>Anledningen till motionen var att vi ansåg att\r\nbensinskattehöjningen fördelningspolitiskt sett var\r\nen olycklig och mindre rättvis åtgärd. Bilberoendet\r\när inte jämnt fördelat vare sig över landet eller\r\nmellan olika inkomstgrupper. En kraftigt höjd skatt\r\ndrabbar i hög grad barnfamiljer, glesbygdsbor,\r\nlåginkomsttagare m.fl. Som underlag för motionen\r\nhar vi bl.a. tagit del av bensinbolagens redovisning\r\nav vad bensinen skulle kosta från den 1 januari. Vi\r\nansåg detta vara en fullkomligt orimlig kostnad,\r\nspeciellt för de kategorier som inte har tillgång till\r\nalternativa färdmedel, utan som helt och hållet\r\nmåste förlita sig till bilen.</pre><pre>Motionen lämnades in den 12 november -- alltså\r\ninnan kronan började flyta och den s.k.\r\ndevalveringseffekten tillkom.</pre><pre>Tack vare den misskötsel av ekonomin som ett\r\nsocialdemokratiskt vanstyre borgat för måste\r\nstatskassan förstärkas. Det är vi medvetna om, och\r\nvi vill hjälpa till. Bensinskattehöjningen är avsedd\r\natt till statskassan inbringa 2 miljarder kronor,\r\nenligt regeringen.</pre><pre>Som vanligt är regeringens förslag finansiellt dåligt\r\ngrundat. Finansdepartementet har nämligen inte\r\ngjort några beräkningar av volymeffekterna. På\r\nFinansdepartementet antar man att människor\r\nkommer att åka bil lika mycket som tidigare oavsett\r\nhur högt bensinpriset blir.</pre><pre>Samma beklagansvärda tänkande tillämpades då\r\nden s.k. turistmomsen infördes, vilket är ett direkt\r\nparallellfall till detta. Genom att se på resultatet av\r\ninförandet av turistmomsen bör man alltså redan nu\r\nkunna sia om resultatet av bensinskattehöjningen.</pre><pre>Turistmomsen beräknades ge ett tillskott om 4,2\r\nmiljarder. Resultatet blev 2,4 miljarder. Dessutom\r\ntillkom på minussidan 8--10 miljarder i ökade\r\narbetslöshetskostnader och minskade\r\nskatteintäkter.</pre><pre>En höjd bensinskatt kommer inte att ge 5,2\r\nmiljarder utan högst 1--3 miljarder i tillskott till\r\nstatskassan. Dessutom tillkommer de negativa\r\ndynamiska effekterna.</pre><pre>Sveriges attraktionskraft som turistland minskar.\r\nTuristerna väljer hellre Norge och Finland.\r\nInkomstbortfall? Kalkyl samt finansiering saknas!</pre><pre>Då bensinpriset går upp höjs KPI, vilket medför att\r\npensioner och bidrag räknas upp. Med andra ord:\r\nökade utgifter för staten. Kostnad? Kalkyl samt\r\nfinansiering saknas!</pre><pre>Vi framförde i motionen alternativa förslag till en\r\nmotsvarande inkomstförstärkning. Ett förslag är att\r\ni stället lägga inkomstförstärkningen så, att man\r\nhöjer fordonsskatten för bensindrivna personbilar.\r\nEtt annat förslag är att den höjda bensinskatten ej\r\nskall drabba stödområdena, som redan nu är\r\ntillräckligt utsatta.</pre><pre>När nu Ny demokrati hade lagt fram ett\r\nvälunderbyggt, verklighetsbaserat och finansierat\r\nförslag som alternativ till förslagen i denna\r\nproposition inträffade följande:</pre><pre>Socialdemokraterna försökte hoppa av\r\nuppgörelsen med regeringen. De ville i stället att\r\nskattehöjningen skulle skjutas på framtiden.\r\nHärvid skall beaktas att Socialdemokraterna inte\r\nvill göra avkall på själva förslaget om höjd\r\nbensinskatt.</pre><pre>Regeringen fick plötsligt kalla fötter och började ta\r\nefter Ny demokrati. Den började lyssna på vad\r\nverklighetens folk vill. Ojdå, sade regeringen, vill\r\ninte folk ha höjd bensinskatt? Vad konstigt! Ny\r\ndemokratis förslag är ju jättebra, så det kan vi inte\r\nanta. Vad skall vi göra?</pre><pre>I ren desperation, för att kompensera\r\nskattehöjningen, föreslog man då en höjning av\r\nreseavdraget med en krona, en lika ogrundad\r\nkalkyl som när hela bensinskattehöjningen\r\nsnickrades till. Reseavdraget kostar staten ca 470\r\nmiljoner. Men hur skall detta finansieras? Jo, man\r\ntänker lägga på ytterligare skatt på ett annat ställe.\r\nI detta fall slopas de speciella avskrivningsreglerna\r\nför beredskapslagren av olja. Det ger under två år --\r\n1993 och 1994 -- sammanlagt ca 500 miljoner till\r\nstaten. Därefter finns det ingen finansiering.</pre><pre>Detta förslag läggs fram, trots att\r\nKonsumentverkets rapport Bilunderhåll 1988/89:II\r\nvisar att boende i glesbygd har högre bilkostnad.\r\nGlesbygdsbilisten kör ca 650 mil mer per år än\r\ngenomstnittsbilisten, och han har en årlig\r\nmerkostnad för drift och underhåll för bilen på\r\n3 100 kronor. Dessutom har inkomsttagaren i\r\nglesbygdsområden en medelinkomst som är 45 000\r\nkronor lägre än för andra inkomsttagare. Dessa\r\nuppgifter är från 1988. Sedan dess har\r\nbilkostnaderna och inkomstgapet mellan\r\nglesbygden och andra områden markant ökat.</pre><pre>Förutom Ny demokrati kräver bl.a. Statliga\r\nglesbygdsmyndigheten och Norrlandsförbundet att\r\nbensinprishöjningen skall stoppas.</pre><pre>Förutom ett konstaterande att regeringens förslag\r\nom bensinskattehöjningen slår helt fel, konstaterar\r\nSCB att regeringens åtgärd att mildra\r\nbegränsningen av reseavdragen har varit ''något\r\nmissriktad''. I sin utredning har man kommit fram\r\ntill att lindringen naturligtvis var bra för\r\nglesbygdsbor, men de ökade avdragen innebar\r\nfrämst en kompensation för pendlare kring\r\nstorstäderna, där fler kan göra reseavdrag och där\r\nreseavdragen är högre. Dessutom har\r\nstorstadspendlare tillgång till alternativa\r\ntransportmöjligheter.</pre><pre>Fru talman! Med det anförda yrkar jag bifall till\r\nreservation nr 20.</pre><pre>I detta anförande instämde Laila Strid-Jansson\r\n(nyd).</pre><pre>Anf. 115  JOHN ANDERSSON (v):</pre><pre>Fru talman! Också jag tänkte tala om\r\nbensinskatten. Det är nämligen fler än Arne\r\nJansson som har motionerat om avslag på den\r\nföreslagna höjningen.</pre><pre>Bland förslagen i det s.k. krispaketet fanns det ett\r\nförslag om en mycket kraftig höjning av\r\nbensinskatten. Skatten på bensin och framför allt\r\nden nu föreslagna skattehöjningen slår hårt mot\r\nvissa regioner här i landet. Det är först och främst\r\nbefolkningen i glest bebyggda områden som\r\ndrabbas.</pre><pre>I Norrlands inland, där avstånden är stora, kommer\r\nhöjningen att medföra mycket stora\r\nkostnadsökningar. Praktiskt taget all verksamhet\r\nkommer att drabbas. Höjningen innebär problem\r\nför t.ex. polisen i glesbygd. Inom Vilhelmina\r\npolisdistrikt kör polisen mellan 20 000 och 25 000\r\nmil varje år, vilket gör att det blir en stor\r\nkostnadsökning. Lägg därtill besparingskravet på\r\n500 miljoner, som polisväsendet har att uppfylla.</pre><pre>Ja, det går nog att göra en ganska lång lista över\r\nområden som kommer att drabas. I en del fall blir\r\ndet kanske problem med att upprätthålla olika\r\nverksamheter eller att klara av uppgifterna på ett\r\nbra sätt.</pre><pre>I regeringsdeklarationen sägs att ''Hela Sverige\r\nskall leva''. En sådan höjning av bensinpriset som\r\ndet nu är fråga om går illa ihop med denna\r\nmålsättning. Det finns risk för att ljuset kommer att\r\nsläckas i en del stugor på landsbygden. Människor\r\nsom har långt till sina jobb och övrig\r\nsamhällsservice börjar nog att fundera över sin\r\nsituation.</pre><pre>Det är helt klart att bilismen bör minskas, eftersom\r\nden orsakar stora miljöproblem. Men då bör man\r\nbörja i rätt ända, dvs. i städer och tätbefolkade\r\nområden där det finns alternativ och där\r\nkollektivtrafiken kan gynnas. I glesbygden med\r\ndess stora avstånd finns det inga alternativ. Bilen en\r\nnödvändig förutsättning för att man skall kunna bo\r\ndär. Om man nu vill uppnå miljövinster, borde man\r\ndiskutera om det inte vore bättre att satsa på en\r\nförnyad bilpark i stället för att fördyra bilåkandet.</pre><pre>Oavsett om man höjer bensinskatten för att uppnå\r\nmiljövinster eller enbart för att skaffa\r\nstatsinkomster, bör ju strävan vara att göra\r\nbeskattningen så rättvis som möjligt. Därför bör en\r\ndifferentierad bensinskatt införas som tar hänsyn\r\ntill olika förutsättningar och förhållanden i landet.\r\nJag har förstått att det skulle vara tekniskt möjligt.\r\nBl.a. bensinbolaget OK har förklarat att det går\r\nmycket bra med en differentierad bensinskatt i\r\nlandet. Finns det andra lösningar som får samma\r\nresultat skall dessa naturligtvis prövas.</pre><pre>Fru talman! Eftersom min motion har tilltyrkts\r\nbåde i en reservation och i en meningsyttring\r\nbehöver jag inte yrka bifall till motionen.</pre><pre>Anf. 116  GUSTAF VON ESSEN (m):</pre><pre>Fru talman! Jag vill börja med att yrka bifall till\r\nutskottets hemställan i alla delar.</pre><pre>I denna debatt, som delvis och hittills har tagit de\r\nstora greppen, vill jag ändå ta tillfället i akt att göra\r\nen markering kring den del som rör\r\nkraftvärmebeskattningen. Eftersom jag har en viss\r\nerfarenhet av branschen och dess\r\nplaneringsförutsättningar borde det vara mig\r\ntillåtet.</pre><pre>Kraftvärme är en metod för att samproducera\r\nelkraft och fjärrvärme. Metoden är mycket\r\nenergieffektiv, därför att den gör det möjligt att ta\r\ntill vara spillvärme från elproduktion för att värma\r\nupp bostäder och andra byggnader i stället för att\r\nsläppa ut den i havet till ingen nytta.</pre><pre>De företag, som producerar kraftvärme, försöker\r\nnaturligtvis göra detta så billigt som möjligt, men\r\nmed hänsyn till miljön.</pre><pre>Genom att Sverige har låga elpriser och mycket\r\nhöga skatter på bränsle till kraftvärmeproduktion,\r\nhar såväl utbyggnad av kraftvärmeproduktion som\r\nanvändning av befintliga kraftvärmeverk varit låg.\r\nI Sverige kommer bara 10 % av fjärrvärmen från\r\nkraftvärmeverk, medan motsvarande siffror för\r\nDanmark och Finland är 60--70 %.</pre><pre>Enligt min uppfattning måste elproduktion i\r\nkondenskraftverk och i kraftvärmeverk ha\r\nlikformiga förutsättningar när det gäller\r\nbeskattning. Så är inte fallet i dag. Beskattningen\r\när inte konkurrensneutral.</pre><pre>I regeringens proposition 1992/93:50 finns det\r\nförslag, som skulle medföra ytterligare allvarliga\r\nkonsekvenser för kraftvärmen. Den i propositionen\r\nföreslagna energiskatten på kraftvärme leder till att\r\nbefintliga kraftvärmeverk inte utnyttjas fullt ut och\r\natt nya verk inte kommer att byggas. Kraftvärmen\r\nriskerar således att slås ut på sikt i Sverige eller att\r\ni varje fall dö sotdöden.</pre><pre>Om den föreslagna ändringen av beskattningen\r\ngenomförs, blir kraftvärmens kostnad högre än\r\nalternativet, som är att producera el och fjärrvärme\r\nvar för sig. Det leder till att inhemsk elproduktion\r\nersätts med utländsk kolbaserad kondenskraft med\r\nsämre rening. Det medför i sin tur att miljön\r\npåverkas negativt genom att utsläppen blir flera\r\ngånger högre.</pre><pre>Regeringen har i sitt förslag räknat med att den\r\naktuella energiskatten skulle ge staten en\r\nbudgetförstärkning på ca 200 miljoner kronor från\r\n1994. Den verkliga effekten blir emellertid den\r\nmotsatta. Statens skatteintäkter minskar i stället.\r\nDetta beror på att kraftvärmeverken, av skäl jag\r\nnyss nämnt, stängs av och att beskattningen av den\r\nersättande värmeproduktionen ofta är lägre.</pre><pre>Näringsutskottet och skatteutskottet har\r\nuppmärksammat dessa förhållanden och föreslår\r\natt man skjuter upp ikraftträdandet ett år vad avser\r\nden allmänna energiskatten. Detta är också\r\nförslaget i betänkandet. Det är givetvis bra att så\r\nsker. Det får dock inte bara bli ett år av respit.</pre><pre>I samband med riksdagens beslut i våras angående\r\nomläggningen av energiskatten, uttalades att\r\nregeringen förutsattes i en utredning belysa\r\neffekterna av kraftvärmens energibeskattning.\r\nDenna utredning bör nu komma till stånd så snart\r\nsom möjligt. Beskattningen av kraftvärmen är\r\nmycket komplicerad. Önskemålen att dra in pengar\r\npengar till statskassan verkar ibland i motsatt\r\nriktning mot de de långsiktiga energipolitiska\r\nambitionerna och målen. Det är därför viktigt att få\r\ndetta komplex genomlyst så att det blir möjligt att\r\ngöra en avvägning med alla fakta på bordet.</pre><pre>Fru talman! Utredningen bör givetvis också belysa\r\nbiobränslekomissionens förslag om koldioxidskatt\r\npå elproduktion. Om en sådan införes, blir den\r\nofrånkomliga följden att importerad\r\nkolkondenskraft framstår som det första\r\nalternativet att ta till när kärnkraft och vattenkraft\r\ninte täcker våra behov. Danmark t.ex. har ju som\r\nbekant ingen koldioxidskatt på elproduktion, vilket\r\ninte heller Tyskland har. Däremot blir det inte mer\r\nav biobränslebaserad kraftvärme i Sverige, som en\r\ndel biofantaster tycks tro.</pre><pre>Jag vill understryka vikten av att fjärrvärmen ges\r\nrimliga förutsättningar till konkurrens med övriga\r\nuppvärmningsformer. I den s.k.\r\ntrepartiöverenskommelsen konstateras:\r\n''Kraftvärme bör gynnas framför kondenskraft.''\r\nOm fjärrvärmen, genom överbeskattning eller\r\nfeltänkta skattebelastningar, tappar i\r\nkonkurrenskraft, minskar också möjligheterna till\r\nproduktion av elkraft genom den energieffektiva\r\nkraftvärmemetoden.</pre><pre>Tack för ordet, fru talman!</pre><pre>Anf. 117  HARALD BERGSTRÖM (kds):</pre><pre>Fru talman! Det behöver inte upprepas att vi just\r\nnu har det besvärligt på arbetsmarknaden i vårt\r\nkära fosterland. Jag skall inte närmare gå in på\r\norsakerna, utan dem får historikerna så småningom\r\nnärmare ta reda på. De skall ju också ha något att\r\ngöra.</pre><pre>Vi har en hög arbetslöshet. Ungefär 6 % är mycket.\r\nOm man försöker finna något positivt i situationen,\r\narbetslösheten till trots med all den vånda som den\r\nsprider hos de drabbade, har vi dock 94 % av\r\nbefolkningen i arbete, dvs. 94 personer av 100 är\r\nsysselsatta.</pre><pre>Vad jag vill säga med detta är att vi måste försöka\r\nse möjligheter i svårigheterna. För någon dag sedan\r\nhörde jag en kommentar från Karlskoga, tror jag\r\ndet var, att man aldrig hade startat så många nya\r\nföretag som man gör nu efter bekymren inom\r\nBoforskoncernen. Nöden är uppfinningarnas\r\nmoder. Återigen besannas detta gamla ordspråk.\r\nDet som nu är den stora faran är att drabbas av\r\npassivitet. Nej, låt oss i stället vara positiva och\r\nsöka möjligheter i situationen.</pre><pre>Nu är inte arbetsmarknadsministern här. Jag hade\r\nhoppats få komma in i den rundan när jag skrev\r\nmitt anförande. Men jag vill ändå ställa en fråga\r\nhuruvida det inte i nuvarande läge kunde vara\r\nbefogat att inrätta en slags kristelefoncentral eller\r\nliknande, inte för att i första hand utgöra klagomur,\r\nutan för att hjälpa oroliga människor att se de\r\nmöjligheter som ändå finns. Jag har mött\r\nhopplösheten hos drabbade, som utöver sin rädsla\r\noch sina frågor inte ens kan komma i kontakt med\r\nnågon som kan ge ett adekvat svar till dem. Hur\r\nvore det med en telefon/brevcentral med uppdrag\r\noch förmåga att lotsa människor rätt i den ofta så\r\nsvåra byråkratin?</pre><pre>Det arbetsmarknadspolitiska avsnittet i\r\nbetänkandet som vi debatterar finns på sid 50--74\r\nsamt i AU:s yttrande som bilaga 14. Jag vill peka på\r\ndet anslag av okuvlighet som propositionen andas,\r\nen okuvlighet som säger: Vi skall klara detta svåra\r\nläge. Här vill jag också ge en eloge till\r\nSocialdemokraterna för deras stora envishet när\r\ndet gäller att bekämpa arbetslöshetens gissel.\r\nSenast den envisheten stack fram var just vid\r\nkrisuppgörelsen.</pre><pre>Efter att ha sagt detta måste jag dock uttrycka min\r\nförundran över hur dåligt underbyggda den långa\r\nraden av s-motioner om satsningarna i länen tycks\r\nvara. Jag har inte kollat alla. Men en kontroll av\r\nÖrebro län ger följande vid handen: Av 36\r\nuppräknade vägprojekt är två avslutade, elva\r\nprojekt är pågående, nio finns inte ens med i\r\nVägverkets prioritering, tre är under projektering,\r\nfyra är startklara varav tre är finansierade, tre finns\r\nmed i en behovsinventering som sträcker sig långt\r\nfram i tiden och ett projekt hör inte ens till Närke,\r\nutan det hör hemma i Värmland.</pre><pre>Hälften av de uppräknade projekten är färdiga eller\r\ni gång. Av de resterande måste Vägverket\r\nbestämma sig för vad man vill.</pre><pre>Nog borde väl träffsäkerheten vara bättre. Detta\r\nbetyder ju att, som det verkar, kampanjen mot\r\nKommunikationsdepartementet för att det inte\r\nblivit ''knappt en tummetott'' av allt talet om\r\ninfrastrukturens årtionde, inte har något fog för sig.\r\nNej, fru talman, sanningen är att det nu satsas tre\r\ngånger så mycket på väg-  och järnvägsbyggen som\r\ndet gjordes under de sista socialdemokratiska\r\nregeringsåren, dvs. att det satsas mellan 12 000 och\r\n13 000 miljoner kronor under innevarande\r\nbudgetår. Eller glömde man från socialdemokratisk\r\nsida att kontrollera vad som har hänt när man\r\nkopierade motionerna från maj månad i våras?</pre><pre>Den under våren beslutade ungdomspraktiken för\r\nungdomar mellan 18 och 25 år har blivit just den\r\nstora åtgärd som vi hoppades. Vid november\r\nmånads utgång var 74 000 ungdomar verksamma på\r\ndetta sätt i arbetslivet. I dag är det nästan 80 000.\r\nDen uppmjukning av reglerna för\r\nungdomspraktiken och den förlängning av åtgärden\r\nsom föreslås i proposition 50 fyller, vad jag kan\r\nförstå, ett verkligt behov.</pre><pre>Den nya åtgärd som föreslås, arbetslivsutveckling,\r\nhoppas jag skall innebära en lika välmotiverad\r\nåtgärd för andra åldersgrupper. Den goda tanken är\r\natt den arbetslöse, i stället för att hamna i en för\r\nmånga förödande passivitet, skall kunna behålla\r\nkontakten med arbetslivet samtidigt som något\r\nnyttigt kan uträttas för arbetslöshetsersättningen.</pre><pre>Det är inte lätt att vara arbetsförmedlare i dessa\r\ntider. Att någon anvisning i den stora mängden kan\r\nslå fel för den enskilde, måste vi ha fördrag med,\r\nsamtidigt som personalen på arbetsförmedlingarna\r\nlär sig att hantera de nya åtgärderna.</pre><pre>Fru talman! I krisuppgörelsen mellan regeringen\r\noch oppositionen fanns förslaget om att minska\r\nantalet semesterdagar med två. Vi kristdemokrater\r\nser det som ett rättvisekrav att de avtalsbärande\r\nparterna tar sitt ansvar och kommer överens om\r\nmotsvarande minskning inom sina resp.\r\navtalsområden.</pre><pre>Fru talman! Innan jag slutar mitt anförande vill jag\r\npåtala en detalj som jag tror\r\nArbetsmarknadsverket bör ta sig en titt på. Låt mig\r\ngenom ett exempel belysa vad jag avser.</pre><pre>En liten målarfirma måste på grund av arbetsbrist\r\nreducera antalet anställda. LAS-reglerna innebär\r\ndå oftast att de senast anställda får gå. Under\r\növerhettningen före tvärstoppet i\r\nbyggverksamheten var de som skulle avskedas ofta\r\ninte de verkligt duktiga yrkesmännen. Nu står de\r\nalltså till arbetsmarknadens förfogande. De kan då\r\nbli anvisade beredskapsarbete. I mitt exempel är\r\ndet hemmakommunen som i egenregi skall utföra\r\nunderhållsarbete på ett antal fastigheter. Dessa\r\nberedskapsarbetande arbetslösa kan då slå ut sina\r\ntidigare arbetskamrater i arbetslöshet. Det sker\r\ngenom att det blir billigare för kommunen att få\r\nberedskapsarbetarna att göra jobbet än vad\r\nmålerifirmans entreprenad skulle kosta. En\r\növersyn av dessa regler tycks mig vara nödvändig.</pre><pre>Nu är inte Ingela Thalén i kammaren, men jag\r\nskulle vilja rikta en fråga till henne. Det talas\r\nmycket om att man skall få människor i\r\nsysselsättning, vilket är oerhört viktigt. Min\r\nerfarenhet, efter många år i yrkeslivet, även som\r\negenföretagare, är att det inte är så svårt att få saker\r\noch ting producerade. Men att få dem sålda är\r\ndäremot ofta ganska svårt. Vi har i dag inte något\r\nefterfrågetryck. Hur vill Socialdemokraterna få till\r\nstånd ett efterfrågetryck utan att för den skull få en\r\ngalopperande inflation?</pre><pre>Fru talman! Med det anförda vill jag yrka bifall till\r\nmom. 8--27 i hemställan i finansutskottets\r\nbetänkande 1, dvs. de moment som berör\r\narbetsmarknadspolitiken.</pre><pre>Anf. 118  ROBERT JOUSMA (nyd):</pre><pre>Fru talman! Sverige lider i dag egentligen av två\r\nstora brister. Den ena är bristen på pengar och\r\nkapital. Den andra är, delvis som en följd av den\r\nförsta, bristen på riktigt arbete, inte sysselsättning.\r\nSysselsättning har vi nämligen lyckats skapa en hel\r\ndel genom diverse offentliga sektorer och genom en\r\nmängd konstiga utbildningslinjer som finns en här\r\noch en där.</pre><pre>När jag inte berikar kammaren med min närvaro är\r\njag byggare i det civila, om jag får uttrycka mig på\r\ndet sättet. Jag har arbetat både med nyproduktion\r\noch med reparation och om-  och tillbyggnad. Ett\r\nstort problem som man alltid märker när man\r\nansluter till befintliga ledningar är att dessa\r\nledningar är av mycket skiftande kvalitet. I många\r\nfall är de helt slut, men det finns inte några pengar\r\nför att åtgärda detta.</pre><pre>Därför har jag väckt en motion där jag begär\r\npengar till räntesubventioner just för ROT-\r\nåtgärder vid stamsaneringar i fastigheter och för\r\növersyn av ledningar ute på gata och mark.</pre><pre>Jag måste faktiskt säga att jag nog litet grand hade\r\ntrott på Socialdemokraterna i detta fall. De brukar\r\ntycka om sådana saker, och de har många gånger\r\npläderat för dem. Men det blev inte så mycket stöd\r\nfrån dem. Det tycker jag i och för sig är synd,\r\neftersom det läggs ut otroligt mycket pengar på\r\narbetsförmedling och kurser hit och dit -- AMS,\r\nAMU och allt vad det heter -- i stället för att skapa\r\nvaraktig sysselsättning. Varaktig sysselsättning\r\ninnebär naturligtvis även att många unga kan\r\nkomma ut i arbetslivet och få riktiga jobb, vilket är\r\nmycket viktigt. Det vore bra om detta så\r\nsmåningom även kunde kombineras med ett\r\nlärlingssystem.</pre><pre>Jag skall vara mycket kortfattad och yrkar därför\r\nbifall till reservation 24, vilket tidigare har gjorts,\r\nmen det kan inte skada att göra det en gång till.</pre><pre>Anf. 119  HANS GÖRAN FRANCK (s):</pre><pre>Fru talman! Det föreslås en dramatisk minskning av\r\nu-hjälpen. Det är mycket smärtsamt att ett sådant\r\nbeslut skall fattas av riksdagen strax före jul. Den\r\nekonomiska krisen drabbar de fattiga länderna med\r\nförödande kraft. Alla jämförelser med den rika\r\nvärlden blottlägger inte bara de väldiga klyftorna\r\nutan också att de växer dramatiskt i den\r\nekonomiska världskrisens spår.</pre><pre>Det föreslås besparingar på u-hjälpen med 1 500\r\nmiljoner kronor per år för tiden 1993--1997. Från\r\nförhandlingarna om krisuppgörelsen rapporterades\r\natt nedskärningen skulle begränsas till 0,8 miljarder\r\nkronor per år, dvs. 700 miljoner kronor mindre i\r\nstället för ursprungligen angivna 1,5 miljarder\r\nkronor.</pre><pre>I slutomgången inträffade något som medförde att\r\nminskningen fastställdes till 1,5 miljarder kronor.\r\nNågon tillfredsställande förklaring till dessa\r\nomkastningar i förhandlingarna har inte lämnats.\r\nDet faktum att BNI sjunker, kan inte förklara\r\nförändringar i nominella belopp.</pre><pre>Som redan har angetts i dagens debatt, betyder den\r\nlägre kronkursen, efter beslutet om flytande eller\r\nfri växelkurs, att värdet av det svenska biståndet\r\nblir lägre än tidigare, omkring 1 miljard av det\r\ntotala anslaget.</pre><pre>En urholkning av biståndsnivån sker också genom\r\ndet i och för sig viktiga östbiståndet och genom\r\nflyktinghjälpen. Men kostnaderna för hjälpen bör i\r\nframtiden inte drabba de fattiga länderna.</pre><pre>Jag anser att det vore av stort värde om u-hjälpen\r\nkunde ligga på oförändrad nivå. I vart fall bör en\r\neventuell besparing på u-hjälpen göras väsentligt\r\nmindre än den som nu föreslås.</pre><pre>SIDA:s styrelse varnade i en skrivelse till\r\nregeringen och sade att det finns en risk att Sveriges\r\nbeslut kan få en internationell kedjeeffekt, med\r\nallvarliga konsekvenser för det totala biståndets\r\nomfattning. Jag instämmer i detta uttalande.</pre><pre>Till skillnad från utskottet anser jag att en eventuell\r\nminskning av u-hjälpen endast skall vara tillfällig,\r\ndvs. att den skall begränsas till ett budgetår.</pre><pre>Jag är inte nöjd vare sig med regeringens\r\nståndpunkt, att återgå till enprocentsmålet ''så\r\nsnart Sveriges ekonomi tillåter'', eller med\r\nutskottets ställningstagande, ''så snart det akuta\r\nfinansiella läget tillåter''. Båda dessa formuleringar\r\nkan leda till oacceptabla tolkningar om tidpunkten.\r\nDet finns inte någon anledning att fatta beslut för\r\nmer än ett år. Därefter får situationen prövas.</pre><pre>Jag anser att det är nödvändigt att finna nya\r\nlösningar som snabbt återställer enprocentsmålet.</pre><pre>Det norska Stortinget fattade nyligen beslut om att\r\nta bort en helgdag. Sverige bör följa exemplet att ta\r\nbort en helgdag när påföljande dag är en klämdag,\r\nsom ofta blir arbetsfri. Dagen bör bli en symboldag\r\nför hela svenska folkets uppslutning kring u-\r\nhjälpen till de fattiga folken i världen.</pre><pre>Det är nödvändigt att finna vägar att avgifts-  eller\r\nskattebelägga uppenbar lyxkonsumtion.\r\nMinskningen av beslutade försvarskostnader, vid\r\nfullt genomslag rör det sig om endast 1,2 miljarder,\r\när alltför liten.</pre><pre>En majoritet i riksdagen beslutade i våras att öka\r\nförsvarskostnaderna med 7,3 miljarder under en\r\nfemårsperiod. Sverige och Turkiet var de enda\r\nländer i Europa som ökade försvarskostnaderna på\r\ndetta väsentliga sätt.</pre><pre>Det är viktigare att Sverige uppfyller\r\nenprocentsmålet för u-hjälpen än att\r\nförsvarskostnaderna tillåts öka väsentligt.</pre><pre>Jag kan därför inte stödja utskottets hemställan i\r\ndenna del utan har ett särskilt yttrande om avslag.</pre><pre>Anf. 120  JOHN BOUVIN (nyd):</pre><pre>Fru talman! Riksdagsledamöter! Det är dags att för\r\nomväxlings skull litet grand tala klarspråk.\r\nIngenting av det vi här i dag har debatterat leder ju\r\nnågon vart.</pre><pre>Är ni medvetna om att vi i dag har en statsskuld på\r\n1 100 miljarder? Det rör sig om en 13 mil hög stapel\r\nav tusenlappar. Är ni medvetna om detta? Ni\r\nverkar inte vara det.</pre><pre>Vet ni om att vi lånar 400 miljoner per dygn för att\r\nhålla denna gryta kokande? Det gäller oss som\r\nsitter med här. Tyvärr är det inte så många kockar.\r\nDärför blir det väldigt många miljoner per person\r\nsett till oss som finns här i kammaren just nu.</pre><pre>Detta är skrämmande. När vi vet hur dåligt läget är,\r\nmåste vi göra någonting.</pre><pre>Budgetunderskottet förra budgetåret uppgick till\r\n80 miljarder. Nästa år blir det kanske fråga om 200\r\nmiljarder. Då undrar jag: Hur skall denna kaka\r\nräcka till? Det fungerar ju inte. Förra året krävde\r\n70 miljarder så stor del av kakan som framgår av\r\nden bild som jag här visar upp. Hur skall vi greja\r\ndetta? Är det inte dags för oss här att vakna? Om\r\nvi inte gör det, blir det kanske så som man kan läsa\r\nom i dagens Expressen. Sverige liknas vid Titanic.\r\nSverige håller på att sjunka. De som driver skutan,\r\nCalle och Ingvar, ses slita åt var sitt håll. Men vi kan\r\ninte fortsätta på detta sätt.</pre><pre>Är det då fel av mig att säga följande? Nu måste vi\r\ni denna kammare, och även andra som kommer hit,\r\nfaktiskt mangrant ställa upp. Det kan vi bara göra\r\npå ett enda sätt. Vi talar många gånger om den enda\r\nvägen eller om den tredje vägen. Men för att vi skall\r\nfå fart på skutan igen måste vi kasta prestigen åt\r\nsidan. Det är nummer ett. På det sättet kanske vi\r\nfår upp skutan igen. Vidare glömmer vi detta med\r\npartitillhörigheten. Därmed går det kanske ännu\r\nbättre. När vi har gjort det lägger vi korten på\r\nbordet och ser hur vi har stökat till det. Vi inser då\r\natt det under de senaste 20--30 åren har gått snett --\r\ndet har det ju gjort.</pre><pre>Skall jag ha någon heder av att sitta med i denna\r\nkammare, är det dags att börja jobba för dessa\r\nsaker. Vi kan inte sitta här och bara mygla. Det är\r\nju vad vi håller på med.</pre><pre>All right, inser ni att detta har skett -- för det har\r\nskett? Om ni gör det, kan vi kanske börja göra\r\nsaker och ting. Exempelvis gäller det att drastiskt\r\nsänka räntan. Vidare gäller det ett pris-  och\r\nlönestopp.</pre><pre>Sedan en annan sak. Om man skall börja vidta\r\nåtgärder, gäller det gamla ordspråket att man skall\r\nsopa rent för egen dörr. Kanske vi skall börja sopa\r\nhär inne, för vi här har roffat åt oss i åratal på\r\nskattebetalarnas bekostnad genom orättvisa\r\npensionsförmåner. Och för att inte tala om alla\r\nfallskärmsavtal! Det går faktiskt att konfiskera\r\ndessa med hjälp av avtalslagen, 36 § handelsbalken,\r\nom jag minns rätt. Det går alldeles utmärkt. Varför\r\ngörs då inte det? Nej, ni är så rädda, ja, mer eller\r\nmindre fega. Ni håller varandra i handen och är så\r\ninvolverade i detta spel.</pre><pre>Jag skulle faktiskt kunna stå här resten av kvällen\r\noch tala om åtgärder. Men risken finns då att det\r\nkommer en och annan groda, eller t.o.m. en\r\nkrokodil, utfarande. Därför är det väl lika bra att\r\nlägga av för denna gång. Men tro inte att jag\r\nkommer att glömma det här! Jag skall minsann jaga\r\ner, så det blir fart på er.</pre><pre>Jag kan upplysa er om att jag håller på och\r\nundersöker Olof af Forselles-affären, och den är\r\ninte rolig. Men det är kanske där det hela började --\r\n1967--1968.</pre><pre>Ja, jag får väl önska er lycka till. Egentligen skulle\r\njag yrka på avslag. Men det vågar jag inte, för då\r\nkanske ytterligare någon nydemokrat hoppar av.</pre><pre>Vi får väl se vad som händer. Vi kör på. Jag hoppas\r\natt det blir en trevlig jul, och jag hoppas också på\r\nnya, friska takter. Tack skall ni ha!</pre><pre>Överläggningen var härmed avslutad.</pre><pre>Beslut</pre><pre>Mom. 1 (inriktningen av den ekonomiska\r\npolitiken)</pre><pre>Först biträddes utskottets hemställan med\r\ngodkännande av motiveringen i reservation 1 av\r\nHans Gustafsson m.fl. med 132 röster mot 14 för\r\nmeningsyttringen av Johan Lönnroth i\r\nmotsvarande del. 173 ledamöter avstod från att\r\nrösta.</pre><pre>Härefter bifölls utskottets hemställan med\r\ngodkännande av utskottets motivering med 178\r\nröster mot 140 för utskottets hemställan med\r\ngodkännande av motiveringen i reservation 1 av\r\nHans Gustafsson m.fl.</pre><pre>Mom. 3 (det finansiella systemet)</pre><pre>Utskottets hemställan bifölls med 179 röster mot\r\n140 för reservation 2 av Hans Gustafsson m.fl. 1\r\nledamot avstod från att rösta.</pre><pre>Mom. 4 (fullgörandegaranti)</pre><pre>Utskottets hemställan bifölls med 297 röster mot 23\r\nför reservation 3 av Bo G Jenevall.</pre><pre>Mom. 5 (en allmänhetens bankombudsman)</pre><pre>Utskottets hemställan bifölls med 178 röster mot\r\n139 för reservation 4 av Hans Gustafsson m.fl.</pre><pre>Mom. 6 (kommunerna)</pre><pre>Först biträddes reservation 5 av Hans Gustafsson\r\nm.fl. med 133 röster mot 13 för meningsyttringen\r\nav Johan Lönnroth i motsvarande del. 173\r\nledamöter avstod från att rösta.</pre><pre>Härefter bifölls utskottets hemställan med 178\r\nröster mot 139 för reservation 5 av Hans Gustafsson\r\nm.fl. 2 ledamöter avstod från att rösta.</pre><pre>Mom. 8(program för arbetsmarknadspolitikens\r\ninriktning)</pre><pre>Utskottets hemställan bifölls med 174 röster mot\r\n142 för reservation 6 av Hans Gustafsson m.fl.</pre><pre>Mom. 9(nytt system för arbetslöshetsförsäkringen\r\nm.m.)</pre><pre>Utskottets hemställan biföllsmed 299 röster mot 20\r\nreservation 7 av Bo G Jenevall.</pre><pre>Mom. 11(arbetslivsutveckling)</pre><pre>Utskottets hemställan bifölls med 295 röster mot 21\r\nför reservation 8 av Bo G Jenevall.</pre><pre>Mom. 15(arbetsmarknadsutbildning inom det\r\nreguljära utbildningsväsendet)</pre><pre>Utskottets hemställan bifölls med 294 röster mot 21\r\nför reservation 10 av Bo G Jenevall.</pre><pre>Mom. 23(antalet semesterdagar)</pre><pre>Utskottets hemställan bifölls med 300 röster mot 13\r\nför meningsyttringen av Johan Lönnroth i\r\nmotsvarande del.</pre><pre>Mom. 25(konjunkturanpassad arbetstid)</pre><pre>Utskottes hemställan bifölls med 299 röster mot 20\r\nför reservation 13 av Bo G Jenevall.</pre><pre>Mom. 26(krispolitikens effekter på kvinnors\r\narbetsförhållanden)</pre><pre>Utskottets hemställan bifölls med 305 röster mot 12\r\nför meningsyttringen av Johan Lönnroth i\r\nmotsvarande del.</pre><pre>Mom. 27(regionala sysselsättningsprogram)</pre><pre>Först biträddes reservation 14 av Hans Gustafsson\r\nm.fl. med 120 röster mot 20 för utskottets\r\nhemställan med den ändring däri som föranleddes\r\nav bifall till motionerna Fi51 av Magnus Persson\r\nm.fl. och Fi75 av Axel Andersson m.fl. 178\r\nledamöter avstod från att rösta.</pre><pre>Härefter bifölls utskottets hemställan med 179\r\nröster mot 140 för reservation 14 av Hans\r\nGustafsson m.fl. 1 ledamot avstod från att rösta.</pre><pre>Mom. 29(allmän sjukförsäkringsavgift)</pre><pre>Först biträddes reservation 16 av Hans Gustafsson\r\nm.fl. med 134 röster mot 12 för meningsyttringen\r\nav Johan Lönnroth i motsvarande del. 172\r\nledamöter avstod från att rösta.</pre><pre>Härefter bifölls utskottets hemställan med 178\r\nröster mot 141 för reservation 16 av Hans\r\nGustafsson m.fl.</pre><pre>Mom. 31(kapitalinkomstskatt och\r\nförmögenhetsskatt)</pre><pre>Utskottets hemställan bifölls med 177 röster mot\r\n141 för reservation 18 av Hans Gustafsson m.fl.</pre><pre>Mom. 37(mervärdesskatt)</pre><pre>Först biträddes reservation 19 av Bo G Jenevall\r\nmed 30 röster mot 14 för meningsyttringen av Johan\r\nLönnroth i motsvarande del. 274 ledamöter avstod\r\nfrån att rösta.</pre><pre>Härefter bifölls utskottes hemställan med 282\r\nröster mot 23 för meningsyttringen av Johan\r\nLönnroth i motsvarande del. 11 ledamöter avstod\r\nfrån att rösta.</pre><pre>Mom. 38(bensinskatt)</pre><pre>Utskottets hemställan bifölls med 284 röster mot 25\r\nför reservation 20 av Bo G Jenevall. 9 ledamöter\r\navstod från att rösta.</pre><pre>Mom. 42(minskning av bostadssubventionerna\r\nfr.o.m. 1994)</pre><pre>Utskottets hemställan bifölls med 288 röster mot 21\r\nför reservation 21 av Bo G Jenevall. 11 ledamöter\r\navstod från att rösta.</pre><pre>Mom. 43(minskning av bostadssubventionerna\r\nfr.o.m. 1993)</pre><pre>Utskottets hemställan bifölls med 302 röster mot 14\r\nför meningsyttringen av Johan Lönnroth i\r\nmotsvarande del. 1 ledamot avstod från att rösta.</pre><pre>Mom. 47(utbyggnad och tidigareläggning av\r\ninfrastrukturprojekt)</pre><pre>Utskottets hemställan bifölls med 161 röster mot\r\n158 för reservation 22 av Per-Ola Eriksson m.fl.</pre><pre>Mom. 48(övriga infrastrukturfrågor)</pre><pre>Utskottets hemställan bifölls med 176 röster mot\r\n140 för reservation 23 av Hans Gustafsson m.fl.</pre><pre>Mom. 50(ROT-program för va-nätet)</pre><pre>Utskottets hemställan bifölls med 287 röster mot 32\r\nför reservation 24 av Bo G Jenevall.</pre><pre>Mom. 52(bistånd m.m.)</pre><pre>Först biträddes reservation 25 av Bo G Jenevall\r\nmed 27 röster mot 26 för meningsyttringen av Johan\r\nLönnroth i motsvarande del. 264 ledamöter avstod\r\nfrån att rösta.</pre><pre>Härefter bifölls utskottets hemställan med 297\r\nröster mot 20 för reservation 25 av Bo G Jenevall.\r\n3 ledamöter avstod från att rösta.</pre><pre>Mom. 68(hemspråksundervisningen)</pre><pre>Utskottets hesmtällan bifölls med 298 röster mot 20\r\nför reservation 28 av Bo G Jenevall.</pre><pre>Mom. 70(presstöd och organisationsstöd)</pre><pre>Utskottets hemställan bifölls med 299 röster mot 20\r\nför reservation 30 av Bo G Jenevall.</pre><pre>Mom. 71(näringspolitikens inriktning)</pre><pre>Utskottets hemställan bifölls med 177 röster mot\r\n141 för reservation 31 av Hans Gustafsson m.fl. 1\r\nledamot avstod från att rösta.</pre><pre>Mom. 73(förvaltningsbolag för de statliga\r\nföretagen)</pre><pre>Utskottets hemställan bifölls emd 179 röster mot\r\n140 för reservation 32 av Hans Gustafsson m.fl.</pre><pre>Mom. 75(underleverantörsprogram)</pre><pre>Utskottets hemställan bifölls med 180 röster mot\r\n139 för reservation 33 av Hans Gustafsson m.fl.</pre><pre>Mom. 78(ekonomisk brottslighet)</pre><pre>Utskottets hemställan bifölls med 178 röster mot\r\n141 för reservation 34 av Hans Gustafsson m.fl.</pre><pre>Mom. 79(skuldsaneringslag)</pre><pre>Utskottets hemställan bifölls med 178 röster mot\r\n141 för reservation 35 av Hans Gustafsson m.fl. 1\r\nledamot avstod från att rösta.</pre><pre>Övriga moment</pre><pre>Utskottets hemställan bifölls.</pre><pre>(Applåder)</pre><pre>Beslut om samlad votering</pre><pre>På förslag av talmannen medgav kammaren att de\r\npå föredragningslistan återstående ärendena,\r\nfinansutskottets betänkande FiU9,\r\nnäringsutskottets betänkanden NU11 och NU20\r\nsamt jordbruksutskottets betänkanden JoU11 och\r\nJoU10, fick avgöras i ett sammahang sedan\r\ndebatten i dessa ärenden avslutats.</pre><pre>Ajournering</pre><pre>Kammaren beslöt kl. 18.24 att ajournera\r\nförhandlingarna till kl. 19.15 för middagsuppehåll.</pre><pre>\r\nÅterupptagna förhandlingar</pre><pre>Förhandlingarna återupptogs kl. 19.15.</pre><pre>8 §  Avbrytande av det pensionsanknutna\r\npremiegrundande allemanssparandet</pre><pre>Föredrogs</pre><pre>finansutskottets betänkande</pre><pre>1992/93:FiU9 Avbrytande av det pensionsanknutna\r\npremiegrundande allemanssparandet (prop.\r\n1992/93:133).</pre><pre>Anf. 121  JOHAN LÖNNROTH (v):</pre><pre>Herr talman! ''Till den som har skall vara givet'', lär\r\ndet stå någonstans i Bibeln.</pre><pre>Det är möjligt att det är juridiskt tveksamt att lägga\r\nfram ett sådant förslag som jag har lagt fram i\r\nfinansutskottet, dvs. att inte betala ut någonting\r\nalls. Men efter de beslut som denna kammare\r\nfattade för 45 minuter sedan, där man bröt en lång\r\nrad löften, givna under valrörelsen och vid andra\r\ntillfällen, till grupper som är mycket svagare\r\nekonomiskt än den genomsnittlige\r\nallemansspararen, känns det inte det minsta tungt\r\natt stå fast vid förslaget i finansutskottet.</pre><pre>Med det yrkar jag bifall till min meningsyttring.</pre><pre>Anf. 122  KJELL ERICSSON (c):</pre><pre>Herr talman! Det har talats mycket om krispaket\r\nunder dagen, och detta betänkande har också\r\nkommit till i krispaketens spår. Det finns egentligen\r\ninte så mycket att orda om det.</pre><pre>Orsaken till att det premiegrundande sparandet nu\r\navbryts är överenskommelsen mellan regeringen\r\noch Socialdemokraterna.</pre><pre>Avbrytandet innebär att insättning som görs på\r\npremiegrundande konto inte skall berättiga till\r\nnågon premie efter den 6 november. Utskottet\r\nanser, i motsats till Johan Lönnroth, att det är\r\nrimligt att det sparande som har skett fram till\r\navbrytandet skall ge rätt till en proportionell\r\npremie. Hur den premien skall beräknas och vilka\r\nvillkor i övrigt som skall gälla kommer att bli\r\nföremål för ytterligare beredning.</pre><pre>Det finns ett villkor för att få sparpremien - det står\r\nfast redan nu - och det är, att för att sådan rätt skall\r\nföreligga skall behållningen på det\r\npremiegrundande kontot den 6 november stå kvar\r\ntill dess att premien tillförs kontot. Det här kravet\r\nomfattar endast bruttoinsättningar som gjorts\r\nunder den förkortade sparperioden på högst 2 400\r\nkr.</pre><pre>Det finns andra frågor som har samband med\r\navbrytandet som behöver övervägas ytterligare,\r\noch regeringen återkommer senare med förslag på\r\ndet området.</pre><pre>Regeringen kommer också att ta upp frågan om de\r\nsom inte har deltagit i det premiegrundande\r\nsparandet skall få del av de förutvarande\r\nlöntagarfondernas medel. Föredragande statsrådet\r\nanser dock att det är mindre sannolikt, med tanke\r\npå den begränsade omfattning som\r\npremietilldelningen kan förväntas få i och med att\r\nsparandet nu avbryts i förtid.</pre><pre>Förslaget till avbrytande har alltså kommit till stånd\r\nefter uppgörelsen mellan regeringen och\r\nSocialdemokraterna. Utskottet konstaterar därför\r\natt det är befogat att avbryta sparandet. Det är\r\nockså rimligt att de som har deltagit i sparandet\r\nskall få tillgodoräkna sig en premie för det sparande\r\nsom skett fram till avbrytandet.</pre><pre>Herr talman! Jag vill därför yrka bifall till utskottets\r\nförslag och avslag på meningsyttringen från\r\nVänsterpartiet.</pre><pre>Anf. 123  SONIA KARLSSON (s):</pre><pre>Herr talman! I detta ärende finns det skäl att gå litet\r\nbakåt i tiden. I våras, när riksdagen behandlade\r\nfrågan om införandet av det premiegrundande\r\nallemanssparandet, var vi socialdemokrater mycket\r\nkritiska mot förslaget, och vi röstade emot. Vi\r\nreserverade oss också till förmån för vår motion,\r\nsom innebar avslag på propositionen.</pre><pre>I den överenskommelse om krispaketet som\r\nträffades i september mellan regeringen och oss\r\nsocialdemokrater ingick att det premiegrundande\r\nallemanssparandet skulle avbrytas. Det var\r\nfullkomligt självklart att så skulle ske.</pre><pre>Det första krispaketet kom till för att stärka de\r\noffentliga finanserna. Detta skedde bl.a. genom\r\nbesparingar i sjukförsäkringen, sänkning av\r\npensionsbeloppet med 2 % m.m. Att i det läget\r\nsamtidigt säga till de människor som drabbas av\r\ndessa försämringar att staten samtidigt har råd att\r\nfortsätta att dela ut 5 miljarder kronor i generösa\r\nsparpremier till dem som har råd och möjlighet att\r\nspara i aktier, vore naturligtvis fullkomligt\r\noacceptabelt.</pre><pre>Vi var emot när sparpremierna infördes, och vi är\r\nnu mycket nöjda med att de upphör.</pre><pre>Jag ber att få yrka bifall till hemställan i\r\nfinansutskottets betänkande nr 9.</pre><pre>Anf. 124  KJELL ERICSSON (c):</pre><pre>Herr talman! Skall man gå bakåt i tiden, finns det\r\nmycket att säga om löntagarfonder och de debatter\r\nsom vi många gånger har haft här om inrättande,\r\nom användning och om avveckling. Man kan också\r\nfråga sig hur dessa pengar togs in och vad det har\r\nbetytt för företag som har gått miste om pengarna\r\noch därmed investeringar under årens lopp.</pre><pre>Det finns alltså mycket att säga, men jag skall inte\r\ngå in i en ny debatt. Jag konstaterar bara att vi\r\navbryter det här sparandet på grund av\r\növerenskommelsen mellan Socialdemokraterna\r\noch regeringen.</pre><pre>Anf. 125  SONIA KARLSSON (s):</pre><pre>Herr talman! Jag håller med om att det finns\r\nmycket att diskutera. I våras var alltså vi\r\nsocialdemokrater mycket emot att detta sparande\r\ninfördes. Det är bra att det revs upp genom\r\nuppgörelsen. Det var ett av de viktiga inslagen i\r\nförutsättningarna för att det över huvud taget skulle\r\nbli en krisuppgörelse.</pre><pre>Vi är för dagen överens, herr talman, och jag är\r\nmycket nöjd med förslaget till beslut.</pre><pre>Överläggningen var härmed avslutad.</pre><pre>(Beslut fattades efter 12 §.)</pre><pre>9 §  Ändringar i kärntekniklagen, m.m.</pre><pre>Föredrogs</pre><pre>näringsutskottets betänkande</pre><pre>1992/93:NU11 Ändringar i kärntekniklagen, m.m.\r\n(prop. 1992/93:98).</pre><pre>Anf. 126  BENGT DALSTRÖM (nyd):</pre><pre>Herr talman! Vår framtida energiförsörjning och\r\nmöjligheterna att göra energi till en stor exportvara\r\nborde medverka till att ge beslutande politiker en\r\nmer positiv syn på utvecklingen av kärnkraften i\r\nSverige.</pre><pre>Trots en miljöhysterisk politik och massmedias\r\nskrämselpropaganda visar en färsk SIFO-\r\nundersökning, som publicerades i går, att\r\nmerparten, dvs. 53 %, av svenska folket anser att\r\nkärnkraften skall användas efter år 2010.</pre><pre>Vi vet också, att om en avveckling av kärnkraften\r\nkommer till stånd år 2010, innebär det en enorm\r\nkapitalförstöring. Varför? Jo, vi avstår då i\r\nrealiteten från att producera elenergi till halva\r\nkostnaden - jämfört med dagens elpris.</pre><pre>Vad skulle inte det betyda för svensk industri, att\r\näven framdeles kunna utnyttja energi till ett mycket\r\nlägre pris än det man arbetar med i dag?</pre><pre>Med de här allmänna funderingarna som bakgrund\r\nvill jag ta upp frågan om 6 § i kärntekniklagen - och\r\nvår motion i ärendet om denna s.k.\r\ntankeförbudslag. Såväl moderater som\r\nfolkpartister har tidigare motionerat i frågan. I en\r\naktuell moderat motion har man uttryckt sig\r\nmycket kritiskt till bestämmelserna i 6 §. Där sägs\r\nbl.a.: ''Ingen får utarbeta konstruktionsritningar,\r\nberäkna kostnader, beställa utrustning eller vidta\r\nandra sådana förberedande åtgärder i syfte att inom\r\nlandet uppföra en kärnkraftsreaktor''.</pre><pre>Även om dessa bestämmelser formellt inte\r\nutesluter forskning och utveckling inom\r\nkärnkraftsområdet, måste de självklart påverka\r\narbetet också med att utveckla möjlig bättre\r\nsäkerhet och funktion i de redan nu etablerade\r\nkärnkraftverken.</pre><pre>Observera! I den framlagda propositionen införs\r\ntill yttermera visso ett skärpt straffansvar för brott\r\nmot 6 § kärntekniklagen, vilket också kritiseras i\r\nden moderata motionen.</pre><pre>Utredningen om översyn av\r\nkärntekniklagstiftningen har också tidigare\r\nföreslagit att de här aktuella bestämmelserna, om\r\nexempelvis straffansvar och åtalsanmälan, skall\r\navskaffas. Regeringen har inte i propositionen\r\nberört utredningens förslag i denna del.</pre><pre>Herr talman! Oavsett om kärnkraften kommer att\r\navvecklas senast år 2010 eller inte, är det enligt min\r\noch partiets synpunkt oförsvarligt - såväl ur\r\ndemokratisk som ekonomisk synvinkel - att genom\r\nen lagstiftning försvåra forskning och utveckling av\r\nkärnkraften i Sverige. Ett beslut om att avskaffa 6 §\r\ni lagen om kärnteknisk verksamhet skulle gagna\r\nsåväl säkerheten i våra kärnkraftverk som vår\r\nframtida, miljöanpassade energiförsörjning.</pre><pre>Jag yrkar därför bifall till såväl Ny demokratis\r\nmotion N40 som den moderata motionen N36.</pre><pre>Anf. 127  ROLF L NILSON (v):</pre><pre>Herr talman! Jag skall först något kommentera\r\nBengt Dalströms inlägg. Han säger sig tillhöra ett\r\nparti som har sina fötter förankrade i verkligheten.\r\nJag kan lägga till att man har huvudet djupt begravt\r\ni sanden, som strutsen. Man ser alltså inte den\r\nverklighet som är förknippad med el producerad\r\ngenom kärnkraft.</pre><pre>Bengt Dalström säger att en avveckling av den\r\nsvenska kärnkraften är ett enormt slöseri, därför att\r\ndet hindrar svensk industri från att tillgodogöra sig\r\nbillig kärnkraftsel till låga priser. Antingen är Bengt\r\nDalström dåligt underrättad, eller också står han\r\nhär och talar mot bättre vetande.</pre><pre>Tanken är att elmarknaden skall\r\ninternationaliseras. El skall säljas på en marknad\r\ntill det pris man kan få ut. Jag har svårt att tänka\r\nmig att svenska elproducenter skulle vara så\r\nfosterländska att de sålde billig el till svenska\r\nföretag därför att de är svenska, om de skulle kunna\r\nfå högre priser - vilket jag förutsätter att de\r\nkommer att kunna få - ute i Europa för samma\r\nprodukt. Det vore företagsekonomiskt vansinne,\r\noch jag tror inte att de kommer att syssla med det.</pre><pre>Det är en upprörande förvanskning av verkligheten\r\nnär man kallar 6 § för en tankeförbudslag. Detta\r\nvet Bengt Dalström och Moderaterna. Detta är\r\ningen förbudslag. Den inskränker inte rätten att\r\ntänka. Den inskränker rätten att göra sådana\r\nförberedelser som, genom att stora kostnader läggs\r\npå projektering av framtida\r\nkärnkraftsanläggningar, kan användas som\r\nutpressning eller argument för att bygga nya sådana\r\nanläggningar.</pre><pre>Som Bengt Dalström och Moderaterna vet, är det\r\nolagligt att uppföra nya kärnkraftsanläggningar i\r\nSverige. Det är alltså att planera brott. Jag har svårt\r\natt tänka mig att Moderaterna och nydemokraterna\r\nskulle vilja tillåta planering av bankrån, därför att\r\nbankrån möjligtvis kan bli lagligt i framtiden.</pre><pre>I förslaget till ändringar av kärntekniklagen finns\r\nen del ändringar som vi tycker är positiva.</pre><pre>Det är ett förtydligande när det gäller förbudet att\r\nlagra kärnkraftsavfall i Sverige. Det är bra att ett\r\nsådant förtydligande görs.</pre><pre>Det finns brister i lagen. Det gäller tillstånden att\r\ndriva kärnkraftsanläggningar. Som det är nu finns\r\ndet inget förbud mot att driva kärnkraftsaggregat\r\nefter 2010. Det finns beslut i form av\r\növerenskommelser mellan tre partier bekräftade\r\ngenom riksdagsbeslut. Dessa är i sin tur bekräftade\r\ngenom regeringsdeklarationer.</pre><pre>Det borde vara tillräckligt att det finns sådana\r\nuttalanden om att den svenska kärnkraften skall\r\nvara avvecklad år 2010. Tyvärr är det inte\r\ntillräckligt för kärnkraftsindustrin. Genom sin\r\nsamarbetsorganisation Kraftsam har den markerat\r\natt den inte tar denna överenskommelse på allvar.\r\nJag tycker nog att man kan förstå det. I Svenska\r\nDagbladet från i morse framställs det ärende som vi\r\nnu diskuterar som nästan färdigbehandlat och\r\navgjort. Näringsutskottets ordförande säger - jag\r\nutgår ifrån att han talar på Moderaternas och\r\nmöjligen även på någon annans vägnar - att under\r\ndenna period - dvs. med den regeringskonstellation\r\nvi har i dag - ligger man lågt i energifrågan och gör\r\ninga ansträngningar för att riva upp beslutet om\r\navveckling av svensk kärnkraft.</pre><pre>Jag tycker dock att det måste understrykas att det\r\nfinns två partier - Moderata samlingspartiet och Ny\r\ndemokrati - som programmatiskt vill driva svensk\r\nkärnkraft vidare efter år 2010. Det finns åtminstone\r\nett parti som svävar på målet - Folkpartiet - och\r\nsom har argumenterat för att år 2010 inte är ett\r\nheligt årtal, utan att man mycket väl kan tänka sig\r\nfortsatt drift. Bengt Westerberg och Hadar Cars har\r\nuttalat en sådan uppfattning.</pre><pre>Eftersom de beslut som är fattade tydligen inte är\r\ntillräckliga för att de stora elproducenterna skall ta\r\ndem på riktigt allvar, menar jag och ett antal\r\nmotionärer från andra partier att man får ett bättre\r\nskydd för och en starkare markering av\r\nkärnkraftsavvecklingen och att det är allvar genom\r\nen lagstiftning som förbjuder tillstånd att driva\r\nkärnkraftsanläggningar efter år 2010. Vi föreslår ett\r\nsådant tillägg till kärntekniklagen.</pre><pre>De s.k. ersättningsinvesteringarna har debatterats\r\ntidigare. Med ersättningsinvesteringar menas\r\nkostnadskrävande och omfattande investeringar i\r\nbefintliga kärnkraftsanläggningar. Investeringarna\r\nhar snarast karaktären av om- eller nybyggnad\r\ninnanför skalet på ett existerande kärnkraftverk.\r\nDet är en brist att det inte finns ett förbud mot\r\nsådana omfattande investeringar. Frågan har\r\nutretts och avvisats av utredaren. Nu avvisar\r\nutskottet en sådan lösning.</pre><pre>Jag erkänner att det kan vara tekniskt komplicerat\r\natt avgöra vilka investeringar som görs av rena\r\ndriftsäkerhetsskäl och vilka som är\r\nersättningsinvesteringar. Jag tror inte att det är\r\nomöjligt att lösa det problemet. Av\r\nremissinstanserna har bl.a. Greenpeace visat att en\r\nsådan lösning är tekniskt möjlig.</pre><pre>Frågan om export av kärnteknisk utrustning har\r\nvarit föremål för debatt i många sammanhang.\r\nAnledningen till att en majoritet i Sveriges riksdag\r\nhar beslutat att den svenska kärnkraften skall\r\navvecklas är att man inte bedömer att det är möjligt\r\natt driva kärnkraft på ett säkert sätt längre än till år\r\n2010. Jag menar att en logisk konsekvens av detta\r\när att vi från svensk sida inte skall exportera\r\nkärnkrafsteknologi till andra länder. Vi skall alltså\r\ninte exportera en teknik för att producera energi,\r\nsom vi själva inte tror kan fungera på ett säkert och\r\ntillfredsställande sätt.</pre><pre>Jag är medveten om att man kan hamna i\r\nsituationer då det är rimligt att exportera. Det kan\r\nt.ex. gälla åtgärder för att öka säkerheten i\r\nanläggningar som är undermåliga och där det\r\nföreligger en uppenbar risk för miljön och den\r\nkringboende befolkningen, men också för\r\nbefolkningen i andra länder. Jag tänker på en\r\nmängd dåliga anläggningar i östeuropeiska länder.\r\nDet är möjligt att det finns sådana anläggningar\r\näven i västeuropeiska länder. Sverige bör i så fall,\r\nsom en del i ett internationellt samarbete, ha\r\nmöjlighet att exportera sitt kunnande. I vissa fall\r\nkan det kanske gälla teknik, men det gäller framför\r\nallt det säkerhetskunnande som vi har i landet.</pre><pre>I dag är fem kärnkraftverk avstängda i Sverige\r\nsedan den 17 september. De är avstängda därför att\r\nman har kommit underfund med nya och oväntade\r\nbrister i säkerheten. Man bör tolka detta som att vi\r\nkan komma att råka ut för ''nya'' brister. Vi kan\r\nhamna i ett läge, där svagheterna i säkerheten är så\r\nomfattande att det inte går att driva\r\nkärnkraftverken vidare. Scenariot med en snabb\r\navveckling av kärnkraften är inte orimligt. Det\r\nbetyder att man måste avsätta medel för en\r\neventuell snabbavveckling. Ägarna av\r\nkärnkraftverken bör redovisa hur de skall kunna\r\nklara kostnaderna för olika avvecklingsalternativ,\r\näven för ett alternativ med snabb avveckling. Detta\r\när något som Annika Åhnberg tar upp i en motion,\r\nsom jag har ställt mig bakom i min meningsyttring\r\ntill näringsutskottet.</pre><pre>Med detta vill jag yrka bifall till meningsyttringen\r\npå alla punkter.</pre><pre>Anf. 128  BENGT DALSTRÖM (nyd)\r\nreplik:</pre><pre>Herr talman! Det var litet väntade kommentarer\r\nfrån Rolf Nilson när det gäller Ny demokratis\r\ninställning till kärnkraften. Den gillar han\r\nuppenbarligen inte, och det visste vi ju förut.</pre><pre>Jag är visserligen långbent, men jag är ingen struts.\r\nI motsats till Rolf Nilson tror jag på\r\nmarknadskrafterna när jag påstår att svensk\r\nkärnkraftsindustri år 2010 kan beräknas producera\r\nel till halva kostnaden jämfört med i dag. Detta\r\nmåste på ett eller annat sätt vara positivt för svensk\r\nindustri och för Sverige, oavsett om vi kan och\r\nbehöver använda kraften i Sverige eller om vi vill\r\nutnyttja den som en exportvara. Jag har därför\r\nsvårt att förstå Rolf Nilsons resonemang i det\r\navseendet. Men det ligger förmodligen en\r\nideologisk värdering i det.</pre><pre>Jag är ganska säker på att man måste ompröva det\r\ngällande beslutet om avvecklingsplanen med år\r\n2010. Tiden får utvisa om man har rätt i det\r\npåståendet i kväll och hur det blir framöver.</pre><pre>Anf. 129  ROLF L NILSON (v) replik:</pre><pre>Herr talman! Problemet när det gäller\r\nkärnkraftsindustrin och kärnkraftsproduktionen är\r\natt marknadskrafterna här inte får verka. Jag hade\r\nvarit glad om de hade fått göra det, dvs. om\r\nkärnkraften hade fått bära alla sina kostnader.\r\nKärnkraften har varit subventionerad under sitt\r\nuppbyggnadsskede, och den är framför allt\r\nsubventionerad genom att den till skillnad från all\r\nannan farlig verksamhet slipper bära hela sina\r\nförsäkringskostnader.</pre><pre>Vad alla kärnkraftsmotståndare önskar sig är en\r\nsituation med en rättvis marknad för\r\nkärnkraftselen, eftersom det skulle innebära en\r\nsnabbare avveckling av kärnkraften.</pre><pre>Det är mycket möjligt att vi får ompröva 2010, men\r\njag tror inte att det kommer att ske i den riktning\r\nsom Bengt Dalström hoppas. Förmodligen får vi\r\ngöra omprövningen i en annan riktning. Vad som\r\noroar mig mycket är att den ekonomiska och\r\ntekniskt-praktiska beredskapen att klara en\r\navveckling före 2010, om en sådan skulle bli\r\nnödvändig, är så låg, bl.a. därför att\r\nsubventioneringen av kärnkraftselen inte har gett\r\nalternativen en chans att komma in på marknaden.</pre><pre>Anf. 130  BENGT DALSTRÖM (nyd)\r\nreplik:</pre><pre>Herr talman. Rolf L Nilsson sade tidigare att vi i Ny\r\ndemokrati inte hade någon förankring i\r\nverkligheten. Men trots den upphaussning av\r\nkraven på kärnkraftssäkerhet som förekommit i\r\nseminarier samt i press, radio och TV har vi i dag\r\nmajoriteten av det svenska folket bakom oss i vår\r\nuppfattning att kärnkraften skall bibehållas till år\r\n2010 och även framöver. Jag tror inte att vi kommer\r\natt tappa mark, utan jag förlitar mig på vår syn på\r\nvad som kommer att hända år 2010.</pre><pre>Anf. 131  ROLF L NILSON (v) replik:</pre><pre>Herr talman! Frågan om kärnkraftens säkerhet är\r\nalldeles för allvarlig för att göras till föremål för\r\nnågot slags Sifo-politik - att ställningstagandet i den\r\nfrågan skall svänga efter skiftningar i opinionen.\r\nJag har inte låtit mitt arbete påverkas när det\r\nfunnits en betryggande opinion för en avveckling av\r\nsvensk kärnkraft. Man kan inte låta tillfälliga\r\nstämningar i opinionen påverka omfattande\r\ninvesteringar i ur folkförsörjningssynpunkt så\r\nstrategiska sektorer av ekonomin, utan sådana\r\ninvesteringar måste grundas på sakliga skäl.</pre><pre>Hade kärnkraften varit en ren och säker\r\nenergikälla, så hade vi välkomnat den, och den\r\nhade fått utnyttjas i det oändliga. Men problemet\r\när - vilket många inser - att detta är en\r\nsvårhanterlig energikälla. Det är mycket\r\ntvivelaktigt om man över huvud taget kan göra den\r\nså säker, att den blir acceptabel. Jag tror inte att\r\nman kan göra det eller att vi framöver kommer att\r\nfå en teknik som gör det möjligt att hantera\r\nkärnkraften på ett säkert sätt. Här uppstår\r\nkomplicerade relationer mellan teknik och\r\nmänniskor i förhållande till de ''möjliga'' olyckor\r\nsom kan uppstå och som helt enkelt är oacceptabla.</pre><pre>Förste vice talmannen anmälde att Bengt Dalström\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 132  BERTIL DANIELSSON (m):</pre><pre>Herr talman! Till grund för näringsutskottets\r\nbetänkande ligger regeringens proposition om\r\nändring i kärntekniklagen. Den ändring som\r\nföreslås innebär att det införs förbud mot att\r\nslutförvara utländskt kärnavfall i Sverige.</pre><pre>Det har rått en osäkerhet och en oro för att Sverige\r\ninte skulle kunna förhindra att utländskt kärnavfall\r\ndeponeras och slutförvaras i vårt land. Även om\r\nandra lagar reglerar markanvändning och\r\ntillståndsgivning - främst genom\r\nplanlagstiftningen - kunde det inte uteslutas att det\r\nfanns ett reellt innehåll i de framförda farhågorna.</pre><pre>I och med den nu föreslagna lagändringen täpper\r\nman till varje lucka som skulle kunna göra Sverige\r\ntill förvaringsplats för andra länders kärnavfall. Det\r\nfinns numera en uttalad avsikt från alla\r\nkärnkraftsnationer att varje land skall ta hand om\r\nsitt eget avfall. Mot den bakgrunden ligger den\r\nföreslagna lagskärpningen väl i linje med vad som\r\nallmänt händer ute i Europa.</pre><pre>Med anledning av propositionen har det väckts\r\nmotioner som inte alls har med den föreslagna\r\nlagändringen att göra. Den fråga som då uppstår är\r\nhuruvida och i vilken omfattning och form utskottet\r\nskall detaljbehandla dessa motioner. Nu har de\r\ntagits upp och behandlats i vederbörlig ordning,\r\noch i vederbörlig ordning har de också avstyrkts.</pre><pre>Vänsterpartiets motioner har sina utgångspunkter i\r\nett uttalat kärnkraftsmotstånd. Det är i och för sig\r\nföljdriktigt att partiet tar varje tillfälle i akt att föra\r\nfram sina åsikter. Det gäller förslag om en lag för\r\ntidpunkten för när kärnkraften skall vara\r\navvecklad, förbud mot ersättningsinvesteringar och\r\nförbud mot export av kärnteknisk utrustning.</pre><pre>Annika Åhnberg har i sin motion framfört krav på\r\nen alternativ modell för finansiering av en förtida\r\navveckling.</pre><pre>I likhet med tidigare ställningstaganden avstyrker\r\nutskottet dessa motionskrav, eftersom de har sin\r\nutgångspunkt i och vill framtvinga en förtida\r\navveckling. Eftersom en sådan inte är aktuellt,\r\nfinns det ingen anledning att bifalla motionerna.</pre><pre>Det har väckts två andra motioner - från Moderata\r\nsamlingspartiet respektive Ny demokrati - om att\r\nriksdagen skall upphäva 6 § i kärntekniklagen, den\r\ns.k. tankeförbudslagen.</pre><pre>Denna paragraf har varit och är fortfarande\r\nomstridd. Från moderat- och folkpartisthåll anser\r\nvi fortfarande att paragrafen bör utmönstras ur\r\nlagen. Emellertid finns det inte nu anledning att\r\ndriva frågan vidare. Propositionens huvudinnehåll\r\när att förhindra slutförvar av utländskt kärnavfall i\r\nSverige, och i propositionen berörs över huvud\r\ntaget inte frågan om 6 §. Jag anser att denna fråga\r\nbör tas upp och lösas i vidare perspektiv, varför jag\r\nstöder utskottets hemställan om avslag på dessa\r\nmotioner.</pre><pre>Herr talman! Jag vill så göra några kommentarer till\r\nvad som tidigare sagts i denna debatt.</pre><pre>Bengt Dalström pläderade självfallet för motionen\r\nmed förslag om att 6 § skall mönstras ut ur lagen.\r\nJag vill göra ett beriktigande av vad Bengt\r\nDalström sade om säkerhetsfrågorna. Han hävdade\r\natt denna paragraf i sig skulle utgöra ett hot mot\r\nsäkerheten i våra kärnkraftverk. Så är det sjävfallet\r\ninte. De bedömningar man gör när det gäller\r\nsäkerheten skall vara och är helt oberoende av all\r\nannan lagstiftning. Vi har högt ställda krav på\r\nsäkerheten i våra kärnkraftverk. Den får inte vara\r\noch är inte beroende av denna paragraf.</pre><pre>Jag kan inte hålla med Rolf L Nilsson när han\r\njämställer utvecklandet av kärnteknik och\r\ntankeverksamhet i det avseendet med bankrån. Jag\r\nvet inte vilken rättsuppfattning Rolf L Nilsson i\r\növrigt har, men i det hänseendet tycker jag att han\r\när helt fel ute.</pre><pre>I frågan om vad vi skall ta upp och penetrera i ett\r\nbetänkande av detta slag kan vi konstatera att det\r\nfinns partier som uttalar åsikten att man kan tänka\r\nsig att kärnkraften bibehålls längre tid än vad som\r\när angivet.</pre><pre>Det finns andra partier som vill att vi skall avveckla\r\nbetydligt tidigare. Det finns emellertid ingen\r\nanledning att nu ta upp en stor och genomgripande\r\nenergipolitisk debatt om de frågorna. Det\r\nbetänkande vi debatterar handlar ju trots allt om en\r\nförändring i kärntekniklagen, och syftet är därmed\r\nett helt annat. Det finns ingen anledning att driva\r\nenskilda frågor i det hänseendet, och jag tycker\r\nockså att vi skall avstå från att nu ta upp alla de\r\nolika motstående intressena och driva dem vidare.\r\nDet får vi faktiskt, som jag nyss nämnde, överväga\r\ni ett vidare perspektiv.</pre><pre>Rolf L Nilson påstår att ett investeringsförbud skall\r\ninföras. Jag vill då ändå hävda att det nog i vissa\r\nlägen är ur säkerhetssynpunkt fördelaktigt om man\r\nhar den möjlighet som nu finns.\r\nÅnggeneratorbytena i Ringhals är inte bara en\r\nekonomisk-teknisk fråga, utan det är också en\r\nsäkerhetsfråga. Med Rolf L Nilsons utgångspunkt\r\nskulle dessa byten inte vara möjliga. Jag tror att vi\r\nskall låta den möjligheten finnas kvar även\r\nframöver.</pre><pre>Herr talman! Det var några kommentarer till vad\r\nsom hittills har sagts.</pre><pre>Med det anförda vill jag yrka bifall till utskottets\r\nhemställan och avslag på reservationerna.</pre><pre>Anf. 133  ROLF L NILSON (v) replik:</pre><pre>Herr talman! Jag tycker att det är rätt logiskt att i\r\ndet här sammanhanget ta upp förbudet mot nya\r\ntillstånd att driva kärnkraftsanläggningar efter\r\n2010, eftersom just tillståndsfrågan regleras i\r\nkärntekniklagen. Jag vill upprepa mitt argument\r\nför ett förbud.</pre><pre>Elproducenternas sammanslutning Kraftsam har\r\nhävdat att man inte kommer att vidta några\r\nåtgärder för att genomföra en avveckling av\r\nkärnkraften så länge det inte finns någon\r\nlagstiftning om en kärnkraftsavveckling. Det\r\ninnebär i klartext att Kraftsam inte tror på det här\r\nbeslutet. Jag tycker att beslut skall fattas genom lag\r\noch inte genom allmänna proklamationer från\r\nriksdag, regering, politiska partier eller ministrar.\r\nJag föreslår därför, tillsammans med motionärer\r\nfrån andra partier, att en sådan paragraf förs in där\r\nden hör hemma, nämligen i kärntekniklagen.</pre><pre>Också frågan om ersättningsinvesteringar hör\r\nhemma i kärntekniklagen. Den frågan var föremål\r\nför utredning av utredaren Bengt Eliasson. Han har\r\nkommenterat detta och i sin utredning avvisat det\r\nsom tekniskt svårt att genomföra. Jag menar att\r\nman inte behöver falla undan för de tekniska\r\nsvårigheterna. Kammarrätten i Jönköping och\r\nGreenpeace har visat på möjligheterna att lösa\r\ndetta tekniskt. Frågan är då om man anser det vara\r\nlämpligt eller ej. Jag anser det vara lämpligt att\r\nlagreglera ersättningsinvesteringarna.</pre><pre>Anf. 134  BERTIL DANIELSSON (m)\r\nreplik:</pre><pre>Herr talman! Jag delar inte uppfattningen att man\r\npå grund av att det sker en förändring i en lagtext\r\nskall kunna ta upp varje fråga som över huvud kan\r\nha någon beröringspunkt med lagen och att det\r\nskulle vara möjligt att få till stånd en så omfattande\r\nförändring som Rolf L Nilson tycks vara intresserad\r\nav. Skulle vi tillämpa den metoden generellt i\r\nriksdagen, skulle det bli ganska omöjligt att hantera\r\nfrågorna.</pre><pre>Rolf L Nilson hyser alltså ganska dålig tilltro till vad\r\nriksdagen har uttalat. Det tycker jag är\r\nanmärkningsvärt. Ett riksdagsuttalande är ju trots\r\nallt betydelsefullt och kan inte utan vidare viftas\r\nbort.</pre><pre>Dessutom kan jag meddela - och det känner Rolf L\r\nNilson givetvis själv till - att åtta av de tolv\r\nreaktorerna har ett tidsbegränsat tillstånd. Fyra har\r\ndet inte. Merparten har alltså inte ens i dagsläget\r\nobegränsat tillstånd.</pre><pre>Anf. 135  ROLF L NILSON (v) replik:</pre><pre>Herr talman! Det är klart att man borde kunna lita\r\npå vad riksdagen uttalar. Kommer det an på mig är\r\ndet inget problem, men det kommer ju an på dem\r\nsom har makt inom det här området. Eftersom de\r\ninte tror på, litar till eller rättar sig efter riksdagens\r\nbeslut så länge det inte är lagstiftat på området,\r\ntycker jag att man skall gå dem till mötes och\r\nlagstifta.</pre><pre>Återigen: Det är inte fråga om att ta upp vad som\r\nhelst i anslutning till regeringens proposition, utan\r\nvi har tagit upp sådant som har ett nära samband\r\nmed förändringar i lagstiftningen.</pre><pre>Det är riktigt att driftstillstånden ser litet olika ut.\r\nVissa tillstånd är inte tidsbegränsade, andra är satta\r\ntill 2010, och det finns väl några som löper under\r\nkortare tid. Det har ju varit så att tidsbegränsade\r\ntillstånd har förlängts. Det vi vill undvika är att man\r\nhamnar i en situation där man frestas att förlänga\r\ntillstånden utöver 2010, utan detta sista datum bör\r\ni stället fungera som en motor för avvecklingen av\r\nkärnkraften.</pre><pre>Anf. 136  BERTIL DANIELSSON (m)\r\nreplik:</pre><pre>Herr talman! Återigen uttalar Rolf L Nilson sin\r\nmisstro till tillförlitligheten i ett riksdagsuttalande.\r\nVem sätter sig över det här uttalandet? Inte ens de\r\npartier som har en annan uppfattning driver nu de\r\nfrågorna, utan de tar hänsyn till vad riksdagen har\r\nsagt. Det tycker jag tyder på en demokratisk\r\ndisciplin som Rolf L Nilson borde ta hänsyn till.</pre><pre>Förste vice talmannen anmälde att Rolf L Nilson\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 137  BENGT DALSTRÖM (nyd)\r\nreplik:</pre><pre>Herr talman! Bertil Danielsson framförde\r\nuppfattningen att säkerheten i kärnkraftverken inte\r\npåverkas av den här lagstiftningen och 6 §, som vi\r\nnu diskuterar. Vi hävdar motsatsen och menar att\r\nutvecklingen och projekteringen av nya reaktorer\r\nhör intimt samman med utvecklingen av en\r\nförbättrad säkerhet också i de befintliga verken.\r\nSom vi ser det lägger lagen sordin på kreativiteten\r\nhos tekniker och andra som arbetar med\r\nsäkerhetsaspekten vid våra kärnkraftverk. Ett\r\npositivt tänkande, motivation, genererar positiva\r\nresultat, och därför menar vi att det knappast kan\r\ngagna någon att - litet förenklat uttryckt - sätta\r\nmunkavle på uppfinningsrikedomen genom att\r\nbibehålla 6 §.</pre><pre>Anf. 138  BERTIL DANIELSSON (m)\r\nreplik:</pre><pre>Herr talman! Bengt Dalström ger uttryck åt åsikter\r\nsom inte på något sätt är belagda eller förankrade i\r\nden faktiska verksamhet som har med säkerheten\r\natt göra. Efter många år i SKI:s styrelse kan jag\r\nförsäkra att man över huvud taget inte gör några\r\navkall på långt gående säkerhetskrav. Om\r\nsäkerheten i våra kärnkraftverk vore beroende av\r\ndenna paragraf, då borde man självfallet se över det\r\nhär och ta de här synpunkterna till sig. Men så är\r\ninte fallet.</pre><pre>Vad som däremot under senare år har varit föremål\r\nför omfattande diskussion och övervägande från\r\nSKI:s sida är den förtida avveckling som var aktuell\r\nför några år sedan och i vilken utsträckning och\r\nhuruvida man kunde behålla de förträffliga\r\ntekniker som nu finns på våra verk, även i ett skede\r\ndär man var på väg att avveckla verken. Nu blev det\r\naldrig någon fara med detta. Man vidtog åtgärder,\r\noch hotet undanröjdes dessutom. I det läget kunde\r\nman möjligen diskutera om säkerhetsfrågorna\r\nbehövde uppmärksammas ytterligare, men inte när\r\ndet gäller den här paragrafen. Den paragrafen kan\r\nman kritisera från andra utgångspunkter, men inte\r\nfrån denna.</pre><pre>Anf. 139  BENGT DALSTRÖM (nyd)\r\nreplik:</pre><pre>Herr talman! Bertil Danielsson sade i sitt\r\nhuvudanförande att den fråga som vi diskuterar\r\nmed anknytning till 6 § - om forskning och\r\nutveckling - inte hörde hemma här, utan den frågan\r\nborde man ta upp och lösa i ett vidare perspektiv.\r\nDå vill jag fråga Bertil Danielsson: Vad menas med\r\natt denna fråga skall lösas i ett vidare perspektiv,\r\noch när blir det aktuellt?</pre><pre>Anf. 140  BERTIL DANIELSSON (m)\r\nreplik:</pre><pre>Herr talman! Jag hyser stort förtroende för vår\r\nregering. Jag utgår ifrån att regeringen är kapabel\r\natt handlägga dessa frågor. Men jag vänder mig\r\nemot att man hakar på frågor som har en perifer\r\nanknytning till den aktuella propositionen. Om\r\nenergipolitiken skall förändras, förutsätter jag att\r\nregeringen gör ett ordentligt övervägande och\r\nsedan lägger fram en proposition. Det är vad jag\r\nmenar med ett vidare perspektiv.</pre><pre>Förste vice talmannen anmälde att Bengt Dalström\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 141  DAN ERICSSON i Kolmården\r\n(kds):</pre><pre>Herr talman! År 1980 beslutade svenska folket i en\r\nfolkomröstning med en majoritet på ca 80 % att det\r\nsvenska kärnkraftsprogrammet skulle avvecklas.\r\nRiksdagen fattade sedan beslut om att en\r\navveckling av kärnkraften skulle genomföras. Tio\r\når senare bekräftades detta genom den s.k.\r\nenergiuppgörelsen 1991, som innebar att riksdagen\r\nuttalade att kärnkraften skulle fasas ut till år 2010.</pre><pre>Det finns mycket att säga om den i stora stycken\r\nförspillda tid som har gått under detta decennium.\r\nMen som Bengt Danielsson sade skall vi ju inte ha\r\nnågon omfattande energidebatt här i dag. Den här\r\ndebatten handlar i stället om möjligheten att\r\ntydliggöra det energipolitiska beslutet genom en\r\nuppföljande lagstiftning.</pre><pre>Det är uppenbarligen så, att en del aktörer på\r\nenergimarknaden inte har tilltro till riksdagens\r\nbeslut om att kärnkraften skall avvecklas. Man\r\nplanerar därför inte med hänsyn till detta. Det är av\r\nden anledningen som några ledamöter här i\r\nriksdagen från olika partier har väckt en motion i\r\nsamband med förslaget om en ändring av\r\nkärntekniklagen.</pre><pre>Förslaget till ny kärntekniklag innebär\r\nförbättringar jämfört med nuvarande lagstiftning,\r\noch det är bra. Men vi önskade en ytterligare\r\nförbättring genom en - som vi ansåg - enkel\r\noperation, nämligen genom att i 5 § införa att drift\r\nav kärnkraftsreaktorer inte skall vara tillåten efter\r\når 2010, något som riksdagen egentligen redan har\r\nfattat beslut om. Därför är det inte något direkt\r\ndramatiskt eller sensationellt förslag. Det ligger\r\ninte heller i periferin, som Bengt Danielsson\r\nantydde. Förslaget hör samman med den\r\nlångsiktiga energipolitiken. Ändå tillstyrker inte\r\nnäringsutskottet vårt förslag.</pre><pre>Utskottet skriver: ''Med hänsyn till de uttalanden\r\nom kärnkraften som riksdagen har gjort finner\r\nutskottet det inte motiverat med ett lagstadgat\r\nförbud mot kärnkraftsproduktion efter år 2010.\r\nUtskottet ser ingen avgörande skillnad mellan en\r\nsådan lagbestämmelse och nu gällande\r\nriksdagsbeslut i frågan.'' Detta kan tolkas på två\r\nsätt.</pre><pre>En positiv tolkning är att det inte behövs någon lag,\r\neftersom riksdagen står bakom slutåret 2010. Saken\r\när klar. Allt är gott. Och det är ju positivt på sitt\r\nsätt.</pre><pre>Den andra tolkningen är att det av någon\r\noutgrundlig anledning finns en ovilja att tillgripa\r\nlagstiftning i just den här frågan. Det är märkligt att\r\nutskottet inte ser någon skillnad mellan\r\nriksdagsuttalanden och lagstiftning.</pre><pre>Man kan ju också vända på saken och säga: Om det\r\ninte är någon skillnad, varför då inte undanröja\r\neventuella tveksamheter genom att lagstifta?</pre><pre>När det gäller förbud mot slutförvaring av utländskt\r\nkärnavfall finner utskottet att den frågan, trots\r\ntidigare klara ställningstaganden och uttalanden, är\r\nvärd en lagstiftning. Varför inte lagstiftning också\r\nnär det gäller kärnkraftens slutår?</pre><pre>Herr talman! Det är möjligt att kärntekniklagen\r\ninte är rätt ställe att få in en lagstiftning om\r\nkärnkraftens slutår på. Lagen innehåller ju i första\r\nhand bestämmelser om säkerheten i samband med\r\nkärnteknisk drift. Den argumentationen hade jag\r\nkanske haft en större förståelse för, men jag har\r\ningen förståelse för den argumentation som\r\nutskottet anför.</pre><pre>Det finns all anledning att återkomma till den här\r\nfrågan i samband med avstämniningen av\r\nenergiprogrammen, något som årligen skall göras\r\noch nu närmast i samband med regeringens\r\nredovisning i den kommande budgetpropositionen.\r\nFrån Kristdemokraternas sida kommer då återigen\r\nfrågan om en parlamentarisk avvecklingskommitte \r\natt aktualiseras tillsammans med frågan om\r\nlagstiftning eller andra verksamma styrmedel för\r\natt säkerställa att kärnkraften verkligen avvecklas\r\ntill år 2010.</pre><pre>Anf. 142  BERTIL DANIELSSON (m)\r\nreplik:</pre><pre>Herr talman! Dan Ericsson i Kolmården frågade\r\nvarför utskottet och riksdagen inte tar ställning, när\r\ndet nu inte är någon avgörande skillnad mellan\r\ndessa ståndpunkter. Jag har tidigare i debatten\r\nförsökt förklara att utskottet inte har tagit upp\r\nsådana frågor som inte har med propositionen att\r\ngöra. Man har avstått ifrån att ta det stora\r\nenergipolitiska svepet och ge sig in i diskussion om\r\nmotioner av olika slag, antingen de kommer från\r\nden ena eller andra kanten. Jag tycker att det är ett\r\nrimligt och välavvägt ställningstagande.</pre><pre>Anf. 143  DAN ERICSSON i Kolmården (kds)\r\nreplik:</pre><pre>Herr talman! Då kanske man får göra den positiva\r\ntolkningen med anledning av det som Bengt\r\nDanielsson sade. Enligt det riksdagsuttalande som\r\nhar gjorts är det en självklarhet att kärnkraften\r\nskall vara avvecklad till år 2010. Det är det som\r\ngäller.</pre><pre>Det är inte så länge sedan vi hade en energipolitisk\r\ndebatt här i kammaren, då Bengt Danielsson i sin\r\nslutreplik uttryckte tveksamhet över att\r\nkärnkraften skulle vara avvecklad till år 2010. Men\r\njag tar Bengt Danielsons ord som en bekräftelse på\r\natt det är detta årtal som gäller.</pre><pre>Anf. 144  LENNART DALE US (c) replik:</pre><pre>Herr talman! Som framgår av det som tidigare sagts\r\när det flera saker som berörs i det ändringsförslag\r\nsom nu har kommit från regeringen. Några saker\r\nhar berörts, men inte alla.</pre><pre>Det är viktigt att påpeka att förslaget innebär en\r\nväsentlig skärpning av kärntekniklagen på flera\r\nolika punkter, bl.a. genom att man har gjort en\r\ntydlig markering om att förvaring av utländskt\r\nkärnbränsle skall förbjudas. Också\r\nansvarsfördelningen klargörs väldigt tydligt när\r\ndriftansvaret har överlåtits till någon annan än\r\ntillståndshavaren. Det är en angelägen förändring\r\nsom genom regeringens förslag kommer till stånd.\r\nPå samma sätt är det med förutsättningarna för att\r\nväcka åtal enligt kärntekniklagen. Här blir det\r\nockså en skärpning. Det behövs inte en anmälan\r\nfrån tillsynsmyndigheten, utan åtal kan väckas på\r\nett enklare sätt.</pre><pre>På flera olika punkter innebär alltså förslaget en\r\ntydlig och angelägen skärpning av kärntekniklagen.</pre><pre>Jag har naturligtvis full förståelse för att Bengt\r\nDalström inte riktigt tycker om den här\r\nförändringen. Bengt Dalströms utgångspunkt var\r\natt man inte får göra någonting som försvårar\r\nforskning om och utveckling av kärnkraften i\r\nSverige. Det verkar inte som att Bengt Dalström är\r\nriktigt medveten om att vi hade en folkomröstning\r\nför en tid sedan. Det därpå följande\r\nriksdagsbeslutet innebar just att kärnkraften i\r\nSverige inte skulle utvecklas. Vi arbetar på något\r\nsätt med två olika verkligheter. Den verklighet som\r\njag redovisar är den som det svenska folket har\r\nställt sig bakom.</pre><pre>Bengt Dalström och Bertil Danielsson har en\r\nlikartad utgångspunkt i diskussionen när man hyllar\r\nmarknadskrafterna, den marknadsekonomi som på\r\nnågot sätt skulle vara gynnsam för kärnkraften. Det\r\när inte på det sättet. Sanningen är att kärnkraften\r\nhar slunkit undan en rättvis och riktig\r\nmarknadsekonomisk hantering.</pre><pre>Jag skulle vilja fråga både Bengt Dalström och\r\nBertil Danielsson om ni är beredda att medverka\r\ntill att man når det som ni båda eftersträvar,\r\nnämligen en full och riktig inplacering av\r\nkärnkraften i ett marknadsekonomiskt system,\r\nvilket bl.a. innebär att man måste ta bort de\r\nlagstiftningar som i dag skyddar och bär upp\r\nkärnkraften. Om man gjorde det skulle naturligtvis\r\nkärnkraften få arbeta i en berättigad uppström av\r\nekonomiska svårigheter.</pre><pre>Bengt Dalström påpekar också möjligheten att\r\nskapa en ny exportvara genom den produktion som\r\ni dag förekommer i kärnkraftverken. Enligt de\r\nbeslut som har fattats gällande kärnkraften skall\r\növerskottet på el inte användas som exportvara.\r\nÖverskottet skall i stället användas som ett\r\nutrymme för att kunna påbörja\r\nkärnkraftsavvecklingen.</pre><pre>Slutligen vill jag nämna något om Bertil\r\nDanielssons diskussion kring innehållet i\r\nutskottsbetänkandet, vilket också Dan Ericsson\r\nberörde.</pre><pre>Herr talman! Jag tycker i själva verket att det är ett\r\nmycket elegant och tolkningsfritt klargörande som\r\nutskottet gör när det gäller synen på år 2010.</pre><pre>Det är alldeles uppenbart, herr talman, att\r\nutskottet med den formulering man har valt inte\r\nfinner det motiverat med ett lagstadgat förbud mot\r\nkärnkraftsproduktion efter år 2010, utan man säger\r\natt man inte ser någon avgörande skillnad mellan\r\nen sådan lagbestämmelse och nu gällande\r\nriksdagsbeslut i frågan. Det är ett efterlängtat och\r\ntydligt klarläggande att vi nu har en samstämmighet\r\ni att kärnkraften skall vara avvecklad år 2010. Med\r\nden utgångspunkten tycker jag, även om det på sätt\r\noch vis har varit angeläget med en lagstiftning, att\r\nklarläggandet är tillräckligt tydligt. I och med det\r\nförslag som regeringen har lagt fram och som\r\nutskottet har ställt sig bakom, har vi fått en tydlig,\r\nbra och angelägen skärpning av\r\nkärnkraftshanteringen så länge den finns kvar i vårt\r\nland.</pre><pre>Anf. 145  ROLAND LE BEN (kds):</pre><pre>Herr talman! Jag har begärt ordet för att göra ett\r\nkort inlägg med anledning av det uttalande Bengt\r\nDalströms gjorde nyss. Han sade: Vi har\r\nmajoriteten av svenska folket bakom oss när det\r\ngäller inställningen till att behålla kärnkraften förbi\r\når 2010 och framöver. Det där ''och framöver'' är\r\nmissvisande. Opinionsundersökningen som i stort\r\nsett stämmer med den som gjordes i juni visar att\r\n5 % ville avveckla omgående, 12 % snarast, 25 %\r\nfram till 2010 och 30 % ville avveckla på sikt men\r\ninte fullt så snabbt som till år 2010. 23 % menade\r\natt kärnkraften inte bör avvecklas över huvud\r\ntaget.</pre><pre>Bengt Dalström, det är 23 % som delar\r\nuppfattningen att vi skall behålla kärnkraften\r\nframöver. 72 % av svenska folket vill avveckla den.</pre><pre>Anf. 146  BENGT DALSTRÖM (nyd):</pre><pre>Herr talman! Jag får ta frågorna i tur och ordning.\r\nLennart Dale us talade litet grand om att det vid\r\nfolkomröstningen 1980 var 80 % som stödde det\r\nbeslut som man då fattade om avvecklingen av\r\nkärnkraften. Jag hävdar att 53 %, enligt senaste\r\nSIFO-undersökningen, vill behålla kärnkraften till\r\n2010. Hur man definierar ''framöver'' kan jag inte\r\ngå in på, men jag vet att det fanns två hållpunkter i\r\nutredningen, vilka jag inte har nagelfarit på annat\r\nsätt än att jag tog fasta på huvudrubriken som\r\nomtalade att det var 53 % som ville ha kärnkraften\r\nkvar till år 2010. Beträffande ''och framöver'' kan\r\njag eventuellt ta tillbaka något. Men vi får\r\nåterkomma till den sifferexercisen.</pre><pre>Att man inte får använda el som exportvara var en\r\nnyttig kunskap som jag fick. Det kände jag faktiskt\r\ninte till. Då har man ju något att arbeta för.</pre><pre>Anf. 147  LENNART DALE US (c):</pre><pre>Herr talman! Jag sade visserligen inget om några\r\n80 % i folkomröstningen. Men vad jag tydligt\r\nbetonade var att folkomröstningen och de därpå\r\nföljande riksdagsbesluten mycket tydligt har klarat\r\nut vad som skall gälla för kärnkraften i Sverige. Jag\r\ndelar Bertil Danielssons uppfattning att\r\nriksdagsuttalanden är betydelsefulla och att de inte\r\nkan viftas bort. Därför menar jag att\r\nfolkomröstningen och därpå följande\r\nriksdagsbeslut skall vara vägledande, för att inte\r\nsäga tvingande, när det gäller utvecklingen av vår\r\nenergipolitik. Detta betyder mer, Bengt Dalström,\r\nän opinionssiffror.</pre><pre>Jag hyllar uppfattningen att det är riksdagsbeslut\r\noch folkomröstning som skall ange riktningen. Den\r\nriktningen är alldeles tydlig. Den är också bra\r\nuppfångad i det förslag till ändringar i\r\nkärntekniklagen som vi just diskuterar.</pre><pre>Anf. 148  ROLAND LE BEN (kds):</pre><pre>Herr talman! Anledningen till att jag begärde ordet\r\nvar, som jag sade, att jag ville göra ett\r\nförtydligande. Huvudrubriken, som Bengt\r\nDalström refererar till, var densamma i juni vid den\r\nopinionsundersökning som då gjordes. Ingressen\r\nvisade att en klar majoritet ville behålla\r\nkärnkraften. Men om man läser texten och\r\nfrågorna får man klart för sig att en majoritet\r\nvisserligen ville behålla kärnkraften efter 2010,\r\nmen 30 % av denna ville fortfarande ha en\r\navveckling. Man tog praktiska och ekonomiska\r\nhänsyn när det gällde avvecklingstakten, men man\r\nville dock ha en avveckling. Klart var, enligt\r\nundersökningen, att endast 23 % oförbehållsamt\r\nville ha en fortsatt kärnkraftsdrift. Ungefär så var\r\nfallet i juni. Det var en mycket liten avvikelse. Men\r\ndäremot var de som beställde undersökningen\r\nmycket intresserade av att skriva att en klar\r\nmajoritet ville ha en fortsatt drift, därför att det\r\ningick i propagandan. Men en klar majoritet ville\r\nha en avveckling, även om en del ville dröja litet\r\nlängre.</pre><pre>Anf. 149  GUDRUN NORBERG (fp):</pre><pre>Herr talman! Jag tycker att vi måste få litet balans i\r\nden här debatten. Vi har på bordet ett betänkande\r\nsom handlar om en liten ändring i kärntekniklagen.\r\nMen debatten har utvecklats till en allmän\r\nenergidebatt. Man håller dessutom på att frångå\r\nfakta.</pre><pre>Detta handlar inte om SIFO-undersökningar, om\r\nvad folk tycker eller om hur många röster det ena\r\neller det andra alternativet får vid olika tidpunkter.\r\nVad det handlar om är vilken energipolitik som\r\nligger fast enligt en trepartiuppgörelse och den\r\nregeringsförklaring som har lämnats. Jag skulle\r\ngärna vilja läsa upp en mening från den\r\ntrepartiuppgörelse som också, som sagt, är\r\nförankrad genom att den är upptagen i\r\nregeringsförklaringen:</pre><pre>''Kärnkraftsavvecklingen, när den kan inledas och i\r\nvilken takt den kan genomföras, avgörs av\r\nresultaten av hushållningen med el, tillförseln av el\r\nfrån miljöacceptabel kraftproduktion och\r\nmöjligheten att bibehålla internationellt\r\nkonkurrenskraftiga elpriser.''</pre><pre>Här finns inget årtal nämnt. Men uppgörelsen\r\ninnefattar också att man skall försöka bibehålla\r\nårtalet 2010, att det skall vara ett mål.\r\nUtgångspunkten är den folkomröstning som ägde\r\nrum och där allmänheten sade att kärnkraften skall\r\nvara en parentes, men att de reaktorer som har\r\nbyggts skall användas.</pre><pre>Det är den grunden som ligger fast, och det är det\r\nsom vi har att rätta oss efter. Det har Centern och\r\nkds faktiskt ställt sig bakom genom\r\nregeringsförklaringen.</pre><pre>Jag kan referera vad Per Westerberg sade i en\r\nartikel häromdagen. Han sade:\r\nTrepartiuppgörelsen har blivit en\r\nfempartiuppgörelse.</pre><pre>Det är oerhört viktigt för svensk energipolitik - för\r\nindustrin, för hushållen och för alla andra som är\r\nberoende av den - att det finns en bred majoritet.\r\nFolkpartiet har mycket aktivt medverkat till att\r\ndenna breda majoritet har skapats, och det är den\r\nsom ligger fast.</pre><pre>Anf. 150  LENNART DALE US (c):</pre><pre>Herr talman! Jag vill bara fråga Gudrun Norberg\r\nom det i ingressen till denna uppgörelse finns något\r\nårtal nämnt, eller om man refererar till ett\r\nriksdagsbeslut som innehåller ett årtal.</pre><pre>Anf. 151  GUDRUN NORBERG (fp)\r\nreplik:</pre><pre>Herr talman! Precis som jag sade står det klart i\r\ntrepartiuppgörelsen att målet skall vara att\r\navvecklingen skall vara slutförd till omkring år\r\n2010. Målet ligger fast. Men det viktiga är att det\r\nfinns alternativ och att det inte sker någon\r\nidiotavstängning, oavsett om det finns någon\r\nelförsörjning eller inte. Att ha den realistiska\r\ngrunden är det viktiga.</pre><pre>Anf. 152  ROLF L NILSON (v):</pre><pre>Herr talman! Gudrun Norbergs inlägg tydliggör\r\nden oklarhet som finns och som de som är\r\nintresserade av att driva kärnkraften vidare bygger\r\nsin argumentation på och hämtar sin näring ur. Det\r\när samma demonstration av otydlighet hos de\r\npartier som ingår i uppgörelsen.</pre><pre>Jag har i debatter med Olof Johansson fått klart och\r\ntydligt besked om att 2010 är slutdatum. Samma sak\r\nhar sagts från socialdemokratiska debattörer. Nu\r\nsäger Gudrun Norberg att 2010 som ett slutdatum\r\nskall vara en målsättning.</pre><pre>Jag bryr mig faktiskt inte för egen del så väldigt\r\nmycket om årtalet. Men det som jag bryr mig om är\r\natt det ständigt vidmakthålls en oklarhet som\r\nutnyttjas av de starka ekonomiska intressen som\r\nvill driva kärnkraften vidare efter det årtal då vi har\r\nbedömt att kärnkraften inte längre är säker. Det är\r\nproblemet, och det innebär ett hinder, eftersom\r\nman under tiden inte satsar på att fasa in\r\nalternativen. Det innebär att vår energipolitik\r\nsuccessivt kommer att bli omodern och inte kan\r\nmöta nya utmaningar.</pre><pre>Anf. 153  GUDRUN NORBERG (fp)\r\nreplik:</pre><pre>Herr talman! Rolf L Nilson, det är inte någon\r\notydlighet, det är en realism. Man kan inte bara\r\nsäga att kärnkraften skall vara avvecklad ett visst\r\nårtal, om man inte vet att det finns alternativ\r\nframtagna.</pre><pre>Folkpartiet medverkade mest aktivt till att\r\nexempelvis en biobränslekommission tillsattes som\r\nskulle försöka utarbeta möjligheter att få fram\r\nbiobränslen som ett av alternativen. Jag tror inte\r\nalls att det räcker för att ersätta kärnkraften. Men\r\ndet är ett av alternativen.</pre><pre>Om kraftindustrin inte skulle bry sig om ett\r\nriksdagsbeslut, bryr den sig väl inte heller om att\r\ndet har fattats två riksdagsbeslut? Det beslut som\r\nRolf L Nilson vill att riksdagen skall fatta kan inte\r\nförstärka detta. Vi har tydligt sagt vad som skall\r\nhända. Kärnkraften skall avvecklas när dess\r\nlivslängd har uppnåtts. Då skall alternativ vara\r\nframtagna. Tydligare kan man inte vara.</pre><pre>Anf. 154  ROLF L NILSON (v) replik:</pre><pre>Herr talman! Jag är medveten om att vi är i\r\nutkanten av ämnet i denna debatt. Men jag vill\r\nändå påminna om vad jag sade i samband med\r\ndebatten om energiuppgörelsen, nämligen att det\r\nhade varit bättre att ha ett startdatum för\r\navvecklingen än ett slutdatum.</pre><pre>Anf. 155  FÖRSTE VICE TALMANNEN:</pre><pre>Jag medger att ledamöterna nu är långt ute i\r\nperiferin av detta ämne. Men orsaken till att jag\r\ngodtar debatten är att utskottet har tagit upp alla\r\ndessa yrkanden och att det finns reservationer där\r\ndessa tas upp.</pre><pre>Anf. 156  ROLAND LE BEN (kds):</pre><pre>Herr talman! Vi har nyss hört att det inte handlar\r\nom SIFO-undersökningar och att debatten har\r\nurartat. Det kanske i viss mån är på det sättet. Men\r\neftersom dessa siffror refererades fanns det\r\nanledning att förtydliga.</pre><pre>För övrigt vill jag klargöra, så att inga oklarheter\r\nråder, att kds naturligtvis står bakom\r\nenergiöverenskommelsen, som vi har sagt.\r\nSjälvfallet är det av ett visst intresse att samtala om\r\ndessa frågor, avvecklingstakten, osv, eftersom det i\r\nenergiöverenskommelsen talas om behovet av\r\nenergi och att avvecklingen skall sättas i samband\r\nmed det. Vi har dessutom en överskottssituation\r\njust nu. Det är därför klart att detta är en aktuell\r\nfråga som intresserar oss. Vi står bakom\r\növerenskommelsen. Kärnkraftverken har nu\r\ngällande drifttillstånd. Vi vänder oss inte mot det.</pre><pre>Anf. 157  GUDRUN NORBERG (fp):</pre><pre>Herr talman! Jag är medveten om att vi är i\r\nutkanten av ämnet för debatten. Men eftersom\r\ndebatten utvecklade sig som den gjorde från\r\nbörjan, gick jag upp i den. Annars hade jag inte\r\ntänkt göra det.</pre><pre></pre><pre>Överläggningen var härmed avslutad.</pre><pre>(Beslut fattades efter 12 §.)</pre><pre>10 §  Kärnsäkerhetssamarbete med de baltiska\r\nstaterna och med Ryssland, m.m.</pre><pre>Föredrogs</pre><pre>näringsutskottets betänkande</pre><pre>1992/93:NU20 Kärnsäkerhetssamarbete med de\r\nbaltiska staterna och med Ryssland, m.m. (prop.\r\n1992/93:99 delvis).</pre><pre>Anf. 158  SYLVIA LINDGREN (s):</pre><pre>Herr talman! I det aktuella betänkandet om\r\nkärnsäkerhetssamarbetet med de baltiska staterna\r\noch med Ryssland, m.m. finns det egentligen en\r\nmycket stor samstämmighet mellan majoriteten i\r\nnäringsutskottet och oss socialdemokrater,\r\nåtminstone i de delar som går att utläsa i\r\nbetänkandet och i den del av propositionen som vi\r\nnu behandlar.</pre><pre>Det är inget tvivel om att kärnkraftverken i\r\nÖsteuropa utgör en stor säkerhetsrisk för såväl de\r\nboende i Östeuropa som befolkningen i deras\r\ngrannländer. Vi har tyvärr fått alltför tydliga\r\nexempel på just detta.</pre><pre>I princip är vi inte heller emot att ytterligare medel\r\nanvisas till förbättring av kärnsäkerheten och\r\nstrålskyddet. Tvärtom, men det måste ske på bästa\r\nmöjliga sätt.</pre><pre>Kunskapsöverföring och åtgärder för att höja\r\nkompetensen i t.ex. dessa frågor är en oerhört\r\nviktig del. I Sverige finns kunskap inom såväl\r\nenergiområdet som miljöområdet. Det är såväl en\r\nsjälvklarhet som en nödvändighet att vi delar med\r\noss av våra erfarenheter, inte minst till de baltiska\r\nstaterna, då framför allt miljöfrågorna inte känner\r\nnågra nationsgränser. Därför vill jag slå fast att vi\r\när överens om principen om stödåtgärder.</pre><pre>Anledningen till att vi socialdemokrater vill\r\nreducera det belopp på ytterligare 43,1 miljoner\r\nkronor som regeringen föreslår till förbättringar av\r\nkärnsäkerheten och strålskyddet på de områden\r\nsom framgår av det aktuella betänkandet är\r\nföljande.</pre><pre>Regeringen måste återkomma med ett samlat\r\nprogram, där också en miljöanpassad\r\nenergiförsörjning finns med.</pre><pre>Att dela ut pengar är en sak. Men det är minst lika\r\nviktigt att pengarna används på rätt sätt.</pre><pre>Eftersom vi saknar en helhet, ett samlat program,\r\när det rimligt att kräva att ett sådant kommer till\r\nstånd.</pre><pre>Vi säger alltså inte nej till att ge medel, men vi\r\nsocialdemokrater vill litet mer. Presentera ett\r\nsammanhållet program för energisektorn och visa\r\nhur pengarna skall användas till\r\nsäkerhetsförbättringar i olika anläggningar! Dessa\r\nfrågor är alldeles för viktiga för att behandlas som\r\ns.k. trendfrågor, dvs. att man delar ut medel utan\r\natt först och främst titta på hur de skall användas.</pre><pre>Så till avsnittet om insatser för en ny energiteknik.\r\nÄven här är vi i princip överens. Det är bra med ett\r\ninternationellt samarbete, och då inte bara i\r\nforskningsfasen utan också i utvecklings-  och\r\ndemonstrationsfasen.</pre><pre>Regeringen begär ytterligare medel för att kunna\r\nhöja stödet till investeringar i solvärme från 25 %\r\ntill 35 %. Inte heller här har något underlag\r\nredovisats som gör det troligt att en sådan\r\nförändring kommer att bidra till ökade\r\ninvesteringar i solvärmeanläggningar.</pre><pre>Däremot, herr talman, är det nödvändigt att få\r\nfram en realistisk politik för att få till stånd ökade\r\nsatsningar på flera alternativa energikällor.</pre><pre>Inte heller på det här området är frågan om hur\r\nbesvarad. Med anledning av detta anser vi att det\r\nbeträffande regeringens nu aktuella förslag i denna\r\nfråga bör ske en reduktion med 7,25 miljoner\r\nkronor.</pre><pre>Med detta, herr talman, yrkar jag bifall till\r\nreservationerna 1 och 2 i näringsutskottets\r\nbetänkande 1992/93:NU20.</pre><pre>Anf. 159  GUDRUN NORBERG (fp):</pre><pre>Herr talman! Regeringen föreslår i proposition\r\n1992/93:99, som behandlas i här aktuella\r\nbetänkande, att medel anslås till samarbete med\r\nEstland, Lettland, Litauen och Ryssland i frågor\r\nsom rör energi och säkerhet. Det gäller att dels öka\r\nsäkerheten vid kärnkraftverken, dels åstadkomma\r\nen energieffektivisering och en miljöanpassad\r\nteknikutveckling för energi.</pre><pre>Vad gäller teknikutvecklingen krävs det både en\r\neffektivisering vid energiframställning och nya\r\ntekniker för tillvaratagande av inhemska\r\nbiobränslen. Man räknar exempelvis med att de tre\r\nbaltiska länderna har en trädbränslepotential i\r\nstorleksordningen 6-14 TWh för uthålligt uttag,\r\nfrämst från gallringsskog.</pre><pre>Om den resursen kunde utnyttjas, skulle det\r\nnaturligtvis betyda mycket för länder med\r\notillräckliga finansiella tillgångar för oljeimport.\r\nDet skulle också vara betydelsefullt från\r\nmiljösynpunkt, eftersom biobränslen inte medför\r\nökade koldioxidutsläpp. I dag sker elproduktionen\r\ni Baltikum huvudsakligen genom kondenskraft från\r\noljeskiffer samt kärnkraft, medan uppvärmningen\r\nhjälpligt klaras med importerad olja.</pre><pre>Stödbehoven är alltså stora. Men det kanske mest\r\nakuta är ändå samarbetet med dessa länder till gagn\r\nför ökad kärnsäkerhet och strålskydd.\r\nKärnkraftverket Ignalina i Litauen har många\r\ngånger framställts som en säkerhetsrisk. Därtill är\r\ndet geografiskt näraliggande.</pre><pre>Svenska stödinsatser inleddes redan förra hösten\r\noch har sedan fortsatt genom Statens\r\nkärnkraftsinspektion, SKI, och Statens\r\nstrålskyddsinstitut, SSI. Prioriteringar och\r\nkostnadsberäkningar har gjorts av fackmän inom\r\ndessa myndigheter.</pre><pre>Eftersom propositionen mycket tydligt anger hur\r\npengarna skall användas är det förvånande att\r\nSocialdemokraterna valt att reservera sig mot\r\nförslaget, med motiveringen att ett stödprogram\r\ninte presenteras. Industri-  och\r\nkraftverkssamarbete, stöd till\r\nsäkerhetsmyndigheter, tekniska\r\nsäkerhetsförbättringar i anläggningarna - särskilt\r\nvid Ignalina - kunskapsöverföring, stöd till\r\nstrålskyddsinsatser samt förbättrad och ökad\r\nberedskap mot olyckor anges i regeringens förslag.</pre><pre>Det borde, herr talman, vara lätt att nå enighet om\r\ndessa åtgärder, som samtidigt inte minst kan bli ett\r\nviktigt skydd för Sverige.</pre><pre>Det andra avsnittet av betänkandet rör en annan\r\ndel av propositionen, nämligen frågan om insatser\r\nför en ny energiteknik här hemma inom områdena\r\nvind-  och solenergi. Man kan kanske säga att det\r\nhar varit mycket stiltje hittills i fråga om\r\nvindkraften. Det har stannat vid några\r\nförsöksprojekt, och därefter har utbyggnaden varit\r\nblygsam.</pre><pre>Men det är inte svårt att se att intresset för mindre\r\nvindkraftverk har ökat på senare tid. Det intresset\r\nbör uppmuntras, vilket sker genom\r\ninvesteringsbidrag som NUTEK förmedlar. Det är\r\nangeläget att stimulera fler energislag och att\r\nutveckla förbättrade tekniker för elproduktion, om\r\nvi i framtiden skall kunna klara elförsörjningen\r\nutan kärnkraft. Ett led i denna strävan är att höja\r\ninvesteringsstödet till 35 % för vindkraftverk och\r\nsolvärmeanläggningar.</pre><pre>Målmedvetna satsningar på olika alternativ ingår\r\nklart i trepartiuppgörelsen om energin och borde\r\ninte föranleda protester från socialdemokratisk\r\nsida. Jag kan inte hjälpa, herr talman, att jag mest\r\nuppfattar framställd reservation som onödig.</pre><pre>Jag yrkar bifall till hemställan i betänkandet och\r\navslag på reservationerna.</pre><pre>Anf. 160  SYLVIA LINDGREN (s):</pre><pre>Herr talman! Jag återkommer till det faktum att\r\nman inte på något vis har presenterat ett samlat\r\nprogram i de här viktiga frågorna. Inte heller finns\r\ndet någon övertygande argumentation för att just\r\nde föreslagna insatserna skulle leda till att sol-  och\r\nvindkraft får det genombrott som dessa energislag\r\nkanske bör få i fråga om den betydelsefulla\r\nenergibalansen.</pre><pre>Jag kan endast referera till dagens debatt om\r\nstabiliseringen av den svenska ekonomin.\r\nFinansministern sade t.ex. att det gäller att inte\r\nbara önska utan också ''veta hur''. Det gäller inte\r\nminst på det här området.</pre><pre>Alltså: Ett samlat grepp i dessa viktiga frågor är\r\noerhört nödvändigt.</pre><pre>Anf. 161  GUDRUN NORBERG (fp):</pre><pre>Herr talman! Man kan kanske inte vänta sig att det\r\ngenombrott som Sylvia Lindgren talar om kommer\r\nförst och medlen därefter. I stället kanske det blir\r\nomvänd ordning - måhända måste det också bli så.</pre><pre>Jag skulle vilja säga några ord om vad som sker i\r\nsamarbetet med de baltiska länderna och Ryssland\r\nnär det gäller kärnkraftssäkerheten. Det gäller\r\nsärskilt vid Ignalina.</pre><pre>Man har ett myndighetssamarbete i\r\nlagstiftningsfrågor. Vid Ignalina finns nämligen två\r\nav världens största reaktorer. Men det finns ingen\r\nlagstiftning på kärnkraftens område. Det finns\r\nheller ingen tillsynsmyndighet. Man hjälper till i\r\njobbet med dessa frågor. Det gäller att förse en\r\ntillsynsmyndighet med olika hjälpmedel. Det\r\nhandlar både om kunskaper och om praktiska\r\nhjälpmedel - datorer o.d.</pre><pre>Ett s.k. safe guard-system har byggts ut. Det finns\r\nett inspektörssamarbete. Vidare tas tekniska\r\nanalysinstrument fram, som vi i Sverige använder\r\noch som vi hjälper till med vid Ignalinaverket.</pre><pre>Vi har en kartläggning av materialtillståndet. Och\r\nnu är vi inne på materialsidan, där man försöker att\r\nstötta och hjälpa till med vad som kallas för en\r\nverktygslåda - alltså olika instrument och saker\r\nsom behövs för tekniska delar.</pre><pre>Man försöker mäta trycktåligheten i\r\ninneslutningarna. Man har en utbytesverksamhet\r\nnär det gäller kunskaper, seminarier osv. Dessutom\r\ngäller det brand-  och översvämningsskydd,\r\ntryckavlastning beträffande reaktorn osv.\r\nUppräkningen skulle kunna göras lång.</pre><pre>Jag trodde inte att detta skulle strida mot den\r\nenergiöverenskommelse som det talats så mycket\r\nom i kväll. Också Socialdemokraterna säger i sin\r\nreservation att de är med på att det görs insatser.\r\nMen man vill veta mera om vilka det då är fråga\r\nom. Ja, jag tycker att det jag här har sagt borde vara\r\nklargörande på alla punkter där det eventuellt finns\r\nfrågetecken. Jag utgår därför från att vi bör vara\r\növerens om den saken.</pre><pre>Överläggningen var härmed avslutad.</pre><pre>(Beslut fattades efter 12 §.)</pre><pre>11 §  Vissa åtgärder inom klimatområdet och i\r\nÖstersjöregionen</pre><pre>Föredrogs</pre><pre>jordbruksutskottets betänkande</pre><pre>1992/93:JoU11 Vissa åtgärder inom klimatområdet\r\noch i Östersjöregionen (prop. 1992/93:4).</pre><pre>Anf. 162  KARL OLOV PERSSON (kds):</pre><pre>Herr talman! Jag stödjer jordbruksutskottets\r\nbetänkande men vill peka på hur viktigt det är med\r\nlångsiktiga lösningar för finansieringen av stöd till\r\ninsatser på energi-  och miljöområdet i Estland,\r\nLettland och Litauen. Vi har stora förhoppningar\r\npå den finansieringskonferens som kommer att gå\r\nav stapeln i Gdansk i mars 1993.</pre><pre>Jag är medveten om de gigantiska miljöproblem\r\nskifferhanteringen i Estland ställer till med. Sverige\r\nmåste helt enkelt hjälpa till så att Estland så snabbt\r\nsom möjligt kan ersätta den gamla\r\nmiljöförstörande process som krävs för att ta fram\r\nbensin och olja ur skiffer.</pre><pre>Koldioxidutsläppen från den här hanteringen är\r\nmycket stora. De bidrar verksamt till\r\nväxthuseffekten och den globala uppvärmning som\r\nhotar jorden. Utsläppet av svavel innebär ett\r\nallvarligt hot mot skogen i hela Norden.</pre><pre>Människorna i de baltiska staterna får en svår vinter\r\nigen. Jag hade under veckan kontakt med\r\nuniversitetet i Tartu. Där har man bara sex grader\r\ninomhus nu. Man tvingas gå med pälsmössa och ha\r\növerrock på i lektionssalarna. Spåren efter\r\nsocialismens tid förskräcker. I Tartu var\r\nutbildningen i marxism obligatorisk. Man borde\r\nkanske ha forskat i och utvecklat alternativ energi i\r\nstället.</pre><pre>Medan man perforerade ett helt landskap åt\r\nNarvahållet till, i stil med vad som skett i Kvarntorp\r\ni Sverige, för att få drivmedel, lät man skogen stå\r\nogallrad under de 50 år som handlingsförlamningen\r\nvarade. Tack och lov finns det gott om gallringsträd\r\nnu.</pre><pre>Låt oss inte blint tro att dessa 50 förlorade år kan\r\ntas igen på en gång. Utvecklingen måste ske stegvis.\r\nDet är framför allt ont om pengar i de här länderna.\r\nDärför gäller det att hitta nästan kostnadsfria\r\nlösningar. Självbyggarna måste få en chans.</pre><pre>Låt oss inte frestas att lägga ett nytt storskaligt\r\nenergisystem på de här människornas axlar. Jag\r\nblev faktiskt riktigt orolig när jag läste i\r\npropositionstexten på s.11 i betänkandet att\r\nmiljöministern förutser att myndigheter som\r\nNUTEK, Naturvårdsverket, Statens\r\nkärnkraftsinspektion, Boverket, lantmäteriet etc.,\r\nvar och en inom sitt ansvarsområde, kommer att ha\r\nen central roll när det gäller det\r\nmyndighetsanknutna samarbetet.</pre><pre>Inte ett ord står det om den småskalighet som\r\nexempelvis SERO, Sveriges Energiföreningars\r\nRiksorganisation, eller andra organisationer som\r\nsysslar med småskalig energi representerar. Nu vill\r\njag rekommendera SEI, en av de organsiationer\r\nsom fått riksdagens förtroende att arbeta med de\r\nhär frågorna i Baltikum, att söka samarbete med\r\nSERO.</pre><pre>SERO är en organisation som representerar\r\ntusentals människor från hela landet, vilka byggt\r\nsolfångare, vindkraftverk, minivattenkraftverk,\r\nflispannor, rötanläggningar med gaspannor,\r\njordvärme etc., och som är specialister på att spara\r\nenergi.</pre><pre>Jag beklagar, men NUTEK har inte ens kunnat\r\nförmå sig till att göra en utvärdering av de tusentals\r\nsmåskaliga projket på energiområdet som redan\r\nfinns och fungerar i Sverige. NUTEK, och tyvärr\r\näven Miljödepartementet, är ofta\r\nstorskalighetsfixerade och stödjer sig nästan alltid\r\npå Vattenfall, som helt vänder ryggen till den\r\nenorma innovationsverksamhet som faktiskt finns\r\npå det här området.</pre><pre>Det här är människor som ägnar sig åt ideell\r\nverksamhet och som skulle få mycket gjort för litet\r\npengar. Låt de bästa av dessa innovatörer bygga\r\nprototyper i Estland, Lettland och Litauen. Se till\r\natt människor i de baltiska länderna får samma\r\nmöjligheter som vi i Sverige har att gå i\r\nstudiecirklar där de lär sig att med små insatser\r\nspara energi och där de lär sig att bygga småskaliga\r\nanläggningar som omvandlar energi.</pre><pre>Vårt beslsut i dag kan ge möjlighet för dessa\r\nsvenska uppfinnare att få vara med och\r\nvidareutveckla bra produkter.</pre><pre>Herr talman! Jag vill med dessa ord ge tyngd åt de\r\nsmåskaliga projekten i samarbetet med de baltiska\r\nstaterna. Det gäller också de reningsverk som man\r\navser att satsa på. Vi har väl alla hört talas om\r\nreningsverk i Polen som Sverige har satsat på och\r\nsom har kostat mycket stora pengar, pengar som\r\nman kunde ha utnyttjat betydligt bättre och gett\r\nmer effekt om man sparat något steg i reningen och\r\nsett till att fler projekt kom till stånd. Så har vi\r\njobbat i Sverige. Sedan har vi succesivt byggt ut\r\nreningen i stället.</pre><pre>Jag förstår inte riktigt socialdemokraternas\r\ninställning i den här frågan. Varför inte försöka se\r\nlitet mer positivt på detta? Är det inte bra att vi nu\r\nsnabbar på utvecklingen litet och går in för att ge\r\nden första hjälpen? Borde vi inte hjälpas åt att styra\r\nde här medlen rätt?</pre><pre>Herr talman! Jag instämmer i betänkandet och\r\nyrkar därför bifall till jordbruksutskottets\r\nhemställan.</pre><pre>Anf. 163  LENNART DALE US (c):</pre><pre>Herr talman! Karl Olov Persson pekade berättigat\r\npå de problem som finns i Baltikum när det gäller\r\natt skapa förutsättningar för en god miljö-  och\r\nenergipolitik. Nu har regeringen fått 500 miljoner\r\nkronor per år till förfogande för att finansiera\r\nsatsningar på just förnybar energi,\r\nenergihushållning och andra stödåtgärder. De här\r\npengarna förvaltas av Miljö- och\r\nnaturresursdepartementet. I den proposition som\r\nvi nu diskuterar anvisas behovet av en långsiktig\r\nstrategi och hantering av dessa medel. Det finns nu\r\nockså angelägna konkreta förslag på att under det\r\nnärmaste året använda resurserna så att de kommer\r\ntill god nytta i en akut situation.</pre><pre>Dess bättre finns det en bred samstämmighet kring\r\nde här uppfattningarna i utskottet. Man har litet\r\nolika syn på vilka resurser som skall läggas var och\r\nhur inriktningen i det inledande skedet skall vara.\r\nMen samstämmigheten tycker jag inte går att ta\r\nmiste på, även om man i reservationerna vill\r\nförsöka andra vägar. Jag är övertygad om att det,\r\nnär det här arbetet kommer att utvecklas\r\nytterligare, finns förutsättningar att tillgodose flera\r\nav de angelägna krav som egentligen hör hemma i\r\ndet kortsiktiga perspektivet.</pre><pre>Herr talman! Karl Olov Persson tog mot slutet av\r\nsitt anförande upp att de behov vi har på\r\nenergiområdet innebär att man måste se inte bara\r\ntill storskaligheten. Jag tror också att Karl Olov\r\nPersson nämnde att t.o.m. Miljödepartementet\r\nlutar sig mot Vattenfall i sina energibedömningar.\r\nLåt mig försiktigt gissa att det inte är på det sättet.\r\nLåt mig gissa att Miljödepartementet har flera olika\r\nutgångspunkter för sin syn på energifrågorna och\r\natt Vattenfall kanske inte utgör den enda och\r\nkanske inte heller den tyngsta av de\r\nbakgrundsfaktorer som Miljödepartementet\r\narbetar med i sina energibedömningar.</pre><pre>Med detta, herr talman, yrkar jag bifall till\r\nutskottets hemställan.</pre><pre>Anf. 164  INGVAR ERIKSSON (m):</pre><pre>Herr talman! I jordbruksutskottet har vi med detta\r\nbetänkande tillstyrkt regeringens förslag bl.a.\r\navseende bidrag till uppbyggnad av ett\r\nmiljöanpassat energisystem i de baltiska staterna\r\nsamt till ett åtgärdsprogram för Östersjön.</pre><pre>Tre områden blir föremål för stödinsatser, nämligen\r\nkunskapsuppbyggnad, förvaltningsstöd samt\r\nmiljöinsatser inom jordbruket och till\r\navloppsreningsverk. I det sammanhanget har vi en\r\nrad goda erfarenheter i Sverige som vi med fördel\r\nkan föra över till dessa stater.</pre><pre>Jag tänker närmast på Mellbyförsöken som vi har i\r\nsödra Halland. De försöken är uppbyggda på så sätt\r\natt man gör urlakningsförsök som är kopplade till\r\nolika typer och mängder av gödsel, både naturlig\r\ngödsel och handelsgödsel. Vi har där fått mycket\r\nintressanta erfarenheter. Dessa erfarenheter\r\nanvänds i rådgivningen och\r\nkunskapsuppbyggnaden här hemma. Det sker\r\nalltså i syfte att minimera miljöproblemen.\r\nErfarenheterna kan, menar jag, med fördel\r\nanvändas i övriga Östersjöstater, där\r\nmiljöproblemen är mycket stora.</pre><pre>Herr talman! Det är viktigt att snabbt komma i\r\ngång med den verksamhet som man avser i detta\r\nbetänkande. Betänkandet präglas just av\r\nambitionen att komma i gång snabbt. Därför är det\r\ninte svårt att yrka bifall till hemställan i\r\nbetänkandet och avslag på reservationerna.</pre><pre>Anf. 165  ULLA PETTERSSON (s):</pre><pre>Herr talman!Östersjön är en nationell tillgång och\r\nen hotad resurs. Det gäller vart och ett av de nio\r\nländer som har kust mot Östersjön och också andra\r\nländer i området som påverkas av miljön i och\r\nomkring vattnet. Själv känner jag väldigt påtagligt\r\nför den här regionen, eftersom jag bokstavligen bor\r\nmitt i den.</pre><pre>Jag vill därför börja med att säga att vi från\r\nsocialdemokratiskt håll ställer oss bakom\r\nregeringens förslag om ett åtgärdsprogram för\r\nÖstersjön, vilket är ett resultat av ett mångårigt\r\narbete där Sverige har spelat en mycket aktiv roll.</pre><pre>Från socialdemokratiskt håll har vi ändå kritiserat\r\nförslaget, därför att vi anser att propositionen som\r\nhelhet saknar en enhetlighet och sammanhållning i\r\nsåväl analys som åtgärdsförslag beträffande\r\nÖsteuropapolitiken i stort. Vi har därför föreslagit\r\nen annan användning av en del av de medel som\r\nregeringen vill teckna in i och med detta\r\nbetänkande. Det innebär inte att vi säger nej till\r\nåtgärder i Östeuropa, men vi har en annan modell\r\nsom vi tror är bättre.</pre><pre>Socialdemokraterna i jordbruksutskottet vill\r\ninrätta ett anslag på 100 miljoner kronor för\r\nmiljöanpassad energiförsörjning i Estland,\r\nLettland och Litauen. Vi anser att den frågan måste\r\nfå en långsiktig lösning. Precis som Karl Olov\r\nPersson nyss sade fryser folk i våra grannländer. Jag\r\nvar också på besök i Riga för inte så länge sedan och\r\nsatt inomhus med ytterkläderna på mig och\r\nhuttrade.</pre><pre>Lika illa och kanske på lång sikt värre är att\r\nindustrier står still i väntan på energi.\r\nKärnkraftverken är undermåliga och olje- och\r\nskifferbrytningen samt energiutvinningen ger\r\nmiljöskador som förskräcker. Oljeimporten är dyr,\r\noch det hjälper inte med svenska biståndsinsatser,\r\nsom förra vintern var både otillräckliga och kraftigt\r\nförsenade.</pre><pre>Vi vill att anslaget skall användas till\r\nenergihushållning och byggande av\r\nbiobränsleanläggningar, energiförsörjningssystem\r\nsamt till kompetensuppbyggnad inom\r\nbiobränsleområdet. Vi är beredda att avsätta dessa\r\nmedel i dag och ber regeringen att återkomma med\r\nett sammanhållet program för konkreta insatser\r\nmed en hållbar finansiering.</pre><pre>Större delen av summan föreslår vi tas från anslaget\r\nBidrag till miljöarbete, där vi har reserverat en del\r\nmedel. En mindre del av summan föreslås från\r\nanslagsposterna Utredningar m.m. och Bidrag till\r\ninternationellt arbete kring den byggda miljön.</pre><pre>Som framgick av den föregående debatten föreslår\r\nvi finansiering delvis via det anslag som nyss\r\nbehandlades i samband med näringsutskottets\r\nbetänkande. Vårt förslag i båda dessa betänkanden\r\nhänger alltså ihop. Jag yrkar därför, herr talman,\r\nbifall till våra reservationer 1, 2, 3, 4 och 5 under\r\nförutsättning att riksdagen i det närmast\r\nföregående ärendet, näringsutskottets betänkande\r\nNU20, bifallit reservationerna 1 och 2.</pre><pre>Anf. 166  KARL OLOV PERSSON (kds):</pre><pre>Herr talman! Ulla Pettersson säger att\r\nSocialdemokraterna i princip står bakom\r\nintentionerna i satsningen för de baltiska staterna\r\noch Östersjöländerna i övrigt. Om ni nu gör det,\r\nfrågar jag mig om det skulle vara helt omöjligt för\r\nSocialdemokraterna att ställa sig bakom\r\nregeringens förslag så att det blev ett enhälligt\r\nbeslut i riksdagen och att fortsättningsvis ställa upp\r\npå att medlen skall användas på ett bra sätt.</pre><pre>anf. 167  ULLA PETTERSSON (s):</pre><pre>Herr talman! Som jag sade ställer vi upp när det\r\ngäller pengarna. Vi tänker inte vara snålare än\r\nregeringen, men vi tycker att det är bra att\r\nverkligen veta vad man gör. Vi tycker att det saknas\r\nen hel del i förslagen. Vad är t.ex. ''fastighetsfrågor\r\ni Östeuropa'', som man slänger ur sig i en\r\nhalvmening och föreslår pengar till åtgärder på\r\njordbruksområdet? Man talar om\r\nhushållningskunskap och LRF. Vi tror att det finns\r\nandra goda projekt.</pre><pre>Vi har i dag en arbetslöshet på mellan 13 och 14 %\r\nhos livsmedelsarbetare. Där finns en avsevärd\r\nresurs. Jag behöver inte gå längre än till\r\nLantbruksgymnasiet i Lövsta hemma på Gotland\r\nför att veta att där finns en avsevärd kompetens när\r\ndet gäller att arbeta i andra länder. Vi tycker som\r\nsagt att det är mycket som regeringen har förbisett\r\ni propositionen. Hade vi fått se mer av sådant som\r\nvi föreslår hade vi kunnat ställa oss bakom\r\nregeringens förslag.</pre><pre>Överläggningen var härmed avslutad.</pre><pre>(Beslut fattades efter 12 §.)</pre><pre>12 §  Ändring i miljöskyddslagen m.m.</pre><pre>Föredrogs</pre><pre>jordbruksutskottets betänkande</pre><pre>1991/93:JoU10 Ändring i miljöskyddslagen m.m.\r\n(skr. 1992/93:44).</pre><pre>Anf. 168  JAN JENNEHAG (v):</pre><pre>Herr talman! Betänkandet har sin grund i\r\npropositionen om ändring i miljöskyddslagen.\r\nVissa EG-direktiv på miljöområdet skall införlivas\r\ni svensk lag. I stort sett är det bra. Annika Åhnberg\r\nhar i en motion med anledning av propositionen\r\nframhållit att de ändringar som föreslås inte är\r\ntillräckliga för att tillgodose EG:s krav. I det\r\navseendet ansluter jag mig huvudsakligen till\r\nutskottets betänkande.</pre><pre>Beträffande ändring i plan- och bygglagen tycker\r\njag inte att det finns anledning att begränsa kravet\r\ntill att miljökonsekvensbeskrivningar bara skall\r\ninföras i den utsträckning som behövs för att\r\nuppfylla bestämmelserna i EG-direktiven.\r\nBoverket har t.ex. framfört att ett mer generellt\r\nutformat krav på miljökonsekvensbeskrivningar\r\nför detaljplanering enligt plan- och bygglagen bör\r\ninföras. Det tycker jag är bra. Jag tycker att det\r\npågående utredningsarbetet i dessa frågor inte\r\nbehöver avvaktas, utan att regeringen mycket väl\r\nkan lägga fram ett förslag till riksdagen i denna\r\nfråga i stort sett utan vidare omgång.</pre><pre>Herr talman! Jag avser inte att begära votering eller\r\nrösträkning i denna fråga, men givetvis står jag\r\nbakom min meningsyttring som jag dock avstår från\r\natt yrka bifall till.</pre><pre>Anf. 169  LENNART DALE US (c):</pre><pre>Herr talman! Det är riktigt att det är fråga om ett\r\ninförlivande av svensk lagstiftning i EG-direktiven.\r\nDå diskuteras också\r\nmiljökonsekvensbeskrivningar. De bör, som\r\nutskottet anför, tas upp i ett vidare perspektiv där\r\nman ser hur miljökonsekvensbeskrivningar skall\r\nanvändas generellt i Sverige. Dess bättre skall\r\nMiljöskyddskommitte ns arbete vara klart någon\r\ngång i mitten av våren. Miljöskyddskommitte n\r\narbetar också med frågan om\r\nmiljökonsekvensbeskrivningar, inte minst vad\r\ngäller allmänhetens insyn och öppenheten i\r\nhanteringen av dessa frågor. Med den behandlingen\r\noch den av regeringen aviserade behandlingen får\r\nman anse att alla de krav som kan ställas är\r\ntillgodosedda.</pre><pre>Herr talman! Jag yrkar bifall till utskottets\r\nhemställan.</pre><pre>Överläggningen var härmed avslutad.</pre><pre>Beslut</pre><pre>Företogs till avgörande finansutskottets\r\nbetänkande 1992/93:FiU9, näringsutskottets\r\nbetänkanden 1992/93:NU11 och NU20 samt\r\njordbruksutskottets betänkanden 1992/93:JoU11\r\noch JoU10.</pre><pre>Finansutskottets betänkande FiU9</pre><pre>Utskottets hemställan befölls.</pre><pre>Näringsutskottets betänkande NU11</pre><pre>Mom. 1 (begräsning av tillståndstiden)</pre><pre>Utskottets hemställan bifölls med 299 röster mot 15\r\nför meningsyttringen av Rolf L Nilson i\r\nmotsvarande del.</pre><pre>Mom. 3 (förbud mot vissa förberedande åtgärder)</pre><pre>Utskottets hemställan bifölls med 291 röster mot 19\r\nför reservationen av Bengt Dalström.</pre><pre>Mom. 4 (ersättningsinvesteringar)</pre><pre>Utskottets hemställan - som ställdes mot\r\nmeningsyttringen av Rolf L Nilson i motsvarande\r\ndel - bifölls med acklamation.</pre><pre>Mom. 5 (export av kärnteknisk utrustning)</pre><pre>Utskottets hemställan - som ställdes mot\r\nmeningsyttringen av Rolf L Nilson i motsvarande\r\ndel - bifölls med acklamation.</pre><pre>Mom. 8 (redovisning av kostnaderna vid olika\r\navvecklingsalternativ)</pre><pre>Utskottets hemställan - som ställdes mot\r\nmeningsyttringen av Rolf L Nilson i motsvarande\r\ndel - bifölls med acklamation.</pre><pre>Övriga moment</pre><pre>Utskottets hemställan bifölls.</pre><pre>Näringsutskottets betänkande NU20</pre><pre>Mom. 1 (kärnsäkerhetssamarbete)</pre><pre>Utskottets hemställan bifölls med 184 röster mot\r\n128 för reservation 1 av Birgitta Johansson m.fl.</pre><pre>Mom. 2 (insatser för ny energiteknik)</pre><pre>Utskottets hemställan bifölls med 183 röster mot\r\n128 för reservation 2 av Birgitta Johansson m.fl. 3\r\nledamöter avstod från att rösta.</pre><pre>Jordbruksutskottets betänkande JoU11</pre><pre>Utskottets hemställan bifölls.</pre><pre>Jordbruksutskottets betänkande JoU10</pre><pre>Mom. 7 (generellt krav på\r\nmiljökonsekvensbeskrivningar i PBL)</pre><pre>Utskottets hemställan - som ställdes mot\r\nmeningsyttringen av Jan Jennehag - bifölls med\r\nacklamation.</pre><pre>Övriga moment</pre><pre>Utskottets hemställan bifölls.</pre><pre>13 §  Bordläggning</pre><pre>Anmäldes och bordlades</pre><pre>Skatteutskottets betänkanden</pre><pre>1992/93:SkU17 Beskattning av inkomst från\r\nhandelsbolag i samband med att andelen överlåtits</pre><pre>1992/93:SkU18 Vissa författningsändringar</pre><pre>Socialförsäkringsutskottets betänkande</pre><pre>1992/93:SfU9 Besparingar i\r\nsocialförsäkringssystemet</pre><pre>Näringsutskottets betänkande</pre><pre>1992/93:NU16 Åtgärder för att stärka det\r\nfinansiella systemet</pre><pre>Skatteutskottets betänkanden</pre><pre>1992/93:SkU11 Ytterligare förenklingar i\r\ndeklarationsförfarandet</pre><pre>1992/93:SkU13 Slopad kilometerskatt och ny skatt\r\npå dieselolja</pre><pre>1992/93:SkU14 Vissa frågor om beskattning av\r\ninkomst av tjänst</pre><pre>1992/93:SkU15 Vissa företagsskattefrågor</pre><pre>1992/93:SkU16 Fastighetstaxering m.m.</pre><pre>Kulturutskottets betänkande</pre><pre>1992/93:KrU8 Ägande av den avgiftsfinansierade\r\nradio- och TV-verksamheten m.m.</pre><pre>14 §  Anmälan om interpellation</pre><pre>Anmäldes att följande interpellation framställts</pre><pre>1992/93:68 avBirgit Henriksson (m) till\r\nutrikesministern om bistånd till den estniska\r\npolisen:</pre><pre>Vid ett besök häromdagen på Statens hundskola i\r\nSollefteå visade det sig att man för närvarande har\r\nvissa avsättningsproblem för hundar, som börjar bli\r\nmogna för den tuffa polishundsutbildningen. Detta\r\nberor bl.a. på att polisen av budgetskäl skurit ned\r\nnyanskaffningen mycket kraftigt. Från den 1 juli i\r\når drivs skolan i aktiebolagsform, men har behållit\r\nnamnet Statens hundskola. Hundskolan hade\r\ndessförinnan under flera år dragits med problem:\r\nen ålderstigen organisation, stora underskott och\r\ndåligt arbetsklimat.</pre><pre>Den estniska regeringen har kontaktat Statens\r\nhundskola med en begäran om bistånd till den\r\nestniska polisen och tullmyndigheten. Bakgrunden\r\när att man efter Estlands nyvunna självständighet\r\nupplevt hur kriminalitet av olika slag ökat mycket\r\nkraftigt. Det gäller även narkotikasmuggling. En\r\nstarkt försvårande faktor är att\r\nbrottsbekämpningens möjligheter minskat mycket\r\nkraftigt eftersom Ryssland har dragit tillbaka alla\r\npolishundar. Dessa betraktades som rysk egendom.</pre><pre>Esterna skulle vilja ha 45 polishundar, 3--5\r\nnarkotikahundar, 4--5 bombhundar samt 10\r\nväktarhundar per år under tre år.</pre><pre>Statens hundskola i Sollefteå kan leverera dessa\r\nhundar. Man kan även stå för utbildning av\r\nhundförare -- i Sverige och på plats i Estland. Man\r\nkan även hjälpa till med utrustning för\r\nverksamheten och för djursjukvård. Projektet kan\r\nmycket väl byggas ut att omfatta även Lettland och\r\nLitauen. Pengar att bestrida kostnaderna borde\r\nkunna rymmas inom ramen för Östbiståndet.</pre><pre>Eftersom läget i Estland är akut och förfrågan från\r\ninrikesministern kom i november vill jag ställa\r\nföljande fråga till utrikesminister Margaretha af\r\nUgglas:</pre><pre>Vilka åtgärder är utrikesministern beredd att vidta\r\nför att bistå den estniska polisen och tullen?</pre><pre>15 §  Kammaren åtskildes kl. 21.15.</pre><pre>Förhandlingarna leddes</pre><pre>av förste vice talmannen från sammanträdets\r\nbörjan t.o.m. ajourneringen kl. 10.51,</pre><pre>av talmannen därefter t.o.m. 7 § anf. 41 (delvis),</pre><pre>av andre vice talmannen därefter t.o.m. anf. 77\r\n(delvis),</pre><pre>av tredje vice talmannen därefter t.o.m. anf. 114\r\n(delvis),</pre><pre>av talmannen därefter t.o.m. ajourneringen kl.\r\n18.24,</pre><pre>av förste vice talmannen därefter t.o.m. 11 § anf.\r\n167 (delvis) och</pre><pre>av tredje vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}