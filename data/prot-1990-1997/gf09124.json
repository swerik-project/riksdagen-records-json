{"dokumentstatus":{"dokument":{"hangar_id":"2387838","dok_id":"GF09124","rm":"1991/92","beteckning":"124","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"124","slutnummer":"0","datum":"1992-06-02 00:00:00","systemdatum":"2005-10-27 14:02:45","publicerad":"1992-06-02 00:00:00","titel":"Riksdagens snabbprotokoll 1991/92:124 Tisdagen den 2 juni","subtitel":null,"status":null,"htmlformat":null,"relaterat_id":null,"source":"webbnav","sourceid":"{5782FEEA-B682-4D73-838C-DEC29CF275E2}","dokument_url_text":"http://data.riksdagen.se/dokument/GF09124/text","dokument_url_html":"http://data.riksdagen.se/dokument/GF09124","dokumentstatus_url_xml":"http://data.riksdagen.se/dokumentstatus/GF09124","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1991/92:124</div>\r\n<div class=\"sidhuvud_datum\">Tisdagen den 2 juni</div>\r\n<div class=\"sidhuvud_klockslag\">Kl. 9.00</div>\r\n<hr class=\"sidhuvud_linje\">\r\n<pre>1 §  Meddelande om EES-utskottets\r\npresidium</pre><pre>Talmannen meddelade att EES-utskottet vid sitt\r\nkonstituerande sammanträde den 27 maj till\r\nordförande utsett Hadar Cars (fp) och till vice\r\nordförande Mats Hellström (s).</pre><pre>2 §  Justering av protokoll</pre><pre>Justerades protokollet för den 26 maj.</pre><pre>3 §  Hänvisning av ärenden till utskott</pre><pre>Föredrogs och hänvisades</pre><pre>Motionerna</pre><pre>1991/92:K28--K30 till konstitutionsutskottet</pre><pre>4 §  Förnyad bordläggning</pre><pre>Föredrogs men bordlades åter</pre><pre>Finansutskottets betänkanden 1991/92:FiU21 och\r\nFiU27</pre><pre>Utrikesutskottets betänkande 1991/92:UU25</pre><pre>Försvarsutskottets betänkanden 1991/92:FoU12\r\noch FöU13</pre><pre>Socialförsäkringsutskottets betänkande\r\n1991/92:SfU17</pre><pre>Trafikutskottets betänkande 1991/92:TU25</pre><pre>Näringsutskottets betänkande 1991/92:NU33</pre><pre>5 §  Beslut rörande utskottsbetänkanden som\r\nslutdebatterats den 27 maj och den 1 juni</pre><pre>Företogs till avgörande utrikesutskottets\r\nbetänkande 1991/92:UU30, skatteutskottets\r\nbetänkanden 1991/92:SkU25 och SkU31,\r\nutrikesutskottets betänkanden 1991/92:UU13 och\r\nUU29, jordbruksutskottets betänkanden\r\n1991/92:JoU18 och JoU20, konstitutionsutskottets\r\nbetänkanden 1991/92:KU36 och KU37,\r\njustitieutskottets betänkanden 1991/92:JuU26 och\r\nJuU27, socialutskottets betänkanden\r\n1991/92:SoU18 och SoU20, utbildningsutskottets\r\nbetänkande 1991/92:UbU26, trafikutskottets\r\nbetänkanden 1991/92:TU20 och TU21,\r\narbetsmarknadsutskottets betänkande\r\n1991/92:AU15, kulturutskottets betänkande\r\n1991/92:KrU32, finansutskottets betänkanden\r\n1991/92:FiU23 och FiU28 samt lagutskottets\r\nbetänkande 1991/92:LU38 (beträffande debatten i\r\ndessa ärenden, se prot. 123 och 121).</pre><pre>Utrikesutskottets betänkande UU30</pre><pre>Mom. 1 (samarbete med länderna i Central- och\r\nÖsteuropa)</pre><pre>Först biträddes reservationen av Lars Moquist med\r\n27 röster mot 11 för meningsyttringen av Bertil\r\nMåbrink. 254 ledamöter avstod från att rösta.</pre><pre>Härefter bifölls utskottets hemställan med 191\r\nröster mot 19 för reservationen av Lars Moquist. 81\r\nledamöter avstod från att rösta.</pre><pre>Mom. 2</pre><pre>Utskottets hemställan bifölls.</pre><pre>Skatteutskottets betänkande SkU25</pre><pre>Mom. 1 (alkoholbeskattningen)</pre><pre>Först biträddes reservation 1 av Peter Kling med 22\r\nröster mot 12 för utskottets hemställan med den\r\nändring däri som föranleddes av bifall till yrkande\r\n40 i motion SK351 av Lars Werner m.fl. 265\r\nledamöter avstod från att rösta.</pre><pre>Härefter bifölls utskottets hemställan med 269\r\nröster mot 19 för reservation 1 av Peter Kling. 11\r\nledamöter avstod från att rösta.</pre><pre>Mom. 3 (färjetrafiken m.m.)</pre><pre>Utskottets hemställan bifölls med 275 röster mot 21\r\nför reservation 2 av Peter Kling. 1 ledamot avstod\r\nfrån att rösta.</pre><pre>Övriga moment</pre><pre>Utskottets hemställan bifölls.</pre><pre>Skatteutskottets betänkande SkU31</pre><pre>Utskottets hemställan bifölls med 172 röster mot\r\n129 för reservationen av Lars Hedfors m.fl.</pre><pre>Utrikesutskottets betänkande UU13</pre><pre>Mom. 4 (sanktionerna mot Sydafrika)</pre><pre>Utskottets hemställan bifölls med 275 röster mot 23\r\nför reservationen av Lars Moquist. 2 ledamöter\r\navstod från att rösta.</pre><pre>Övriga moment</pre><pre>Utskottets hemställan bifölls.</pre><pre>Utrikesutskottets betänkande UU29</pre><pre>Utskottets hemställan bifölls.</pre><pre>Jordbruksutskottets betänkande JoU18</pre><pre>Mom. 1 (miljöpolitikens inriktning)</pre><pre>Först biträddes reservation 1 av Göran Persson\r\nm.fl. med 134 röster mot 19 för reservation 2 av\r\nChrister Windén. 143 ledamöter avstod från att\r\nrösta.</pre><pre>Härefter bifölls utskottets hemställan med 166\r\nröster mot 130 för reservation 1 av Göran Persson\r\nm.fl. 5 ledamöter avstod från att rösta.</pre><pre>Mom. 2 (handlingsprogram för det fortsatta\r\nmiljöarbetet)</pre><pre>Utskottets hemställan bifölls med 292 röster mot 10\r\nför motion Jo646 yrkande 1 av Lars Werner m.fl.</pre><pre>Mom. 5 (ekonomiska styrmedel m.m.)</pre><pre>Utskottets hemställan bifölls med 172 röster mot\r\n129 för reservation 3 av Göran Persson m.fl.</pre><pre>Mom. 7 (miljökraven på svensk industri)</pre><pre>Utskottets hemställan bifölls med 281 röster mot 20\r\nför reservation 4 av Christer Windén. 1 ledamot\r\navstod från att rösta.</pre><pre>Mom. 8 (sambandet mellan inre och yttre miljö)</pre><pre>Utskottets hemställan bifölls med 290 röster mot 10\r\nför motion Jo646 yrkande 3 av Lars Werner m.fl.</pre><pre>Övriga moment</pre><pre>Utskottets hemställan bifölls.</pre><pre>Jordbruksutskottets betänkande JoU20</pre><pre>Utskottets hemställan bifölls.</pre><pre>Konstitutionsutskottets betänkande KU36</pre><pre>Utskottets hemställan bifölls med 183 röster mot\r\n118 för reservationen av Thage G. Peterson m.fl.</pre><pre>Konstitutionsutskottets betänkande KU37</pre><pre>Mom. 1 och 3 (riksdagens budgetprocess)</pre><pre>I dessa moment föreslogs ändring i\r\nhuvudbestämmelse i riksdagsordningen. Av\r\närendet framgick att ändringen önskades\r\ngenomförd med ett enda beslut. För bifall härtill\r\nkrävdes att minst tre fjärdedelar av de röstande och\r\nmer än hälften av riksdagens ledamöter förenade\r\nsig om beslutet. Beslut skulle fattas genom\r\nomröstning. Omröstningen skulle förrättas med\r\nrösträkning.</pre><pre>Utskottets hemställan bifölls med 303 röster mot 0\r\nför avslag, dvs. utskottets hemställan hade bifallits\r\nav minst tre fjärdedelar av de röstande och mer än\r\nhälften av riksdagens ledamöter.</pre><pre>Mom. 2</pre><pre>Utskottets hemställan bifölls.</pre><pre>Justitieutskottets betänkande JuU26</pre><pre>Mom. 1 (avslag på propositionen)</pre><pre>Utskottets hemställan bifölls med 149 röster mot\r\n146 för reservation 1 av Britta Bjelle m.fl. 5\r\nledamöter avstod från att rösta.</pre><pre>Övriga moment</pre><pre>Utskottets hemställan bifölls.</pre><pre>Justitieutskottets betänkande JuU27</pre><pre>Utskottets hemställan bifölls.</pre><pre>Socialutskottets betänkande SoU18</pre><pre>Utskottets hemställan bifölls.</pre><pre>Socialutskottets betänkande SoU20</pre><pre>Utskottets hemställan bifölls.</pre><pre>Utbildningsutskottets betänkande UbU26</pre><pre>Mom. 3 (specialutformade program, individuella\r\nprogram och utbildning för lärlingar)</pre><pre>Utskottets hemställan bifölls med 172 röster mot\r\n130 för reservation 1 av Lena Hjelm-Wallén m.fl.</pre><pre>Mom. 4 (omfattningen av allmänna ämnen i\r\nlärlingsutbildningen)</pre><pre>Utskottets hemställan -- som ställdes mot\r\nmeningsyttringen av Björn Samuelson i\r\nmotsvarande del -- bifölls med acklamation.</pre><pre>Mom. 5 (utbildningsmöjligheter inom hantverk\r\nm.m.)</pre><pre>Utskottets hemställan bifölls med 290 röster mot 10\r\nför meningsyttringen av Björn Samuelson i\r\nmotsvarande del.</pre><pre>Mom. 11 (ansökningsavgifter inom komvux)</pre><pre>Utskottets hemställan bifölls med 173 röster mot\r\n130 för reservation 2 av Lena Hjelm-Wallén m.fl.</pre><pre>Mom. 12 (ansökningsavgifter vid statens skolor för\r\nvuxna)</pre><pre>Utskottets hemställan bifölls med 173 röster mot\r\n130 för reservation 3 av Lena Hjelm-Wallén m.fl.</pre><pre>Övriga moment</pre><pre>Utskottets hemställan bifölls.</pre><pre>Trafikutskottets betänkande TU20</pre><pre>Mom. 2 (grundläggande telekommunikationer)</pre><pre>Utskottets hemställan bifölls med 293 röster mot 10\r\nför meningsyttringen av Bengt Hurtig i\r\nmotsvarande del.</pre><pre>Mom. 4 (televerkets personalpolitik)</pre><pre>Utskottets hemställan bifölls med 290 röster mot 9\r\nför meningsyttringen av Bengt Hurtig i\r\nmotsvarande del.</pre><pre>Mom. 10 (bolagsbildning av televerket)</pre><pre>Först biträddes reservation 1 av Sven-Gösta Signell\r\nm.fl. med 132 röster mot 22 för reservation 2 av\r\nKenneth Attefors. 147 ledamöter avstod från att\r\nrösta.</pre><pre>Härefter bifölls utskottets hemställan med 159\r\nröster mot 131 för reservation 1 av Sven-Gösta\r\nSignell m.fl. 13 ledamöter avstod från att rösta.</pre><pre>Mom. 11 (elektronisk hemtjänst genom human\r\ntelefoni)</pre><pre>Utskottets hemställan bifölls med 272 röster mot 29\r\nför reservation 3 av Kenneth Attefors.</pre><pre>Övriga moment</pre><pre>Utskottets hemställan bifölls.</pre><pre>Trafikutskottets betänkande TU21</pre><pre>Mom. 1 (yrkestrafiklagen)</pre><pre>Utskottets hemställan bifölls med 293 röster mot 10\r\nför meningsyttringen av Bengt Hurtig i\r\nmotsvarande del.</pre><pre>Övriga moment</pre><pre>Utskottets hemställan bifölls.</pre><pre>Arbetsmarknadsutskottets betänkande AU15</pre><pre>Utskottets hemställan bifölls.</pre><pre>Kulturutskottets betänkande KrU32</pre><pre>Utskottets hemställan bifölls.</pre><pre>Finansutskottets betänkande FiU23</pre><pre>Mom. 1(uppgiftsplikten för lantbruksstatistiken)</pre><pre>Utskottets hemställan bifölls med 174 röster mot\r\n127 för reservation 1 av Hans Gustafsson m.fl.</pre><pre>Mom. 2(uppgifter om arbets-  och\r\nmiljöförhållanden)</pre><pre>Utskottets hemställan bifölls med 174 röster mot\r\n129 för reservation 2 av Hans Gustafsson m.fl.</pre><pre>Mom. 3(rätt att vägra lämna uppgifter)</pre><pre>Utskottets hemställan bifölls med 282 röster mot 20\r\nför reservation 3 av Bo G. Jenevall.</pre><pre>Mom. 4</pre><pre>Utskottets hemställan bifölls.</pre><pre>Finansutskottets betänkande FiU28</pre><pre>Utskottets hemställan bifölls.</pre><pre>Lagutskottets betänkande LU38</pre><pre>Utskottets hemställan bifölls.</pre><pre>Meddelande om samlad votering</pre><pre>Talmannen meddelade att lagutskottets\r\nbetänkanden LU37, LU28 och LU39,\r\nnäringsutskottets betänkanden NU26, NU30,\r\nNU32 och NU35, skatteutskottets betänkanden\r\nSkU30, SkU33, SkU34 och SkU35,\r\njustitieutskottets betänkande JuU28 samt\r\nsocialförsäkringsutskottets betänkande SfU16\r\nskulle avgöras i ett sammanhang när debatten i alla\r\ndessa ärenden var avslutad.</pre><pre>6 §  Ny lönegarantilag</pre><pre>Föredrogs</pre><pre>lagutskottets betänkande</pre><pre>1991/92:LU37 Ny lönegarantilag (prop.\r\n1991/92:139).</pre><pre>Anf. 1  OWE ANDRÉASSON (s):</pre><pre>Fru talman! Lagutskottets betänkande 1991/92:37\r\nsom vi nu skall behandla handlar om en ny\r\nlönegarantilag som skall ersätta den nuvarande\r\nlagen om statlig lönegaranti vid konkurs. Förslaget\r\ni den nya lönegarantilagen bygger i huvudsak på ett\r\nutredningsförslag från mitten av 1980-talet.</pre><pre>Reglerna om statlig lönegaranti på den svenska\r\narbetsmarknaden har som målsättning att\r\ngarantera att arbetstagarna alltid skall kunna få\r\nersättning för de lönefordringar som de har mot en\r\narbetsgivare som har försatts i konkurs. Dessa\r\nlönegarantiregler är för arbetstagarna en social\r\nskyddslagstiftning som garanterar att ersättning\r\nutbetalas vid konkurs. Det högsta belopp som i dag\r\nkan utgå från lönegarantin är tolv basbelopp -- i\r\npengar räknat drygt 400 000 kr.</pre><pre>Konkursutvecklingen i vårt land har ökat kraftigt\r\nunder de senaste åren. En konsekvens av denna\r\nökning innebär att antalet lönegarantiberättigade\r\narbetstagare har ökat kraftigt. Gjorda beräkningar\r\nvisar att runt 65 000 arbetstagare under\r\ninnevarande år kommer att få del av den statliga\r\nlönegarantin.</pre><pre>Liksom i flertalet andra fall där vi har en bra social\r\nskyddslagstiftning på olika områden i samhället\r\ninsmyger sig allt oftare missbruk av lagstiftningens\r\nmålsättning -- så även när det gäller lönegarantin.</pre><pre>Under årens lopp har det förekommit att\r\nlönegarantilagen har missbrukats för annan vinning\r\nän den som lagstiftaren tänkt sig. Det missbruk av\r\nden statliga lönegarantin som förekommer måste\r\nnaturligtvis motverkas. Det kan inte vara riktigt att\r\nlönegarantimedel i praktiken betalar\r\npersonalkostnader under ett antal månader när det\r\nkonkursdrabbade företaget fortsätter sin\r\nverksamhet som tidigare.</pre><pre>Med andra ord låter man den statliga lönegarantin\r\nstå för de anställdas löner och tillgodogör sig själv\r\nintäkterna av verksamheten.</pre><pre>Insolvensutredningen ser nu över reglerna för\r\nutbetalning av lönegarantimedel. Vid översynen av\r\ndessa regler är det, som vi socialdemokrater ser det,\r\nav stor betydelse att om någon eller kanske flera\r\nmissbrukar regelsystemet får detta inte tas till\r\nintäkt för att inskränka löntagarnas rättmätiga\r\nlönefordringar eller den sociala tryggheten i\r\nsystemet.</pre><pre>I det betänkande som vi nu behandlar verkar det\r\nsom om den sittande regeringen redan påbörjat den\r\nsociala nedrustningen när den föreslår ett\r\nlönegarantibelopp på 100 000 kr. som inte är\r\nbasbeloppsanpassat. Det är, som vi ser det, inte\r\nrimligt att sätta ned det maximala garantibeloppet\r\ntill detta krontal. Inte heller de fackliga\r\norganisationerna på arbetsmarknaden accepterar\r\nregeringens förslag i denna fråga.</pre><pre>Garantibeloppet har, som tidigare framförts,\r\nkaraktären av en social skyddslagstiftning. För\r\narbetstagare i stort utgör lönen den enda\r\ninkomstkällan. Många löntagare, långt fler än vad\r\nutskottsmajoriteten förutspår, kommer att drabbas\r\nnär lönegarantibeloppet sänks från tolv basbelopp,\r\nca 400 000 kr. till 100 000 kr. utan\r\nbasbeloppsanknytning.</pre><pre>Vi socialdemokrater har också insett att tolv\r\nbasbelopp kan vara litet i överkant och har därför\r\nföreslagit sju basbelopp, vilket i kronor räknat i\r\ndagsläget utgör 236 000 kr. De som drabbas av\r\nregeringens förslag är framför allt löntagare som\r\narbetar i mindre företag och naturligtvis även i\r\nmindre seriösa företag.</pre><pre>Det är inte ovanligt att arbetstagare har flera\r\nmånadslöner innestående när en konkurs inträffar.\r\nLönegarantin skall täcka dessa och övriga månader\r\nliksom semesterersättning och ackordsöverskott.\r\nDen genomsnittliga lönen inom LO-kollektivet,\r\nsom har lägre genomsnittslön än\r\ntjänstemannaorganisationerna, är för närvarande\r\nberäknad till runt 15 000 kr. per månad. I denna\r\nsumma ingår även semesterersättningen. Detta\r\nskulle innebära att man redan vid denna relativt\r\nlåga inkomst når regeringens maximibelopp under\r\nsex månader.</pre><pre>Vi socialdemokrater är inte beredda att acceptera\r\nen så kraftig begränsning av maximibeloppet som\r\nutskottsmajoriteten ställt sig bakom. Det\r\nsocialdemokratiska förslaget innebär att antalet\r\nmaximala basbelopp kan sänkas, och vi anser att ett\r\nrimligt antal kan vara sju basbelopp.</pre><pre>Till utskottsbetänkandet har vi socialdemokrater\r\nfogat ett särskilt yttrande, där vi ifrågasätter det\r\nlämpliga i att tillsynsmyndigheten skall vara\r\narbetstagarens motpart i de fall arbetstagaren för\r\ntalan mot konkursförvaltarens beslut att vägra\r\nutbetalning av lönegarantimedel. Våra funderingar\r\när om inte konkursförvaltaren bör föra sin egen\r\ntalan i högre rätt. Man kan också tänka sig att\r\nkronofogden för förvaltarens beslut i högre rätt.</pre><pre>Fru talman! Med det anförda yrkar jag bifall till den\r\ntill betänkandet fogade reservationen samt i övrigt\r\ntill utskottets hemställan.</pre><pre>Anf. 2  CLAUS ZAAR (nyd):</pre><pre>Fru talman! Den svenska modellen med\r\nlönegaranti har missbrukats, och den har också fått\r\nen misslyckad utformning. Under en lågkonjunktur\r\ngör den mer skada än nytta. När ett företags\r\ntillgångar är uttömda kalkylerar man med hur\r\nlönegarantin kan utnyttjas vid en konkurs. De\r\nanställda som blir arbetslösa får på det viset behålla\r\nsina löner vid en konkurs, och det var en god tanke\r\nen gång i tiden.</pre><pre>De som driver enmansföretag omfattas inte av\r\ndenna lag. Han eller hon får personligen ta\r\nriskerna.</pre><pre>Jag kan ta exemplet med AB Taxiskurk, som\r\nanställer ett antal kompisar och startar\r\nverksamheten. Man priskonkurrerar med\r\ndumpningspriser. I längden kan det inte fungera,\r\nutan företaget går omkull efter ett antal månader.\r\nDet blir konkurs, och fordringsägarna blir lidande.\r\nLeverantörerna, som är företagare som försöker\r\nleva ordentligt, råkar illa ut.</pre><pre>Detta missbruk har alltså brett ut sig nu, och det rör\r\nsig om tusentals anställda som på detta sätt får\r\nlönegaranti, bara i Stockholm, och verksamheten\r\nrullar vidare. På länsstyrelsen talar man om att\r\ntaxikonkurserna snart kommer igen, och då är det\r\ninte en utan ett antal tusen personer som berörs.</pre><pre>Detta har givit en osund konkurrenssituation. De\r\nsom sköter verksamheten diskrimineras genom att\r\nsmarta skurkar använder trygghetssystemet.</pre><pre>Jag välkomnar en provisorisk ändring, men jag tror\r\ninte att den är tillräcklig. Det krävs krafttag.\r\nUtbetalningarna från lönegarantifonden går nu för\r\nhögtryck, och de är över 500 milj.kr. per månad,\r\ndvs. en halv miljard. Här sitter vi och skall försöka\r\ngöra besparingar, och så har vi sådana här hål, som\r\när svarta, som det bara rinner pengar ur.\r\nFondpengarna försvinner. Om arbetsgivarna skulle\r\nbetala vad det här kostar i dag, skulle\r\narbetsgivaravgiften gå upp med 0,8 procentenheter.\r\nNumera utgör lönegarantin 1 % av lönesumman,\r\noch när lönegarantin ursprungligen infördes var\r\nden 0,02 %. Den har alltså multiplicerats tio\r\ngånger, och för att nu klara detta skulle vi dessutom\r\nfemfaldiga den.</pre><pre>Missbruket, som Owe Andréasson tidigare nämnde,\r\när så utbrett att det krävs radikala åtgärder för att\r\nändra lönegarantins användning.\r\nLönegarantibeloppet har använts och används i dag\r\npå ett så osunt sätt att konkursförvaltarna är\r\nbekymrade. De får nämligen betala ut pengar till\r\nexempelvis mobiltelefoner, som de över huvud\r\ntaget inte har någon kontroll över hur de används,\r\nefter att företag gått i konkurs.</pre><pre>Det är alltså tid att se över lönegarantin. Efter den\r\nprovisoriska ändringen kommer\r\ninsolvensutredningen, och då får vi se om man\r\nskärper reglerna ytterligare. Det behövs en\r\nåtstramning om man inte skall förlora den goda idé\r\nsom lönegarantin en gång var.</pre><pre>Anf. 3  HANS STENBERG (s):</pre><pre>Fru talman! Lönegarantin har diskuterats mycket\r\nlivligt under det senaste året. Debatten har\r\nhuvudsakligen förts utifrån näringspolitiska\r\nutgångspunkter. Framför allt har debatten handlat\r\nom de fall när företag drivits vidare med\r\nlönegarantin och därmed orsakat en snedvriden\r\nkonkurrens. Man har också pekat på fall där\r\nanhöriga till företagare som har gått i konkurs har\r\nkunnat lyfta stora summor ur lönegarantin.</pre><pre>Att systemet med lönegaranti har missbrukats i\r\nnågra fall är helt uppenbart, men missbruket av\r\ngarantin har ändå varit mycket begränsat. För att\r\nhär undvika missförstånd vill jag understryka, att\r\ntrots att jag anser att missbruket av lönegarantin\r\ninte är särskilt omfattande är det oerhört viktigt att\r\nvi kommer till rätta med det fusk som ändå\r\nförekommer.</pre><pre>Tyvärr leder inte det förslag som vi i dag diskuterar\r\ntill någon förbättring på det området. Det är därför\r\nnödvändigt att man i det fortsatta arbetet i\r\ninsolvensutredningen kommer fram till sådana\r\nförslag och kontrollmetoder att möjligheterna till\r\nmissbruk försvinner. Jag vill understryka att en\r\nförändring av reglerna för lönegarantin inte får leda\r\ntill att lönegarantin försämras allvarligt för de\r\nmänniskor som har stort behov av stödet. Det finns\r\nfaktiskt -- det vill jag säga till Claus Zaar och\r\nandra -- andra aspekter på lönegarantin än de rent\r\nnäringspolitiska och frågan om konkurrens mellan\r\nföretag.</pre><pre>Lönegarantin har inrättats som ett skydd för de\r\nanställda som råkar arbeta i företag som går i\r\nkonkurs. Om regeringens förslag om en\r\nbegränsning av lönegarantin till 100 000 kr. som\r\nmaximibelopp genomförs, innebär det att många\r\nlöntagare kommer att drabbas mycket hårt\r\nekonomiskt vid konkurser. Det är inte hållbart att,\r\nsom den borgerliga utskottsmajoriteten gör,\r\nhänvisa till statistiska uppgifter om att det är en\r\nrelativt liten grupp som drabbas. För dem som ändå\r\ndrabbas kan det innebära ett mycket svårt avbräck\r\ni den personliga ekonomin.</pre><pre>Jag har under några år varit konkurshandläggare på\r\nByggnads avdelning i Sundsvall. En av mina\r\narbetsuppgifter där har varit att hjälpa medlemmar\r\nsom arbetat i företag som gått i konkurs att få ut\r\nsina rättmätiga fordringar ur lönegarantin. Jag vill\r\ndärför påstå att jag har en rätt stor erfarenhet av\r\nhur lönegarantin fungerar i praktiken, kanske inte\r\nsett ur näringspolitisk synpunkt, men sett ur den\r\nenskilde arbetstagarens synpunkt, som drabbas av\r\nen konkurs. Det händer ofta att man har rätt stora\r\nfordringar på arbetsgivaren redan när konkursen\r\ninträffar. Särskilt i små företag, där man är kompis\r\nmed arbetsgivaren, accepterar man stora\r\nlöneeftersläpningar innan man vänder sig till facket\r\nför att få hjälp. När man väl kommit så långt tar det\r\nofta lång tid att få företaget i konkurs, och under\r\ntiden kvarstår anställningen. Den anställde lever\r\nofta i total ovisshet om sin ekonomi och om jobb i\r\nframtiden. Min erfarenhet är att den arbetsgivare\r\nsom är på obestånd håller hoppet uppe in i det sista\r\noch hävdar att det skall komma in pengar i\r\nföretaget, att det klarar sig och att den anställde har\r\njobbet kvar.</pre><pre>Det finns också stora grupper på arbetsmarknaden\r\nsom exempelvis har sådana semesteravtal att de har\r\nstora semesterfordringar innestående hos\r\narbetsgivaren redan när konkursen inträffar.</pre><pre>Utifrån de praktiska erfarenheter som jag har, kan\r\njag lätt konstatera att den gräns på 100 000 kr. som\r\nregeringen och utskottsmajoriteten föreslår är\r\nalldeles för lågt satt. Man har inte heller från den\r\nborgerliga sidan kunnat redovisa några förnuftiga\r\nskäl för att inte knyta maximibeloppet till\r\nbasbeloppet. Jag kan inte se något annat motiv för\r\nställningstagandet än att man tänker låta\r\ninflationen urholka lönegarantin ytterligare.</pre><pre>Avslutningsvis vill jag bara påminna om att det är\r\nmänniskor som berörs av det här förslaget. Det\r\nhandlar inte bara om den fria konkurrensen. Det\r\nhandlar om människor som på grund av\r\narbetsgivarens konkurs också drabbas av\r\narbetslöshet. Det är alltså för dem som drabbas inte\r\nbara frågan om ett ekonomiskt avbräck, utan som\r\nvid all annan arbetslöshet innebär det också en\r\nallvarlig psykisk press, innan man har hittat nytt\r\njobb. Enligt min uppfattning är det därför självklart\r\natt även den som råkar arbeta i ett företag som går\r\ni konkurs skall få en normal uppsägningstid för att\r\nhitta ett nytt arbete. Jag tycker därför att det är\r\nrimligt att lönegarantin är så utformad att den ger\r\nfull kompensation under den avtalsenliga\r\nuppsägningstiden för en normalinkomsttagare.\r\nRegeringens och utskottsmajoritetens förslag\r\ninnebär att stora grupper löntagare inte får det.</pre><pre>Fru talman! Jag vill avsluta med att yrka bifall till\r\nden socialdemokratiska reservationen i detta\r\närende.</pre><pre>Anf. 4  STIG RINDBORG (m):</pre><pre>Fru talman, ledamöter! Då lönegarantilagen\r\ninfördes för drygt 20 år sedan kostade den under\r\ndet första året 20 miljoner. I dag har vi hört att den\r\nkostar många miljarder.</pre><pre>Emellertid är det definitivt inte av det skälet som\r\njag upplever att vi interimistiskt skall göra sådana\r\narrangemang att det blir förändringar i\r\nlönegarantilagen, utan det är hänsynen till och\r\ntanken att det inte skall bli fler konkurser än\r\nnödvändigt, med fler anställda som blir utan\r\narbete, som varit avgörande.</pre><pre>Diskussioner om lönegarantilagen har förevarit,\r\nnämligen i mitten av 70-talet då det var\r\nlågkonjunktur. Redan då yttrade landshövding\r\nNorling i Värmland: Jag var med om att genomföra\r\nlönegarantilagen. Han och jag var överens om att\r\ndet var en väsenlig och viktig reform när det gällde\r\nansträngningarna att skydda de anställda i samband\r\nmed konkurser. Redan då hade Norling alltså\r\nvunnit erfarenhet. Han sade att han aldrig kunde\r\ndrömma om att han skulle börja fundera över\r\nriktigheten i fråga om det sätt på vilket vi hade\r\nstiftat den här lagen. Uppe i Värmland hade\r\nföretagare sökt upp honom. Det var företagare som\r\nhade sina verksamheter i gång. Norling uppfattade\r\natt det gick riktigt hyggligt för de här företagarna.\r\nMen dessa meddelade: Skall vi få fler konkurrenter\r\nsom inte har lönekostnader kommer vi inte att klara\r\noss, utan då måste vi också gå i konkurs.</pre><pre>Det är alltså av hänsyn till att vi i en lågkonjunktur\r\nskall kunna få en snabb förändring som det här\r\nföreslaget lagts fram. Insolvensutredningen arbetar\r\nju med en översyn av förmånsrätter. Det är\r\nväsentligt att se på de frågorna i samband med att\r\nvi tittar på lönegarantin. Så blir det inom kort. Men\r\nframlagda förslag skall ut på remiss, så det tar en tid\r\ninnan lagen kan träda i kraft. Därför har det\r\naktuella förslaget lagts fram tillfälligt.</pre><pre>Enligt framlagda förslag begränsas beloppet till\r\n100 000 kr. Det är det högsta belopp som, såvitt jag\r\nvet, någonsin medgetts i utlandet. Det är inte tal\r\nom en inflationssäkring e.d., eftersom förslaget är\r\ninterimistiskt. Inflationen i dag ligger på ett par\r\nprocent. Därför tycker jag inte att det är relevant\r\natt knyta detta till basbelopp o.d., utan det är en\r\nviss siffra som skall gälla.</pre><pre>Vi yrkar bifall till det aktuella förslaget. Samtidigt\r\nhar vi skickat med beskedet att vi räknar med att\r\nså fort som möjligt få fram insolvensutredningens\r\nförslag till ny lag med de analyser som varit möjliga\r\nnär det gäller förmånsrätter. Det gäller ju att kunna\r\nkomma fram till en riktig lösning i denna viktiga\r\nsociala fråga.</pre><pre>Vem som sedan skall föra talan -- förvaltare eller\r\ntillsynsmyndighet -- är en fråga som jag upplever att\r\nman i insolvensutredningen ytterligare kommer att\r\npenetrera. Även den här föreslagna lösningen\r\nupplever jag som interimistisk.</pre><pre>Det talas alltså om illojal konkurrens. Det är inte\r\nför att skydda näringslivet som det aktuella\r\nförslaget läggs fram, utan det sker -- som vi i\r\nutskottet ser saken -- för att skydda ytterligare\r\nanställda från att dras med i en konkurs beroende\r\npå att deras företag, som i och för sig kan vara\r\nvälskött, inte klarar att konkurrera med dem som\r\nutnyttjar det hela på ett felaktigt sätt och därmed\r\nskapar verksamheter som inte har några reella\r\nlönekostnader under en lång period.</pre><pre>Avslutningsvis vill jag säga att jag inte upplever att\r\ndet är vanligt att personal går oavlönad under en\r\nlängre tid. Jag vet att man i Byggnads har en\r\nsemesterkassa. Det kan således vara fråga om\r\nsemesterersättningar som skall utgå till\r\nsemesterkassan och Byggnads. Sådant brukar\r\nfinnas med i samband med byggkonkurser. Men\r\nenligt min erfarenhet är det inte vanligt att anställda\r\ngår utan löneersättning under en längre tid före en\r\nkonkurs.</pre><pre>Anf. 5  OWE ANDRÉASSON (s) replik:</pre><pre>Fru talman! Vi på den socialdemokratiska sidan\r\nhoppas att konkurserna skall bli färre, dvs. att man\r\nskall komma över den här lågkonjunkturen, så att\r\nman slipper få så många konkurser. Men det är\r\nomöjligt att helt komma ifrån konkurserna.</pre><pre>Vad vi är motståndare till är begränsningen till de\r\n100 000 kronorna. Det var i mitten av 80-talet som\r\nden dåvarande utredaren kom fram till detta\r\nbelopp. Men omsatt i dagens penningvärde skulle\r\nkanske det dubbla beloppet ha behövts. Det är inte\r\nfråga om någon social skyddslagstiftning, som man\r\nhär kan höra, när det gäller det låga beloppet. Det\r\när detta resonemang som vi motsätter oss.</pre><pre>Anf. 6  STIG RINDBORG (m) replik:</pre><pre>Fru talman! Jag hänvisar till vad jag tidigare sagt.\r\nInternationellt sett ligger vi alltså i topp. Det är en\r\ninterimistisk lösning, och socialt upplever jag att\r\nmerparten av konkurserna ryms inom nämnda\r\nbeloppsram. Med de ''fringe benefits'' och de\r\nhöginkomster som finns blir det självfallet en grupp\r\nsom blir lidande. I allmänhet kan man dock räkna\r\nmed att det bör gå att klara det hela med nämnda\r\nbelopp.</pre><pre>Anf. 7  OWE ANDRÉASSON (s) replik:</pre><pre>Fru talman! Jag tog ett exempel från LO-\r\nkollektivet, som ligger på 15 000 kr. i genomsnittlig\r\nmånadslön. Men tittar man på\r\ntjänstemannaorganisationerna, framför allt på SIF-\r\nsidan, finner man att motsvarande belopp är\r\n17 000--18 000 kr. För de SACO-anställda är\r\nbeloppen ännu högre.</pre><pre>Vi socialdemokrater tror således att det med det\r\nhär förslaget blir många som inte får ut sin\r\nrättmätiga del.</pre><pre>Anf. 8  STIG RINDBORG (m) replik:</pre><pre>Fru talman! Med det socialdemokratiska förslaget\r\nom drygt ca. 200 000 kr. skulle vi få fortsätta att dras\r\nmed den illojala konkurrensens alla möjligheter.\r\nDet är det som är bakgrunden. Det skulle alltså\r\nvara fråga om fler som är anställda i företag som går\r\ni konkurs. Det är det som vi vill undvika.</pre><pre>Det får absolut inte bli fler bolag som går i konkurs\r\nän vad som är helt nödvändigt. Orsaken till\r\nkonkurserna får inte vara att vi har en ersättning\r\nsom ger utrymme för en situation av det slag som\r\njag har redovisat.</pre><pre>Anf. 9  HANS STENBERG (s) replik:</pre><pre>Fru talman! Till Stig Rindborg vill jag säga att det\r\nfaktiskt är min erfarenhet när det gäller små företag\r\natt man ofta har eftersläpande löner. Det kan röra\r\nsig om en eftersläpning på upp till ett par månader.\r\nDet behöver inte vara så, att inte hela lönebeloppet\r\nhar betalats ut. Men man har ibland fått ett slags\r\nförskott i väntan på att arbetsgivaren skall få in\r\nmera pengar.</pre><pre>Det blir en väldigt hård press på den anställde, som\r\nkanske är kompis till, och ofta kanske t.o.m.\r\navlägset släkt med, arbetsgivaren. Ofta inträffar\r\nsådant här i samband med semestertider. Förutom\r\natt det är en eftersläpning i lönehänseende -- det\r\nkan vara två tre veckors lön som man ligger ute\r\nmed -- betalas inte heller semesterpengar in.\r\nDärmed går det inte att få ut pengar den vägen\r\nheller.</pre><pre>Ovanpå detta kommer den tid som det tar att\r\nförsätta arbetsgivaren i konkurs. Ofta är man\r\ntämligen motsträvig. Det är i varje fall inte fråga\r\nom att man medverkar särskilt positivt från\r\narbetsgivarsidan.</pre><pre>Vidare vill jag påpeka att det finns en grupp som\r\ninte har nämnts särskilt mycket här i dag men som\r\nofta har väldigt stora fordringar innestående,\r\nnämligen sjömännen. Jag tror att det på sikt är\r\nnödvändigt med en särlösning för sjömännen just\r\nnär det gäller lönegarantilagstiftningen.</pre><pre>Anf. 10  STIG RINDBORG (m) replik:</pre><pre>Fru talman! Som jag redan nämnt är det min\r\nerfarenhet att det inte är särskilt vanligt med\r\ninnestående löner. Men i de fall som jag nu kan\r\nerinra mig hänvisar ofta anställda, som har låtit\r\nlönen stå inne mer eller mindre till hela beloppet,\r\ntill den av arbetsgivaren nämnda lönegarantin.</pre><pre>Den arbetsgivare som på det viset kan få anställda\r\natt gå kvar utan att få full lön intecknar redan då\r\nlönegarantin. Därför tror jag att det kommer att bli\r\nmindre av sådant här i fortsättningen.</pre><pre>Jag håller med om det som sagts när det gäller\r\nsjömän och lönegarantilagstiftning. Med dagens\r\nlagstiftning täcks en begränsad tid bakåt. Enligt\r\nmin erfarenhet kan det emellertid handla om fler år\r\ngamla lönkrav när det gäller sjömän. Den frågan får\r\ninsolvensutredningen studera eftersom frågan,\r\nsåvitt jag vet, inte heller är löst i nuvarande\r\nlagstiftning.</pre><pre>Anf. 11  HANS STENBERG (s) replik:</pre><pre>Fru talman! Jag vill påpeka att Stig Rindborg hela\r\ntiden talar om att man med den här lagstiftningen\r\nlöser problemet med arbetskraft som går kvar med\r\nhjälp av lönegaranti. Detta problem löses inte med\r\nframlagt lagförslag. En gräns på 100 000 kr. sätts i\r\noch för sig, men det handlar ju om en ganska lång\r\ntid och om två olika problem egentligen.</pre><pre>Jag upplever det som att den borgerliga majoriteten\r\nanvänder sig av fel metod. Den drabbar blint,\r\neftersom de som är i behov av en lönegaranti\r\ndrabbas. Inte heller bidrar den till att man kommer\r\ntill rätta med de problem som finns med\r\nlönegarantin.</pre><pre>Anf. 12  STIG RINDBORG (m) replik:</pre><pre>Fru talman! Som jag tidigare har sagt, löses inte\r\nfrågorna slutgiltigt i och med detta. Vi räknar med\r\natt insolvensutredningen skall komma med ett\r\ngenomarbetat förslag. Det här är en tillfällig\r\nlösning i syfte att se till att inte ytterligare anställda\r\nhamnar i konkursbolag på grund av begränsade\r\nkonkurrensmöjligheter, dvs. att det finns\r\nkonkurrenter utan lönekostnader.</pre><pre>Anf. 13  RICHARD ULFVENGREN\r\n(nyd):</pre><pre>Fru talman! Ny demokrati har i motion L22 lagt\r\nfram bl.a. förslag om hur lönegarantin i ett vidare\r\nperspektiv skulle kunna fungera. Ny demokrati har\r\nockså lagt fram en rad förslag som rör själva\r\nkonkursförfarandet.</pre><pre>Enligt vår mening är det där man skall börja,\r\nnämligen att se till att få en lagstiftning och regler\r\nsom bidrar till att färre företag kan försättas i\r\nkonkurs och på så sätt inte nyttja nu diskuterad\r\nlönegaranti. Med tanke på de företag som ändå går\r\ni konkurs bör man se över företrädesordningen\r\nenligt förmånsrättslagen för att förhindra den s.k.\r\ndominoeffekten -- trillar en så trillar alla.\r\nUnderleverantörer bör hamna högre upp på\r\nstegen. Kanske kommer insolvensutredningen att\r\nstudera även detta problem.</pre><pre>De anställda bör även i fortsättninge ha någon form\r\nav lönegaranti, därom är vi eniga. Hur den exakt\r\nskall utformas kanske ingen i dag riktigt kan uttala\r\nsig om. Den bör nog emellertid begränsas till att\r\ngälla löne-  och semesterersättning. Det heter ju\r\nlönegaranti, och då är det rimligt att den inte\r\ninnebär även en mängd förmåner som telefon- och\r\nbilersättning m.m. Renodlar man det hela blir den\r\nmindre komplicerat att hantera.</pre><pre>Man skall kanske också försöka jämställa\r\nlönegaranti med andra försäkringsformer.\r\nSäkerligen kommer detta att diskuteras i höst i\r\nsamband med översynen av karensdagar och\r\nsocialförsäkringar i största allmänhet. Vi kan nog\r\nåterkomma till den frågan senare.</pre><pre>I utskottet har vi även diskuterat möjligheten med\r\nett förfarande före konkursen och ett efter, i syfte\r\natt kunna se det hela ur ett bredare perspektiv. Ett\r\nslags ersättning skulle kunna tillämpas så länge man\r\narbetar kvar i företaget och ett annat slags\r\nersättning under uppsägningstiden beroende på om\r\nman är aktivt eller passivt arbetslös.</pre><pre>Fru talman! Jag konstaterar att utskottet avstyrkt\r\nbifall till flertalet motioner med hänvisning till\r\npågående arbete i insolvensutredningen. Den\r\nutredningen skall enligt planerna bli klar till hösten.\r\nVi hoppas att nuvarande provisoriska förslag, efter\r\nbeaktande av nya framlagda förslag av\r\ninsolvensutredningen, förda diskussioner i\r\nutskottet och eventuellt nya motioner, i en\r\nproposition från regeringen kommer att framläggas\r\nsom ett omarbetat förslag.</pre><pre>Jag yrkar inte bifall till någon motion nu, utan jag\r\nvill låta det fortsätta som ett provisorium för att\r\nåterkomma till hösten.</pre><pre>Överläggningen var härmed avslutad.</pre><pre>(Beslut fattades efter 18 §.)</pre><pre>7 §  Ny konsumentkreditlag</pre><pre>Föredrogs</pre><pre>lagutskottets betänkande</pre><pre>1991/92:LU28 Ny konsumentkreditlag (prop.\r\n1991/92:83).</pre><pre>Talmannen konstaterade att ingen talare var\r\nanmäld.</pre><pre>(Beslut fattades efter 18 §.)</pre><pre>8 §  Ändrat anslag till\r\nkronofogdemyndigheterna</pre><pre>Föredrogs</pre><pre>lagutskottets betänkande</pre><pre>1991/92:LU39 Ändrat anslag till\r\nkronofogdemyndigheterna (prop. 1991/92:150\r\ndelvis och 1991/92:100 delvis).</pre><pre>Talmannen konstaterade att ingen talare var\r\nanmäld.</pre><pre>(Beslut fattades efter 18 §.)</pre><pre>9 §  Ny börslagstiftning m.m.</pre><pre>Föredrogs</pre><pre>näringsutskottets betänkande</pre><pre>1991/92:NU26 Ny börslagstiftning m.m. (prop.\r\n1991/92:113).</pre><pre>Anf. 14  LEIF MARKLUND (s):</pre><pre>Fru talman! En väl fungerande\r\nvärdepappersmarknad är av stort vikt för landets\r\nutveckling. Den förändring som regeringen föreslår\r\nför Stockholmsbörsen är dels en bolagisering av\r\nfondbörsen, dels ett avskaffande av det monopol\r\nsom finns, vilket möjliggör fri etableringsrätt. Det\r\nfår väl ses som en anpassning till dagens krav på\r\nvärdepappersmarknaden.</pre><pre>Regeringen går här emellertid längre än man gör i\r\nutredningen, som ligger till grund för\r\npropositionen. Regeringen föreslår två former av\r\nauktorisation, nämligen börs och auktoriserad\r\nmarknadsplats.</pre><pre>Regleringar för mindre marknadsplatser blir\r\nmindre omfattande än för börs och ger utrymme för\r\nolika former av handel. Vidare föreslås utvidgade\r\nregler för clearingverksamhet avseende optioner\r\noch terminer.</pre><pre>I och med det har en anpassning gjorts till de\r\nbestämmelser som återfinns inom EG, utom vad\r\ngäller auktoriserade marknadsplatser där\r\nregeringen valt att gå betydligt längre än\r\nEuropeiska gemenskapen.</pre><pre>På två områden, fru talman, har vi\r\nsocialdemokrater avstyrkt propositionen och\r\nföreslår egna alternativ i våra reservationer.</pre><pre>I reservation 1 anser vi att ett starkt allmänt\r\ninflytande i Stockholms fondbörs styrelse är ett\r\nsamhällsintresse, dels för att aktiemarknaden har\r\nstor betydelse för samhällsekonomin, dels för att\r\nallmänhetens intresse för aktier är stort.\r\nBörsmonopolets upphävande ökar ytterligare\r\nbehovet av ett statligt inflytande.</pre><pre>Det innebär att vi anser att regeringen bör utse\r\nsamhällsföreträdare i styrelsen för samtliga börser.\r\nVi anser vidare att börsstyrelsen bör utökas från\r\nfem till sju ledamöter, varav regeringen utser\r\nordförande och två ledamöter.</pre><pre>Jag yrkar bifall till reservation 1.</pre><pre>I reservation 2 avvisas regeringens förslag om att\r\ntillåta auktoriserade marknadsplatser som\r\nmöjliggör bedrivandet av handel med hjälp av\r\nfinansiella instrument. Något behov av en sådan\r\nhandel föreligger ej. Då ingen inregistrering behövs\r\nkommer risken för allmänheten att få lägre kvalitet\r\natt öka markant på värdepappersmarknaden.</pre><pre>Något märkligt är det väl att regeringens förslag i\r\ndenna del ej varit föremål för remissbehandling.\r\nStor tveksamhet mot förslaget har också uttryckts\r\nav intressenter på värdepappersmarknaden, som\r\nfinansinspektionen, Stockholms fondbörs, Svenska\r\nbankföreningen och Fondhandlarföreningen.</pre><pre>Genom de oklarheter som finns är risken uppenbar\r\natt förtroendet för handel med finansiella\r\ninstrument rubbas. Det kommer att påverka\r\nföretagens kapitalförsörjning negativt och öka\r\nrisken för mindre aktiesparande.</pre><pre>Med det anförda, fru talman, yrkar jag bifall till\r\nreservationerna 1 och 2 och i övrigt bifall till\r\nutskottets hemställan.</pre><pre>Anf. 15  GÖRAN HÄGGLUND (kds):</pre><pre>Fru talman! Vi behandlar nu ett förslag till ny\r\nlagstiftning om börs- och clearingverksamhet.\r\nHuvuddelarna i betänkandet är förslag om:</pre><pre>--omvandling av Stockholms fondbörs till\r\naktiebolag</pre><pre>--börsmonopolets ersättande av regler om\r\netableringsfrihet</pre><pre>--möjlighet till auktorisering som börs eller\r\nmarknadsplats för företag som vill handla med\r\nfinansiella instrument</pre><pre>För den som vill köpa eller sälja aktier är det i\r\npraktiken nödvändigt med en fungerande\r\naktiemarknad och fondbörs. Också för\r\nsamhällsekonomin som helhet spelar\r\naktiemarknaden en avgörande roll, inte minst för\r\natt förse det svenska näringslivet med riskvilligt\r\nkapital. Genom att ge ut aktier, ägarbevis, kan\r\nföretagen få in de pengar som är nödvändiga för\r\nrisk- och rörelsekapital i verksamheten.</pre><pre>De enskilda företagen behöver för sin verksamhet\r\nlångfristigt bundet kapital, och som enskild\r\naktieägare kan man ha kravet att snabbt kunna\r\nomvandla aktierna till reda pengar. Genom en\r\nfungerande aktiemarknad, en andrahandsmarknad\r\nför aktier, kan dessa två till synes oförenliga\r\nutgångspunkter, långsiktighet och god likviditet,\r\nförenas.</pre><pre>Vid börshandel dras i princip alltid det riskvilliga\r\nkapitalet till de bolag som har de största\r\nvinstutsikterna och som kan göra de mest\r\nlönsamma investeringarna. Företag med dåliga\r\nvinstutsikter och dålig lönsamhet får svårare att dra\r\ntill sig kapital. Aktiemarknaden fungerar därmed\r\npå ett sådant sätt att befintliga resurser placeras på\r\nett samhällsekonomiskt riktigt sätt för att säkra nya\r\ninvesteringar och nya arbetstillfällen. I den\r\nekonomiska debatten diskuteras alltför sällan\r\naktiemarknadens centrala roll.</pre><pre>I och med förslagen i detta betänkande ökar\r\nförutsättningarna för en förbättrad aktiehandel i\r\nvårt land. Detta är angeläget, inte minst mot\r\nbakgrund av kapitalets internationalisering. En\r\nkonkurrensutsatt handel med finansiella\r\ninstrument innebär större möjligheter för att\r\nhandeln med svenska -- och för all del även\r\nutländska -- aktier sker i Sverige och inte på\r\nmarknader utanför vårt land.</pre><pre>Genom förslagen i propositionen och betänkadet\r\nuppstår möjligheten till konkurrens också när det\r\ngäller börshandel. Det kan innebära att priserna\r\npressas på de tjänster som tillhandahålls och att\r\nkunden kan välja den marknad som bedöms som\r\nmest effektiv vid varje givet läge. Det är därför\r\nväldigt glädjande att det råder enighet i utskottet på\r\ndetta område.</pre><pre>En annan viktig fråga som tas upp handlar om\r\ninformationen, som ju måste vara tillgänglig för alla\r\naktörer för att aktiemarknaden skall kunna\r\nfungera. I förslaget om ny börs- och\r\nclearingverksamhet har det byggts in nya regler för\r\ninformationsgivning när det gäller verksamhet och\r\nfondpapper, vilket kan spela en roll för\r\nkurssättningen på de värdepapper som det handlar\r\nom. En grundläggande nivå för\r\ninformationslämnande fastslås för alla börser.</pre><pre>I betänkandet föreslås två former av auktorisation\r\nför företag som vill starta handel med finansiella\r\ninstrument: dels börs, dels auktoriserad\r\nmarknadsplats. Regleringen för\r\nmarknadsplatserna blir mindre omfattande än för\r\nbörs, och därmed ges större utrymme att organisera\r\nhandeln efter marknadens önskemål och behov.</pre><pre>I näringsutskottets betänkande finns två punkter\r\ndär det inte har kunnat uppnås total enighet i\r\nutskottet. En punkt handlar om sammansättningen\r\nav styrelserna för börser. Utskottets majoritet anser\r\natt statens roll i företagen skall begränsas till att\r\nfastställa allmänna riktlinjer och spelregler. Staten\r\nskall inte direkt påverka sammansättningen av\r\nstyrelser för företag. Det finns enligt\r\nutskottsmajoriteten inga skäl till att staten skall\r\nutse ledamöter och ordförande i ett företag som\r\ninte ägs eller delägs av staten.</pre><pre>Leif Marklund har här redogjort för\r\nutskottsminoritetens förslag på detta område.</pre><pre>En annan punkt i betänkandet där det finns skilda\r\nuppfattningar i utskottet handlar om frågan om\r\nauktoriserad marknadsplats. Regeringen har\r\nföreslagit -- och utskottsmajoriteten understödjer\r\nförslaget -- en viss valfrihet för formerna för\r\nverksamheten. Utskottets majoritet anser inte att\r\ndet finns några vägande skäl att hindra fortsatt\r\nförändring och utveckling på börsområdet när det\r\ngäller handel med finansiella instrument. Vid de\r\nauktoriserade marknadsplatserna kan handel ske\r\nutan fördyrande mellanhänder, och möjligheter ges\r\nför speciella nischföretag, t.ex. företag inom en viss\r\ngeografisk region, att starta en verksamhet och\r\nverka utifrån de förutsättningar som där råder. På\r\ndenna punkt är det delade meningar i utskottet.</pre><pre>Fru talman! Jag vill med detta yrka bifall till\r\nutskottets hemställan i dess helhet.</pre><pre>Anf. 16  LEIF MARKLUND (s):</pre><pre>Fru talman! Jag vill något bemöta den redovisning\r\nsom utskottsmajoritetens företrädare lämnat\r\nbeträffande auktoriserade amrknadsplatser som\r\nalternativ till börs. Finns det inga betänkligheter --\r\njag tänker närmast på att Göran Hägglund\r\nföreträder ett parti som har etik och moral som\r\ngrund -- för att man öppnar för en eventuellt\r\nosundare värdepappershandel? Det står ganska\r\nklart att det inte finns några likheter i det\r\nkontinentala Europa, utan det är England och USA\r\nsom stått som förebilder för utformningen av en\r\nannan typ av värdepappershandel i det här landet.</pre><pre>Sedan talar utskottsmajoritetens företrädare om\r\ngeografiska regioners möjligheter. Sådana\r\nmöjligheter finns ju genom att man kan öppna\r\nandra börser, samtidigt som samma sundhetskrav\r\nställs på värdepappershandel. Några tungt vägande\r\nskäl finns inte för öppnandet av möjligheter till\r\nauktoriserade marknadsplatser som alternativ till\r\nbörs.</pre><pre>Anf. 17  GÖRAN HÄGGLUND (kds):</pre><pre>Fru talman! Leif Marklund har några synpunkter\r\npå den redovisning som jag lämnade och också på\r\nutskottsmajoritetens ställningstagande i ett par\r\nfrågor, främst gällande de auktoriserade\r\nmarknadsplatserna. Han hävdar att behov av\r\nsådana marknadsplatser inte föreligger. Han tycker\r\ninte att det finns några tungt vägande skäl härför.\r\nDet är i och för sig ett synsätt som man kan ha. Jag\r\ntycker att så länge det inte finns tunga skäl mot\r\nmöjligheten till nya former för aktiehandel, för ny\r\nutveckling inom denna handel, skall inte\r\nlagstiftaren sätta stopp för den.</pre><pre>Leif Marklund frågade hur en representant för ett\r\nparti som talar om etik och moral kan stå bakom\r\nförslaget. Jag tycker inte det är särdeles märkligt.\r\nVi talar om en marknadsekonomi med moral.\r\nStaten skall fastställa klara spelregler för hur\r\nmarknaden skall fungera. Jag tycker att den nya\r\nlagstiftningen kommer att uppfylla detta krav\r\nväldigt väl.</pre><pre>Anf. 18  LEIF MARKLUND (s):</pre><pre>Fru talman! Det finns starkt vägande skäl emot.\r\nFinansinspektionen, Stockholms fondbörs,\r\nSvenska bankföreningen och Svenska\r\nfondhandlarföreningen, som alla sysslar med\r\naktiehandel, anser att det finns stor risk för att man\r\nöppnar för äventyrligheter när det gäller\r\nvärdepappershandel. Det är väldigt märkligt att det\r\ninte finns några betänkligheter hos\r\nutskottsmajoritetens företrädare i denna kammare.</pre><pre>Anf. 19  GÖRAN HÄGGLUND (kds):</pre><pre>Fru talman! Naturligtvis görs det avvägningar vid\r\nalla ställningstaganden av den här arten. Vi från\r\nutskottsmajoritetens sida gör -- och det gör tydligen\r\nregeringen också -- den bedömningen att det inte\r\nhandlar om några äventyrligheter, som Leif\r\nMarklund påstår här. Man vill skapa fasta regler\r\noch ramar för verksamheten och ge möjligheter att\r\nutveckla nya former för handel med finansiella\r\ninstrument.</pre><pre>Att det finns invändningar mot förslaget på olika\r\nhåll är ingenting ovanligt. Det vore snarare ovanligt\r\nom vi skulle diskutera ett förslag som alla var helt\r\noh hållet överens om. Det är inget särskilt med\r\ndetta. Dessutom är en del aktörer som har\r\nsynpunkter naturligtvis angelägna om att behålla en\r\nviss ställnig på den marknad som redan i dag\r\nexisterar. Så deras ställningstagande får ses mot den\r\nbakgrunden.</pre><pre>Anf. 20  LEIF MARKLUND (s):</pre><pre>Fru talman! Jag vill ställa en fråga till Göran\r\nHägglund: Anser Göran Hägglund att större\r\nkunskap finns i en liten snäv krets inne på\r\ndepartementet? Man försvarar ju ett förslag som\r\ninte gick ut på remiss och som inte är prövat på\r\nnågot sätt. Man nonchalerar helt den största\r\nkunskapen på det här området och skriver en\r\nproposition utifrån en mycket snäv syn på frihet\r\nunder frihetens tecken.</pre><pre>Anf. 21  GÖRAN HÄGGLUND (kds):</pre><pre>Fru talman! Jag anser att den största kunskapen\r\nfinns på marknaden. Det kommmer att visa sig när\r\nde nya formerna har öppnats. Finns det behov av\r\nden här typen av handelsplatser, kommer sådana\r\natt öppnas. Kunderna kommer att utnyttja den\r\nmöjligheten, och företag kommer att verka där.\r\nOm det inte finns några behov och marknaden\r\nbedömer att det här är en äventyrlighet, som Leif\r\nMarklund beskriver det, kommer ingen handel att\r\nske.</pre><pre>Jag vidhåller alltså att den uppläggning som föreslås\r\ni betänkandet innebär de ramar som är nödvändiga.\r\nDet här kommer att ge nya och spännande\r\nmöjligheter för handel med finansiella instrument.</pre><pre>Anf. 22  LEIF MARKLUND (s):</pre><pre>Fru talman! Jag tackar Göran Hägglund för svaret.\r\nDet var mycket bra att han konstaterade att den\r\nstörsta kunskapen finns på marknaden, men då\r\nborde ju också regeringen ha tagit hänsyn till den\r\nkunskapen innan man skrev som man gjorde.</pre><pre>Anf. 23  GÖRAN HÄGGLUND (kds):</pre><pre>Fru talman! Om marknaden är myndigheter och\r\nföretag, består den också av enskilda personer som\r\nvill köpa och sälja aktier eller andra finansiella\r\ninstrument. Det är ju inte självklart att den struktur\r\nsom finns i dag skall vara given i all oändlighet, utan\r\nhär finns möjligheter till utveckling. Dagens\r\naktörer är inte alltid så intresserade av de\r\nförändringar som bör ske, att de tillstyrker de\r\nförändringar som föreslås.</pre><pre>Överläggningen var härmed avslutad.</pre><pre>(Beslut fattades efter 18 §.)</pre><pre>10 §  Vissa elmarknadsfrågor</pre><pre>Fördrogs</pre><pre>näringsutskottets betänkande</pre><pre>1991/92:NU 30 Vissa elmarknadsfrågor (prop.\r\n1991/92:133).</pre><pre>Anf. 24  BIRGITTA JOHANSSON (s):</pre><pre>Fru talman! Den socialdemokratiska regeringen\r\npåbörjade ett arbete med att ombilda dåvarande\r\nstatens vattenfallsverk till aktiebolag och i samband\r\ndärmed skiljde man ut stamnätet som en separat\r\norganisatorisk enhet. Vid ombildandet av\r\nVattenfalls verksamhet fördes stamnätet över till\r\nett nytt affärsverk, Svenska kraftnät. Därigenom\r\nhade vi socialdemokrater tagit det första steget för\r\natt skapa en elmarknad med konkurrens.</pre><pre>Handeln med el är mer komplicerad än handeln\r\nmed varor. De tunga investeringarna i\r\nhögspänningsnäten gör att konkurrenter inte kan\r\nbygga upp konkurrerande kraftnät och på så sätt ta\r\nsig in på marknaden. Därigenom uppstår det ett\r\ntekniskt monopol. Mot denna bakgrund har man i\r\nSverige, liksom i andra länder, haft en strikt\r\nreglering av elmarknaden. I de flesta länder har\r\nman dessutom haft statliga monopol eller i varje fall\r\nen stark dominans av offentligt ägande.</pre><pre>I jämförelse med andra länder har Sveriges\r\nelmarknad haft större inslag av konkurrens genom\r\natt ett flertal fristående kraftproducenter haft vissa\r\nmöjligheter att konkurrera. I propositionen\r\nföreslås det att Svenska kraftnät tills vidare skall\r\nbehållas i affärsverksformen för att man skall\r\nkunna bevaka möjligheterna till den offentliga\r\ninsyn som är befogad med tanke på\r\nmonopolställningen.</pre><pre>Det förs dock en diskussion i propositionen, där\r\nman säger att Kraftnät kan drivas i\r\naktiebolagsform. Den frågan anser vi vara något för\r\ntidigt väckt mot bakrund av att Svenska kraftnät\r\nnyss har bildats, och varje organisation bör få finna\r\nsina former. Dessutom har regeringen tillkallat en\r\nsärskild utredare för att se över vissa\r\nlagstiftningsfrågor när det gäller\r\nelmarknadsområdet. För oss i näringsutskottet är\r\ndet en kunnig och välkänd person som har fått detta\r\nuppdrag. Han bör få slutföra sitt uppdrag. En första\r\nredovisning kommer i början av nästa år.</pre><pre>Vidare anser vi att förslaget till lagstiftning på\r\nkonkurrensområdet bör läggas fram i den\r\nproposition som regeringen har utlovat till hösten,\r\ninnan man kan göra några ställningstaganden av\r\nden här typen. Därför yrkar jag bifall till vår\r\nreservation om att det svenska kraftnätet skall\r\nbehållas i affärsverksform till dess att man har mer\r\nkunskaper i frågan.</pre><pre>En annan sak som också togs upp i vår motion om\r\nelmarknadsfrågor var att Sverige vid en EG-\r\nanpassning inte skall gå före och öppna sina\r\nmarknader innan några andra länder gör det. Jag är\r\ntacksam för att också majoriteten har pekat på att\r\ndet är ömsesidighet som skall gälla och att detta är\r\nviktigt att beakta. Utredaren har där en viktig\r\nuppgift att undersöka möjligheterna till en\r\nharmonisering på elmarknaden, som är helt\r\nnödvändig. Jag yrkar alltså bifall till vår\r\nreservation.</pre><pre>Anf. 25  PER-RICHARD MOLÉN (m):</pre><pre>Fru talman! Det betänkande som vi just nu\r\ndiskuterar har rubriken Vissa elmarknadsfrågor.\r\nJag upplever denna rubrik som en något blygsam\r\noch opretantiös beskrivning av någonting som\r\nkommer att spela en betydligt större roll i framtiden\r\nän vad vi kanske har en aning om i dag.</pre><pre>I betänkandet slår man fast tre punkter.</pre><pre>För det första: Målet för förändringarna skall vara\r\natt utnyttja produktions-  och\r\ndistributionsresurserna mer rationellt.</pre><pre>För det andra: För att åstadkomma detta måste\r\nkonkurrensen skärpas så att det blir en effektivare\r\nprisbildning.</pre><pre>För det tredje: Möjligheterna till import och export\r\nav elektricitet skall ökas.</pre><pre>Allt detta är bra och riktigt. Regerinen går väldigt\r\nförsiktigt fram i den proposition som behandlar den\r\nhär frågan.</pre><pre>Det är klart att det finns anledning att fundera litet\r\ngrand. Trots allt har svensk kraftindustri fungerat\r\nväldigt rationellt under många år. Sverige har\r\ndärigenom haft en god tillgång på el för utbyggnad\r\nav näringslivet och även för att ge hushållen tillgång\r\ntill billig el.</pre><pre>Det är värt att notera att det finns en uppenbarlig\r\nrisk för att elen söker sig till den marknad, där man\r\när beredd att betala ett högre pris, när den svenska\r\nelmarknaden öppnas mot Europa. Det blir då fråga\r\nom en balansgång mellan att bevara en\r\nkonkurrensfördel när det gäller tillgången till billig\r\nel kontra de resultat som uppnås genom en ökad\r\nkonkurrens på den svenska elmarknaden och de\r\nmånga fördelar som ändå finns med en öppnare och\r\nfriare marknad.</pre><pre>Det är därför riktigt att man tar det här steget, men\r\natt man går försiktigt fram. Just med den\r\nömsesidighet som Birgitta Johansson nyss talade\r\nom och som vi är överens om finns det möjligheter\r\natt uppnå en lämplig balans efter hand som\r\nmarknaden öppnas för anpassning till och\r\nförhandlingar med andra länder. Vi är klart\r\nmedvetna om att man i många av Västeuropas\r\nländer har långa förmånliga leveransavtal i fråga\r\nom el, där elpriset ligger mycket lägre än vad den\r\nsvenska industrin är van att betala i Sverige, trots\r\natt vi har en fantastiskt fin mix mellan kärnkraft och\r\nvattenkraft. Därför måste just ömsesidigheten vara\r\nledstjärnan i det successiva öppnandet av den\r\nsvenska elmarknaden.</pre><pre>Fru talman! Egentligen är skillnaden mellan\r\nreservanterna och majoriteten väldigt liten. I\r\nrimlighetens namn skulle alla partier ha kunnat\r\nvara överens om det här steget. Vi är överens om\r\nmålet, om behovet av konkurrens och vi är också\r\növerens om att möjligheterna öppnas mer mot\r\nEuropa. Det enda som det hela gäller är frågan\r\nhuruvida Svenska kraftnät skall vara ett aktiebolag\r\neller ett affärsverk.</pre><pre>På s. 6 i betängandet gör utskottets majoritet\r\nföljande ställningstagande: ''Enligt direktiven -- --\r\n-- skall utredaren bl.a. pröva villkoren för innehav\r\nav nya utlandsförbindelser och därvid överväga om\r\nsärskilda krav bör ställs på koncessionsinnehavaren\r\nmot bakgrund av bl.a. anläggningarnas betydelse\r\nför infrastrukturen och för en elmarknad med\r\nkonkurrens.'' Vidare står det: ''Enligt utskottets\r\nmening bör storkraftnätet inkl.\r\növerföringsförbindelserna med utlandet, mot\r\nbakgrund av dess ställning som ett naturligt\r\nmonopol förvaltas av Svenska kraftnät. Utskottet\r\ntillstyrker sålunda regeringens förslag i detta\r\navseende.''</pre><pre>Så den sista meningen i stycket: ''I dagens läge\r\nskulle dock en privatisering innebära en uppenbar\r\nrisk för att konkurrensen sätts ur spel.''</pre><pre>Det blir så, fru talman, att den särskilde utredaren,\r\nför att det skall bli en bra och naturlig balans,\r\nkommer att beakta de problem och de risker som\r\nden ökade exponeringen utsätter svensk\r\nkraftverksindustri för. Därför tycker jag att man\r\negentligen vid det här tillfället borde ha fått uppleva\r\natt socialdemokraterna dragit tillbaka sin\r\nreservation, så att vi därefter hade kunnat fatta\r\nbeslut på grundval av ett totalt enigt betänkande.</pre><pre>Fru talman! Jag yrkar bifall till utskottets\r\nhemställan och avslag på motionen.</pre><pre>Anf. 26  BIRGITTA JOHANSSON (s):</pre><pre>Fru talman! Vad som står i de stycken som Per-\r\nRichard Molén läst upp är alldeles riktigt. Vi har\r\nungefär samma ståndpunkt när det gäller de frågor\r\nsom rör Svenska kraftnät. Men eftersom Svenska\r\nkraftnät bildades den 1 januari bör man ha lugn och\r\nro, och den särskilde utredaren bör få möjlighet att\r\nbelysa de olika problem som finns både på\r\nkonkurrensområdet och när det gäller vissa\r\nlagstiftningsfrågor avseende överföring av el.</pre><pre>Mot denna bakgrund har vi skrivit vår reservation.\r\nVi menar att det nu inte skall göras några\r\nuttalanden, utan vi vill behålla affärsverksformen.</pre><pre>Anf. 27  PER-RICHARD MOLÉN (m):</pre><pre>Fru talman! Jag tycker att Birgitta Johansson\r\nkanske litet grand ser spöken på ljusa dagen.</pre><pre>Om vi rannsakar oss själva finner vi nog att det\r\nändå finns mycket små skiljaktigheter. Något klart\r\nuttalande om i vilken form Svenska kraftnät skall\r\nverka har över huvud taget inte gjorts. Företaget\r\nskall kanske arbeta i affärsverksform eller vara ett\r\naktiebolag som är helt ägt av staten. Kanske skall\r\ndet vara någon annan form.</pre><pre>Låt oss följa anpassningen till den nya marknaden.\r\nDet tror jag vore värdefullt.</pre><pre>Överläggningen var härmed avslutad.</pre><pre>(Beslut fattades efter 18 §.)</pre><pre>11 §  Ombildning av Stadshypotek, m.m.</pre><pre>Föredrogs</pre><pre>näringsutskottets betänkande</pre><pre>1991/92:NU32 Ombildning av Stadshypotek, m.m.\r\n(prop. 1991/92:119).</pre><pre>Anf. 28  LEIF MARKLUND (s):</pre><pre>Fru talman! Då vi nu har att behandla\r\nnäringsutskottets betänkande rörande ombildning\r\nav Stadshypotek, bör det noteras att den\r\nsocialdemokratiska regeringen under slutet av förra\r\nriksmötet förelade riksdagen en proposition, som\r\ngenom motioner från övriga partier avvisades.\r\nÄrendet avslutades aldrig i riksdagen.</pre><pre>Den nu sittande borgerliga regeringen återkallade\r\npropositionen 1991 för att våren 1992 i princip lägga\r\nfram samma proposition. Detta kan tyckas\r\nmärkligt.</pre><pre>Fru talman! I propositionen föreslås att\r\nStadshypotek ombildas till ett kreditaktiebolag.\r\nOmbildningen sker genom att\r\nStadshypotekskassan och de 20\r\nhypoteksföreningarna fusioneras, varefter rörelsen\r\nförs över till ett av kassan helägt aktiebolag.</pre><pre>Eftersom det nu framlagda förslaget i stort\r\növerenstämmer med det tidigare\r\nsocialdemokratiska förslaget, ansluter vi oss i\r\nhuvudsak till propositionen.</pre><pre>På en punkt har vi en annan uppfattning än\r\nregeringen. Vi anser att riksdagen redan nu bör\r\nföreskriva kassan att till staten betala kassans värde\r\nföre fusionen mellan kassan och föreningarna.\r\nDetta belopp beräknas till ca 5 miljarder kronor.</pre><pre>Statens anspråk på denna förmögenhet kan\r\nregleras genom ett skuldebrev till staten på 5\r\nmiljarder kronor. För denna kredit bör kassan\r\nbetala en rimlig ersättning tills skulden är reglerad.</pre><pre>Regeringen kan här förhandla med kassan om\r\nrimlig ersättning och om hur skulden skall\r\navvecklas.</pre><pre>Fru talman! Med det anförda yrkar jag bifall till\r\nreservation 1 och bifall till utskottets hemställan i\r\növrigt.</pre><pre>Anf. 29  ROLF L. NILSON (v):</pre><pre>Fru talman! Som Leif Marklund sade lade den förra\r\nregeringen vid ungefär samma tid för ett år sedan\r\nfram en proposition med ett innehåll som var\r\nsnarlikt den borgerliga regeringens proposition,\r\nvilken nu har resulterat i det här betänkandet. I\r\nnågon detalj skiljer det sig. Det gäller det som\r\nockså Leif Marklund berörde, nämligen vart det\r\növerskott som bildas skall ta vägen.</pre><pre>Den proposition som lades fram förra gången\r\navvisades av vänsterpartiet. Vi tyckte inte att det\r\nfanns några riktigt tunga skäl för ombildningen.\r\nSamma uppfattning har också förts fram av\r\nremissinstanser, t.ex. av Landsorganisationen.</pre><pre>Argumenten går ut på att organisationen skall\r\nanpassas till avreglering, internationalisering,\r\nnågot som redan har skett inom kreditmarknaden,\r\noch att statens engagemang skall avvecklas.\r\nDessutom säger man att övriga konkurrerande\r\nkreditinstitut är aktiebolag. Vi tycker inte att detta\r\när tunga argument. Vad många säger verkar inte\r\nhålla: har man en diffus ägarbild har man inte klarat\r\nfinanskrisen speciellt bra.</pre><pre>Stadshypotek har klarat sig förhållandevis bra. Det\r\nkan inte uteslutas att detta har samband med den\r\nlitet speciella karaktär när det gäller både\r\norganisationsform och marknadsinriktning som\r\nStadshypotek har och har haft. Om den föreslagna\r\nändringen genomförs, kommer särarten att\r\nförsvinna, och ganska snart är Stadshypotek en helt\r\nvanlig bank.</pre><pre>Till skillnad från regeringen och\r\nSocialdemokraterna anser jag att det är en fördel\r\nom det finns olika företagsformer och om de kan\r\nkonkurrera på samma marknad.\r\nHypoteksinstituten bedriver sin verkamhet ungefär\r\nsom sparbankerna har gjort tidigare, utan krav på\r\nextern avkastning, och på samma sätt som\r\nkonsumentkooperationen bedriver sin verksamhet.\r\nVänsterpartiet har tidigare i många sammanhang\r\nuttalat sin uppskattning av denna verksamhetstyp,</pre><pre>Även frågan om kapitaltäckningen tas upp. Detta\r\när ett problem i den nuvarande\r\norganisationsformen. I propositionen berörs en\r\nmöjlighet som regeringen men inte vänsterpartiet\r\navvisar, nämligen att staten kan betala in delar av\r\nden utställda garantin. Detta är inte något som är\r\nfrämmande för Vänsterpartiet. Att ställa garantier\r\noch eventuellt betala in dem är ju inte någonting\r\nsom längre är främmande för regeringen heller.\r\nMan kan se på engagemangen beträffande Första\r\nsparbanken och Nordbanken.</pre><pre>Eftersom regeringen inte har anfört några vägande\r\nargument avvisar vi förslaget till ombildning, och\r\ndå jag inte var närvarande när ärendet\r\nslutbehandlades och justerades i näringsutskottet,\r\nfår jag här i kammaren yrka bifall till motion\r\n1991/92:N55, vilket innebär avslag på utskottets\r\nhemställan.</pre><pre>Anf. 30  GUDRUN NORBERG (fp):</pre><pre>Fru talman! Stadshypotek är ett av Sveriges mest\r\nvälkända och utnyttjade kreditinstitut. De tre\r\nhypoteksorganisationerna Stadshypotek,\r\nLandshypotek och Skeppshypotek har gamla anor\r\noch deras historia återspeglar olika\r\nnäringsverksamheters finansieringsproblem och\r\nkreditbehov.</pre><pre>Landshypotek bildades i mitten av 1800-talet i syfte\r\natt förse jordbruket med långfristigt kapital till fast\r\nränta. I slutet av 1800-talet och början av 1900-talet\r\ntillkom Stadshypotek med uppgift att tillhandahålla\r\nlångfristiga primärlån till fastigheter i städer för att\r\ntillgodose behovet av bostäder i de då snabbt\r\nväxande tätorterna. Skeppshypotekskassan är av\r\nnågot senare datum. Den bildades år 1929 för att\r\nmöta kravet på ett speciellt finansieringsinstitut för\r\nrederinäringen.</pre><pre>I dag står vi inför en modernisering av\r\nStadshypotek, därför att ändrade förutsättningar\r\nkräver detta. Det är inte så länge sedan vi i\r\nnäringsutskottet behandlade frågan om nya\r\nkapitaltäckningsregler för banker och andra\r\nfinansinstitut. Dessa regler berör även hypoteken.</pre><pre>Därefter -- från den 1 februari 1990 -- gäller\r\nenhetliga kapitaltäckningsregler för banker,\r\nfinansbolag, fondkommissionsbolag,\r\nkreditaktiebolag och hypoteksinstitut.\r\nKapitalkravet har fastställts på en internationellt\r\naccepterad lägsta nivå. Därmed har\r\nkapitaltäckningskravet höjts från 2 till 8 % för lån\r\ntill kontors-, affärs- och jordbruksfastigheter. För\r\nbostadsfastigheter har kapitalkravet höjts till 4 %.</pre><pre>Det innebär samtidigt att de statliga\r\ngarantiförbindelserna inte får beaktas vid\r\nberäkning av kapitalbasen, utan endast inbetalt\r\nkapital. Den garanti som staten ställt för\r\nstadshypotekskassan, och som för närvarande\r\nuppgår till 27 miljarder kronor, får således inte\r\nräknas in i kapitalbasen.</pre><pre>Eftersom stadshypoteksorganisationen saknar\r\nnågon egentlig ägare, så finns det ingen som kan ge\r\ndet kapitaltillskott som behövs.</pre><pre>Det problemet skulle möjligen kunna lösas genom\r\natt staten betalar in den utställda garantin. Men en\r\nsådan lösning är otänkbar, eftersom den är\r\noförenlig med ställningstagandet att statens\r\nåtagande bör avvecklas. Det måste alltså öppnas en\r\nannan möjlighet att tillföra baskapital om\r\nStadshypotek skall kunna fortsätta sin verksamhet\r\noch expandera.</pre><pre>Om institutet ombildas till aktiebolag öppnas den\r\nriskkapitalmarknad som andra, konkurrerande\r\nkreditinstitut redan nu har tillgång till.\r\nKapitalbasen kan då förstärkas genom nyemission\r\nav aktier. Detta talar med styrka för att\r\nStadshypotek ombildas till aktiebolag.</pre><pre>Socialdemokraternas förslag att staten skall plocka\r\nav -- konfiskera -- fem miljarder från Stadshypotek\r\ni samband med bolagiseringen är oacceptabelt ur\r\nvår och regeringens synpunkt. Att motivera med\r\ntidigare gynnsamma skatteregler håller inte. Med\r\nden hänvisningen skulle många enskilda fall kunna\r\nbehandlas likadant. I ännu fler fall skulle man\r\nkunna kvittera ut stora belopp från staten för att\r\nman varit missgynnad av tidigare skattelagar.</pre><pre>Detta argument är inte bärande. Jag yrkar därför\r\navslag på reservationen och Vänsterpartiets motion\r\nsamt bifall till betänkandet.</pre><pre>Anf. 31  LEIF MARKLUND (s) replik:</pre><pre>Fru talman! Uttryck som konfiskering är ganska\r\nvårdslösa att använda i det här sammanhanget i\r\nkammaren. Lagrådet har studerat Stadshypotek,\r\nsom i princip saknar ägare, och konstaterat att det\r\ninte finns någon klar ägarbild -- varken föreningar\r\neller staten. Skeppshypotek och Landshypotek har\r\ndäremot en klarare ägarbild.</pre><pre>Staten har genom gynnsamma regler när det gäller\r\nskatter och kredit tagit betalt för sina krediter. Man\r\nhar bidragit ordentligt till att bygga upp den\r\nförmögenhetsmassa som i dag finns i Stadshypotek.\r\nDet finns 6,6 miljarder i kassan och ungefär 7\r\nmiljarder ute i föreningarna. Förmögenheten\r\nuppgår således till över tolv miljarder. Man får då\r\nanse det vara rimligt att staten kan göra anspråk på\r\nen del av den här förmögenhetsmassan. Det tycker\r\nvi sker lämpligast genom ett skuldebrev. Det finns\r\ningenting i lagrådets beskrivning som skulle sätta\r\nstopp för ett sådant förfaringssätt.</pre><pre>Jag yrkar än en gång bifall till den reservation som\r\nhar undertecknats av socialdemokraterna.</pre><pre>Anf. 32  GUDRUN NORBERG (fp) replik:</pre><pre>Fru talman! Med det socialdemokratiska förslaget\r\nvill ni att staten skall plocka åt sig dessa fem\r\nmiljarder. Vi hävdar att det inte finns någonting\r\nsom säger att det här är statens pengar. Som jag\r\nsade i mitt tidigare inlägg kan man inte hänvisa till\r\natt man har varit gynnad av tidigare skatteregler.\r\nMan kan hänvisa till många andra organisationer,\r\nföretag och myndigheter som har varit missgynnade\r\ni andra sammanhang och där det i så fall skulle\r\nkunna få motsatt verkan. Jag tycker att det är en\r\nicke bärande anledning att plocka in dessa pengar\r\ntill staten. Jag förstår mycket väl\r\nSocialdemokraterna, som i dagens läge har sett det\r\nhär som en bra utväg för att kunna finansiera andra\r\nsaker i sitt budgetförslag. Därför vill man ta in\r\ndessa fem miljarder. Vi anser fortfarande att det\r\ninte är rätt.</pre><pre>Anf. 33  LEIF MARKLUND (s) replik:</pre><pre>Fru talman! Jag vill än en gång påtala för\r\nutskottsmajoritetens företrädare att det handlar om\r\nmycket gynnsamma skatteregler och att\r\nStadshypotek har fått nästintill rena subventioner\r\ngenom sina kreditgarantier hos staten. Om man har\r\nsubventionerat någonting är det väl rimligt att det\r\ninte är konfiskering om man tar igen det i ett sådant\r\nhär läge.</pre><pre>Utskottsmajoritetens företrädare borde också vilja\r\nkomma åt de fem miljarderna. Mot bakgrund av\r\nrörigheten, den tappade känslan för svensk\r\nekonomi och det budgetunderskott vi har i Sverige i\r\ndag borde dessa fem miljarder faktiskt vara mycket\r\ntilltalande.</pre><pre>Anf. 34  GUDRUN NORBERG (fp) replik:</pre><pre>Fru talman! Det är väl ändå mycket, Leif\r\nMarklund, som under årens lopp har varit och är\r\nsubventionerat av staten. Inte kan man åberopa\r\nsådana regler för att lägga vantarna på fem\r\nmiljarder när det i ett ombildningsskede finns\r\nmöjlighet till det. Det är ett bekvämt sätt för\r\nSocialdemokraterna att ta in fem miljarder. Men vi\r\nanser inte att man skall göra det. Det är inte rätt,\r\noch staten har inte större äganderätt till dessa\r\npengar än någon annan.</pre><pre>Talmannen anmälde att Leif Marklund anhållit att\r\ntill protokollet få antecknat att han inte ägde rätt till\r\nytterligare replik.</pre><pre>Anf. 35  BENGT DALSTRÖM (nyd):</pre><pre>Fru talman! Vi i Ny demokrati biträder utskottets\r\nmajoritet i betänkandet om Stadshypotek och\r\nombildningen av Stadshypotek. Jag finner det\r\nemellertid angeläget att framföra några\r\nkommentarer med anledning av en senkommen\r\nskrivelse från Stadshypotek. Det gäller vad som\r\nsägs i propositionen, p. 3, där lag om\r\ninkomstskatteregler med anledning av vissa\r\nomstruktureringar inom den finansiella sektorn\r\nm.m. behandlas.</pre><pre>De ogynnsamma skatteregler som Stadshypotek\r\nsyftar på återfinns i 3 § i den föreslagna lagen om\r\nomstruktureringer inom den finansiella sektorn.\r\nInnebörden är att den nya bolaget, Stadshypotek\r\nAB, till skillnad från andra företag inte skall få\r\nräkna hela sitt egenkapital som underlag för\r\navsättning till skatteutjämningsreserv, surv, och\r\nsom underlag för framtida s.k. Annellavdrag. För\r\nall framtid skall enligt lagförslaget 25 % av en på\r\nvisst sätt beräknad del av bolagets vid\r\nombildningen erhållna egenkapital undantas från\r\ndessa underlag.</pre><pre>Inskränkningen av surv-underlaget får effekt\r\nomedelbert. Redan vid den första taxeringen, när\r\ntidigare obeskattade reserver skall återföras till\r\nbeskattning, får bolaget göra en mindre surv-\r\navsättning än som normalt skulle gälla och därför\r\nbetala mer i skatt. Begränsningen avseende\r\nAnnellavdraget torde däremot ge upphov till en\r\nökad skattebelastning först med ett antal års\r\nfördröjning.</pre><pre></pre><pre>Jag tycker att det påpekande som Stadshypotek här\r\nhar gjort är värt att lägga på minnet. Jag vill i den\r\nhär debatten gärna fästa kammarens ledamöters\r\noch även regeringens uppmärksamhet på det här\r\nförhållandet. Jag utgår ifrån att man när vi har\r\nantagit detta betänkande kommer att i ett senare\r\nskede föra kompletterande diskussioner just\r\nbeträffande det som sägs i propositionens punkt 3\r\nom lag om vissa inkomstskatteregler osv.</pre><pre>Överläggningen var härmed avslutad.</pre><pre>(Beslut fattades efter 18 §.)</pre><pre>12 §  Uppskov med behandlingen av vissa\r\närenden</pre><pre>Föredrogs</pre><pre>näringsutskottets betänkande</pre><pre>1991/92:NU35 Uppskov med behandlingen av vissa\r\närenden.</pre><pre>Förste vice talmannen konstaterade att ingen talare\r\nvar anmäld.</pre><pre>(Beslut fattades efter 18 §.)</pre><pre>13 §  Lagervärdering, m.m.</pre><pre>Föredrogs</pre><pre>skatteutskottets betänkande</pre><pre>1991/92:SkU30 Lagervärdering, m.m. (prop.\r\n1991/92:86).</pre><pre>Anf. 36  LARS HEDFORS (s):</pre><pre>Herr talman! Man skulle nog kunna säga att det\r\nråder ganska stor enighet i Sveriges riksdag om\r\nutformningen av företagsbeskattningen. Det har\r\nvarit så ganska länge, åtminstone sedan\r\nutredningen om reformerad företagsbeskattning\r\nlade fram sitt betänkande någon gång i slutet på 80-\r\ntalet, och fram till dags dato, inkl. tiden för den\r\nstora skattereformen.</pre><pre>Det finns egentligen inte heller någonting i detta\r\nbetänkande från skatteutskottet som jävar detta\r\npåstående. Oppositionen, som väl är mer av\r\nteknisk art, accepteras till nästan hundra procent.</pre><pre>Det finns också en stor majoritet för att avslå de\r\nallra flesta av motionerna, även om det måste sägas\r\natt vi i det här sammanhanget nog har litet skilda\r\nutgångspunkter för avstyrkandet av en del av dem.\r\nDen borgerliga majoriteten avstyrker dem därför\r\natt man vill utreda vidare och förmodligen också\r\nkomma tillbaka senare med förslag som påminner\r\nom dem som finns i motionerna. Vi\r\nsocialdemokrater vill avslå motionerna därför att vi\r\ntycker att deras förslag är felaktiga.</pre><pre>Jag skulle t.ex. tro att många borgerliga ledamöter\r\nhär i kammaren i dag skulle vilja rösta för motionen\r\nom avskaffande av dubbelbeskattningen av\r\naktieutdelningar. Om man tänker tillbaka på vad\r\nsom har förevarit, finner man att såväl moderater\r\nsom folkpartister ivrigt har förespråket att\r\ndubbelbeskattningen av aktieutdelningar skall\r\navskaffas. Vi socialdemokrater säger nej till detta,\r\neftersom vi tycker att dubbelbeskattningen skall\r\nvara kvar, inte minst mot bakgrund av den mycket\r\nförmånliga företagsbeskattning som gäller i\r\nSverige.</pre><pre>Vi socialdemokrater har reserverat oss till förmån\r\nför två motioner. Den ena motionen är en\r\npartimotion med Ingvar Carlsson som första namn\r\noch handlar om beskattningen av enskilda\r\nföretagare. Där har vi velat peka på två problem\r\nsom kan uppstå när riksdagen så småningom skall\r\nta ställning till den proposition som är under\r\nutarbetande och som grundar sig på utredningen\r\nom neutral företagsbeskattning. Vi tycker att det\r\nfinns två problem som bör beaktas i detta\r\nsammanhang, och vi menar att riksdagen skall tala\r\nom detta för regeringen.</pre><pre>För det första tycker vi att man vid beskattningen\r\nav enskilda företag skall se till att det blir en\r\nneutralitet inte bara i förhållande till andra\r\nföretagsformer, utan också i förhållande till\r\nenskilda löntagare. Det är en nog så besvärlig\r\nbalansgång, och det kan man inte tala om\r\ntillräckligt ofta.</pre><pre>När man för det andra, som utredningen föreslår,\r\nvill sänka skatten med 2 miljarder kronor för denna\r\ngrupp av företagare, kommer det att uppstå risker\r\nför skatteplanering. Det är något som man borde\r\ntänka på när man utformar propositionen.</pre><pre>I en annan reservation har vi socialdemokrater\r\nkrävt en skärpt kontroll av företagens\r\nutlandsförlagda kurser och konferenser. Vi och\r\nväldigt många andra vet att det här är något som\r\nmissbrukas. Det är inte konferenser och kurser som\r\nman åker till utan någonting helt annat, som sker\r\nunder täckmantel av konferens eller kurs. Vi tycker\r\nockså att det är viktigt att sådana verksamheter i så\r\nstor utsträckning som möjligt förläggs till Sverige.\r\nDet skulle vara bra inte minst för den svenska\r\nturistnäringen. Därför har vi yrkat på ett\r\ntillkännagivande till regeringen om detta.</pre><pre>När nu detta om enigheten om\r\nföretagsbeskattningen är sagt, bör man i\r\nfullständighetens namn också tala om att det finns\r\nmörka moln vid horisonten. Det verkar som om\r\nregeringen faktiskt skulle vilja blåsa till strid även\r\nnär det gäller företagsbeskattningen. Jag tänker på\r\nden utredning som skatteministern har tillsatt\r\nalldeles i dagarna med uppgift bl.a. att lägga fram\r\nförslag om att sänka bolagsskattesatsen till 25 %.</pre><pre>Jag skulle vilja fråga var logiken i det förslaget\r\nfinns. Tidigare har den borgerliga regeringen sänkt\r\nkapitalinkomstskatten och förmögenhetsskatten\r\nmed hänvisning till förhållandena i EG, trots att vi\r\nalla vet att det egentligen inte finns någon\r\ngemensam linje inom EG när det gäller\r\nförmögenhetsbeskattningen och\r\nkapitalinkomstbeskattningen. Det är mycket stora\r\nvariationer inom EG på den punkten. Man har\r\nändå hänvisat till förhållandena i EG, för att\r\ndärmed kunna motivera väldiga skattesänkningar\r\nför kapitalägare och förmögenhetsinnehavare.</pre><pre>När det gäller bolagsskatten vet vi att det finns en\r\nmycket långt framskriden diskussion i EG med\r\nkonkret utarbetade förslag, som innebär att man\r\nskall ha en minimiskattesats på 30 %. Trots detta\r\nkommer alltså regeringen att föreslå att\r\nbolagsskattesatsen skall sänkas till 25 %. Det är\r\ndärför som jag efterlyser logiken i detta förslag.</pre><pre>I utredningens direktiv finns det också en del andra\r\nskrämmande propåer. Man föreslår t.ex. att\r\nunderskott i näringsverksamhet skall kunna kvittas\r\nmot inkomst av tjänst. Det är inget som helst tvivel\r\nom att ett genomförande härav kommer -- det vet\r\nvi av bitter erfarenhet -- att leda till ökad\r\nskatteplanering. Det är också ett slag mot\r\nskattereformens grundprinciper.</pre><pre>Det är egentligen bara att med ett visst vemod\r\nkonstatera att folkpartiet på den punkten har blivit\r\növerkört än en gång av den moderata ångvälten.\r\nMan är nu i full färd med att riva upp i stort sett hela\r\nskattereformen. Det blir inte särskilt mycket kvar.</pre><pre>Herr talman! Det finns dock anledning att\r\nåterkomma till detta i senare diskussioner, och jag\r\nskall därför inte fördjupa mig mer häri. Jag skall\r\navsluta mitt anförande med att yrka bifall till de\r\nreservationer, nr 3 och nr 8, som socialdemokratin\r\nhar knutit till betänkandet.</pre><pre>Anf. 37  BO G. JENEVALL (nyd):</pre><pre>Herr talman! Jag har hastigt och lustigt fått överta\r\nuppgiften att företräda mitt parti här, eftersom\r\nPeter Kling i går kväll tyvärr insjuknade och nu\r\nligger på sjukhus. Han kan alltså inte delta i\r\ndebatten i dag.</pre><pre>Jag är av naturliga skäl inte särskilt insatt i dessa\r\närenden, men jag vill ändå ta upp en fråga som jag\r\nvet är synnerligen angelägen för Peter Kling.</pre><pre>Det gäller möjligheterna till avskrivning vid rån.\r\nSom bekant är det enbart banker som har\r\nmöjligheten att göra en sådan avskrivning. Det är\r\nmärkligt att om man har blivit utsatt för ett rån, som\r\nnaturligtvis har bekräftats vid en utredning, inte\r\nskall få göra avdrag för det i sin rörelse.</pre><pre>Det är också anmärkningsvärt att det finns en s.k.\r\npositiv skrivning i denna fråga i ett betänkande som\r\nlades fram tidigare i våras. Trots det har regeringen\r\ninte återkommit med något förslag i den här\r\nriktningen. Det finns en liknande positiv skrivning\r\näven i det betänkande vi behandlar nu.</pre><pre>Jag vill yrka bifall till reservation 2 vid mom. 4,\r\nreservation 5 vid mom. 9, reservation 6 vid mom.\r\n12 och reservation 7 vid mom. 14. Givetvis står vi\r\näven bakom övriga reservationer, men vi nöjer oss\r\nmed att yrka bifall till dessa.</pre><pre>Anf. 38  LARS BÄCKSTRÖM (v):</pre><pre>Herr talman! En tidigare talare sade att det råder\r\nganska stor enighet i de skattepolitiska frågorna\r\nvad gäller företagsbeskattningen. Det är riktigt.\r\nDet är nästan ett s.k. understatement. Här råder\r\nnästan en bedövande enighet.</pre><pre>Det är väl egentligen bara vi i Vänstern som\r\navviker. Precis som i visan om Titanic är det bara\r\nnågon passagerare i tredje klass som trängde sig\r\nlitet grand. Men vi tycker att man nog bör trängas i\r\nden här enigheten och påpeka att det finns skäl att\r\nse dessa frågor ur andra aspekter.</pre><pre>Då kan någon säga att det är klart att det råder total\r\nenighet med så aparta åsikter som Vänstern har. De\r\nvill ju alltid höja skatterna, i all synnerhet för\r\nföretagarna. För en vänsterpartist kan väl aldrig\r\nföretagsskatten bli nog hög. Den klassiska\r\nvänsterparollen är ju att beskatta kapitalet.</pre><pre>Jag kan förstå att man har den uppfattningen om\r\nVänsterpartiet. Man tycks mena att Vänsterpartiet\r\nalltid för samma politik, som en slags\r\nallväderskostym. Den passar lika bra i regn som sol,\r\nlika bra i högkonjunktur som lågkonjunktur:\r\n''Beskatta kapitalet, och kläm åt företagarna!'' Det\r\nhär är den gängse bild som sprids om Vänsterns\r\nskattepolitik och förhållande till företagarna. Men\r\nden är felaktig. Möjligen har den någon gång varit\r\nlitet riktig, men i dag är den helt felaktig.</pre><pre>Vi vet att ekonomin är internationell och att det\r\nbehövs ungefär samma avkastning, vinster, i\r\nSverige som konkurrenterna i omvärlden vill ha. Vi\r\nvet att Sverige inte kan avvika påtagligt och ha en\r\nkraftigt högre företagsbeskattning än i omvärlden.\r\nDet skulle leda till problem. Men företag som lever\r\ni verkligheten vet att skatten inte är den avgörande\r\nfaktorn.</pre><pre>Herr talman! En gång studerade jag psykologi. Min\r\npsykologilärare sade att det finns ett problem inom\r\npsykologin, nämligen att om något upplevs som\r\nverklighet är det också verkligt till sina\r\nkonsekvenser. Ibland förekommer det\r\ntvångsföreställningar.</pre><pre>Länge har uppfattningen spritts att Sverige är något\r\nav ett -- ursäkta uttrycket, herr talman --\r\nskattehelvete för företagare. Nu är det inte så! Men\r\nom den uppfattningen sprids under tillräckligt lång\r\ntid, upplevs den ibland som verklig. Man kan få\r\nuppfattningen att det är bättre att vara företagare i\r\nTyskland, Belgien eller Frankrike. Men\r\nverkligheten är att företagsbeskattningen inom\r\nEG-länderna generellt sett är kraftigare och högre\r\nän i Sverige. Redan den formella skattesatsen på\r\n30 % i Sverige tillhör en av världens lägsta\r\nbeskattningsnivåer.</pre><pre>OECD -- som ingen kan beskylla för att vara ett\r\nvänstervridet organ utan är tvärtom ett mycket\r\naktat internationellt organ, stött av\r\nindustrivärldens regeringar -- har gjort en grundlig\r\nundersökning som publicerades i våras. Alla\r\nOECD-staterna har kartlagts. Man fann då att\r\nSverige hade den mest förmånliga\r\nbolagsbeskattningen.</pre><pre>Bengt Westerberg sade i en intervju i SAF-\r\ntidningen under valrörelsen att Sverige har en\r\nvärldslåg bolagsskatt, men att den kanske ändå\r\nmåste sänkas. Hela filosofin i den borgerliga\r\npolitiken är att sänka skatterna så att det blir\r\ntillväxt. Men det stämmer inte. Tvärtom, tillväxten\r\nkan bromsas. Det här gör att man får politiskt\r\ngaranterade vinster, som inte är motiverade på\r\nmarknaden. Det var så man gjorde med\r\ndevalveringspolitiken på 80-talet. Samma metod\r\nanvänds nu genom att politiskt trolla fram vinster\r\nmed hjälp av skattesänkningar. Men det ger ingen\r\nuthållig tillväxt. Tillväxten måste klaras på\r\nmarknaden i rättvis konkurrens med\r\nkonkurrenterna.</pre><pre>Jag nämnde OECD-rapporten. Vi har ett\r\nfinansdepartement, som i många stycken är\r\nhedervärt -- särskilt på tjänstemannasidan. De har\r\ngjort en omfattande studie och jämfört svenska och\r\neuropeiska skatter. Rapporten heter Sverige,\r\nEuropa och skatterna och gavs ut av\r\nfinansdepartementet i våras. Rapporten visar klart\r\natt kapitalinkomstbeskattningen i Sverige är\r\ngynnsam. Särskilt gäller det vid maximala\r\nmarginalskatter, och det gäller såväl för utdelning\r\nsom för räntor. Maximal marginalskatt vid\r\naktieutdelning är i Sverige ungefär 30 %, och den\r\nkommer att bli ungefär 25 % 1993. Genomsnittet i\r\nEG är 47--50 %, dvs. vida högre. Det här gäller\r\nbolag och utdelning på aktier, och även efter\r\ndubbelbeskattningseffekterna råder detta mycket\r\ngynnsamma läge.</pre><pre>Jag talar här om att den formella skattesatsen är\r\n30 %. En tidigare talare efterlyste logiken i att\r\nregeringen funderar på att sänka skattesatsen\r\nytterligare. Ja, det finns en logik. Den verkliga\r\nskattesatsen är inte 30 %. Nu sägs det att alla\r\nreserveringsmöjligheter skall tas bort och skatten\r\nsänkas från 50 till 30 %. Men egentligen är det en\r\nhöjning, eftersom reserveringsmöjligheterna tas\r\nbort.</pre><pre>Men så infördes bakvägen en ny reserveringsform,\r\nnämligen skatteutjämningsreserven, den s.k.\r\nsurven. Den gör att det genomsnittliga\r\nskatteuttaget är endast ca 20 %. För vissa företag\r\nkan det vara något högre, men för vissa storföretag\r\nfaktiskt ännu lägre. Det systemet är komplicerat\r\noch krångligt. Vi har väckt motioner om att ta bort\r\ndet systemet. Vi vill ha ett rakt och enkelt\r\nföretagsskattesystem.</pre><pre>Motionen avslogs i våras. Ett enigt utskott ansåg att\r\ndet fanns inga skäl att ändra på detta. Men nu har\r\nregeringen tillsatt en utredning som föreslår att\r\nsystemet med skatteutjämningsreserver, surven,\r\nskall avvecklas. Visst blir det då logiskt att när det\r\nkrångliga systemet avvecklas att sänka skattesatsen\r\nytterligare. Vi säger i stället att det krångliga\r\nskatteutjämningssystemet, surven, skall avvecklas\r\noch att skattesatsen på 30 % skall behållas. Då får\r\nvi ett rakt, genomskinligt system som fortfarande är\r\nmycket konkurrenskraftigt mot EG- och OECD-\r\nstaterna.</pre><pre>Det blir en bättre fördelningspolitik.\r\nFöretagsbeskattningen betalas främst från\r\nkapitalägarsidan. Det visar de studier som LO har\r\ngjort under våren av de fördelningspolitiska\r\neffekterna av regeringens förslag, och det visar\r\nrapporter från USA:s kongress och\r\nrepresentanthus, dvs. att i grunden slår det här\r\nhårdast på kaptialägarsidan.</pre><pre>Herr talman! Vi har många gånger tidigare yrkat på\r\natt skatteutjämningssystemet skall avvecklas. Vi\r\ngör det återigen. Jag yrkar bifall till den\r\nmeningsyttring som finns från Vänsterpartiets sida\r\nvad gäller mom. 3 beträffande den allmänna\r\ninriktningen av företagsbeskattningen.</pre><pre>I våras avslogs förslaget. Vi har nu kommit en bit\r\npå väg. Nu vill även regeringen avveckla\r\nskatteutjämningssystemet, surven. Men regeringen\r\nvill kombinera det med att sänka bolagsskatten\r\nytterligare. Vi säger att det är improduktivt att\r\nförsöka att politiskt garantera vinster till industrin.\r\nDet skall industrin och företagen klara själva, inte\r\nmed hjälp av politiker i riskdagen.</pre><pre>Vi skall ha en konkurrenskraftig\r\nföretagsbeskattning. Det får vi med en 30-procentig\r\nföretagsbeskattning utan skatteutjämningsreserv.</pre><pre>Den av mig anmälda taletiden är slut. Jag vill yrka\r\nbifall till reservationerna 8 och 3 från\r\nSocialdemokraterna. Den fråga som tas upp i\r\nreservation 8 tog vi upp i våras. Den gången avslogs\r\nvårt yrkande med en mycket kort skrivning av\r\nutskottet. Vi är glada att Socialdemokraterna och\r\nVänsterpartiet nu har närmat sig varandra. Denna\r\nfråga bör lösas. Om det inte sker vid detta\r\nvoteringstillfälle är jag säker på att båda partierna\r\nkommer igen. Detta är en nödvändig åtgärd för att\r\nsvenskt näringsliv skall få en bättre\r\nkonkurrenssituation på turistsidan och för att\r\nstoppa skatteundandragande.</pre><pre>Anf. 39  FREDRIK REINFELDT (m):</pre><pre>Herr talman! I det ärende vi nu behandlar\r\ntillstyrker utskottet regeringens proposition om en\r\nändring av reglerna för lagervärdering. Utskottet\r\nvill också göra ett tillkännagivande till regeringen\r\nangående det s.k. upphovsmannakontot och\r\nmöjligheten för innehavare av sådant konto att\r\növerföra pengar mellan banker utan\r\nskattekonsekvenser. Utskottet avstyrker också en\r\nmängd motioner som har väckts dels med anledning\r\nav propositionen, dels under den allmänna\r\nmotionstiden.</pre><pre>Förslaget i propositionen är, som Lars Hedfors\r\nnämnde, ganska tekniskt. Det innebär i korthet att\r\nden värdering av lagret som gjorts i räkenskaperna\r\nskall godtas skattemässigt om värderingen inte\r\nunderstiger det lägsta av anskaffningsvärdet eller\r\ndet verkliga värdet. Skälet för denna ändring är den\r\nnya lagervärderingsregel som genomfördes i\r\nskattereformen. De gamla reglerna från tiden före\r\nskattereformen innebar enligt huvudregeln att den\r\ni räkenskaperna gjorda värderingen kunde godtas\r\nvid beskattningen, om nedskrivning inte skett med\r\nstörre belopp än 50 % av lagrets anskaffningsvärde\r\neller av återanskaffningsvärdet, om detta var lägre\r\npå balansdagen. Till detta kopplades två\r\nsupplementärregler.</pre><pre>Supplementärregel 1 syftade till att ge företagen en\r\nmöjlighet att vid en lagerminskning behålla en\r\nuppbyggd lagerreserv. Supplementärregel 2\r\ninnebar att s.k. råoch stapelvaror fick tas upp till\r\n70 % av det lägsta marknadspriset för varorna\r\nunder de närmast föregående nio beskattningsåren.\r\nReglerna om nedskrivning syftade främst till att ge\r\nföretagen en möjlighet till konsolidering och\r\nresultatutjämning och att dämpa de\r\nkonkurrensnackdelar svenska företag led av,\r\ngenom en vid det tillfället mycket hög\r\nbolagsskattesats.</pre><pre>Genom skattereformen togs de båda\r\nsupplementärreglerna bort. Riksdagen menade att\r\nden lägre bolagsskattesatsen -- skattesatsen sänktes\r\nfrån tidigare 52 % till 30 % -- gjorde att en mer\r\nförsiktig värdering av lagret än vad som följer av\r\nbokföringslagens bestämmelser inte skulle medges.\r\nBokföringslagen regler innebär att lagret skall\r\nvärderas till högst det lägsta av anskaffningsvärde\r\noch verkligt värde -- lägsta värdets princip. Som\r\nverkligt värde anses nettoförsäljningsvärdet. Om\r\nanledning finns får det verkliga värdet bestämmas\r\nsom återanskaffningsvärdet efter avdrag för\r\ninkurans.</pre><pre>Frågan om hur anskaffningsvärdet skatterättsligt\r\nskall bestämmas har föranlett skilda bedömningar,\r\neftersom begreppet inte är entydigt definierat i\r\nbokföringslagen.</pre><pre>Trots att en kommitté nu ser över\r\nredovisningslagstiftningen, där bl.a.\r\nlagervärderingsreglerna ingår, föreslår nu\r\nregeringen att den värdesättning av lagret som har\r\ngjorts i räkenskaperna skall kunna användas vid\r\nbeskattning.</pre><pre>Jag yrkar bifall till utskottets hemställan att bifalla\r\nförslaget i propositionen och avslag på den med\r\nanledning av propositionen väckta motionen.</pre><pre>Därutöver finns i detta ärende en rad motioner som\r\nhar väckts under den allmänna motionstiden.\r\nSocialdemokraterna har väckt två motioner. Det\r\nhar framför allt varit diskussion om den motion om\r\navdragsmöjligheterna vid konferenser som väcktes\r\nav Leif Marklund. Leif Marklunds krav var att\r\navdrag skall medges endast om särskilda och\r\nsakliga skäl motiverar att man lägger en konferens\r\nutanför Sverige.</pre><pre>Socialdemokraterna i utskottet har valt att inte\r\nfölja upp detta yrkande ordagrant. Man har i stället\r\nönskat ett tillkännagivande angående intensifierad\r\nskattekontroll, som man kallar det, när det gäller\r\nkonferensresandet utanför Sveriges gränser.</pre><pre>Utskottet har valt att skriva att man anser det\r\nmotiverat att se över att de regler som finns på\r\nområdet följs. Det är entydigt att konferensresor\r\nutanför Sveriges gränser redan nu får\r\nskattekonsekvenser om det finns s.k. nöjesinslag.\r\nDet som kanske förvånar är Socialdemokraternas\r\nvilja att gå ännu längre. Man måste ställa sig frågan\r\nom det är ett omfattande och snabbt växande\r\nproblem som vi nu ser framför oss. Sanningen är att\r\nutvecklingen, olikt den på 80-talet, visar att\r\nkonferensresandet inte växer i omfattning. Det\r\ngäller både konferensresor inom Sveriges gränser\r\noch utrikes resor. Det finns en mycket enkel\r\nförklaring till det. I den lågkonjunktur vi nu\r\nbefinner oss i har företagen svårt med sina\r\nkostnader och måste se över dem. Då minskar de\r\nbl.a. på konferensresandet. Tendensen är snarare\r\natt detta är ett mindre problem i dag. Samtidigt vill\r\nSocialdemokraterna ha hårdare kontroll.</pre><pre>Inom utskottet har vi också diskuterat synen på\r\ninternationalisering och över huvud taget hur man\r\nskall se på detta att anställda i svenska företag kan\r\nkomma utanför Sveriges gränser. Det är\r\nnaturligtvis önskvärt att konferensverksamhet i stor\r\nutsträckning hamnar inom Sverige. Det gynnar\r\nsvensk turistnäring och hotellrörelser och liknande,\r\nsom i dag har stora problem. Samtidigt brukar vi i\r\nandra sammanhang tala om vikten av att människor\r\ni Sverige får komma ut och se andra miljöer, andra\r\nsätt att fatta beslut, andra kulturer. Det gäller\r\nnaturligtvis även anställda inom\r\nföretagssektorerna.</pre><pre>Ibland har man särskilt stor förståelse för vikten av\r\natt få resa utomlands. Detta gäller inte minst\r\nriksdagsmännen själva. Men när vi kommer in på\r\nresande inom näringslivet eller när företag väljer\r\natt lägga en konferens utanför rikets gränser, får\r\nman anta att det är fråga om stora nöjesinslag, och\r\ndå skall kontrollen vara rigorös. Det är olyckligt.\r\nDet visar på att talet om den utökade\r\ninternationaliseringen inte sträcker sig till att gälla\r\näven vanligt folk som jobbar inom företagen.</pre><pre>Lars Bäckström i Vänsterpartiet har anslutit sig till\r\nSocialdemokraternas yrkande. Han sade att även\r\nom det finns en samsyn mellan de flesta partier i\r\nriksdagen i fråga om företag, gäller detta inte\r\nVänsterpartiet. Det kan man lugnt påstå. Det\r\nkänns litet otidsenligt att börja tala om kraftiga\r\nskattehöjningar när det gäller bolagssfären. Även\r\nom man kan ha olika syn på vikten av att nu sänka\r\nskatter, är det märkligt att gå i motsatt riktning och\r\ndiskutera ett utökat skatteuttag. Bevisen för\r\neffekterna av höga skatter för svenska företag har\r\nju varit så tydliga. Företag har flyttat utomlands.\r\nInvesteringar har inte stannat i Sverige.</pre><pre>Lars Bäckström sade själv att vi vet att Sverige inte\r\när en stängd ekonomi. Det är det som är problemet.\r\nKapitalet är lättrörligt och söker sig till de miljöer\r\ndär avkastningen är bäst. Det måste även vi här i\r\nSveriges riksdag ta hänsyn till när vi inrättar\r\nskattebestämmelser.</pre><pre>Ny demokrati har också väckt en del motioner i\r\närendet. Bo G. Jenevall valde att följa upp några av\r\ndem. Vi instämmer till viss del i att det är bra att\r\nse över möjligheterna till fortsatta fonderingar. Vi\r\nhänvisar också till att man i den proposition som\r\nkommer i höst kommer med en översyn av\r\nföretagsbeskattningen och därmed också av en del\r\nav de förslag som Ny demokrati tar upp i sina\r\nmotioner.</pre><pre>Herr talman! Jag får väl anledning att återkomma i\r\nreplik. Jag vill yrka bifall till utskottets hemställan\r\natt bifalla regeringens proposition och avslag på de\r\nmotioner som har väckts i ärendet.</pre><pre>Anf. 40  LARS BÄCKSTRÖM (v) replik:</pre><pre>Herr talman! Fredrik Reinfeldt sade att det kändes\r\nlitet otidsenligt att höra Vänsterpartiets\r\nståndpunkter. Det är möjligt att det efter 80-talet\r\nupplevs litet otidsenligt att föra en politik där man\r\nvill få debet och kredit att gå ihop och inte få\r\nunderskott. Det är nog litet otidsenligt.</pre><pre>När det gäller högervågen kan man nog säga att\r\nskummet är som yvigast just när vågen börjar\r\nbrytas. Jag tror att det är dags att bryta högervågen\r\noch få debet och kredit att gå ihop.\r\nBudgetunderskottet är nu 100 miljarder kronor och\r\nkan säkert bli 120 miljarder kronor innan året är till\r\nända. Då är det nog dags att börja bli otidsenlig.</pre><pre>Vi talar inte om att höja företagsbeskattningen så\r\natt den blir vida högre än i omvärlden. Vi talar om\r\natt närma den upp mot EG-nivå. Regeringen vill ju\r\nsänka vissa skatter till EG-nivå. Men om vi skall\r\nanpassa till EG i det här fallet, måste vi faktiskt\r\nhöja företagsbeskattningen. Varför vill ni inte EG-\r\nanpassa i den riktningen? Det är en dålig\r\nstrukturpolitik att försöka få tillväxt genom\r\nskattesubventioner, särskilt när man har ett\r\nbudgetunderskott. I januari skulle\r\nbudgetunderskottet vara 70--80 miljarder kronor.\r\nNu är det 100 miljarder kronor, och det blir väl 120\r\nmiljarder kronor innan året är slut.</pre><pre>Låt oss ta finansdepartementets egna siffror en\r\ngång till och ta ett annat urval nu. Den totala\r\nskattebelastningen på utdelad vinst i Sverige är\r\n47,5 %. Det vägda EG-snittet är 56,8 %.\r\nSkattebelastningen är tio procentenheter lägre i\r\nSverige än genomsnittet i EG. Men det är inte\r\nriktigt sant eftersom vi i Sverige också har dessa\r\nAnnellavdrag enligt finansdepartementets\r\nredovisning. Då sjunker skattebelastningen i\r\nSverige till 36,3 %. Det vägda EG-snittet är\r\nfortfarande 56,8 %. Det är alltså 20 procentenheter\r\nbättre i Sverige än i EG. Det är inte att ha\r\ndramatiskt högre skatter än Europa när man har 20\r\nprocentenheter lägre skattebelastning.</pre><pre>Därför är vi högst tidsenliga när vi säger att vi skall\r\nöka skatteutaget här, så att vi får in skattemedel och\r\nslipper lånefinansiera. När man lånefinansierar\r\nlånar man av finansföretagen och finansfurstarna.\r\nDet blir räntor som sedan skall betalas av vanliga\r\nskattebetalare och löntagare eller finansieras via\r\nnedskärningar av sociala omsorger. Det är dålig\r\npolitik. Det är produktivitetshämmande. Rättvisa\r\när produktivt, enligt vår mening.</pre><pre>Anf. 41  FREDRIK REINFELDT (m)\r\nreplik:</pre><pre>Herr talman! Jag lyssnade med stort intresse på\r\nLars Bäckströms inledningsanförande. Han har\r\nofta i inledningen av sina anföranden en tendens att\r\nvisa mycket stor förståelse för den kritik som ibland\r\nhar riktats mot hans parti. Lars Bäckström talade\r\nom att han har läst psykologi. Låt mig då bekänna\r\natt även jag har ägnat mig åt detta. Ibland finns det\r\nvissa inslag av drömtydning när det gäller att förstå\r\nden omvandling som sker med Lars Bäckström i\r\nfråga om hans inledande förståelse för att kanske\r\ninte alla Vänsterpartiets skatteresonemang håller\r\nihop, men framför allt nu i repliken när jag tycker\r\natt han hemfaller åt gammal retorik.</pre><pre>Det är alldeles klart att vi har litet olika syn på vad\r\nskatter har för konsekvens. Jag tolkar det som att\r\nLars Bäckström ser skatterna som intäkter och att\r\ndet går att ta in mer skatt än vad vi gör i dag för att\r\ntäppa igen de hål som finns i statens budget.</pre><pre>Regeringen säger öppet att den väljer en annan\r\nstrategi. Den anser att vi genom strategiska\r\nskattesänkningar och en nedväxling av det svenska\r\nskattetrycket skaffar konkurrensfördelar för\r\nsvenskt näringsliv och svensk industri som gör att vi\r\ni en internationaliserad miljö, där Sverige är en\r\nliten öppen ekonomi, kan skaffa hem\r\nexportinkomster. Dessa leder i förlängningen delvis\r\ntill ökade statsinkomster.</pre><pre>Den dynamik som krävs för att få ekonomin på\r\nfötter är regeringens väg. Det är ju alldeles klart att\r\nLars Bäckström inte delar den uppfattningen.</pre><pre>Anf. 42  LARS BÄCKSTRÖM (v) replik:</pre><pre>Herr talman! Fredrik Reinfeldt använde uttrycket\r\ngammal retorik. Jag hänvisar till\r\nfinansdepartementets utredningar som bygger på\r\nOECD:s skatteavdelnings utredning om\r\nföretagsbeskattningen inom OECD. Det är möjligt\r\natt Fredrik Reinfeldt anser att OECD är något slags\r\nretorikverk. Jag anser det inte. Jag tror att de har\r\nkompetenta ekonomiska forskare. Den gamla\r\nretoriken är nog hemfalla åt Laffer-kurvans lutning\r\nav självfinansierande skattesänkningar. Det är nog\r\notidsenlig retorik. Dessa kurvor har ju visat sig inte\r\nhålla empiriskt. Paul Krogman, en modern\r\nekonom, har visat att man inte får tillväxt genom\r\nskattesänkningar.</pre><pre>Att tro på tillväxt genom skattesänkningar är som\r\natt tro på perpetuum mobile, maskinen som driver\r\nsig själv. Den finns inte i mekaniken och inte i\r\npolitiken. Vi får tillväxt genom att skapa\r\nkonkurrens och öka produktiviteten i företagen.\r\nDet skapas inte med automatik genom\r\nskattesänkningar. Vi vill skapa tillväxt i företagen.\r\nNi tror att ni kan skapa tillväxt genom\r\nriksdagsbeslut om sänkta skatter. Det är att\r\növerskatta politikens möjligheter. Lita i stället på\r\nverkstadsgolvens folk och teknikernas folk! Gör\r\ninte om Socialdemokraternas misstag att minska\r\nomvandlingstrycket i ekonomin! Det är en\r\nDöbelnsmedicin. Det ger bara sjufallt värre\r\ntillbaka om några år.</pre><pre>Anf. 43  FREDRIK REINFELDT (m)\r\nreplik:</pre><pre>Herr talman! Jag delar Lars Bäckströms analys när\r\ndet gäller behovet av omvandlingstryck och större\r\nkonkurrens, men samtidigt måste väl Lars\r\nBäckström medge att skattesystemet som sådant är\r\nen konkurrensfaktor. Det kan inte vara så att det\r\ninte har någon som helst inverkan på företags\r\nbeteende inom Sverige och gentemot omvärlden.</pre><pre>Vi ser vissa strukturkostnader här i Sverige, bl.a.\r\nhögre transportkostnader och de kostnader som\r\nföljer av att vara en bit ifrån våra huvudmarknader,\r\nsom vi måste kompensera. Då är\r\nskatteinstrumentet ett sätt att faktiskt bli\r\nkonkurrenskraftiga. Annars måste man tolka Lars\r\nBäckström så, att höjden eller nivån på skatterna\r\nhar mycket liten inverkan på hur svenska företag\r\nklarar att konkurrera. Jag tror inte att det är riktigt.</pre><pre>Förste vice talmannen anmälde att Lars Bäckström\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 44  LARS HEDFORS (s) replik:</pre><pre>Herr talman! Jag vill bara göra en liten kommentar\r\ntill Fredrik Reinfeldts anförande när han går i\r\npolemik med vårt förslag när det gäller de av\r\nföretagens konferenser som är förlagda till\r\nutlandet. Han säger då att antalet konferenser i\r\nutlandet inte växer. Det kanske t.o.m. är så att de\r\nminskar i omfattning. Det är möjligt att han har\r\nrätt, eftersom vi befinner oss i en lågkonjunktur.\r\nMen det hindrar inte att de redan nu har en mycket\r\nstor omfattning. Det hindrar inte att en mycket stor\r\ndel av dessa har karaktär av nöje. Det vet de flesta.\r\nDet finns så stora nöjesinslag i detta, att det borde\r\nbli föremål för beskattning.</pre><pre>Vi anser att det finns anledning för\r\nskattemyndigheterna att titta närmare på detta och\r\nkontrollera det litet bättre. Det är ingen\r\nanmärkning mot skattemyndigheterna, utan det är\r\nbara en begäran om att man skall föra över litet\r\nextra resurser till detta för att vi skall kunna gynna\r\nvår egen turistnäring.</pre><pre>Fredrik Reinfeldt, efter lågkonjuktur kommer\r\nalltid en högkonjunktur, och då kommer detta\r\nutlandsraseri i gång igen. Då finns det anledning att\r\nha litet framförhållning.</pre><pre>Slutligen frågar Fredrik Reinfeldt om det inte är bra\r\natt folk reser utomlands och får intryck från andra\r\nländer. Jo, det är mycket bra, men vi vänder oss\r\nemot att det skall vara skattefinansierade\r\nnöjesresor som skall ge dessa erfarenheter från\r\nutlandet.</pre><pre>Anf. 45  FREDRIK REINFELDT (m)\r\nreplik:</pre><pre>Herr talman! Vad jag avsåg i mitt\r\ninledningsanförande var kanske mer att diskutera\r\nden timing man kan se i Socialdemokraternas\r\nförslag. Lars Hedfors får ursäkta att man funderar\r\növer att Socialdemokraterna i just det läge där man\r\nuppfattar att antalet utlandsresor är på väg ned\r\nkommer med detta förslag, som ju i den motion\r\nsom Leif Marklund har skrivit är betydligt skarpare\r\nän i er uppföljning i utskottet. Jag tycker att\r\ntimingen verkar litet dålig.</pre><pre>Lars Hedfors talade om ''utlandsraseriet''. Det\r\nkanske är så man ser det inom socialdemokratin.\r\nDet är ''utlandsraseri'' att företag ibland förlägger\r\nen del av sina konferenser utomlands. Jag menar att\r\ndetta är en felaktig syn. Det är bra att man har\r\nmöjligheten att resa utomlands. Jag är helt\r\növertygad om, att om svensk hotellnäring och\r\nkonferensnäring var bättre på att konkurrera,\r\nkanske till följd av att vi sänkt skatterna på detta\r\nområde, skulle man få fler konferenser inom\r\nlandet.</pre><pre>Egentligen är vi inte så väldigt oense.\r\nUtskottsmajoriteten skriver i texten att de regler\r\nsom finns skall följas. Det ni vill är att riksdagen\r\nskall göra ett tillkännagivande till regeringen.\r\nDetta är någon sorts märklig gång. Först stiftar vi\r\nlagar och regler -- vilka ju faktiskt existerar -- om\r\nförmånsbeskattning av s.k. nöjesinslag. Sedan skall\r\nvi dessutom föra specialdiskussioner kring vilka\r\nregler som särskilt skall gälla. Det är en mycket\r\nmärklig gång.</pre><pre>De regler som finns skall naturligtvis gälla, och det\r\när precis vad utskottsmajoriteten har skrivit.</pre><pre>Anf. 46  LARS HEDFORS (s) replik:</pre><pre>Herr talman! Fredrik Reinfeldt talar om timing. Jag\r\nhar mycket svårt att tänka mig en bättre timing än\r\ndär man i god tid innan högkonjunkturen kommer\r\när förberedd på det som då kan hända. Det kallar\r\njag timing, Fredrik Reinfeldt!</pre><pre>Sedan säger Fredrik Reinfeldt att vi kanske inte är\r\när så oense och att majoriteten vill ha en förbättrad\r\nkontroll. Det är i så fall alldeles utomordentligt.\r\nMen man kan då fråga sig varför ni inte vill ge\r\nregeringen detta till känna. Det skulle sätta kraft\r\nbakom orden, och det är precis det som behövs när\r\ndet gäller sådant här missbruk -- kraft bakom\r\norden, och inte bara ord.</pre><pre>Anf. 47  FREDRIK REINFELDT (m)\r\nreplik:</pre><pre>Herr talman! Lars Hedfors får väl ursäkta en\r\nnykomling i riksdagen, men i så fall skulle man\r\nbehöva ge regeringen till känna att alla regler\r\ngäller. Att riksdagen tycker detta borde inte\r\nregeringen uppfatta som särskilt konstigt. Det var\r\ndet jag försökte säga.</pre><pre>Det här gäller inte bara detta område, utan det\r\nfinns en mängd andra områden där det ibland kan\r\nvara svårt med kontrollmöjligheter. Det är ett\r\nproblem som uppstår även när det gäller andra\r\ndelar av lagstiftningen än skatteområdet. Vi skulle\r\ndå snarare föra en lång diskussion om på vilka\r\nområden det är särskilt angeläget att riksdagen\r\ntalar om för regeringen att den skall se till att\r\ngällande regler följs. Jag menar att detta inte är ett\r\nsärskilt angeläget område i det hänseendet, framför\r\nallt inte med hänsyn till hur resandet i dag ser ut.</pre><pre>Tredje vice talmannen anmälde att Lars Hedfors\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 48  BO G. JENEVALL (nyd) replik:</pre><pre>Herr talman! Med risk för att slå in öppna dörrar,\r\neftersom jag inte sitter i skatteutskottet, vill jag\r\nsäga följande till Fredrik Reinfeldt: Ja, vi har en\r\nsamsyn om det mesta. Men varför måste man\r\nvänta? Varför kan man inte slå till när man är\r\növerens om det som måste göras? Det finns en\r\nsamsyn, men vi vill gå litet snabbare fram.</pre><pre>Jag skulle också vilja höra varför man väntar\r\nangående de punkter där vi har reserverat oss.</pre><pre>Anf. 49  FREDRIK REINFELDT (m)\r\nreplik:</pre><pre>Herr talman! Bo G. Jenevall frågar varför vi måste\r\nvänta och varför man inte kan slå till direkt. De\r\nförslag som Ny demokrati har lagt fram är\r\nkriarättningar i marginalen på ett skattesystem som\r\när mycket komplicerat. Vi har den traditionen, att\r\nom det skall göras större förändringar, är det bra att\r\ngöra dem inom ramen för en samlad översyn. Det\r\när exakt det som regeringen nu gör när det gäller\r\nen del av de förslag som Ny demokrati här har lagt\r\nfram.</pre><pre>Bo G. Jenevall sade att han inte är hemma på\r\nskatteutskottets område. Det blir kanske så ibland\r\näven när det gäller ordinarie ledamot herr Kling,\r\ndvs. att man är snabb att hoppa på alla förslag som\r\ndyker upp i alla typer av motioner, och säger att de\r\nskall genomföras här och nu. Det var just den\r\ntendensen att ta det som verkar bra för dagen som\r\ngav det litet trasiga och ihoplappade skattesystem,\r\nvilket skattereformen trots allt syftade till att laga.\r\nDet är kanske synen på tempo och inriktning vad\r\ngäller lagstiftning som skiljer.</pre><pre>Anf. 50  BO G. JENEVALL (nyd) replik:</pre><pre>Herr talman! Jag kan konkretisera mig till en\r\npunkt. Det gäller detta med dubbelbeskattning av\r\naktieutdelningar, något som jag vet att\r\nmoderaterna i många år har föreslagit att avskaffa.\r\nDär krävs väl inte några ytterligare utredningar?</pre><pre>Anf. 51  FREDRIK REINFELDT (m)\r\nreplik:</pre><pre>Herr talman! Det viktiga är det totala arbete som\r\nregeringen gör för att förbättra förutsättningarna\r\nför företagande i Sverige. Regeringens inriktning är\r\natt man på olika områden skall försöka minska den\r\nbeskattning som företagen utsätts för. Det har bl.a.\r\nskett genom de skatteförslag som regeringen lade\r\nfram i höstas, och regeringen avser att fortsätta\r\ndetta arbete nu till hösten.</pre><pre>Överläggningen var härmed avslutad.</pre><pre>(Beslut fattades efter 18 §.)</pre><pre>14 §  Tullagen, vissa skattefrågor</pre><pre>Föredrogs</pre><pre>skatteutskottets betänkande</pre><pre>1991/92:SkU33 Tullagen, vissa skattefrågor (prop.\r\n1991/92:166).</pre><pre>Anf. 52  MARTIN NILSSON (s):</pre><pre>Herr talman! Jag skall börja med att berätta om det\r\npositiva som gäller de områden som detta\r\nbetänkande och propositionen behandlar,\r\nnämligen att vi faktiskt är överens. Denna\r\nproposition omfattar fem olika lagförändringar som\r\ngäller allt från tullagen till inkomstskatt,\r\nmervärdeskatt för utländska företagare osv. När\r\ndet gäller fyra av dessa fem lagförslag har vi\r\nsocialdemokrater inte någon erinran.</pre><pre>När det däremot gäller skatt på vinstsparande anser\r\nvi att förslaget är felaktigt, främst på principiella\r\ngrunder. Det är i och för sig konsekvent, men det\r\ngör det inte mer rätt. Vi är överens om vissa\r\ngrundläggande principer, exempelvis att\r\nkapitalbeskattningen skall vara likvärdig oavsett\r\nvilka kapitalinkomster det rör sig om. Däremot har\r\nvi olika synsätt när det gäller andra frågor.</pre><pre>När det gäller den skattereform som\r\nSocialdemokraterna och Folkpartiet förra året drev\r\nigenom var strävan att likställa, eller så långt som\r\nmöjligt skapa likhet mellan, kapital- och\r\ninkomstbeskattningen. Nu har den borgerliga\r\nregeringen och den borgerliga majoriteten i denna\r\nkammare tillsammans med Ny demokrati rivit upp\r\nen stor del av förutsättningarna för att nå dessa mål.</pre><pre>Det fanns flera olika skäl till att försöka\r\nåstadkomma denna likformighet mellan olika\r\ninkomstslag. Fredrik Reinfeldt nämnde under den\r\nföregående debatten det faktum att det gamla\r\nskattesystemet i mångt och mycket var ett\r\nlapptäcke med olika regler och olika krångliga\r\nkonstruktioner. Det var en riktig kritik mot det\r\ngamla systemet. Problemet är att regeringen och\r\nden nuvarande majoriteten just nu håller på att\r\ngöra ett exakt likadant lapptäcke med en mängd\r\nolika undantag och en mängd olika regler. Man\r\nkommer att kunna flytta inkomster beroende på var\r\nde skattemässiga reglerna är bäst.</pre><pre>En av de målsättningar vi har för ett skattesystem\r\när att kunna undvika dessa träsk. Men det finns\r\nockså en fördelningspolitisk aspekt. Det är ett\r\nfaktum att regeringens förslag i detta fall innebär en\r\nomfördelning i samhället, där man sänker skatterna\r\nför kapitalägare och framför allt höginkomsttagare\r\noch i stället väljer att strama åt för vanliga löntagare\r\ngenom olika indragningar inom de sociala\r\nvälfärdssystemen.</pre><pre>Förslaget om en annan kapitalbeskattning på 25 %\r\ninnebär också att boendekostnaderna kommer att\r\nöka i och med att värdet av skattereduktionen för\r\nlån på bostadsrätter, villalån osv. minskar. Dessa\r\nförutsättningar talar emot att man skall ha en\r\nkapitalbeskattning på 25 %. Dessutom är det\r\nsjälvfallet en principiell fråga vad skattesystemet\r\nskall uppmuntra och värdera, det\r\nvälståndsskapande arbetet eller spekulation i andra\r\nkapitalinkomster.</pre><pre>Jag tror faktiskt, och det måste jag säga, att i det\r\nhär fallet har regeringen låst fast sig i gamla\r\ndogmer. Lars Bäckström har på ett utmärkt sätt,\r\nskulle jag vilja påstå, fört fram de tvivel man kan\r\nkänna och de frågor man ställer inför värdet av\r\ninterna devalveringar, vilket de facto är vad\r\nregeringen försöker sig på nu genom att förändra\r\nskattesystemet.</pre><pre>Jag har inte kunnat finna att den empiriska kunskap\r\nvi har från utlandet ger något som helst belägg för\r\natt skattesänkningar -- först och främst för\r\nhöginkomsttagare och kapitalägare -- skulle ge\r\nnågon grund för ökad tillväxt. Jag tycker inte att\r\nerfarenheterna ger detta vid handen, och det\r\nankommer faktiskt på majoriteten att bevisa att så\r\när fallet. Hittills har vi inte sett någonting av den\r\ntillväxten här i Sverige.</pre><pre>Vi är överens om att det skall vara likvärdighet i\r\nfråga om kapitalinkomsterna. Nu gäller det att\r\nformulera vilken nivå kapitalinkomstbeskattningen\r\nskall ligga på. Vi socialdemokrater hävdar att den\r\nskall ligga på 30 %, så att vi kommer ifrån\r\n''träsksystemet'', dvs. att man flyttar inkomster dit\r\ndär skatten är lägst. Den borgerliga majoriteten\r\nhävdar att det skall vara 25 %.</pre><pre>Den borgerliga regeringen kommer att få ta ansvar\r\nför det nya träsk som uppstår. Ni kommer att få ta\r\nansvar för de inflationsdrivande krav som uppstår\r\npå grund av omfördelningen i form av neddragning\r\nav välfärden samtidigt som skatterna sänks för\r\nhöginkomsttagare. Ni kommer också att få ta\r\nansvar för de inflationsdrivande krav som uppstår\r\nnär man river upp skattereformen och förändrar\r\ngrunderna i den.</pre><pre>Vi socialdemokrater har i vår reservation begärt att\r\nregeringen skall återkomma med förslag där man\r\nåterskapar likformigheten i kapitalbeskattningen\r\npå nivån 30 %. Jag yrkar bifall till den\r\nreservationen.</pre><pre>Anf. 53  LARS BÄCKSTRÖM (v):</pre><pre>Herr talman! Till detta betänkande finns en\r\nreservation. Det finns också en meningsyttring från\r\nvänsterpartiet. Vår meningsyttring är mycket kort.\r\nDet står bara: ''Lars Bäckström (v) anför: Jag\r\nbiträder reservationen.''</pre><pre>Med detta skulle det kunna räcka. Martin Nilsson\r\nhar redovisat sakskälen på ett bra sätt, tycker jag.\r\nDet är bara synd att det skulle krävas att\r\nsocialdemokraterna hamnade i opposition innan de\r\nblev överens med oss. Men nästa gång, när vi får\r\nannan regering, skall vi kanske kunna samverka på\r\nett effektivt sätt. Det finns ju en del som pekar på\r\ndet.</pre><pre>Martin Nilsson talade om lapptäcke. Jo, det är ett\r\nlapptäcke regeringen syr. Det värmer vissa grupper,\r\nmen problemet är att man tar lapparna från fel håll.\r\nDet handlar om att ta tusenlappar från\r\nlåginkomsttagare och andra löntagare.</pre><pre>En del tas in på skattehöjningar -- man tar bort\r\nschablonavdraget och man tar bort avdragsrätten\r\nför fackföreningsavgiften -- men framför allt\r\nfinansierar man skattesänkningarna med\r\nindragningar som slår hårdast mot de svaga\r\ngrupperna. Så det är en dålig fördelningspolitik\r\nregeringen bedriver. Men är man sin egen ideologis\r\nfånge, tror man ju att skattesänkningar är medlet\r\nsom hjälper mot alla problem.</pre><pre>Kapitalbeskattningen måste sänkas, anser\r\nregeringen. Är 30 % i kapitalbeskattning högt? Ja,\r\ndet kan det vara enligt min mening, om vi har en\r\nhög inflation. Då kan 30 % i nominell\r\nkapitalbeskattning vara påfrestande och göra det\r\nsvårt att få till stånd ett hushållssparande.</pre><pre>Nu har vi ingen hög inflation, och jag menar att vi i\r\nvårt politiska arbete skall utgå ifrån att vi inte skall\r\nha hög inflation. Då är inte 30 % i\r\nkapitalbeskattning något större problem.</pre><pre>Vi har från vänsterpartiets sida sagt att man borde\r\nkunna överväga en real kapitalbeskattning, alltså\r\nen inflationsrensad kapitalbeskattning. Då skulle\r\nman också kunna höja kapitalbeskattningen till\r\n50 % och få en bättre proportionalitet mot\r\nhöginkomsttagarnas marginalskatter. Man skulle\r\nockså få systemet att speciellt gynna arbete och inte\r\nkapitalplaceringar.</pre><pre>Men även 30 % i nominell kapitalbeskattning kan\r\nvara en rimlig nivå. Framför allt är det just nu en\r\nmycket rimlig nivå, om vi ser det i EG-perspektivet,\r\nsom är så populärt från regeringssidan. Återigen\r\nfinansdepartementets siffror: Nästa år blir nivån\r\n25 % i Sverige för maximal marginalskatt, medan\r\nden i EG kommer att pendla mellan i snitt 35 och\r\n38 %.</pre><pre>Kapitalbeskattningen är alltså vida högre i EG än i\r\nSverige. Så om det är harmoniseringsskäl man vill\r\ndriva stenhårt, skulle man behöva höja\r\nkapitalbeskattningen i Sverige. Nu har vi inte krävt\r\ndet, men det finns ju inga skäl att gå ner till 25 %.</pre><pre>I en debatt i går sade en företrädare för\r\nregeringssidan att man inte skall möta problem som\r\ninte har uppstått. Då säger jag samma sak här: Det\r\nfinns ingen anledning att minska\r\nkapitalbeskattningen till 25 %, eftersom vi inte har\r\nproblem med någon påtaglig kapitalflykt just nu.</pre><pre>Vi menar att det är fördelningspolitiskt rimligt att\r\nbifalla reservationen, som vi sluter upp bakom. Det\r\nskapar symmetri i skattesystemet och det skapar\r\nfördelningspolitisk rättvisa. Det är mycket viktigt\r\nutifrån våra utgångspunkter att hålla den linjen.</pre><pre>Anf. 54  KARL-GÖSTA SVENSON (m):</pre><pre>Herr talman! Som Martin Nilsson nyss sade, råder\r\ndet rätt stor enighet om det här betänkandet. Det\r\när bara i frågan om kapitalbeskattningen som\r\nsocialdemokraterna har reserverat sig och\r\nåterigen -- med den drucknes envishet, vill jag\r\nsäga -- kommer med förslag om att höja\r\nskattesatsen till 30 %. I propositionen föreslås ju\r\natt skatteuttaget på vinster i vinstsparande anpassas\r\ntill den skattesats som skall gälla fr.o.m. den 1\r\njanuari 1993, alltså 25 %.</pre><pre>Sedan regeringen tillträdde i höstas har en rad\r\nåtgärder vidtagits för att ge den svenska ekonomin\r\nny växtkraft och trygga en stark ekonomisk bas.\r\nDärigenom skapas förutsättningar för att\r\nlångsiktigt slå vakt om välfärd, social trygghet och\r\nen god miljö. Vägledande för de åtgärder som\r\nvidtagits på skatteområdet sedan regeringsskiftet\r\nhar först och främst varit en strävan att slopa eller i\r\nvarje fall sänka uttaget av sådana skatter som\r\nhämmar tillväxten och fördjupar de ekonomiska\r\nproblemen.</pre><pre>Vi ser effekterna av de skattesänkningarna nu. Det\r\nfinns tydliga tecken på att förtroendet för Sverige\r\nsom investeringsland håller på att återvända hos\r\nutländska investerare. Vi ser ett påtagligt ökat\r\nintresse för olika typer av satsningar i det svenska\r\nnäringslivet. Svenskar som bosatt sig utomlands av\r\nskatteskäl är på väg tillbaka till Sverige, har vi\r\nnyligen läst om i tidningarna.</pre><pre>Det är bra för Sverige att det är så här. Det ger\r\ngrunden för en ökad ekonomisk tillväxt i Sverige.\r\nOch, Martin Nilsson, den bästa\r\nfördelningspolitiken är en politik för tillväxt. Den\r\nger oss alla i vårt land bättre förutsättningar att\r\nverka och utvecklas.</pre><pre>Martin Nilsson talar om att det är ett lapptäcke som\r\nnu åstadkommits med de olika förslagen från\r\nregeringens sida. Det vill jag inte säga alls.\r\nSkattesatserna förändras. Vi sänker skattetrycket i\r\nSverige med de beslut som tidigare fattats i\r\nriksdagen och som kommer att fattas i anslutning\r\ntill behandlingen av kompletteringspropositionen.</pre><pre>Vi anpassar skattesatserna så att vi kan konkurrera\r\nmed vår omvärld. Det är nödvändigt för att vi inte\r\npå nytt skall få den kapitalflykt och den ovilja som\r\nfunnits att investera i Sverige. Svenska företag har\r\ni rätt stor utsträckning föredragit att investera\r\nutomlands. Nu försöker vi vända den utvecklingen,\r\noch vi ser effekterna av politiken. Nu går strömmen\r\ntill Sverige i stället, tack vare de insatser som\r\nregeringen har vidtagit.</pre><pre>Med det här, herr talman, yrkar jag bifall till\r\nskatteutskottets hemställan och avslag på\r\nreservationen och meningsyttringen.</pre><pre>Anf. 55  MARTIN NILSSON (s) replik:</pre><pre>Herr talman! Det finns en rad invändningar att göra\r\ni anledning av Karl-Gösta Svensons anförande.\r\nFörst och främst kan man ifrågasätta detta som\r\ngäller ny växtkraft, hur tillväxten kommer tillbaka\r\ntill Sverige, osv. Vi har ju inte sett det i någon större\r\nutsträckning hittills. Till viss del har företag börjat\r\nflytta tillbaka till Sverige, och\r\nutlandsinvesteringarna är inte lika stora som\r\ntidigare. Men det är ju en vändning som påbörjades\r\nredan under den socialdemokratiska\r\nregeringsperioden och som kanske i stor\r\nutsträckning grundade sig på den\r\nantiinflationspolitik som fördes och de\r\neuropavänliga beslut som fattades. Detta kan man\r\nalltså inte vara helt säker på.</pre><pre>När man säger att tillväxt är en förutsättning för\r\nfördelningspolitik, är ju det helt sant. Men det är\r\ninte så att man genom något slags automatik får en\r\nbra fördelningspolitik därför att man får tillväxt. I\r\nländer där man i dag ser oerhört stora sociala\r\nproblem, exempelvis Storbritannien och USA, har\r\nman ju haft en relativt bra tillväxt -- men det har\r\ninte nämnvärt ökat befolkningens välstånd. Borde\r\nändå inte målet för en politik vara att kunna\r\nkombinera tillväxt och välstånd?</pre><pre>Dessutom har vi en delvis annorlunda syn på vad\r\ndet är som skapar välstånd. Ni hävdar att det är\r\nskattesänkningar och sänkningar av kostnadsläget\r\nsom automatiskt gör det. Det kan ju också vara så\r\natt det är välfärden i sig som bidrar till välståndet.\r\nDet kanske är välutbildad personal och en jämn\r\nutbildningsnivå i Sverige som gör att vi faktiskt har\r\nbra förutsättningar att konkurrera med utlandet.</pre><pre>Med viss risk för att återigen bli beskylld för att\r\nhävda någonting med den drucknes envishet, skulle\r\njag faktiskt vilja hävda att det snarare är regeringen\r\noch den borgerliga majoriteten som står för detta i\r\nsin syn på tillväxt och i sin syn på hur vi får fart på\r\nSverige.</pre><pre>Anf. 56  KARL-GÖSTA SVENSON (m)\r\nreplik:</pre><pre>Herr talman! Som jag nämnde i mitt anförande --\r\noch som bekräftades av Martin Nilsson -- har det nu\r\nskett ett inflöde av utländskt kapital i Sverige. Det\r\nbaseras på den förändring i den ekonomiska\r\npolitiken som har inletts i och med den nya\r\nregeringens tillträde i höstas och genom de beslut\r\nsom har fattats i Sveriges riksdag med\r\ntillväxtfrämjande skattesänkningar som följd. Från\r\nregeringens och majoritetspartiernas sida vill vi\r\ninleda och utveckla en exportledd tillväxt som är\r\nbra för Sverige.</pre><pre>Jag vill något anknyta till Martin Nilssons\r\ninledningsanförande och framhålla att det\r\nviktigaste för att kostnaderna inte skall höjas för de\r\nboende är att vi har en stram finanspolitik i Sverige\r\nsom leder till sänkta räntor. Det bästa för de\r\nboende är att vi får ett sänkt ränteuttag. För att vi\r\nskall kunna förmå ekonomin att växa ytterligare\r\ngäller det att vi kan konkurrera, att vi kan få ned\r\nvåra kostnader. En stor del av vårt kostnadsläge har\r\nhittills berott på de höga skatterna. Vi är på väg att\r\nta ned dem, göra Sverige mera konkurrenskraftigt\r\noch därmed skapa en exportledd tillväxt.</pre><pre>Anf. 57  MARTIN NILSSON (s) replik:</pre><pre>Herr talman! Karl-Gösta Svenson hänvisar inte till\r\nnågra speciella länder som föredömen, där man har\r\nlyckats dels sänka skatterna, dels bibehålla och\r\nutveckla en välfärdspolitik. Självfallet måste det på\r\nnågot sätt gå att göra även den kombinationen, men\r\ndet går definitivt inte på det sätt som regeringen nu\r\nförsöker göra det på.</pre><pre>När man dessutom försöker hävda att det är den\r\nekonomiska politik som regeringen nu har fört som\r\nvänder strömmen tillbaka, så behöver vi bara se\r\nden statistik som faktiskt finns över svenska\r\nföretags utlandsinvesteringar och utländska\r\nföretags investeringar i Sverige för att konstatera\r\natt den vändpunkten kom redan under den\r\nsocialdemokratiska regeringen. Vi behöver inte\r\nläsa särskilt mycket för att inse det.</pre><pre>När det gäller talet om lapptäcke är det klart att\r\nman kan hävda att man inte gör något lapptäcke för\r\natt man sänker vissa skatter och låter andra vara\r\nkvar på oförändrad nivå. Det var i viss mån det man\r\nhävdade med det gamla skattesystemet. Då får man\r\nväl avgöra om man tycker att det var ett lapptäcke\r\neller inte.</pre><pre>Jag tror att skattereformens stora förtjänst låg i att\r\nman försökte skapa enhetliga skatter. Nu kan vi\r\nbara konstatera att regeringen vänder upp och ned\r\npå detta.</pre><pre>När det slutligen gäller diskussionen om\r\nvälfärdspolitik och fördelningspolitik, så klarar inte\r\nregeringsföreträdarna här att ge en bra förklaring --\r\npå vilket sätt den här reformen, förändringen av\r\nkapitalbeskattningen, gynnar fördelningspolitiken.\r\nPå ett antal områden kan man konstatera att det\r\nförst och främst är höginkomsttagare som gynnas,\r\natt det finns en principiell värdering som innebär att\r\nman nedvärderar arbetsinkomster till förmån för\r\nkapitalinkomster. Jag tror inte att det är den\r\npolitiken vi behöver i Sverige för att skapa tillväxt.\r\nJag tror att det behövs välfärd för att skapa tillväxt.\r\nDär går skiljelinjen.</pre><pre>Anf. 58  KARL-GÖSTA SVENSON (m)\r\nreplik:</pre><pre>Herr talman! Vi behöver lönsamma, starka företag\r\nför att skapa tillväxt. Den tillväxt som nu kommer\r\ni det nya Europa skall vi dra till oss i Sverige. En\r\nförutsättning för att lyckas med den uppgiften är att\r\nvi sänker vårt kostnadsläge, och i det avseendet har\r\nskatterna en stor betydelse.</pre><pre>Martin Nilsson talar om att regeringen skulle\r\nförändra skatteomläggningen och frångå enhetliga\r\nskatter osv. Det var ju det socialdemokratiska\r\npartiet som i det avseendet först avvek från den\r\nuppgörelse som man träffade tillsammans med\r\nFolkpartiet, när man differentierade\r\nmervärdesskatten och lade fram förslag om\r\nsänkning av matmomsen. Det var alltså det första\r\navsteget, om vi skall ha en sådan diskussion. Jag\r\ntycker att den diskussionen är fullständigt onödig,\r\nför här gäller det att vi skall ha skatter som gör att\r\nvi kan konkurrera med omvärlden. Om vi har för\r\nhöga skatter får vi ett för högt kostnadsläge, och då\r\nkan vi inte konkurrera med våra konkurrentländer.\r\nVi måste anpassa oss i det avseendet. Det är\r\nkonkurrens som gäller, och skall vi skapa tillväxt i\r\nSverige så gäller det, som jag har sagt tidigare, att\r\nfå ned kostnadsläget. I det avseendet har skatterna\r\nstor betydelse.</pre><pre>Jag vidhåller kraftfullt att en ökad tillväxt är den\r\nbästa fördelningspolitik vi kan åstadkomma.</pre><pre>Förste vice talmannen anmälde att Martin Nilsson\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 59  LARS BÄCKSTRÖM (v) replik:</pre><pre>Herr talman! Karl-Gösta Svenson säger att vi inte\r\nförstår att tillväxt är bättre än motsatsen. Jo, det är\r\nklart att det är bättre att få en tredjedel av en\r\nhundralapp än hälften av en tia; man får ha druckit\r\nmycket starka drycker för att inte förstå det. Det är\r\nså enkelt, så det behöver vi inte diskutera.</pre><pre>Vi säger att vi skall ha tillväxt, men en uthållig\r\ntillväxt. Visst kan man skapa snabb tillväxt genom\r\nsnabba skattesänkningar. Det är många länder som\r\nhar gjort det och lyckats. Men de fick aldrig någon\r\nuthållig tillväxt -- det är problemet.</pre><pre>Mycket konkret: Om vi på världsmarknaden skall\r\nfå ett bra pris på en Saab-bil, så kan man inte ordna\r\ndet med skattesänkningar. 70 % av\r\nproduktionskostnaden för en Saab 9000 bestäms på\r\nritbordet. Det är inte skatterna som bestämmer\r\npriset på Saab-bilen på världsmarknaden. Det är på\r\nritbordet, med ledningen av företaget och med\r\nproduktionsmetoderna i företaget som man vinner\r\nproduktiviteten, inte med skattesänkningar.</pre><pre>Kapitalskattesänkningar som ni genomfört har\r\ngynnat de bäst ställda. Det är klart att några av dem\r\nhar flyttat hit. Det vore kanske trevligt om\r\nKamprad flyttade tillbaka. Men å andra sidan har\r\nju Ikea hela tiden legat kvar i Älmhult, och\r\nÄlmhult har hela tiden legat kvar i Småland. Det\r\nviktigaste är ju var produktionen sker, inte var en\r\noch annan bor, även om det är trevligt om så många\r\nsom möjligt bor i Sverige.</pre><pre>Grunden för tillväxt är att vi har bra utbildning, bra\r\nforskning, bra infrastruktur, goda och miljövänliga\r\ntransporter. Vi skall ha balans i budgeten -- det har\r\nju ni ingen tanke på. Stram finanspolitik? 100\r\nmiljarder i budgetunderskott, det är inte stram\r\nfinanspolitik. 120 miljarder blir det nog innan året\r\när slut, om det stoppar med det.</pre><pre>Man behöver en bra fördelningspolitik. Har man\r\ningen bra fördelningspolitik blir det spänningar i\r\nsamhället, risk för arbetsmarknadskonflikter och\r\nstrejker. Det missgynnar produktiviteten. Att ha en\r\nbra fördelningspolitik är produktivt; rättvisa är\r\nnågot produktivt. Jag vill påstå att\r\nfördelningspolitik är en förutsättning för uthållig\r\ntillväxt. Det är det som ni har glömt, eftersom ni är\r\nideologiska fångar i ett nyliberalt tänkande.</pre><pre>Det innebär att ni inte ser saken som den egentligen\r\när, utan ni har en ideologisk handbok. Vi i vänstern\r\nhar lärt oss att det är mycket farligt att hålla sådana\r\nhandböcker alltför hårt i handen. Det har vi\r\nverkligen lärt oss, och det är synd att ni skall behöva\r\ngöra samma bittra erfarenhet.</pre><pre>Förhoppningsvis kommer ni snart att slippa det\r\nproblemet; det är ju val om kort tid. Då skall vi på\r\nnytt kunna slå in på en väg med fördelningspolitik\r\noch uthållig tillväxt.</pre><pre>Anf. 60  KARL-GÖSTA SVENSON (m)\r\nreplik:</pre><pre>Herr talman! Lars Bäckström behöver inte vara\r\norolig. Den sittande regeringen kommer att få\r\nförnyat förtroende vid nästa val. Jag har starka\r\nförhoppningar om att vi kommer att kunna\r\nfortsätta att driva en ekonomisk politik som är bra\r\nför landet, en ekonomisk politik som ger landet den\r\ntillväxt vi så väl behöver.</pre><pre>Lars Bäckström talar om en ökad produktivitet,\r\noch naturligtvis har varken jag eller regeringen\r\nnågon annan uppfattning i det avseendet. Även\r\ndetta är en mycket viktig faktor. Ökad\r\nproduktivitet får man också genom förbättrad\r\nkonkurrens och genom att det blir möjligt att\r\nkonkurrera på något så när lika villkor. Vi har inte\r\nkunnat konkurrera med omvärlden på lika villkor\r\npå grund av att vi har ett mycket mycket högre\r\nskattetryck, och detta skattetryck har ju Lars\r\nBäckströms parti tillsammans med\r\nSocialdemokraterna varit med om att driva upp\r\nunder 80-talet. Vi har på så sätt haft världens högsta\r\nskattetryck.</pre><pre>Nu har den nya borgerliga regeringen, under dess\r\nkorta tid vid makten, tagit ned skattetrycket. Av\r\ntekniska skäl är det en skillnad på 4--5\r\nprocentenheter, men av rena skatteskäl är det ca\r\n2 % lägre skattetryck som vår regering fram till\r\nnu -- och förhoppningsvis genom riksdagens beslut\r\nom kompletteringspropositionen nästa vecka -- har\r\nåstadkommit.</pre><pre>En effekt av detta har blivit ett ökat intresse för\r\nutländska satsningar i Sverige, och det har också\r\ngivit en signal till de svenskar som av skatteskäl har\r\ntvingats utanför landet att åter komma tillbaka.\r\nDetta har den nya regeringen åstadkommit, och det\r\ntycker jag är väldigt bra. Ni har inte ett förslag i den\r\nriktningen, som innebär att ni välkomnar dessa\r\nsvenskar tillbaka. Snarare vill ni höja skatterna,\r\nmed följd att investeringarna sker utanför landet i\r\nstället och inte ger de nya jobb och skapar den\r\ntillväxt som Sverige så väl behöver.</pre><pre>Anf. 61  LARS BÄCKSTRÖM (v) replik:</pre><pre>Herr talman! Det är riktigt att Sverige har ett högt\r\nskattetryck. Det måste ett land med ett i hög grad\r\nutbyggt välfärdssystem ha, om man inte vill\r\nlånefinansiera välfärden. Ute i Europa har man\r\nunderbalanserat sina budgetar och på så sätt\r\nundvikit ett högt skattetryck. Men nu visar det sig\r\natt man måste bort från det, och vi ser därför nu en\r\ngradvis höjning av det europeiska skatteuttaget.</pre><pre>Vi har också i Sverige haft en stor andel äldre, som\r\nhar gjort att vi har varit tvungna att ha ett högt\r\nskatteuttag. Även detta förändras nu ute i Europa,\r\noch därför höjer man skatten. Vi går mot en större\r\nlikhet i det avseendet.</pre><pre>Det höga svenska skatteuttaget har emellertid inte\r\nskett på kapital eller på företag, utan det har\r\nfaktiskt skett på hushållen, på löntagarna, genom\r\nbreda mervärdesskatter och en ganska hög\r\ninkomstbeskattning. Det är ju på hushållen man\r\nhar tagit ut detta, inte på kapital och företag.</pre><pre>Vi säger att man skall undvika ett onödigt högt\r\nskatteuttag. En bra fördelningspolitik minskar\r\nbehovet av transfereringar och bidrag, och då kan\r\nman minska de skatter som annars behövs för att\r\nfinansiera de bidragen. Fördelningspolitik innebär\r\nen möjlighet att minska skatteuttaget, en möjlighet\r\nsom ni förbiser.</pre><pre>En uthållig tillväxt innebär också en möjlighet att\r\nminska skatteuttaget. Men när ni sänker skatterna\r\nskapar ni bara hål i statsbudgeten, och det är\r\nproduktivitetshämmande, det höjer ränteläget och\r\ngör det svårt för bl.a. småföretag att investera.\r\nDärför är er budgetpolitik tillväxthämmande.</pre><pre>LO:s utredning visar att ett löntagarhushåll genom\r\ner politik har förlorat mellan 2 600 och 3 200 kr.\r\nMen ett kapitalägarhushåll har vunnit 5 400, ett\r\nsmåföretagarhushåll har vunnit ca 2 000, och ett\r\nhushåll som har inkomster på över 450 000 har\r\nvunnit över 22 000. Det är klart att er politik har\r\nvarit bra och tillväxtfrämjande för de här\r\ngrupperna, men för de andra grupperna är det\r\ntillväxthämmande när det uppstår sådana\r\nfördelningspolitiska spänningar i samhället. Det\r\nleder till lönekonflikter, och det leder till allmänna\r\nproblem på många andra områden. Detta är inte\r\nbra för stabiliteten i ett samhälle.</pre><pre>Återigen om produktiviteten. Tag Saab-fallet en\r\ngång till. Man såg att instrumentpanelen på en Saab\r\n900 tidigare satt fast med 37 olika muttrar och\r\nskruvar medan man för motsvarande japanska bil\r\nanvänder tre. Då är det alltså inte skatterna som är\r\norsaken till att Saaben blir dyr på marknaden, utan\r\ndet är sättet att producera. Detta problem vill vissa\r\npersoner lösa genom en sänkning av\r\nföretagsbeskattningen. I stället säger vi: Utveckla\r\nproduktiviteten på företagsgolven. Ge de anställda\r\nbättre möjlighet att påverka sin arbetssituation, så\r\natt de får enklare produkter att producera. Då\r\nskapar vi konkurrenskraft.</pre><pre>Vi skapar inte tillväxt genom att försöka\r\nkonkurrera med Monaco och Liechtenstein. Vi kan\r\naldrig konkurrera med dem. Det kommer alltid att\r\nvara lönsammare för en rik person att bo i Monaco\r\neller Liechtenstein än i Sverige. Skall vi försöka\r\nkonkurrera med de länderna om att dra till oss rika\r\npersoner, då får vi sätta skattesatserna till noll. Men\r\ndet är ingen väg som leder till uthållig tillväxt.</pre><pre>Anf. 62  KARL-GÖSTA SVENSON (m)\r\nreplik:</pre><pre>Herr talman! Hela regeringens politik formas ju till\r\natt vi skall få en tillväxt i vårt land, Lars Bäckström.\r\nI det sammanhanget har skattesänkningar en viss\r\nbetydelse, och utbyggnaden av infrastrukturen har\r\nen stor betydelse. Även utbildningen är i detta\r\nsammanhang viktig. Det gäller för oss att se till att\r\nfå en bättre, högre kvalitet på utbildningen, och vi\r\nlägger fram det ena förslaget efter det andra som\r\nskall ge detta resultat. Det är genom satsningen på\r\nutbildningen som vi skall få bättre tekniker, som\r\nkan producera Saab-bilen på ett billigare och\r\nsnabbare sätt.</pre><pre>Jag tror att även Lars Bäckström var med vid\r\nbesöket på Volvo i Uddevalla. Vi fick där från\r\nföretagsledningens sida just den signalen, att bättre\r\nutbildning ger ökad produktivitet. Besöket ägde\r\nrum under den socialdemokratiska\r\nregeringsperioden, och företagsledningen var inte\r\nnöjd. Nu får man signaler från regeringen om att vi\r\nvill åstadkomma en förändring även i det\r\navssendet.</pre><pre>Sett historiskt kan man ju också konstatera att ökad\r\ntillväxt har gett oss en bättre fördelningspolitik i\r\nSverige. Det påståendet måste väl även Lars\r\nBäckström nicka bifall till? Jag ser nu att han gör\r\ndet.</pre><pre>Därmed vill jag inte förlänga debatten, utan jag\r\nslutar med detta. Tack!</pre><pre>Anf. 63  ULF ERIKSSON (nyd):</pre><pre>Herr talman! När det gäller Ny demokrati och\r\nskattepolitik gäller liksom i fråga om övriga\r\npolitiska frågor att vi ej är upplåsta vid något block.\r\nVi ser till sakfrågorna i första hand.</pre><pre>Det gjordes tidigare jämförelser med ett lapptäcke.\r\nDet blir ju så i politiken att man får ge och ta, och i\r\ndet långa loppet kan det då ibland uppstå ett sådant\r\nlapptäcke. Det är naturligtvis att föredra att så\r\nenkla regler som möjligt gäller i skattesystemet,\r\noch vi arbetar givetvis för att förenkla\r\nskattesystemet.</pre><pre>Beträffande kapitalbeskattningen bör denna\r\nsänkas för att gynna företagen och därmed hjälpa\r\ntill att bidra till att skapa sysselsättning och välfärd\r\nför medborgarna.</pre><pre>Överläggningen var härmed avslutad.</pre><pre>(Beslut fattades efter 18 §.)</pre><pre>15 §  Tulltaxelagen, m.m.</pre><pre>Föredrogs</pre><pre>skatteutskottets betänkande</pre><pre>1991/92:SkU34 Tulltaxelagen, m.m. (prop.\r\n1991/92:162).</pre><pre>Förste vice talmannen konstaterade att ingen talare\r\nvar anmäld.</pre><pre>(Beslut fattades efter 18 §.)</pre><pre>16 §  Anslagen till skatteförvaltningen, m.m.</pre><pre>Föredrogs</pre><pre>skatteutskottets betänkande</pre><pre>1991/92:SkU35 Anslagen till skatteförvaltningen,\r\nm.m. (prop. 1991/92:150 delvis).</pre><pre>Förste vice talmannen konstaterade att ingen talare\r\nvar anmäld.</pre><pre>(Beslut fattades efter 18 §.)</pre><pre>17 §  Uppskov med behandlingen av vissa\r\närenden</pre><pre>Föredrogs</pre><pre>justitieutskottets betänkande</pre><pre>1991/92:JuU28 Uppskov med behandlingen av\r\nvissa ärenden.</pre><pre>Förste vice talmannen konstaterade att ingen talare\r\nvar anmäld.</pre><pre>(Beslut fattades efter 18 §.)</pre><pre>18 §  Förläggningskostnader m.m. budgetåret\r\n1992/93</pre><pre>Föredrogs</pre><pre>socialförsäkringsutskottets betänkande</pre><pre>1991/92:SfU16 Förläggningskostnader m.m.\r\nbudgetåret 1992/93 (prop. 1991/92:100 delvis och\r\n1991/92:150 delvis).</pre><pre>Anf. 64  SIGGE GODIN (fp):</pre><pre>Herr talman! Det i budgetpropositionen begärda\r\nanslaget till förläggningsverksamhet utgick från ett\r\ngenomsnittligt behov av 13 850 förläggningsplatser\r\noch ett årligt antal asylsökande om ca 30 000\r\npersoner. Mot bakgrund av den osäkerhet om\r\nutvecklingen som rådde på grund av\r\nasyltillströmningen har statsrådet återkommit i\r\nkompletteringspropositionen.</pre><pre>Som vi alla vet är det krig i Jugoslavien, och\r\nhuvuddelen av de asylsökande som strömmar in i\r\nSverige kommer därifrån. Dagligen kan vi via TV-\r\nnyheterna konstatera vilken förödelse och vilket\r\nlidande som drabbar civilbefolkningen. Ingen kan\r\nväl med berått mod hävda att den rännil av\r\nflyktingar som söker sig till Sverige enbart är\r\nekonomiska flyktingar från det tidigare\r\nJugoslavien? På grund av situationen är Sverige\r\nskyldigt att ta emot dessa mäniskor. Hur länge\r\nkonflikten kommer att vara och vilken omfattning\r\nden får blir avgörande för hur många\r\nförläggningsplatser som måste uppbringas åt de\r\ndrabbade som flyr undan krig och nöd.</pre><pre>I kompletteringspropositionen anges att 32 500\r\npersoner fanns på förläggning när propositionen\r\nskrevs, och siffran har inte blivit lägre. Större delen\r\nav dessa är flyktingar från Jugoslavien, och det skall\r\nställas mot den miljon flyktingar som lämnat\r\nJugoslavien.</pre><pre>Herr talman! Den nyinrättade utlänningsnämnden,\r\nsom började sin uppbyggnad den 1 januari 1992,\r\nhar utöver 60 tjänster fått ytterligare 40 tjänster.\r\nDessutom aviserar regeringen ett tillskott av\r\nytterligare 60 tjänster.</pre><pre>Nämnden beräknades få ta över en ärendebalans på\r\nca 5 800 ärenden. När det stod klart att\r\närendebalansen var 9 200 ärenden, som\r\nhuvudsakligen ärvdes från den socialdemokratiska\r\nregeringen, konstaterade statsrådet att situationen\r\nvar oacceptabel, och därför anvisades ytterligare\r\nmedel.</pre><pre>Utöver den personal som skall rekryteras och\r\nutbildas, bl.a. när det gäller länderkunskaper, skall\r\nflera domare och lekmannarepresentanter\r\nrekryteras. Dessutom kräver såväl regering som\r\nriksdag och den allmänna opinionen att nämnden\r\nsnarast skall beta av den enorma ärendebalansen.</pre><pre>Statsrådet har också i en interpellationsdebatt\r\nhävdat att hon följer utvecklingen med\r\nnoggrannhet och att regeringen är beredd att anslå\r\nytterligare medel till flera handläggare.</pre><pre>Den arbetsbelastning som nämnden har med\r\ninskolning och utbildning av nya handläggare samt\r\nambitionen att snarast komma upp i stora mängder\r\navgjorda ärenden innebär att nämnden för\r\nnärvarande inte kan rekrytera flera handläggare\r\nutan att spoliera utrednings- och\r\nbeslutsverksamheten.</pre><pre>Herr talman! Två motioner har väckts med\r\nanledning av denna proposition.\r\nSocialdemokraterna vill anvisa ytterligare 46,5\r\nmiljoner till utlänningsnämnden. I sin motion riktar\r\nde kritik mot regeringen: ''Konsekvenserna av\r\nregeringens sätt att pressa fram ikraftträdandet har\r\nvisat sig vara mycket negativa, både för den\r\nasylsökande och för statsutgifterna. All erfarenhet\r\nvisar att det tar tid innan en ny organisation kan\r\nfungera fullt ut.''</pre><pre>Ni socialdemokrater, som nu har denna erfarenhet,\r\nborde väl i konsekvensens namn inse att nämnden\r\nbehöver lugn och ro för att introducera och utbilda\r\nde handläggare som redan rekryterats. Att i ett\r\nuppbyggnadsskede tillföra ytterligare lika många\r\nhandläggare som i dag står till nämndens\r\nförfogande måste väl med socialdemokratisk\r\nargumentation vara förödande för möjligheterna\r\natt avgöra ett stort antal ärenden.</pre><pre>I er motion hävdar ni också att\r\nförläggningskostnaderna kan sänkas med 857\r\nmiljoner och att det går att ta bort 8 000\r\nförläggningsplatser. Eftersom förläggningarna\r\naldrig tidigare varit så ansträngda vill jag fråga hur\r\nni har tänkt er att detta skall gå till.</pre><pre>Låt mig också fråga under vilken tidsperiod dessa\r\n8 000 ärenden skall avgöras och hur lång tid ni tror\r\natt det tar att rekrytera alla dessa nya handläggare.\r\nKammarens ledamöter är säkert intresserade av\r\nnär nämnden kan vara i full beslutskapacitet om era\r\nförslag genomförs.</pre><pre>På en fråga som jag tidigare ställt har ni svarat att\r\nkostnaderna för dem som får uppehållstillstånd inte\r\när avdragna från de besparingar som ni gjort. Hur\r\nskall ni då finansiera deras vistelse ute i\r\nkommunerna när de har fått sitt uppehållstillstånd?</pre><pre>Mot bakgrund av att ni anser att\r\nflyktinghandläggningen är så enkel blir min fråga:\r\nVarför har ni i regeringsställning inte rekryterat alla\r\ndessa handläggare? Varför har ni låtit flyktingarna\r\nvänta i åratal, när lösningen var så enkel?</pre><pre>Herr talman! Sanningen är att den\r\nsocialdemokratiska budgeten behövde denna\r\nbesparing på förläggningskostnaderna, och därför\r\ngjorde man detta klipp, utan tanke på att hela\r\nkarusellen är orealistisk, banal och befängd. Och\r\ndetta vet självfallet de socialdemokratiska\r\nledamöterna i utskottet.</pre><pre>Eftersom det hela inte handlar om\r\nutlänningsnämndens bästa och dess möjligheter att\r\nsnabbast möjligt komma i full sving, som en viss\r\npartiledare uttrycker det, borde denne själv och\r\nden förre finansministern ha undertecknat\r\nmotionen. Siffrorna i den socialdemokratiska\r\nbudgeten är nämligen enbart luftsiffror. Min\r\nreflexion måste också bli: Är hela den\r\nsocialdemokratiska budgeten så ihålig och fylld av\r\nluftsiffror framstår det stora oppositionspartiets\r\nekonomiska politik som en enda stor bluff.</pre><pre>Herr talman! Socialdemokraterna har fått\r\nmajoritet i utskottet. Jag vill citera några rader ur\r\ndenna majoritets förslag: ''Härigenom tillgodoses\r\nockså i huvudsak motion Fi42 yrkande 3.'' Detta\r\nbetyder på vanlig svenska att Ny demokratis\r\nyrkande tillgodoses, inte enbart i huvudsak utan\r\nhelt och fullt.</pre><pre>Socialdemokratin har hamnat i ett sällskap som\r\nenbart späder på den negativa flyktingdebatten.\r\nDet spelar tydligen ingen roll att Birgitta Dahl i en\r\nkvällstidning har tagit avstånd från Ny demokrati --\r\nnär det gäller att åstadkomma en förstärkning av\r\nden egna budgeten spelar sällskapet mindre roll,\r\ntrots att Socialdemokraterna borde ta avstånd från\r\nden flyktingpolitik som Ny demokrati vill föra.</pre><pre>Herr talman! Till betänkandet är fogad en\r\nreservation från den borgerliga gruppen. Vi delar\r\nhelt statsrådets uppfattning att verksamheten i\r\nnämnden skall följas mycket noga och att de\r\nresurser som vid senare tillfälle bäst tjänar syftet\r\nmed utlänningsnämndens verksamhet skall\r\ntillföras. Alla krafter skall sättas in för att\r\närendebalansen skall nedbringas. Ingen är betjänt\r\nav att människor väntar i förläggningar, men\r\nnämnden måste få den uppbyggnadstid som den\r\nbehöver, som Socialdemokraterna också påpekat i\r\nsin motion. Detta innebär att mycket stora krav\r\nställs på nämndens verksamhet från vår sida.</pre><pre>Låt mig också återigen påminna om att\r\nförläggningarna är överfulla av asylsökande från\r\nJugoslavien, vilkas ärenden för närvarande inte\r\nbehandlas. Att i detta läge ta bort 8 000\r\nförläggningsplatser är orealistiskt.</pre><pre>Herr talman! Detta ärende kräver riksdagens fulla\r\nstöd, och jag tror mig finna en majoritet för den\r\nnyanserade och balanserade linje som\r\nreservationen innebär. Med detta, herr talman,\r\nyrkar jag bifall till reservationen.</pre><pre>Anf. 65  MAUD BJÖRNEMALM (s):</pre><pre>Herr talman! Detta är en ganska märklig -- för att\r\ninte säga historisk -- upplevelse. Jag tror att det är\r\nförsta gången som jag slipper höra Folkpartiets\r\nrepresentant från talarstolen kräva ytterligare\r\nresurser för att förkorta handläggningstiderna.\r\nTrots att ni vet hur situationen är och hur den\r\nkommer att bli under sensommaren och hösten har\r\nni inga förslag att komma med, utan ni vill låta det\r\nvara som det är.</pre><pre>Ni tycker att utlänningsnämnden skall få en lugn\r\nuppbyggnadstid. Tänk, det tyckte vi också, så\r\ndärför föreslog vi i vår proposition, som ni senare\r\ndrog tillbaka, att utlänningsnämnden skulle inrättas\r\nförst från den 1 juli. Men ni hade så bråttom att ni\r\nforcerade fram beslutet att gälla från den 1 januari,\r\ntrots att beslutet inte fattades i kammaren förrän\r\nden 4 december.</pre><pre>Att säga att nämnden skall få sin tid, det är nog att\r\nta i för mycket.</pre><pre>Vi har väckt en motion. Ny demokrati har också\r\nväckt en motion. Om Ny demokrati väljer att stödja\r\nvår motion då är det, enligt Sigge Godin, något\r\nkonstigt och suspekt. Men när Ny demokrati stöder\r\nregeringens förslag är det helt okej.</pre><pre>Herr talman! Lång väntan på besked och långa\r\nhandläggningstider är inte bra för någon, inte för\r\nden asylsökande och inte för samhället.</pre><pre>Vi har sedan invandrarverkets omorganisation\r\nträdde i kraft 1989 haft flaskhalsar på olika nivåer\r\nsom har gjort att handläggningstiderna har blivit\r\nonödigt långa.</pre><pre>Först var det polisen som inte hade tillräckligt med\r\nutredningsresurser. När polisen sedan fick\r\nförstärkningar hann inte invandrarverkets\r\nhandläggare med.</pre><pre>Riksdagen beviljade då i olika omgångar medel till\r\nhandläggare, så att väntetiden kunde förkortas.</pre><pre>Nu har utlänningsnämnden inrättats, som förutom\r\natt befria regeringen från asylärenden också har\r\nsom syfte att förkorta handläggningstiderna.</pre><pre>Förslaget om att inrätta en utlänningsnämnd är\r\nursprungligen ett socialdemokratiskt förslag. Vi\r\ntycker att det är bra att nämnden har inrättats. Vår\r\nkritik gäller regeringens sätt att pressa fram\r\nstartpunkten.</pre><pre>Förslaget behandlades i riksdagen den 4 december,\r\noch den nya instansordningen skulle börja gälla\r\nfrån den 1 januari.</pre><pre>Det är naturligtvis omöjligt att få en ny organisation\r\natt fungera på så kort tid. Det visade sig också. Få\r\nbeslut kunde fattas. Datasystemet fungerade inte.\r\nBesluten fick expedieras manuellt. Nämnden hade\r\ninga egna lokaler. Det är först nu som man håller på\r\natt flytta in i egna arbetslokaler. Inget klander skall\r\nnaturligtvis falla på personalen. Den gör så gott den\r\nkan under dessa omständigheter.</pre><pre>Men det säger sig självt att antalet ärenden ökar\r\noroväckande när man fattar så få beslut. Som en\r\nföljd därav ökar också kostnaderna för\r\nförläggningsverksamheten.</pre><pre>Precis som det sägs i kompletteringspropositionen\r\när behovet av förläggningsplatser kopplat till den\r\ntid som det tar för en asylsökande att få besked på\r\nsin ansökan från invandrarverket eller från\r\nutlänningsnämnden. I dag överklagar nästan alla\r\nsom har fått ett negativt besked.</pre><pre>I dag finns det ca 9 000 ärenden hos\r\nutlänningsnämnden, varav drygt 7 000 är\r\nasylärenden. Då gäller det inte de asylsökande från\r\nJugoslavien. Det är alltså ca 15 000 människor som\r\nväntar på besked. Många har väntat länge, med all\r\nden oro och ångest som långa väntetider för med\r\nsig. Många mår också dåligt.</pre><pre>Enligt generaldirektören för utlänningsnämnden\r\nberäknas nämnden inte förrän i september komma\r\nupp i en kapacitet på 300 beslut i veckan.</pre><pre>Från invandrarverket till utlänningsnämnden\r\nkommer, lågt räknat, 1 000--1 200 ärenden i\r\nmånaden. Det är då inte så svårt att räkna ut att om\r\ninga åtgärder vidtas, kommer antalet ärenden hela\r\ntiden att öka, och nämnden kommer aldrig att få\r\nned ärendebalansen.</pre><pre>Förutom allt mänskligt lidande åsamkas också\r\nsamhället stora kostnader. Jag tycker att all\r\nerfarenhet visar att det enda sättet att förkorta\r\nväntetiderna är att man ser till att det finns ett\r\ntillräckligt stort antal handläggare. Det gällde hos\r\npolisen, det gällde hos invandrarverket, och det\r\nmåste också gälla hos utlänningsnämnden. Det\r\nfinns inget annat sätt.</pre><pre>Därför föreslår vi att handläggningskapaciteten hos\r\nutlänningsnämnden kraftigt förstärks.</pre><pre>Det finns, enligt uppgift, inte någon planering eller\r\nberedskap hos utlänningsnämnden för hur man\r\nskall klara situationen när invandrarverket under\r\nsensommaren måste börja fatta beslut som gäller\r\nasylsökande från f.d. Jugoslavien. All tidigare\r\nerfarenhet tyder på att de som får ett negativt\r\nbesked kommer att överklaga.</pre><pre>Statsrådet beräknar för nästa budgetår ett tillskott\r\npå 12,5 miljoner men begär inte medlen nu utan har\r\nför avsikt att återkomma senare i tilläggsbudget I.</pre><pre>I vår motion, som har fått majoritet i utskottet,\r\nsäger vi att utlänningsnämnden, som situationen nu\r\när, måste kraftigt förstärkas. Vi föreslår därför en\r\nutökning på handläggarsidan med 46,5 miljoner.</pre><pre>Om utlänningsnämnden kan ge snabbare besked,\r\nfrigörs också förläggningsplatser. De som får\r\nuppehållstillstånd får en kommunplats. Andra\r\nlämnar landet.</pre><pre>Det går alltså att göra en besparing på\r\nförläggningssidan. Vi räknar med en minskning på\r\nanslaget förläggningskostnader med 857 miljoner.\r\nDet innebär en minskning med ca 8 000\r\nförläggningsplatser.</pre><pre>Det sammanlagda resultatet blir positivt både för\r\nden det berör -- den asylsökande -- och för\r\nsamhällsekonomin.</pre><pre>Regeringspartierna har reserverat sig mot förslaget\r\nmed motiveringen att om extra resurser tillförs,\r\nkommer nämndens arbete att fördröjas genom att\r\nman måste rekrytera och utbilda personal.</pre><pre>Hur man än gör finns det naturligtvis en risk att\r\narbetet fördröjs. Men om man gör en kraftig\r\nförstärkning när det gäller handläggare på en gång,\r\nslipper man de nackdelar som uppstår om man\r\nrekryterar personal i olika omgångar och vid olika\r\ntillfällen. För de väntande människornas skull\r\nbehövs kraftiga åtgärder nu.</pre><pre>Herr talman! Jag yrkar bifall till utskottets\r\nhemställan och avslag på reservationen.</pre><pre>Anf. 66  SIGGE GODIN (fp) replik:</pre><pre>Herr talman! Utlänningsnämnden har rekryterat\r\nalla handläggare som man orkar med att rekrytera,\r\noch man håller på att utbilda dem på det sätt man\r\nanser lämpligt.</pre><pre>Enligt utlänningsnämndens chef kommer man inte\r\nupp i full beslutskapacitet förrän i september, säger\r\nMaud Björnemalm. Hur lång tid kommer det då att\r\nta att skola in ytterligare lika många handläggare\r\nsom man har i dag? Detta är en orimlig situation.</pre><pre>Socialdemokraterna har ju ständigt velat kalla\r\nmänniskor till utskottet för att få ställa frågor till\r\ndem om både det ena och det andra ärendet.\r\nDärför förvånar det mig att Socialdemokraterna\r\ninte bad att chefen för utlänningsnämnden skulle\r\nkomma tillbaka när det gäller denna fråga för att\r\nförklara hur han ser på att öka antalet handläggare\r\ni den omfattning som Socialdemokraterna vill.</pre><pre>Detta är alltså en fullständigt orimlig situation som\r\nutlänningsnämnden ställs inför. Vilka drabbar\r\ndetta? I första hand drabbar det personalen, men\r\ndet drabbar även alla de människor som väntar i\r\nförläggningarna. Detta fungerar alltså inte i\r\npraktiken.</pre><pre>Jag vill gärna ställa ytterligare några frågor till\r\nMaud Björnemalm. Hur skall det gå till att ta bort\r\ndessa 8 000 förläggningsplatser? Hur lång tid tar det\r\ninnan man får full effektivitet med ert förslag?\r\nVarifrån tar ni de medel som behövs för att täcka\r\nkostnaderna ute i kommunerna för de flyktingar\r\nsom får uppehållstillstånd? Om ni hade velat vara\r\nseriösa hade det varit rimligt att ni hade dragit av\r\nden summan i era beräkningar. Men det tyckte ni\r\ntydligen inte var meningsfullt. I hela denna karusell\r\nförvånar det mig att ni över huvud taget kan föreslå\r\ndessa gigantiska summor och tro att detta är\r\nverklighet. Det är rimligt att få svar på dessa frågor.</pre><pre>Jag känner dessutom ett visst medlidande med\r\nMaud Björnemalm som sitter i invandrarverkets\r\nstyrelse och kan dessa frågor mycket bättre än jag.\r\nÄndå måste hon föra denna debatt som är\r\nfullständigt befängd. Det är inte en debatt om\r\nutlänningsnämnden och flyktingfrågorna, utan det\r\när en ekonomisk debatt som handlar om hur ni skall\r\nfå er budget att gå ihop.</pre><pre>Vi borde väl rimligen hålla oss för goda för att\r\ndiskutera de frågorna, när vi har så svåra frågor att\r\nlösa när det gäller själva flyktingverksamheten.</pre><pre>I början av sitt anförande ifrågasatte Maud\r\nBjörnemalm att vi kritiserade samverkan med Ny\r\ndemokrati. Jag trodde att det var en världsvid\r\nskillnad mellen er socialdemokrater och Ny\r\ndemokrati i flyktingfrågan, men det är tydligen inte\r\nså. Ni delar Ny demokratis uppfattning, att man\r\nkan göra på detta enkla sätt, och det fungerar inte.</pre><pre>Anf. 67  MAUD BJÖRNEMALM (s)\r\nreplik:</pre><pre>Herr talman! Som jag sade tidigare, är det ganska\r\nmärkligt att höra en folkpartist försvara systemet\r\nmed långa handläggningstider och att människor\r\nskall sitta månad efter månad på\r\nflyktingförläggningarna och vänta på besked. Jag\r\nvill gärna påminna Sigge Godin om att Folkpartiet\r\nhar varit med om att under en högkonjunktur\r\nbevilja invandrarverket 60 miljoner för extra\r\nhandläggarresurser, och då var det inte tal om hur\r\nman skulle kunna rekrytera dessa människor, om\r\ndet fanns någon möjlighet att göra det, utan då\r\nställdes hela tiden kravet att handläggningstiderna\r\nskulle förkortas.</pre><pre>När ni nu har ställt till det på det här viset med\r\nutlänningsnämnden, genom att forcera fram\r\nbeslutet, är vi villiga att bidra till en förstärkning på\r\nhandläggarsidan.</pre><pre>Det är inte helt säkert, Sigge Godin, att alla de\r\n8 000 människor som har överklagat de negativa\r\nbesluten till utlänningsnämnden får\r\nuppehållstillstånd i Sverige och kommer ut i\r\nkommunerna, utan många kommer säkert att få\r\nlämna landet. Men även om en stor del på grund av\r\nlånga handläggningstider skulle få\r\nuppehållstillstånd i Sverige finns det i dag en stor\r\nberedskap ute i kommunerna att ta emot flyktingar\r\nmed uppehållstillstånd.</pre><pre>Jag utgick från att Sigge Godin hade läst vår motion\r\noch Ny demokratis motion. Om han har gjort det\r\nvet han att det är stor skillnad mellan motionerna.\r\nVi kan inte hindra någon att stödja vår motion. Det\r\när dåligt av Sigge Godin att försöka få det att verka\r\nsuspekt att andra partier stödjer vår motion.</pre><pre>Anf. 68  SIGGE GODIN (fp) replik:</pre><pre>Herr talman! Jag har ställt ett antal frågor till Maud\r\nBjörnemalm om vad det blir för effekt av de\r\nsatsningar som Socialdemokraterna föreslår. Det är\r\nskäl att redovisa svaren nu, för det är det som\r\ndebatten handlar om. Vad kommer att hända om ni\r\ngenomför det förslag som ni lägger?</pre><pre>I betänkandet står det att statsrådet följer\r\nutvecklingen mycket noga och att regeringen är\r\nberedd att skjuta till mer pengar till handläggare\r\nnär utlänningsnämnden orkar ta emot fler\r\nhandläggare och skola in dem så att de kan fungera\r\ni den löpande beslutsverksamheten. Men tydligen\r\när det inte intressant, att vi vill gå den skonsamma\r\nvägen för utlänningsnämnden, för att den skall\r\nkunna fatta beslut om stora volymer och se till att\r\nmänniskor får besked.</pre><pre>Jag har inte sagt att det kommer att bli positivt\r\nbeslut i alla de 8 000 ärendena, men det blir det för\r\nen viss procentandel. Jag kommer inte ihåg exakt\r\nvad som redovisades i utskottet om hur många\r\nmänniskor som får stanna när de har överklagat.\r\nMan borde rimligen kunna förvänta sig att ni hade\r\ndragit av den kostnaden, som kommunerna måste\r\nta. Det handlar om någon form av försöksanslag.\r\nOm det kommer tillräckligt många flyktingar måste\r\nman se till att det finns pengar,\r\nmottagningsmöjligheter, osv. Det är ingenting som\r\nvi kan undandra oss, och därför kan ni göra det här\r\nklippet som jag talar om och i teorin rycka undan\r\n8 000 platser. I praktiken går det inte att göra detta,\r\noch det är det som jag har reagerat på.</pre><pre>Maud Björnemalm vet dessutom att jag inte brukar\r\ndelta i flyktingdebatter här i kammaren, då det inte\r\när mitt ärende. Men jag blir upprörd när ni\r\nutnyttjar tillfället till att förstärka budgeten, genom\r\natt lägga ett sådant horribelt förslag och inte här i\r\nkammaren är beredda att redovisa vad som händer\r\nom ni får igenom ert förslag. Jag har ställt några\r\nfrågor, och jag förväntar mig att kammaren får svar\r\npå dem.</pre><pre>Anf. 69  MAUD BJÖRNEMALM (s)\r\nreplik:</pre><pre>Herr talman! Vad som händer om vi får igenom vårt\r\nförslag är att människor får ett snabbt besked om\r\nde får stanna eller om de skall lämna landet. Vad\r\nsom också händer är att vi bringar ned kostnaderna\r\nför skattebetalarna.</pre><pre>Sigge Godin citerade statsrådet, och det kan jag\r\nockså göra. Statsrådet har sagt: Varje ärende som\r\nfår vänta längre än normalt kostar mycket pengar.\r\nDen månatliga merkostnaden för\r\nförläggningsvistelse som beror på lång väntan\r\nuppgick till mellan 90 och 100 milj.kr.</pre><pre>Det är ganska betänkligt när Folkpartiet, som i\r\nflyktingpolitiken vill ge sken av att vara litet\r\nhumanare och litet mera generöst än alla vi andra,\r\ntalar om en skonsam väg för utlänningsnämnden.\r\nVi socialdemokrater tänker på de asylsökande. Vi\r\nvill att de skall få ett snabbt besked om de får stanna\r\ni landet eller om de skall lämna Sverige.</pre><pre>Förste vice talmannen anmälde att Sigge Godin\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 70  LEIF BERGDAHL (nyd):</pre><pre>Herr talman! Först skulle jag vilja bemöta Sigge\r\nGodins tal om dåligt sällskap. Ny demokrati är\r\ntydligen fortfarande pestsmittat enligt vissa aktörer\r\ni denna kammare.</pre><pre>Om vi först ser på u-hjälpen -- som egentligen inte\r\nskall diskuteras här -- är vi generösare än de stora\r\nländerna i Europa, som Italien, England, Tyskland\r\noch Frankrike. De ger ungefär en halv procent av\r\nBNP till u-hjälp, och Sveriges u-hjälp är närmare\r\n1 % än en halv, kanske 0,8 %. Med internationella\r\nögon sett är vi alltså mycket generösa.</pre><pre>Om vi jämför vår invandrarpolitik med grannen\r\nFinlands ser vi att vi är oerhört generösa. För 8--10\r\når sedan tog Finland emot något tiotal flyktingar.\r\nDet beror på vilka man jämför med. I denna\r\nkammare kanske vi är litet avvikande, men\r\ninternationellt är vi mycket generösa.</pre><pre>Jag skulle först vilja säga någonting om några frågor\r\ndär vi skiljer oss från de andra partierna. En av de\r\nfrågorna är vår inställning till flyktingproblemet\r\noch hur stor andel av de asylsökande som är riktiga\r\nflyktingar och ej ekonomiska invandrare. I den\r\nförra flyktingdebatten framförde flera talare från\r\nNy demokrati att ungefär 80 % av de asylsökande\r\när ekonomiska invandrare. Vi blev mycket starkt\r\nbemötta av centerpartisten Rune Backlund, som\r\nfortsätter med angreppen mot oss i tidningen\r\nDagen -- som han tydligen har lätt att få in sina\r\nalster i, av någon anledning.</pre><pre>Det finns inga vetenskapliga undersökningar om\r\nvare sig den ena eller den andra procentsiffran är\r\nriktig för Sverige. Vi vet inte hur många som är\r\nriktiga flyktingar och hur många som är\r\nekonomiska invandrare.</pre><pre>I Tyskland och Danmark tittade man för några år\r\nsedan på det här, och man fann att 95--97 % av de\r\nasylsökande egentligen var ekonomiska\r\ninvandrare. Läget i Jugoslavien kan ha ändrat på\r\ndet. Jag bedömer att 80 % är en för låg andel -- men\r\njag vet inte mer än någon annan.</pre><pre>I Sverige har det varit tabu att titta på sådana här\r\nsaker. Man får inte tala om det, man skall sopa\r\nallting under mattan. Jag frågade vid besöket på\r\nCarlslunds flyktingförläggning hur många procent\r\nsom var ekonomiska invandrare. Jag pratade med\r\nen del poliser som hade hand om sådana här\r\närenden, men de hade inga siffror. Ingen hade tittat\r\npå det. Däremot upplyste de mig om att 60 % inte\r\nfår asyl beviljad, och således är de inte riktiga\r\nflyktingar. De flesta i Sverige bedöms alltså vara\r\nekonomiska invandrare.</pre><pre>I Norrköpings Tidningar den 18 januari i år\r\nframförde en föredragande vid\r\nutlänningsnämnden -- jag vill inte nämna hennes\r\nnamn, då det kanske inte är så bra för henne --\r\nföljande:</pre><pre>Bara 2 % av dem som kommer till Sverige är\r\nförföljda, men detta säger aldrig någon. Ingen\r\npolitiker vågar stå upp och säga det. Som bevis\r\nberättar hon om en iakttagelse som mycket ofta kan\r\ngöras vid förhör med asylanterna. Det är vanligt att\r\nen hustru till en asylsökande, som tillfrågas om\r\nhennes man haft politiska problem i hemlandet,\r\ninte förstår vad man talar om.</pre><pre>Jag tycker att det är hög tid att titta på detta och\r\nlyfta fram det i ljuset. När man väl får fram den här\r\nsiffran kommer vi att vara mycket mer överens än i\r\ndag.</pre><pre>Detta hände oss när vi diskuterade rasism med\r\nolika experter. Det visade sig att en mängd\r\nledamöter hade olika fördomar om rasism. Jag vet\r\natt många tycker att Ny demokrati är om inte\r\nrasistiskt så i alla fall främlingsfientligt. Men enligt\r\nde vetenskapliga definitionerna är inte ens\r\nSjöbopartiet främlingsfientligt. Det är bra att lyfta\r\nfram dessa frågor i ljuset och se dem på ett\r\nvetenskapligt sätt. Det finns forskare i Sverige som\r\nkan göra sådana sociologiska studier.</pre><pre>En annan fråga som skiljer Ny demokrati litet från\r\nde andra partierna är vår uppfattning om hur man\r\nbäst hjälper flyktingar.</pre><pre>Jag är personligen starkt för att hjälpa flyktingar.\r\nJag är personligen engagerad i frågan om\r\nTibetflyktingarna och försöker att hjälpa till på det\r\nsätt jag kan. Jag är definitivt inte negativ till\r\nflyktingar. Däremot anser jag att sättet vi hjälper\r\nflyktingarna på är fel.</pre><pre>Vad är effekten av varje använd krona i Sverige när\r\ndet gäller hjälpen till flyktingarna? Inom\r\nsjukvården, där jag arbetar, har vi s.k. cost-benefit-\r\nanalyser. Inom detta område, som handlar om\r\nväldiga summor, har man inte tittat på detta. Jag\r\nhar i alla fall inte sett någon enda analys av hur\r\nmycket nytta man får av satsade pengar.</pre><pre>Vi vet att varje ärende kostar ca 21 000 kr. i\r\nmånaden enbart i kostnader för att hysa de aktuella\r\npersonerna i en förläggning. Vi vet också att i\r\nmånga u-länder är den månatliga inkomsten för en\r\nfamiljeförsörjare 300--400 kr. i månaden. Var och\r\nen kan ju räkna ut var pengarna gör mest nytta.</pre><pre>I t.ex. Jugoslavien svälter inga människor. Det fick\r\nvi höra på morgonen i Ekot av en företrädare för\r\ndet parti som anser sig vara det moraliskt mest\r\nhögtstående i denna riksdag -- det var Carl B.\r\nHamilton som yttrade sig, och då måste det ju vara\r\nsant. Nöden är dock stor bland flyktingar på många\r\nandra håll i världen. Förra fredagen anlände t.ex.\r\n22 000 flyktingar från Sudan till Kenya. Bland dem\r\nfanns 12 500 barn, som de senaste veckorna icke\r\nhade åkt buss, utan vandrat tiotals mil genom svår\r\nterräng. När de anlände till Kenya var de starkt\r\nundernärda och uttorkade. Enligt FN avlider tiotals\r\nflyktingar varje dag. Jag är övertygad om att våra\r\npengar gör större nytta i liknande situationer än om\r\nvi satsar dem på våra flyktingförläggningar.</pre><pre>Vi kan inte ta emot all världens nödlidande\r\nmänniskor i Sverige. Det är ett mycket dåligt sätt\r\natt hjälpa om man ser till flyktingproblemet i stort i\r\nvärlden.</pre><pre>Det är klart att det finns flyktingar, t.ex. FN-\r\nflyktingar, som vi skall ta emot. Där tycker jag att\r\nman skall öka intaget, men att flytta över 10 000\r\nmänniskor från Jugoslavien och ge dem asyl i\r\nSverige tycker jag är fel.</pre><pre>Dessutom är det så att det inte pågår något krig i\r\nKosovo, varifrån de flesta flyktingarna kommer.\r\nDessa personer kommer att åka ut. I dag fick vi\r\nhöra att invandrarverket bestämt att alla från\r\nKroatien, 1 000 personer, nu skulle avvisas.</pre><pre>Inställningen till detta kommer att variera. Jag är\r\növertygad om att även Folkpartiet så småningom\r\nkommer att inse att Kosovobarnen inte får stanna\r\nhär. Det kommer kanske att ta litet tid, men om\r\nman följer lagar och förordningar blir slutresultatet\r\natt de inte får stanna.</pre><pre>En annan grupp flyktingar är de som kom från\r\nTibet under 1960-talet. Det finns några hundra\r\ntusen i Indien och ett antal som jag inte känner till\r\ni Nepal. I Nepal blir de förföljda och trakasserade\r\npå olika sätt. Jag fick häromdagen brev från\r\norganisationen där, som berättar om ordentlig\r\nförföljelse av dessa flyktinggrupper i Nepal.</pre><pre>I Indien har flyktingarna det bättre, men de har det\r\nmycket svårt ekonomiskt. Vad har Sverige, detta\r\nvärldens samvete, gjort för dem? Vi har gett dem\r\n3 milj.kr. totalt under alla år. Jämför detta med 10\r\nmiljarder i 1990 års penningvärde till Vietnam. Det\r\när 3 300 gånger mer till Vietnam än till dessa\r\ntibetaner i Indien. Dessa personer har fått lika\r\nmycket pengar som tolv ärenden under ett år i\r\nSverige; det torde omfatta 25--35 personer.</pre><pre>Ni förstår vilken orimligt dålig effekt vi får på våra\r\nsatsade pengar. Nog om detta.</pre><pre>Så till utlänningsnämnden. Dess chef Fischerström\r\nvar kallad till socialförsäkringsutskottet för en\r\nutfrågning. Jag frågade honom hur mycket övertid\r\nsom han beordrat personalen med tanke på denna\r\nkrissituation. Han sade: Jag har icke beordrat\r\nnågon övertid för min personal, och jag kommer\r\ninte att göra det.</pre><pre>Det är ganska märkligt av en företrädare för en\r\nsådan nämnd. Med denna inställning är\r\nFischerström definitivt inte rätt man på rätt plats.\r\nMöjligen är han rätt man på fel plats, men jag kan\r\ninte utesluta att han är fel man på fel plats.</pre><pre>Jag tycker att invandrarministern, som tyvärr inte\r\när här i dag, skall hålla ett bättre öga på\r\nutlänningsnämndens verksamhet. Kunskapen om\r\närendebalansen tycks inte vara särskilt stor inom\r\ndepartementet. Jag ringde i går för att försöka få\r\nfram hur många ärenden som väntar och hur dessa\r\närenden handläggs, men jag fick inte något svar.\r\nJag anser därför att det är väsentligt att\r\nutlänningsnämnden förstärks med ytterligare\r\nresurser för att därmed förkorta\r\nhandläggningstiderna.</pre><pre>Jag tycker att Henning Sjöströms förslag att\r\nanställa t.ex. 100 advokater på kort tid för att beta\r\nav dessa ärenden är bra. Man behöver inte ha\r\nhandläggare av klassisk typ.</pre><pre>Jag tycker att det på detta område verkligen behövs\r\ngosselynne, hoppfull håg och fantasi.</pre><pre>Jag yrkar alltså bifall till utskottets förslag.</pre><pre>Anf. 71  SIGGE GODIN (fp) replik:</pre><pre>Herr talman! Såväl vi som har reserverat oss till\r\ndetta betänkande som regeringen följer självklart\r\ndenna fråga med största uppmärksamhet och\r\nkommer att se till att utlänningsnämnden får\r\npengar till fler handläggare, om de kan ta emot\r\ndem, så att det blir en effektiv, bra och snabb\r\nhandläggning, så att alla dessa människor snarast\r\nmöjligt får svar. Det är dit vi syftar. Vi tror inte på\r\ndet som Socialdemokraterna och Ny demokrati\r\nägnar sig åt, att med luftsiffror försöka lösa detta\r\nproblem.</pre><pre>Ny demokrati är faktiskt i denna fråga en\r\nfrämmande fågel i Sveriges politiska liv. Jag förstår\r\natt ni tycker att det är angenämt att ni i denna fråga\r\nkan alliera er med Socialdemokraterna. Då får ni\r\nfrån ert håll bekräftat att ni kanske har något\r\nberättigande även i den här frågan.</pre><pre>Men jag blev litet förvånad. Även nu säger Leif\r\nBergdahl att det är ekonomiska flyktingar som\r\nkommer till Sverige och att man i stället borde ägna\r\nsig åt andra människor ute i världen.</pre><pre>Nu är det faktiskt förläggningsfrågorna vi\r\ndiskuterar. Vi diskuterar vad vi skall göra av alla de\r\njugoslaver som kommer hit. De är ändå relativt få i\r\njämförelse med den miljon eller flera som flyr från\r\nkrig och förödelse i Jugoslavien.</pre><pre>Vi kan bortse ifrån huruvida de är ekonomiska\r\nflyktingar eller inte. De behöver skydd under den\r\ntid det är krig där borta. Vi skall utreda ärendena,\r\noch förmodligen får de allra flesta åka tillbaka när\r\ndet blir lugn och ro i deras hemland. På den\r\npunkten har vi inga delade meningar, men dessa\r\nmänniskor måste ha tak över huvudet medan de är\r\nhär.</pre><pre>Jag ställer samma frågor till Leif Bergdahl som jag\r\nställde till Maud Björnemalm, eftersom hon inte\r\nbesvarade dem och ni är överens om skrivningen:\r\nHur skall ni bära er åt för att avskaffa 8 000\r\nförläggningsplatser när det är kris redan i dag? Hur\r\nlång tid tar det innan utlänningsnämnden kommer\r\ni gång och kan fatta många och riktiga beslut enligt\r\nert förslag? Var tar ni de pengar som kommunerna\r\nbehöver till dem som får bifall och som flyttas ut i\r\nkommunerna?</pre><pre>Det är viktigt att kammaren får svar på dessa\r\nfrågor. Men det är tydligen inte intressant att\r\ndiskutera dessa frågor. Man vill ut i världen, helst\r\nså långt bort som möjligt. I stället borde man se på\r\nden situation som utlänningsnämnden har i dag.\r\nDet gäller också att se till att det finns tak över\r\nhuvudet för de människor som kommer hit och som\r\nhar flytt på grund av krig, huvudsakligen från\r\nJugoslavien.</pre><pre>Jag behöver svar på dessa frågor. Jag tror att\r\nkammaren är intresserad av det.</pre><pre>Anf. 72  LEIF BERGDAHL (nyd) replik:</pre><pre>Herr talman! Jag skulle önska att jag hade tillgång\r\ntill fler siffror och annan information om dessa\r\nsaker. I går försökte jag ringa utlänningsnämnden.\r\nDet slutade med att jag kopplades runt som en jojo\r\nmellan olika instanser utan att få ett vettigt besked.\r\nTill sist kopplade den vänliga dam som jag talade\r\nmed mig till växeln. Men då kom beskedet: Oj,\r\nväxeln har också gått sönder.</pre><pre>Så går det till hos utlänningsnämnden. Man får inga\r\nsiffror eller annat material därifrån.</pre><pre>Hur skulle man kunna lösa det aktuella problemet?\r\nJo, det viktiga är att göra som man gjorde med\r\nkroaterna. Det handlar alltså om att avvisa\r\nKosovoalbanerna. De kommer inte från en\r\nkrigszon. Visserligen är det synd om dem. De lär\r\nvara undernärda osv. Men någon krigszon kommer\r\nde, som sagt, inte från. Därför måste man snabbt ta\r\nställning och avvisa de här personerna --\r\nnaturligtvis med vissa undantag. På det sättet kan\r\nmycket pengar sparas.</pre><pre>Anf. 73  SIGGE GODIN (fp) replik:</pre><pre>Herr talman! Jag ställde tre frågor till Leif\r\nBergdahl:</pre><pre>1. Hur skall ni bära er åt när det gäller att ta bort\r\n8 000 förläggningsplatser? I dag råder det ju brist på\r\nförläggningsplatser.</pre><pre>2. Hur lång tid tar det med ert förslag innan\r\nutlänningsnämnden når full kapacitet? På\r\nutlänningsnämnden hävdar man att man för\r\nnärvarande inte orkar med att skola in fler\r\nhandläggare. Det arbetet måste tas i tur och\r\nordning.</pre><pre>3. På vilket sätt skall ni finansiera vistelsen här för\r\ndem som får uppehållstillstånd och som flyttar ut till\r\nkommunerna?</pre><pre>Dessa tre mycket enkla frågor har jag upprepat\r\nunder hela den här debatten. Men ingen av er\r\nbehagar svara på mina frågor. Därför tycker jag att\r\ndet är tämligen ointressant om det förs en debatt i\r\nSveriges riksdag eller inte. Ni vill tydligen ägna er\r\nåt andra frågor än dem som finns med på\r\ndagordningen.</pre><pre>Anf. 74  MAUD BJÖRNEMALM (s)\r\nreplik:</pre><pre>Herr talman! Det är en försvinnande liten andel,\r\nLeif Bergdahl, av världens 17 miljoner flyktingar\r\nsom kommer till Sverige. Dessutom är det när det\r\ngäller de människor som flyr från f.d. Jugoslavien\r\nbara en liten andel som kommer till vårt land.</pre><pre>För att vi skall kunna föra en seriös debatt här i\r\nkammaren om flyktingpolitiken tror jag att ni i Ny\r\ndemokrati måste lära er vad FN-konventionen i\r\ndetta sammanhang säger och vad som står i den\r\nsvenska utlänningslagen.</pre><pre>Anf. 75  LIISA RULANDER (kds):</pre><pre>Herr talman! Vårt land har av tradition haft en\r\ngenerös inställning till flyktingpolitiken. Vi i kds\r\nanser att denna generositet står i överensstämmelse\r\nmed den kristna broderskapstanken.</pre><pre>I många länder i världen är levnadsstandarden\r\nmycket lägre än den är i Sverige. Ändå får man ta\r\nemot en mycket större andel flyktingar än vad vi i\r\nvårt land får göra. Vår materiella standard är så hög\r\natt vi mycket väl kan ta emot ett betydande antal\r\nflyktingar. Det vore katastrofalt om vi försökte öka\r\ntillväxten i kombination med en minskning av vårt\r\nlands möjligheter att ta emot flyktingar. Det skulle\r\nrimma illa med vårt lands anspråk på att i olika\r\ninternationella sammanhang vara det land som\r\nverkar för en större respekt för människovärdet och\r\nde mänskliga rättigheterna.</pre><pre>Därför upplever jag utskottets skrivning i\r\nbetänkandet som något ogenomtänkt. Låt oss\r\njämföra med ett lasarett där man beslutar att ta\r\nemot fler läkare, därför att man nyligen anställt nya\r\nutexaminerade läkare som behöver få längre tid på\r\nsig när det gäller att försöka hjälpa patienterna.\r\nSamtidigt fattas beslutet att detta lasarett skall\r\nläggas ner.</pre><pre>Den här jämförelsen haltar kanske något. Men\r\ntillvägagångssättet är detsamma -- om nu utskottets\r\nhemställan bifalles i dag. Jag tycker att det är litet\r\ngrand av strutspolitik att, som det sägs i\r\nbetänkandet, minska anslagen till förläggningarna.\r\nVi måste ju först veta att antalet flyktingar som är\r\npå väg hit blir mindre, för var skall vi annars placera\r\nflyktingarna under den tid de är här? De måste ju\r\nändå hit för att vända. De kan inte gärna återvända\r\nmed vändande färja, tåg eller flyg. Det är sådant\r\nsom utlänningsnämnden är till för och det är sådant\r\nsom invandrarverket först skall besluta om. Under\r\ntiden måste de här människorna få en\r\nförläggninsplats någonstans.</pre><pre>Jag kan ha vissa synpunkter på\r\nutlänningsnämndens arbete. Det gläder mig att se\r\natt Birgit Friggebo är här. Kanske kan hon ge oss\r\nytterligare information om hur det här arbetet\r\nfortskrider. Detta arbete har, som det sägs, inte\r\nriktigt kommit i gång. Därför förvånar det mig\r\nväldigt att vi nu skall tillsätta ytterligare personer,\r\nenligt utskottets begäran. Det skall alltså finnas\r\nännu fler som inte kommer i gång med det här\r\narbetet.</pre><pre>Man skriver mycket riktigt att det faktiskt kan bli\r\nså, att det här arbetet ytterligare försenas. Då kan\r\nvi definitivt inte dra ner på kostnaderna för\r\nförläggningarna.</pre><pre>Jag tycker att Maud Björnemalm motsade sig själv\r\nlitet grand. Hon kritiserade ju dels\r\nmedelsfördelningen, dels tidigare tillsättning av\r\nutlänningsnämnden. Men samtidigt föreslår Maud\r\nBjörnemalm att vi snabbt skall tillsätta ytterligare\r\nmänniskor i denna ännu icke fungerande\r\nutlänningsnämnd. Ytterligare personer skall alltså\r\nläras upp. Ändå säger Maud Björnemalm att det\r\ngick för fort vid den förra tillsättningen. Jag tycker\r\ninte att det här resonemanget riktigt stämmer. Eller\r\nskall man kanske se detta som ett straff för att den\r\nnya regeringen var för snabb med att tillsätta\r\nutlänningsnämnden.</pre><pre>Enbart pengar till utlänningsnämnden kommer inte\r\natt innebära att det hela fungerar. Det är ett litet väl\r\nförenklat resonemang. Det måste ju till en\r\nfungerande administration, och regeringen har ju\r\nlagt fram ett förslag i det avseendet. Man kommer\r\natt se över dessa frågor, och man kommer också att\r\nvidta åtgärder.</pre><pre>Det är väldigt lätt att misstänkliggöra andras mål\r\noch motiv. Tänk om vi kunde lära oss att diskutera\r\nmedlen för hur vi skall nå de mål som vi har satt\r\nupp. De som har satt upp andra mål får i så fall\r\nredovisa dessa. Men låt oss som har samma mål --\r\nnämligen att vi skall kunna ta emot flyktingar och\r\natt vi skall möjliggöra ett drägligt liv för dem under\r\nkorta väntetider -- åtminstone hålla oss till samtal\r\nom medlet i stället för att misstänkliggöra\r\nvarandras mål!</pre><pre>Till Leif Bergdahl skulle jag vilja säga följande:\r\nJavisst, det handlar om 80 % ekonomiska\r\nflyktingar i, om jag minns rätt, Tyskland. Vidare\r\nfinns det inte några vetenskapliga undersökningar\r\nav vilken sorts flyktingar det är som kommer hit.\r\nÄnnu en gång vill jag poängtera att det som\r\nutlänningsnämnden och invandrarverket utreder är\r\njust vilka som är flyktingar enligt de bestämmelser\r\nsom gäller för flyktingar i Sverige och naturligtvis\r\nockså enligt FN-konventionen.</pre><pre>Vad vi i dag diskuterar är framför allt var\r\nflyktingarna skall vistas under väntetiden, under\r\nden tid som invandrarverket och\r\nutlänningsnämnden utreder de olika ärendena.\r\nMan må se på detta hur man vill, men det är detta\r\nsom diskussionen och beslutet i dag handlar om.\r\nVar skall alltså flyktingarna vistas om vi drar ner på\r\nanslagen till flyktingförläggningarna just nu?</pre><pre>Herr talman! Jag har inget förslag, bara ett yrkande\r\nom bifall till den reservation som finns med här.</pre><pre>Inom parentes skulle jag vilja skicka med några ord\r\nom en broschyr som invandrarverket självt har gett\r\nut och som handlar om flyktingmottagandet. Jag\r\nvill påminna om förläggningarnas betydelse.\r\nNeddragningar får inte ske så fort att människor\r\nhamnar i lägenheter utan att först ha fått vara på\r\nen förläggning. Det är nämligen oerhört viktigt för\r\ndem som kommer till Sverige att de först får\r\nkomma till en förläggning. Jag skulle\r\nsammanfattningsvis beträffande målinriktningen\r\nför förläggningarna vilja läsa upp vad som sägs på\r\nnågra få rader i broschyren från statens\r\ninvandrarverk om flyktingmottagandet:</pre><pre>''Under tiden på förläggningen får de\r\nasylsökande/flyktingarna information om det\r\nsvenska samhället, vad det kommunala\r\nmottagandet innebär och om lokala förhållanden\r\npå orten.''</pre><pre>Mot denna bakgrund menar jag att det är oerhört\r\nviktigt att vi inte rationaliserar bort förläggningarna\r\nför tidigt.</pre><pre>Anf. 76  MAUD BJÖRNEMALM (s)\r\nreplik:</pre><pre>Herr talman! Till Liisa Rulander vill jag säga att det\r\nfaktiskt är 15 000 människor som väntar på besked\r\nfrån utlänningsnämnden. De människorna har\r\ningenting med Jugoslavien att göra. Det gäller\r\nmänniskor som väntade långt innan det blev oroligt\r\ni Jugoslavien och som snabbt måste få besked.</pre><pre>Det är ganska rörande att höra representanter för\r\nregeringspartierna tala om hur de senare slår vakt\r\nom förläggningar och om att de asylsökande skall\r\ntillbringa en tid på förläggningar.</pre><pre>Tidigare har representanter för de olika partierna\r\nhär i kammaren begärt förkortade\r\nhandläggningstider, så att de asylsökande kan\r\nkomma ut i kommunerna och därmed slipper vara\r\nute på förläggningarna. Folkpartiet t.ex. har ju gett\r\nut skriften Ut ur lägren. Men helt plötsligt har\r\nförläggningsverksamheten blivit oerhört\r\nbetydelsefull.</pre><pre>Anf. 77  LIISA RULANDER (kds) replik:</pre><pre>Herr talman! Det var mycket trevligt att höra att\r\nMaud Björnemalm är rörd över det engagemang\r\nsom vi visar här i kammaren i dag.</pre><pre>Kds har ju tidigare inte varit representerat i\r\nparlamentet. Därför är det väl på tiden att vi\r\nkommer med som en tyngd åt rätt håll. Jag hoppas\r\natt vi i fortsättningen verkligen kan titta på frågor\r\nsom gäller vilka medel vi skall använda oss av för\r\natt kunna uppnå de mål som vi alla tydligen är\r\növerens om. Vår vilja att förkorta köerna och\r\nväntetiderna tror jag inte att någon betvivlar.</pre><pre>Anf. 78  BERITH ERIKSSON (v):</pre><pre>Herr talman! Jag vill börja med att säga att\r\nVänsterpartiet yrkar bifall till reservationen i\r\nsocialförsäkringsutskottets betänkande 16.</pre><pre>Långa handläggningstider har aldrig varit bra, vare\r\nsig nu eller tidigare. Alla säger sig ju vara\r\nintresserade av snabba handläggningstider och av\r\nbättre och billigare förläggningverksamhet, så även\r\njag. Som bekant har jag i år lagt fram en del\r\nmotionsförslag i dessa ärenden.</pre><pre>Samtidigt är jag emellertid realist nog att inse att\r\nman måste börja i rätt ände. Det går inte att föra\r\nbort pengar från förläggningsverksamheten innan\r\nman har förändrat förutsättningarna och gjort\r\nomorganisationer möjliga. Dessutom har vi ett\r\nextremt läge när det gäller inströmningen av\r\nasylsökanden.</pre><pre>Socialdemokraterna och Ny demokrati säger sig i\r\ndag vilja ta bort pengar från\r\nförläggningsverksamheten. Omskrivningen att\r\nman vill lägga en del av dessa pengar på\r\nutlänningsnämnden har ingen relevans, eftersom\r\nutlänningsnämnden är lovad alla de medel den kan\r\nomsätta. Vad det alltså handlar om är att ta bort\r\npengar från förläggningsverksamheten. Det är bara\r\natt konstatera detta.</pre><pre>Jag konstaterar att Socialdemokraterna har yrkat\r\nbifall till Ny demokratis motion.</pre><pre>Enligt de besked som jag har fått från nämnden har\r\nman under april månad för första gången kunnat\r\nfatta beslut i fler ärenden än man fått in.</pre><pre>När det gäller Kosovo och Kosovoalbanerna är det\r\nväldigt skrämmande att nödgas konstatera att Ny\r\ndemokrati både i tidningsartiklar och här i\r\nkammaren talar om något som de uppenbarligen\r\nhar så litet kunskap om. Det var nämligen\r\nhändelserna i Kosovo som startade upplösningen av\r\nJugoslavien. År 1981 sattes den jugoslaviska armén\r\nin mot demonstrationer, och år 1989 blossade det\r\nintifadainspirerade upproret upp. Vid båda dessa\r\ntillfällen krävdes det många människoliv.</pre><pre>Kosovo som har en befolkning på 2 miljoner\r\nmänniskor, varav 90 är albaner, styrs av serber\r\nsom utgör blott 10 % av befolkningen. Sedan två år\r\nråder undantagslagar. Serbisk armé och serbiska\r\nsäkerhetsstyrkor finns på plats, och vapen har\r\ndelats ut till de civila serberna.</pre><pre>Albanerna har inte en chans att starta en väpnad\r\nkonflikt, vilket vi skall vara glada över. Det är\r\nnämligen så att om ett krig utbryter ut i Kosovo,\r\nkommer det inte att hållas inom Kosovos gränser\r\nutan även Albanien, Makedonien, Grekland och\r\nBulgarien kommer troligen att dras in, för att inte\r\ntala om ''The dark horse'' i det här sammanhanget,\r\nmed stora intressen på Balkan, nämligen Turkiet.</pre><pre>Det öppna målet för serberna är att fördriva\r\nalbanerna från Kosovo och inplantera serber, vilket\r\när mycket väl uttalat. De som förmodligen närmast\r\nkommer i fråga är de ca 150 000 människor som har\r\nflytt från kriget i Kroatien.</pre><pre>Man kan naturligtvis hoppas att de europeiska\r\nländerna tillsammans kan hjälpa till att förändra\r\nsituationen i dessa stater i det förra Jugoslavien.</pre><pre>Leif Bergdahl påpekade att om man frågar en\r\nhustru till en asylsökande, eller hans barn, vet de\r\ninte vad man talar om. I diktaturstater vet framför\r\nallt myndigheter, som säkerhetspolis, att en man\r\naldrig kan tillåta sig vara så ovarsam att han delger\r\nsin familj vetskap om hans politiska aktiviteter. Det\r\nskulle i så fall vara världens lättaste sak att ta in\r\nfamiljemedlemmar för förhör och med hjälp av\r\ntortyr få information om vad mannen i fråga håller\r\npå med. Om vi har handläggare i Sverige som\r\nsvävar i okunskap om de faktiska förhållanden som\r\nråder i de här länderna är det skrämmande.</pre><pre>Anf. 79  LEIF BERGDAHL (nyd):</pre><pre>Herr talman! Jag skulle vilja replikera i fråga om\r\nKosovo och krig. Krig råder icke i Kosovo, och det\r\nvet vi mycket väl. Det vet även Berith Eriksson.</pre><pre>Den komplicerade situationen i vad gäller serber\r\noch Kosovoalbaner vill jag inte ta ställning till.\r\nFrågan gällde om det råder krig i de här områdena,\r\nsom Sigge Godin påstod. Det råder icke för\r\nnärvarande krig i Kosovoprovinsen.</pre><pre>Beslut</pre><pre>Företogs till avgörande lagutskottes betänkanden\r\n1991/92:LU37, LU28 och LU 39, näringsutskottets\r\nbetänkanden 1991/92:NU26, NU30, NU32 och\r\nNU35, skatteutskottets betänkanden\r\n1991/92:SkU30, SkU33, SkU34 och SkU35,\r\njustitieutskottets betänkande 1991/92:JuU28 samt\r\nsocialförsäkringsutskottets betänkande\r\n1991/92:SfU16.</pre><pre>Lagutskottets betänkande LU37</pre><pre>Mom. 1 (lönegarantins maximibelopp)</pre><pre>Utskottets hemställan bifölls med 165 röster mot\r\n125 för reservationen av Maj-Lis Lööw m.fl.</pre><pre>Lagutskottets betänkande LU28</pre><pre>Utskottets hemställan bifölls.</pre><pre>Lagutskottets betänkande LU39</pre><pre>Utskottets hemställan bifölls.</pre><pre>Näringsutskottets betänkande NU26</pre><pre>Mom. 1 (sammansättningen av börsstyrelse)</pre><pre>Utskottets hemställan bifölls med 167 röster mot\r\n127 för reservation 1 av Birgitta Johansson m.fl.</pre><pre>Mom. 2 (lag om börs- och clearingverksamhet i\r\növrigt)</pre><pre>Utskottets hemställan bifölls med 166 röster mot\r\n126 för reservation 2 av Birgitta Johansson m.fl. 1\r\nledamot avstod från att rösta.</pre><pre>Övriga moment</pre><pre>Utskottets hemställan bifölls.</pre><pre>Näringsutskottets betänkande NU30</pre><pre>Mom. 2 (storkraftnätets organisation)</pre><pre>Utskottets hemställan bifölls med 167 röster mot\r\n127 för reservationen av Birgitta Johansson m.fl.</pre><pre>Övriga moment</pre><pre>Utskottets hemställan bifölls.</pre><pre>Näringsutskottets betänkande NU32</pre><pre>Mom. 1 (avslag på propositionen)</pre><pre>Utskottets hemställan bifölls med 281 röster mot 13\r\nför motion N55 av Rolf L. Nilson. 1 ledamot avstod\r\nfrån att rösta.</pre><pre>Mom. 2 (ombildning av\r\nstadshypoteksinstitutionen)</pre><pre>Utskottets hemställan bifölls med 169 röster mot\r\n127 för reservationen av Birgitta Johansson m.fl.</pre><pre>Övriga moment</pre><pre>Utskottets hemställan bifölls.</pre><pre>Näringsuskottets betänkande NU35</pre><pre>Utskottets hemställan bifölls.</pre><pre>Skatteutskottets betänkande SkU30</pre><pre>Mom. 3 (den allmänna inriktningen av\r\nföretagsbeskattningen)</pre><pre>Utskottets hemställan bifölls med 284 röster mot 11\r\nför meningsyttringen av Lars Bäckström.</pre><pre>Mom. 4 (dubbelbeskattningen av aktieutdelningar)</pre><pre>Utskottets hemställan bifölls med 271 röster mot 22\r\nför reservation 2 av Peter Kling.</pre><pre>Mom. 6 (enskild näringsverksamhet)</pre><pre>Utskottets hemställan bifölls med 169 röster mot\r\n127 för reservation 3 av Lars Hedfors m.fl.</pre><pre>Mom. 9 (obeskattad reservfond)</pre><pre>Utskottets hemställan bifölls med 273 röster mot 23\r\nför reservation 5 av Peter Kling.</pre><pre>Mom. 12 (förlust av pengar vid rån)</pre><pre>Utskottets hemställan bifölls med 273 röster mot 23\r\nför reservtion 6 av Peter Kling.</pre><pre>Mom. 14 (nuvärdeavskrivning)</pre><pre>Utskottets hemställan bifölls med 274 röster mot 21\r\nför reservation 7 av Peter Kling.</pre><pre>Mom. 15 (konferenser, kurser och liknande)</pre><pre>Utskottets hemställan bifölls med 167 röster mot\r\n126 för reservation 8 av Lars Hedfors m.fl. 1\r\nledamot avstod från att rösta.</pre><pre>Övriga moment</pre><pre>Utskottets hemställan bifölls.</pre><pre>Skatteutskottets betänkande SkU33</pre><pre>Mom. 1 (vinster i vinstsparandet)</pre><pre>Utskottets hemställan bifölls med 167 röster mot\r\n128 för reservationen av Lars Hedfors m.fl.</pre><pre>Mom. 2--4</pre><pre>Utskottets hemställan bifölls.</pre><pre>Skatteutskottets betänkande SkU34</pre><pre>Utskottets hemställan bifölls.</pre><pre>Skatteutskottets betänkande SkU35</pre><pre>Utskottets hemställan bifölls.</pre><pre>Justitieutskottets betänkande JuU28</pre><pre>Utskottets hemställan bifölls.</pre><pre>Socialförsäkringsutskottets betänkande SfU16</pre><pre>Reservationen av Gullan Lindblad m.fl. bifölls med\r\n154 röster mot 142 för utskottets hemställan.</pre><pre>Meddelande om val samt ändringar i\r\nkammarens sammanträdesplan</pre><pre>Anf. 80  FÖRSTE VICE TALMANNEN:</pre><pre>Jag får meddela att val av en riksdagens\r\nombudsman kommer att ske vid morgondagens\r\nsammanträde.</pre><pre>Vidare får jag anmäla följande ändringar i\r\nkammarens sammanträdesplan:</pre><pre>Fredagen den 5 juni</pre><pre>Tiden för bordläggningsplenum är ändrad till kl.\r\n13.00.</pre><pre>Onsdagen den 10 juni</pre><pre>Arbetsplenum börjar kl. 8.30.</pre><pre>Beslut om samlad votering</pre><pre>Beträffande de på föredragningslistan närmast\r\nupptagna ärendena, kulturutskottets betänkanden\r\nKrU28, KrU29 och KrU31 samt\r\nutbildningsutskottets betänkanden UbU24 och\r\nUbU27, beslöt kammaren på förslag av förste vice\r\ntalmannen att de fick företas till avgörande i ett\r\nsammanhang sedan debatten i dessa ärenden\r\navslutats.</pre><pre>19 §  Den avgiftsfinansierade radio- och TV-\r\nverksamheten 1993--1996 m.m.</pre><pre>Föredrogs</pre><pre>kulturutskottets betänkande</pre><pre>1991/92:KrU28 Den avgiftsfinansierade radio- och\r\nTV-verksamheten 1993--1996 m.m. (prop.\r\n1991/92:140).</pre><pre>Anf. 81  ÅKE GUSTAVSSON (s):</pre><pre>Herr talman! Jag vill börja med att yrka bifall till\r\nreservationerna 2, 7, 8, 9 och 11.</pre><pre>Det beslut som riksdagen nu står inför innebär att\r\nman på ett allvarligt sätt går emot de tidigare beslut\r\nsom är fattade av riksdagen -- detta självfallet under\r\nförutsättning att riksdagen väljer att följa\r\nmajoritetens förslag.</pre><pre>Vi socialdemokrater har utgått ifrån att\r\növerenskommelser, inte minst när det gäller så\r\nviktiga frågor som ytterst handlar om\r\nyttrandefriheten, skall respekteras. En enig riksdag\r\nfattade den 11 juni ett beslut om verksamheten\r\ninom Sveriges Radio. Vi drog upp riktlinjer och\r\nfastställde principer, och om detta var vi överens.</pre><pre>Så sent som den 6 februari i år svarade\r\nkulturministern på en fråga från mig här i\r\nkammaren att det är en självklarhet att\r\növerenskommelser som har träffats mellan\r\npartierna i denna fråga ligger fast och att därmed\r\nförslaget till nytt avtal för Sveriges Radio i\r\nhuvudsak skulle utgå från beslutet den 11 juni.\r\nNågra veckor senare, den 26 mars, fattade\r\nregeringen beslut om att lägga fram en proposition\r\nför riksdagen som på punkt efter punkt går rakt\r\nemot det som vi tidigare var överens om. Med\r\nförlov sagt vill jag påstå att kulturministern genom\r\nsitt yttrande den 6 februari förde riksdagen bakom\r\nljuset.</pre><pre>Det har självfallet ett värde av stora mått att\r\npartierna är överens i denna fråga. Det har ett\r\nvärde att eftersträva en bred lösning i denna fråga.\r\nDet har regeringen inte gjort.</pre><pre>Jag tror faktiskt också att en bred politisk samsyn\r\när till nytta för programverksamheten inom public\r\nservice-företagen. Det gynnar varken tittare eller\r\nlyssnare om de blir indragna i den partipolitiska\r\nträta som regeringen har startat.</pre><pre>Jag skall gå igenom några av punkterna i\r\npropositionen och också kommentera varför vi går\r\nemot den. Utgångspunkten är beslutet den 11 juni.\r\nI detta beslut sades att avtalsperioden skulle vara\r\nsex år med en kontrollstation efter tre år. Nu\r\nföreslås att avtalsperioden enbart skall vara fyra år.</pre><pre>Att man bestämde sig för sex år var ingen\r\ntillfällighet. En tidsmässig parallellitet kunde på det\r\nviset uppnås mellan koncessionstiden för TV 4, som\r\nomfattar sex år, och ett avtal med Sveriges Radio-\r\nkoncernen. Dessutom innebär en kortare period,\r\nsom regeringen nu föreslår, en större osäkerhet för\r\nverksamheten och planeringsförutsättningarna\r\ninom radiobolaget och Sveriges Television.</pre><pre>Man avser nu också att ta bort den kontrollstation\r\nefter tre år då man skulle se över den fortsatta\r\nfinansieringen och pröva frågan om\r\nreklamfinansiering. Detta slår man helt undan\r\nbenen på i propositionen.</pre><pre>I propositionen sägs vidare att moderbolaget skall\r\navvecklas. Det hade beredningen som föregick den\r\nsocialdemokratiska propositionen ingående\r\ndiskussioner om. I ett slag sopar man nu undan det\r\nbeslut som riksdagen fattade.</pre><pre>I gårdagens Expressen intervjuades koncernchefen\r\nför Sveriges Radio, Örjan Wallqvist. Om herr\r\ntalman ursäktar vill jag citera vad han säger,\r\nnämligen: ''Jag är så förbannad.'' Vad är det han\r\nreagerar mot? Han reagerar mot det som han kallar\r\nför våldtäkten på Sveriges Radio. På frågan om\r\nregeringens innersta motiv för att avveckla\r\nkoncernen och starta en eventuell huggsexa säger\r\nÖrjan Wallqvist: ''Det finns inte ens en ansats till\r\nkonsekvensanalys i regeringens förslag. Varför vet\r\njag inte. Kulturdepartementets ''tankesmedja' har\r\nhaft stängda dörrar.'' Så går det alltså till när man\r\nbereder ärenden i en demokrati. Örjan Wallqvist\r\nfortsätter: ''Men jag antar att förslaget är första\r\nsteget i en process som syftar till att desarmera och\r\nförsvaga public service-verksamheten i 90-talets\r\nSverige.'' Det är naturligtvis allvarliga påståenden\r\nsom koncernchefen kommer med. Dess värre tror\r\njag att det ligger en hel del i dem.</pre><pre>Ett moderbolag har en mycket viktig funktion\r\ngentemot statsmakterna. Det utgör ett filter och en\r\ndörrvakt gentemot statsmakterna. Detta filter\r\nförsvinner nu, och det är inte bra för integriteten i\r\npublic service-verksamheten.</pre><pre>Ägandet har vållat stor debatt. Birgit Friggebo\r\nkallar de ägare i Sveriges Radio-koncernen som har\r\nvelat ta sig an den här frågan med stort allvar för\r\ngårdagens järntrianglar. Hon säger att de nu vaknar\r\ntill liv och tror sig se sitt livs chans. Det är bara\r\nfloskler och dumheter. De som fru Friggebo\r\nanklagar är de som har deltagit livligast i debatten.\r\nDet gäller företrädare för Svenska kyrkan,\r\nfrikyrkorna, folkbildningsförbunden,\r\nfackföreningsrörelsen, nykterhetsrörelsen m.fl.\r\norganisationer. Peka på järntrianglarna som ser sitt\r\nlivs chans!</pre><pre>Det förslag som regeringen lägger på riksdagens\r\nbord om en minskning av folkrörelsernas ägande\r\noch inrättande av t.ex. Kungl. vitterhets-, historie-\r\noch antikvitetsakademien leder till att man\r\nförsöker sätta hembudsskyldigheten ur spel.\r\nHembudet skall i stället riktas mot regeringen. Det\r\när direkt obehagligt. Därigenom får regering carte\r\nblanche för att själv avgöra vilka ägare som skall\r\nplockas in. Dessutom minskas naturligtvis\r\nfolkrörelsernas inflytande genom denna\r\nkonstruktion.</pre><pre>Jag vill rekommendera kulturministern att läsa en\r\npromemoria som utskottet har tagit del av\r\nupprättad av Advokatbyrå Lagerlöf  &amp;  Leman. I\r\npromemorian framförs mycket kritiska synpunkter\r\npå förfarandet från juridiska utgångspunkter.\r\nLagstiftningen borde väl möjligen kunna intressera\r\nregeringen.</pre><pre>På en punkt får regeringen stryk av\r\nriksdagsmajoriteten -- med all rätt. Den föreslår\r\ntvärtemot vad beredningen på sin tid var överens\r\nom att ett publikråd skall inrättas. Detta är en\r\nomöjlig konstruktion. Erfarenheterna från andra\r\nländer är dess värre inte speciellt upplyftande. Om\r\nen programmakare följer de ställningstaganden och\r\nuttalanden som görs av ett publikråd så ger han\r\nefter för påtryckning utifrån. Det bör han rimligen\r\ninte göra om han skall vara rädd om sin integritet.\r\nOm programmakaren inte följer uttalandena är\r\npublikrådet närmast meningslöst.</pre><pre>I regeringförslaget står också att minst 40 % av\r\nproduktionen skall ligga utanför Stockholm. Detta\r\när med förlov sagt märkligt. Det visar snarare på i\r\nvilken Stockholmskoncentrerad värld som\r\nregeringen lever i dessa avseenden. Redan i dag\r\nfinns 50 % av produktionen ute i landet. Vi har\r\nsträvat efter att produktion skall ske ute landet.\r\nLandet skall över huvud taget fyllas med olika\r\nkulturella aktiviteter. Inte minst Centerpartiet har i\r\nolika sammanhang varit förespråkare för den\r\nlinjen. Jag biträder den linjen. Men det är\r\nförvånande att de centerpartistiska företrädarna\r\nhär i riksdagen accepterar att man skall ha en\r\nprogramproduktion som till minst 40 % sker\r\nutanför Stockholm. Den socialdemokratiska linjen\r\nsäger i stället att den nuvarande nivån på 50 % är\r\natt se som ett minimum. Skall man vara snäll kan\r\nman möjligen säga att 40 % inte är ett särskilt djärvt\r\nmål.</pre><pre>En annan fråga som har vållat mycket diskussion\r\ngäller nyhetsredaktionerna inom Sveriges\r\nTelevision. Det föreslås att det skall finnas tre\r\nsjälvständiga nyhetsredaktioner -- för kanal 1, TV 2\r\noch text-TV. Detta är olyckligt ur flera synpunkter.\r\nRiksdagen har tidigare alltid varit överens om -- det\r\nlades också fast i beslutet den 11 juni förra året --\r\natt Sveriges Television själv skall bestämma över sin\r\negen inre organisation. Det skall man inte gå och\r\npeta i. Det finns då anledning att fråga vilka andra\r\ndelar av organisationen som regeringen kan tänka\r\nsig att ändra i eftersom man här låser fast villkoren.\r\nJag menar helt enkelt att Sveriges Televisions\r\norganisation i dessa avseenden inte skall\r\nkommenderas vare sig från riksdagsbänkarna eller\r\nfrån Rosenbad.</pre><pre>I ett pressmeddelande från Sveriges Television med\r\nanledning av en delrapport från nyhetsutredningen\r\nkonstateras att antalet nyhetssändningar i kanal 1\r\noch TV 2 inte skall minska. Man skall i stället pröva\r\nhur servicegraden kan öka. Man får således bättre\r\nnyheter. Man säger att bevakningen av vissa\r\nnyhetsområden skall öka. Det gäller främst\r\nSverigebevakningen och utrikesbevakningen. Man\r\nkan ha spridda redaktioner över landet.</pre><pre>När det gäller Sverigebevakningen diskuteras\r\nexempelvis att man skall omfördela från\r\nStockholm -- här kan Centern lyssna speciellt -- 8\r\nmilj.kr. till distriktens nyhetsredaktioner. Det\r\ninnebär att mer av nyhetsbevakningen utifrån\r\nlandet kan tillgodoses enligt den här utredningen.</pre><pre></pre><pre>Jag vill för min del inte ta ställning till hur Sveriges\r\nTelevisions nyhetsredaktion skall se ut i det här\r\nsammanhanget, men jag vill med stor envishet\r\nhävda att det faktiskt är Sveriges Television som har\r\nprivilegiet att fatta beslut om hur detta skall se ut.</pre><pre>Sammanfattningsvis, herr talman: Jag har yrkat\r\nbifall till de reservationer som jag nämnde\r\ninledningsvis, men jag står självfallet bakom\r\nsamtliga motioner på vilka mitt namn finns. Jag\r\nhoppas verkligen att de som nu lyssnar på debatten\r\ntänker sig för en gång till inför det som man håller\r\npå att göra med public service-företaget Sveriges\r\nRadio. Jag riktar den uppmaningen framför allt till\r\nhär i kammaren närvarande centerpartister.</pre><pre>Anf. 82  HARRIET COLLIANDER (nyd):</pre><pre>Herr talman! Rubriken på mitt anförande lyder:\r\nSläpp etermedierna fria!</pre><pre>Ny demokrati vill ha en helt annan radio och TV än\r\növriga partier i riksdagen. Vi vill ha en i ordets rätta\r\nbemärkelse fri radio och TV -- en radio och TV som\r\ngaranterar medborgarna full yttrandefrihet och\r\nopinionsbildning. Detta är för oss två av\r\ndemokratins grundstenar. Vår radio och TV skall\r\nockså i likhet med tidningarna vara befriade från\r\npolitiker. Vi anser nämligen att etermediafolk i\r\nlikhet med tidningsfolk är vuxna att klara sina\r\nuppgifter inom givna ramar -- de behöver inte hållas\r\ni handen av regering, riksdag, TCO och andra\r\nfolkrörelser, för att nämna några hjälpgummor.</pre><pre>Ny demokrati tycker illa om den\r\nsocialdemokratiska etermediapolitiken, och vi\r\ntycker också illa om regeringens proposition om\r\nden avgiftsfinansierade radio- och TV-\r\nverksamheten 1993--1996. Vi kan konstatera att ni\r\nborgerlighetens företrädare är lika ivriga som\r\nsocialdemokraterna att styra och ställa i etermedia.\r\nAtt styra och ställa betyder makt, men det är något\r\nsom ni inte medger att ni vill ha.</pre><pre>Statsmakten har skaffat sig legitimitet genom att\r\norganisationer fungerar som aktieägare i Sveriges\r\nRadio AB. Denna aktieägarskärm mellan den\r\nstatliga makten och etermedierna har någon\r\nmycket träffande karakteriserat som en\r\npotemkinkuliss. Vad de makthavande än säger är\r\nradio- och TV-verksamheten statsstyrd -- det är\r\nstaten som träffar avtal och svarar för\r\nfinansieringen.</pre><pre>Jag skall i korta drag redogöra för Ny demokratis\r\nförslag till ny radio- och TV-politik. Det finns mera\r\nutförligt beskrivet i partimotionen Kr299 från\r\nallmänna motionstiden, med rubriken ''Släpp\r\netermedierna fria!''.</pre><pre>I propositionen karakteriseras det nuvarande\r\nSveriges Radio AB som en radio och TV i\r\nallmänhetens tjänst. Vi i Ny demokrati uppfattar\r\ndetta som en omskrivning för en radio och TV i\r\nsamhällets tjänst. Vi vill inte att staten skall äga\r\nradio och TV över huvud taget, utan vi vill ha en\r\nallmänhetens radio och TV -- ägd av medborgarna\r\ni ett folkaktiebolag. Man kan tänka sig den\r\nmodellen att alla anställda i Sveriges Radio och alla\r\nsom betalat TV-apparatavgift får aktier på VPC-\r\nkonto, aktier som man kan sälja om man vill.\r\nAktieinnehavet skall dock vara begränsat för att\r\nmotverka enskilda intressen.</pre><pre>Folkaktiebolaget är den mest demokratiska\r\nägandeform som finns, och i en demokrati som\r\nSverige borde det vara naturligt för alla politiska\r\npartier att sluta upp bakom en sådan här idé. Att ett\r\nföretag måste ha en stark ägare för att få kvalitet på\r\nverksamheten är struntprat. Trygg-Hansa med sina\r\n800 000 aktieägare och Skandia med något färre är\r\nexempel på att spritt ägande inte varit av ondo. Uni\r\nStorebrand lyckades inte ta över Skandia, därför att\r\naktieägarna motsatte sig detta. Faktum är att har\r\nman aktier följer man verksamheten med intresse,\r\noch många drar sig inte för att säga ifrån om de\r\ntycker att någonting är fel. Ett publikråd av\r\nprofessionella tyckare, som regeringen föreslår i\r\npropositionen, behövs inte heller i ett\r\nfolkaktiebolag.</pre><pre>Ny demokrati vill skapa en kvalitetskanal för TV\r\noch en kvalitetskanal för radio -- båda kanalerna\r\nskall vara fria från reklam, och de skall förmedla\r\ngod kultur, information och utbildning. Vi vill driva\r\nTV-kanalen som betal-TV. Alla TV-hushåll får, har\r\nvi tänkt, vid omläggningen en dekoderutrustning\r\ngratis, och efter en tid får hushållen erbjudande om\r\nabonnemang. Vi tror att många tacksamt kommer\r\natt abonnera på en svensk reklamfri kanal. Skulle\r\ndetta inte blir självbärande, eller om teknikens\r\nlandvinningar är sådana att man kan ta in kanalen\r\npå sin egen parabolantenn, får en\r\nskattefinanisiering övervägas. Staten ger ju medel\r\nför olika angelägna ändamål, och en svensk\r\nreklamfri TV-kanal kan vara ett sådant ändamål.</pre><pre>Vi anser att radiokanalen skall vara\r\nskattefinansierad.</pre><pre>Vårt förslag innebär också att Radiotjänsts i Kiruna\r\növervakning av medborgarna inte längre behövs.\r\nJakten på innehav av TV-apparat kan upphöra. Det\r\nvore rimligt att så skedde också av ett annat skäl:\r\nTV-apparater kan användas som dataskärmar, och\r\ndet finns ingen anledning att kräva avgift för en\r\nsådan användning.</pre><pre>Vårt förslag innebär också att vi vill sälja ut TV2,\r\nP2, P3, Lokalradion och Utbildningsradion. Vår\r\nomorganisation av radio och TV sparar\r\nuppskattningsvis 1,5 miljarder åt statskassan.</pre><pre>Herr talman! Vi har två reservationer till\r\nbetänkandet. Den ena talar för vårt alternativ till\r\nden nuvarande public service-verksamheten inom\r\nSveriges Radio-koncernen, och den andra avser\r\navtalstidens längd, där vi förordar två år i stället för\r\nbetänkandets fyra år.</pre><pre>Herr talman! Jag yrkar härmed bifall till Ny\r\ndemokratis två reservationer vid kulturutskottets\r\nbetänkande nr 28.</pre><pre>Anf. 83  ÅKE GUSTAVSSON (s) replik:</pre><pre>Herr talman! Harriet Colliander säger att hon\r\ntycker illa om den socialdemokratiska\r\netermediepolitiken, och det må hon väl tycka. Hon\r\nsäger att staten inte skall styra och ställa i\r\netermedia. Mot den bakgrunden är min fråga: Är\r\nHarriet Colliander då beredd att ställa sig bakom\r\nvår reservation 7, där vi säger att riksdagen inte\r\nskall styra hur nyhetsredaktionerna skall\r\norganiseras inom Sveriges Television. Då styr vi\r\ninte utan låter Sveriges Radio avgöra detta själv.</pre><pre>Min andra fråga gäller den avvikande mening som\r\nHarriet Colliander har fogat till\r\nkonstitutionsutskottets yttrande till\r\nkulturutskottets betänkande. Hon framhåller där\r\natt man inte skall ha politisk inblandning och\r\nstyrning och konstaterar utifrån detta att det är\r\nviktigt att radio- och televisionsföretagens\r\nintegritet sätts i förgrunden. Hon anför vidare:\r\n''Det är alltså av fundamental betydelse att\r\nintegriteten inte kränks eller kommer i fara. Vid en\r\navvägning mellan de olika förslagen finner\r\nutskottet att tillräckliga skäl inte förebragts att\r\nfrångå den nuvarande organisationsformen.''</pre><pre>Det är alltså ett uttalande för att moderbolaget\r\nSveriges Radio skall vara kvar som moderbolag.\r\nInnebär det att Harriet Colliander kommer att\r\nstödja socialdemokraternas reservation nr 8, där\r\njust detta krav framförs?</pre><pre>Anf. 84  HARRIET COLLIANDER (nyd)\r\nreplik:</pre><pre>Herr talman! Jag börjar med att svara på frågan om\r\nmoderbolaget. Jag skall säga några ord om min\r\navvikande mening till det yttrande som\r\nkonstitutionsutskottet avgav till kulturutskottet\r\nmed anledning av propositionen.</pre><pre>Mina tankar om moderbolagets vara eller inte vara\r\nväckte förhoppningar i det socialdemokratiska\r\nlägret och bekymrad förvåning i det borgerliga.\r\nMen för oss handlar det om ett utgångläge med två\r\ndåliga förslag att välja emellan: moderbolag och tre\r\nprogramföretag eller tre programföretag som är\r\nmer eller mindre underställda regeringen.</pre><pre>Om man ägnar sig åt logiskt tänkande utifrån\r\nuppfattningen att vi vill ha så liten politisk\r\ninblandning som möjligt i radio och TV, hamnar\r\nman på slutsatsen att moderbolaget skall vara kvar\r\nsom en skärm mellan politiker och företaget.</pre><pre>Å andra sidan är nedbrytandet av det\r\nkorporativistiska Sverige ett mål för Ny demokrati.\r\nI moderbolagets styrelse finns korporationer\r\nrepresenterade. Ni vet att vi vill sälja ut flera av de\r\nföretag som ingår i Sveriges Radio-koncernen. Då\r\när det en fördel att de är så renodlade och\r\nsjälvgående som möjligt.</pre><pre>Man kan uttrycka det så, att vi i valet mellan den\r\nborgerliga koleran eller den socialdemokratiska\r\npesten valde att stödja propositionen på den\r\npunkten. Det är nämligen det första steget på den\r\nväg vi vill gå i framtiden.</pre><pre>Jag skall också svara på frågan om\r\nnyhetsredaktionerna. Det är en fördel om det finns\r\nnyhetsredaktioner hos båda kanalerna eftersom\r\nkoncernen skall säljas ut -- och det är då bra om den\r\när komplett.</pre><pre>Anf. 85  ÅKE GUSTAVSSON (s) replik:</pre><pre>Herr talman! Jag är tacksam för att jag fick ett rakt\r\nbesked på min fråga. Ny demokrati säger alltså att\r\ndet är en fördel att ha kvar nyhetsredaktionerna i\r\nde båda kanalerna eftersom det underlättar en\r\nutförsäljning. Jag tycker att de som inte vill ha en\r\nutförsäljning av Sveriges Radio bör tänka på det.\r\nDet är nog en hel del av regeringspartiernas\r\nföreträdare som har anledning att tänka en gång till\r\ni det avseendet.</pre><pre>Det var intressant att försöka skåda i den inre\r\ntankevärlden hos Harriet Colliander. Hon ägnar sig\r\nåt logiskt tänkande. Det är bra. Men det är synd att\r\ndet logiska tänkandet inte leder till en logisk\r\nslutsats. Den underförstådda logiska slutsatsen blir\r\nju att moderbolaget skall vara kvar. Det sade\r\nHarriet Colliander mer eller mindre rent ut. Men i\r\nstället skall det läggas ned. Det innebär att hon\r\nstruntar i om integriteten kränks eller om den\r\nkommer i fara. Det är ointressant -- bara\r\nmoderbolaget kan avvecklas och det skapas bättre\r\nförutsättningar för att sälja ut Sveriges Television.</pre><pre>Även om man tycker illa om korporationer och\r\nkorporativistiskt tänkande i Sveriges Radios\r\nstyrelser, kvarstår det som Harriet Colliander anser\r\nvara de korporativistiskt sammansatta styrelserna i\r\nsamtliga programbolag. Men dem kanske man vill\r\nlägga ned omedelbart.</pre><pre>Anf. 86  HARRIET COLLIANDER (nyd)\r\nreplik:</pre><pre>Herr talman! Vi vill motverka korporativismen i\r\nSverige. Det enda radikala är egentligen att sparka\r\nut dessa organisationer från Sveriges Radio. Men\r\ndet är inget som något av de etablerade partierna\r\nvill göra. Vi kommer så att säga inte åt\r\norganisationerna på det sättet. Men en minskning\r\nkan ske genom att moderbolaget tas bort. Det blir\r\ndå renodlade självgående företag, och det stämmer\r\nmed de steg vi vill ta i framtiden med dessa bolag.\r\nTrots att man logiskt kan komma fram till att\r\nmoderbolaget skall vara kvar, har vi gjort detta\r\nställningstagande. Det gagnar nämligen oss på sikt.</pre><pre>Andre vice talmannen anmälde att Åke Gustavsson\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 87  ELISABETH PERSSON (v):</pre><pre>Herr talman! I den nu föreliggande propositionen\r\nhar vi att ta del av olika förslag när det gäller\r\nSveriges Radio och TV. I propositionen flaggas för\r\nförändringar i ägarstrukturen. Utskottet tillstyrker\r\ni allt väsentligt propositionens förslag, vilket\r\nbetyder att de gamla ägargrupperna kvarstår. I\r\nstället utökas med ytterligare en ägargrupp\r\nbestående av konst- och vetenskapsakademier.\r\nDen nuvarande hembudsrätten försvinner. Om\r\nnågon lämnar sitt styrelseuppdrag, övergår\r\naktierna till staten.</pre><pre>Vänsterpartiet anser att ett fortsatt\r\nfolkrörelseägande är bäst. Det är det som vi nu har\r\nfått höra är liktydigt med korporation. Jag delar\r\ninte den uppfattningen. Korporativism är något\r\nhelt annat, och folkrörelseägandet är oerhört\r\nviktigt och betydelsefullt för ägandet av Sveriges\r\nRadio. Nu går man ifrån hembudsrätten. Om\r\naktierna inte kan föras vidare överlåts de till staten.</pre><pre>Som jag sade anser vi att ett fortsatt\r\nfolkrörelseägande är bäst. Vi vill också begränsa\r\nstatens ägande till ett minimum. Vi tycker\r\nfortfarande att vårt förslag att sätta ett tak på 20 %\r\nför statens ägarandel är bra. Om det skulle bli\r\nnödvändigt att ytterligare bredda ägargrupperna,\r\nbör man i första hand söka sig mot nya\r\nfolkrörelsegrupper.</pre><pre>Den förändring som görs av den nuvarande\r\norganisationen är att moderbolaget försvinner och\r\nersätts av tre olika aktiebolag. Ett vardera för\r\nradio, televisionen och utbildningsradion.\r\nLokalradion kommer i fortsättningen att ingå i\r\nriksradion. Antalet personer i resp. bolagsstyrelse\r\nsänks från 15 till 9 ledamöter.</pre><pre>Avtalstidens längd förkortas kraftigt. Vi anser att\r\nmotiven för den förkortade avtalsperioden är något\r\noklara. Vi har i dag fått bekräftat att det finns ett\r\nouttalat syfte med detta, nämligen att med den\r\nförkortade avtalsperioden tillmötesgå dem som vill\r\nverka för en utförsäljning av en TV-kanal och delar\r\nav radioverksamheten.</pre><pre>Vänsterpartiet anser att en sexårig avtalsperiod är\r\nrimlig, inte minst med tanke på att den nya\r\norganisationen skall få möjlighet till långsiktig\r\nplanering och utveckling av såväl\r\nprogramverksamhet som organisation. Vi anser\r\ninte att en utförsäljning är bra, utan vi anser att\r\nbåda TV-kanalerna och radiokanalerna skall\r\nbehållas i det public service-avtal som nu finns.</pre><pre>Statens uppdrag till de tre bolagen blir i huvudsak\r\noförändrat. Det innebär att bolagen skall tillgodose\r\nalla publikgrupper med ett mångsidigt\r\nprogramutbud av hög kvalitet. Vi har dock vissa\r\nsynpunkter på vad uppdraget borde kompletteras\r\nmed.</pre><pre>Reklamförbudet skall fortsätta att gälla, förutom\r\natt sponsring enligt vissa regler blir tillåtet. Vi anser\r\natt det kan finnas risk för att\r\nsponsringsmeddelandena kan förväxlas med\r\nreklam. Det är därför viktigt att tydliga regler anger\r\nhur de skall utformas. Logotyper och dekaler spelar\r\nen stor roll i alla reklamsammanhang, och de bör\r\ninte få förekomma i sponsringsmeddelandena.</pre><pre>Besluten som fattades med anledning av 1986 års\r\nproposition innebar att en s.k. distriktsbaserad\r\nkanal, Sverigekanalen eller TV2, och en kanal\r\nbaserad på resurserna i Stockholm inrättades.\r\nTanken var god, men den fullföljdes inte i och med\r\natt både nyhetsredaktionen och ledningen för den\r\ndistriktsbaserade kanalen förlades till Stockholm.\r\nVi anser att det nu är hög tid att fullfölja reformen.</pre><pre>Många har frågat sig varför propositionen är så\r\nentydig och fastlåst vid att det skall vara skilda\r\nnyhetsredaktioner för TV1 och TV2. Vi undrar om\r\nsamma motiv ligger bakom detta som när det gäller\r\navtalstiden, nämligen att öppna möjligheter för en\r\nframtida utförsäljning. Det är ju ett bättre\r\nförsäljningsargument att saluföra en TV-kanal med\r\nen egen nyhetsredaktion än en som bara har en del\r\ni en nyhetsredaktion.</pre><pre>Vi har från Vänsterpartiets sida i och för sig inget\r\nemot att det finns två nyhetsredaktioner, om det\r\nbara finns resurser för att båda skall kunna vara\r\nfullgoda. Men vi anser att det viktigaste är hur\r\nnyhetsredaktionen, eller nyhetsredaktionerna,\r\narbetar, vilket material som förs fram och vilka\r\nnyheter som speglas -- inte om det finns en eller två\r\nkanaler.</pre><pre>Vi anser att det viktigaste just nu är att sprida\r\nnyhetsrapporteringen. Om det nu inte låter sig\r\ngöras på annat sätt än genom att flytta ut Rapports\r\nredaktion från Stockholm, så gör då det! Men vi\r\nanser, i grund och botten, att det är viktigt att med\r\nhjälp av klara signaler från riksdag och regering\r\nkunna lyfta blickarna också utanför Stockholms\r\nhorisont. Det borde vara en uppgift som går att lösa\r\ninom ramen för de båda kanalernas organisation.\r\nEgentligen är det verksamheten själv som skall\r\navgöra hur det hela skall gå till.</pre><pre>Herr talman! Vi är överens med\r\nutskottsmajoriteten om vikten av att slå fast\r\nfolkrörelseägandet till TV- och radioföretagen.\r\nSom jag sade tidigare anser vi också att handikapp-,\r\nfreds-, miljö- och invandrarorganisationer bör\r\ntillfrågas om de har intresse av ett delägande. Det\r\när här fråga om nya folkrörelser som är mycket\r\netablerade, med ordentliga strukturer. De skulle\r\nväl fylla en plats i kretsen av ägare till Sveriges\r\nRadio.</pre><pre>Det slås också fast att de olika företagen skall ha\r\nmaximal frihet att utveckla programmen inom\r\nramen för ett reklamförbud. Vi anser dock att ett\r\nstort ansvar åvilar företagen när det gäller att\r\nupprätthålla balansen mellan å ena sidan\r\nsvenskproducerade program i TV och svensk musik\r\ni radio och å andra sidan utländska TV-program\r\noch utländsk musik.</pre><pre>I avtalet står att Sveriges Television och Riksradion\r\nskall främja kulturell förnyelse och tillhandahålla\r\nett mångsidigt utbud och att svenska artister och\r\nverk av svenska upphovsmän skall förekomma i\r\nbetydande omfattning. Man visar också siffror på\r\natt det målet egentligen är uppfyllt. Vi har dock i\r\ndag fått bekräftat att de Hollywood-dominerade\r\ninslagen ökar för varje år, inte bara i svensk TV\r\nutan också i övriga Europa, trots alla strävanden\r\nsom görs i resp. land att slå vakt om en nationell\r\nsärart, eller, när det gäller Europa i stort, en\r\neuropeisk kulturell särart. Vi är från\r\nVänsterpartiets sida djupt oroade över detta.</pre><pre>När det gäller TV handlar det i första hand om TV-\r\nfilmer och TV-serier, och när det gäller radio\r\nhandlar det om musiken. Det är en väsentlig\r\nskillnad att ta del av en svenskproducerad film\r\njämfört med en utländsk, textad film. Vi tror att\r\nprogramutbudet skulle kunna fyllas på ett betydligt\r\nbättre sätt än vad som nu sker med svenska\r\nprogram av god kvalitet.</pre><pre>När det gäller radion är det främst fråga om\r\nmusiken. Verk av svenska kompositörer och\r\nframföranden av svenska artister skall förekomma\r\ni större utsträckning än nu.</pre><pre>Det finns siffror som visar att Utbildningsradion\r\nfyller de uppsatta målen. Det är självklart att\r\nUtbildningsradion gör det. Det vore konstigt om\r\ndet vore annat än svenskproducerade program i\r\nUtbildningsradion, om man nu bortser från\r\neventuella språkprogram. Det beviset tycker jag\r\nfaller litet utanför.</pre><pre>Det är naturligtvis svårt att ange i siffror hur stor\r\ndel av programverksamheten som skall vara\r\nsvenskproducerad. Vi vill inte låsa fast oss i någon\r\nsifferexercis. Vi menar att det är viktigt att\r\nsignalerna från riksdagen är sådana att de olika\r\nprogrambolagen beaktar detta i större utsträckning\r\nän vad som har skett hitintills.</pre><pre>Herr talman! Jag vill slutligen säga några ord om\r\nbarnen och TV. Barn är annorlunda radio- och TV-\r\nkonsumenter. Det är en sanning som upprepas\r\noupphörligen men som inte alltid har lett till en\r\nkonsekvent hållning från de vuxna som ansvarar för\r\nprogramproduktionen. Radion har nu nästan helt\r\ngett upp att göra program för barn. Vi i\r\nVänsterpartiet anser att de nya bolagen måste ta ett\r\nstörre ansvar för att producera bra, underhållande,\r\nspännande och fängslande program för barn, med\r\nbilder som knyter an till deras verklighet och som\r\nkan vara värdefulla för att bearbeta problematiska\r\nsituationer. En sådan inriktning borde riksdagen\r\nställa som krav i ett avtal mellan staten och\r\nbolagen.</pre><pre>Herr talman! Jag vill yrka bifall till motion Kr269\r\nav Johan Lönnroth och till Vänsterpartiets\r\nmeningsyttring vad avser mom. 7. Vi står\r\nnaturligtvis bakom vår meningsyttring även i\r\növrigt.</pre><pre>Anf. 88  JAN-ERIK WIKSTRÖM (fp):</pre><pre>Herr talman! Jag minns att jag för 23 år sedan i ett\r\nav mina första anföranden i första kammaren talade\r\nom behovet av ökad frihet i etern. Jag ansåg då, och\r\ngör det fortfarande, att Sverige har varit\r\nmärkvärdigt återhållsamt i att följa upp de nya\r\ntekniska möjligheter som har stått till buds när det\r\ngäller radio och television. Det var länge tekniska\r\nhinder som motiverade monopolet. Det fanns\r\nockså ett starkt motstånd från framför allt\r\nsocialdemokratin när det gällde att utvidga\r\nyttrandefriheten i etern.</pre><pre>Jag minns när vi 1978 hade debatt i kammaren om\r\nnärradion. Det är inte så hemskt länge sedan.\r\nMotståndare till närradion var Journalistförbundet,\r\nde anställda på Sveriges Radio, företaget Sveriges\r\nRadio och Socialdemokraterna och Vänsterpartiet i\r\nriksdagen. Det är ganska fantastiskt när man tänker\r\ntillbaka på de argument som då användes för att\r\nmotsätta sig den som jag tycker självklara tanken\r\natt föreningar och organisationer som vill använda\r\nde tekniska möjligheter som står till buds skulle\r\nkunna göra detta.</pre><pre>Sedan kom en tid av omvändelse, och jag är den\r\nförste att hälsa de omvända välkomna. Bengt\r\nGöransson vände på socialdemokratins ståndpunkt\r\noch var en varm anhängare av närradio. Jag tycker\r\natt det är bra när Socialdemokraterna går i liberala\r\nfotspår när det gäller mediepolitiken.</pre><pre>En liberal mediepolitik bygger på att man slår vakt\r\nom public service-uppdraget och det företag som\r\nsvarar för detta och samtidigt eftersträvar så stor\r\nfrihet som möjligt både på ljudradions och\r\ntelevisionens område. Nu har vi kommit en bit på\r\nväg. Förhoppningsvis skall riksdagen i höst kunna\r\nta ställning till en förstärkning av närradions\r\nmöjligheter men också en möjlighet för lokala\r\nreklamfinansierade radiostationer.</pre><pre>Vi skall i dag ta ställning till Sveriges Radio för den\r\nkommande fyraårsperioden. Public service-\r\nuppdraget kvarstår i stort sett oförändrat. Vi ställer\r\nkrav på kvalitet och ansvar för de minoriteter vi har\r\ni samhället och de smala lyssnar- och\r\ntittargrupperna. Vi ställer framför allt krav på\r\nsaklighet och opartiskhet i programsättningen. Vi\r\nvill att public service-företaget skall vara fritt från\r\nreklam. I stort sett råder enighet om dessa\r\nprinciper. Det är glädjande. Däremot råder\r\noenighet om organisationen. Det tycks det nu alltid\r\nvara när man diskuterar Sveriges Radio.</pre><pre>När jag lade fram förslaget till en förändring av\r\nSveriges Radio 1978 var det stor uppståndelse. Med\r\nOlof Palme i spetsen gick Socialdemokraterna emot\r\ndetta. Det var ingen måtta på de olyckor som skulle\r\ndrabba det Sveriges Radio som då försågs med ett\r\nmoderbolag och där lokalradion fördes in i en\r\nsamlad organisation. Man utlovade högtidligt att\r\nnär man återkom till regeringsmakten, skulle man\r\nnaturligtvis återgå till den gamla modell som hade\r\ngällt före 1978.</pre><pre>Efter regeringsskiftet 1982 ansåg dock\r\nSocialdemokraterna att 1978 års beslut var så bra\r\natt man inte behövde förändra detta. Jag var\r\npersonligen mera benägen än den\r\nsocialdemokratiska regeringen till vissa\r\nförändringar. Det finns ett drag av konservatism i\r\nalla våra mediestrukturer. Man kämpar emot alla\r\nförändringar. När de väl har skett, accepterar man\r\ndem och blir ganska snart mycket fäst vid den nya\r\norganisationen.</pre><pre>Nu görs vissa förändringar. De tre programbolagen\r\nblir mera självständiga. De behöver inte något\r\nmoderbolag. Det är utmärkt att vi nu får en samlad\r\nljudradio. Lokalradion var från början sidoställd i\r\nförhållande till de övriga företagen. När\r\nlokalradion fördes in i Sveriges Radio var det för\r\ntidigt att samordna lokalradions och Riksradions\r\nverksamhet. Detta har nu skett. Förändringen\r\nkommer att träda i kraft den 1 januari 1993.\r\nUtbildningsradion kvarstår med sitt självständiga\r\nuppdrag. Televisionen får en ökad självständighet.\r\nEn viktig aspekt på detta är att ljudradion nu\r\ndefinitivt lyfts ut ur televisionens skugga och får\r\nbättre möjligheter att hävda sitt eget medium på\r\nsina egna villkor.</pre><pre>Styrelserna skall bli mindre och mer professionella.\r\nDet blir en större rörlighet i ägarkonstruktionen,\r\ndär hembudsskyldigheten till staten närmast\r\ninnebär att staten skall vara en parkeringsplats när\r\nnågon aktieägare vill lämna sitt innehav.\r\nRegeringen får mandat att då söka nya ägare inom\r\nsamma ägargrupp eller i någon annan av\r\nägargrupperna.</pre><pre>Majoriteten i utskottet säger nej till ett publikråd.\r\nJag minns att jag 1970 talade om hur bra det vore\r\nom man hade ett publikråd som kunde hålla\r\nkontakt med Sveriges Radio. Poängen med ett\r\npublikråd är att man kan föra en dialog om\r\nprogrammen.</pre><pre>Under dessa decennier har de grupper som särskilt\r\nunderstrukit detta varit\r\nhandikapporganisationerna och\r\ninvandrarorganisationerna. De säger: ''Vi kräver\r\ninte några styrelseplatser. Vi har inte något behov\r\nav att vara med där, men vi har synpunkter på själva\r\nprogramarbetet.''</pre><pre>Det har man ju rätt att föra fram till företaget, men\r\npoängen med ett publikråd är att man tvingar\r\nSveriges Radio att föra en dialog. Man ger\r\nargument, och man får ta emot svar. Den typen av\r\nansvarig dialog har ingenting att göra med att utöva\r\nmakt. Det är ett naturligt sätt för ett public service-\r\nföretag att umgås med de grupper som har speciella\r\nkrav. Det är ofta minoriteter som tycker att de har\r\nangelägna synpunkter att föra fram.</pre><pre>Avtalsperioden blir fyra år. Det har skett så mycket\r\nnär det gäller den tekniska utvecklingen att jag tror\r\natt de är klokt att inte ha en så lång avtalsperiod att\r\nden tekniska utvecklingen springer ifrån.</pre><pre>I princip skall inga ändringar ske under\r\navtalsperioden. De tre programbolagen får en\r\ngaranterad finansiering för hela perioden. Det finns\r\nen nyckel till fördelning av anslagen till de tre\r\nprogrambolagen, som gör att man inte behöver\r\nträta inbördes om hur mycket som skall gå till det\r\nena eller andra programbolaget.</pre><pre>De kvalitetskrav som vi ställer på public service-\r\nföretaget balanseras av en garanterad finansiering.\r\nI stället för att jaga reklamintäkter vet man när året\r\nbörjar att man har så och så många 100 milj. kr. att\r\nröra sig med för den egna programverksamheten.</pre><pre>Herr talman! Jag ber att yrka bifall till utskottets\r\nhemställan på alla punkter, utom när det gäller\r\nreservation 10 som rör programrådet.</pre><pre>Vi har rätt att ställa krav på public service-\r\nföretaget. Vi gör det när det gäller kvalitet, bredd,\r\nmångfald, saklighet, opartiskhet och förnyelse av\r\nprogramverksamheten.</pre><pre>Herr talman! Det är också tillåtet att känna glädje\r\noch stolthet över att vi i Sverige har ett public\r\nservice-företag med den bakgrund som Sveriges\r\nRadio har och med de möjligheter som nu öppnar\r\nsig för Sveriges Television, Sveriges Radio och\r\nSveriges Utbildningsradio.</pre><pre>Anf. 89  ÅKE GUSTAVSSON (s) replik:</pre><pre>Herr talman! Jag skall inte i huvudsak ägna mig åt\r\natt replikera Jan-Erik Wikström. Det blir väl\r\ntillfälle till repliker när kulturministern varit uppe i\r\ntalarstolen.</pre><pre>Jan-Erik Wikström säger att det är bra att\r\nSocialdemokraterna går i Folkpartiets fotspår när\r\ndet gäller mediapolitiken. Då kan jag konstatera att\r\nför bara en liten stund sedan voterade vi angående\r\nbiblioteken. Då gick Folkpartiet åter i våra fotspår.\r\nDet var glädjande.</pre><pre>Jag vill speciellt rikta mig till Jan-Erik Wikström\r\noch säga, att såvitt jag förstår är detta den sista\r\ndebatten som vi har tillsammans i den här salen, i\r\nvarje fall i egenskap av riksdagsmän, eftersom Jan-\r\nErik Wikström skall lämna riksdagen från\r\nhalvårsskiftet. Som ordförande i utskottet vill jag ta\r\ntillfället i akt och säga att jag tror att vi är många\r\nsom djupt har uppskattat den kunskap och den\r\nerfarenhet som Jan-Erik Wikström representerar.\r\nDet gäller även det engagemang som han har. Vi\r\nfick exempel på dessa tre egenskaper i det\r\nanförande som han höll. Vi fick också ett exempel\r\npå en fjärde sak, nämligen att man kan ha skilda\r\nuppfattningar i en rad frågor utan att det innebär\r\nnågot annat än att man kan respektera varandras\r\nargument. Jag vill för min del önska Jan-Erik\r\nWikström all framgång i hans nya arbete.</pre><pre>Jag skall bara göra en kommentar i sak på en punkt\r\nnär det gäller det som Jan-Erik Wikström sade.\r\nHan ägnade sig fördelaktigt länge åt\r\nhistorieskrivningen. Men han kommenterade\r\nskillnaden mellan det beslut som riksdagen fattade\r\nden 11 juni och det som står i propositionen. Jan-\r\nErik Wikström var själv i mycket hög grad med och\r\npåverkade skrivningen i den socialdemokratiska\r\npropositionen i egenskap av oppositionspolitiker.\r\nDen möjligheten har ingen oppositionspolitiker\r\nhaft när det gällt arbetet med den här\r\npropositionen, trots att regeringen gjorde\r\nomfattande ändringar i den.</pre><pre>Anf. 90  JAN-ERIK WIKSTRÖM (fp)\r\nreplik:</pre><pre>Herr talman! Jag tror att jag för första gången skall\r\navstå från att föra någon polemik med Åke\r\nGustavsson i en debatt. Jag tackar för de varma\r\norden. Jag blir nästan mållös när jag lyssnar på Åke\r\nGustavsson.</pre><pre>Anf. 91  Kulturminister BIRGIT FRIGGEBO\r\n(fp):</pre><pre>Herr talman! Förr i tiden hade avtalet med Sveriges\r\nRadio och Television faktiskt en större betydelse\r\nför lyssnarna och TV-tittarna än vad det har i dag.\r\n80-talet har inneburit en revolution på\r\netermediaområdet.</pre><pre>Det började med närradion. Sedan fick vi en mängd\r\nnya TV-kanaler som kunde tas emot via satellit,\r\nkabel eller markstationer. Nu är också privatradion\r\npå gång. Det betyder att den gamla monopolradion\r\noch monopol-TV-n inte längre finns. Det märks\r\nockså på debatterna här i riksdagen. Det förs inte\r\nlängre långa debatter om innehållet i programmen.\r\nDet krävs inte, som det tidvis gjorde förr, att\r\nstatsråd skall ha synpunkter på eller fördöma olika\r\nföreteelser i Sveriges Radio eller i televisionen. Det\r\när naturligtvis resultatet av en ökad mångfald och\r\nett ökat utbud. Det gamla monopolet har inte\r\nsamma genomslag som det hade förr i tiden. I dag\r\nvore det absurt om vi politiker här i kammaren\r\nskulle ha uppfattningar om olika program och\r\nprograminslag. Det är en mycket sund utveckling\r\nsom har kommit på grund av den ökade\r\nmångfalden.</pre><pre>Det är också intressant att notera att utvecklingen i\r\nstort inte direkt är ett resultat av politiska beslut.\r\nDen har skett vid sidan av de politiska\r\nförsamlingarnas beslut. Grunden är den tekniska\r\nutvecklingen och olika entreprenörer som har\r\nskapat förutsättningar för ett ökat utbud.</pre><pre>Grunden för framtiden är naturligtvis att vi skall ha\r\nstörsta möjliga frihet också på etermediaområdet\r\ninom ramen för vad som är tekniskt möjligt. Här\r\nser vi framför oss en utveckling som kommer att\r\nöka mångfalden ännu mer än vad som är möjligt i\r\ndag. Det betyder också att marknaden kommer att\r\nfå ett större inflytande på etermediaområdet. Det\r\när inget fel i det.</pre><pre>I dag diskuterar vi den allmänna radions och\r\ntelevisionens ansvar. Det måste finnas om vi skall\r\nkunna ta ett kulturansvar och ett ansvar för\r\nminoriteter och mångfald i utbudet. Det är inte\r\nannorlunda här i Sverige än i de flesta andra\r\nvälutvecklade demokratier och kultursamhällen\r\ndär man har public service-företag på\r\netermediaområdet. Det är också viktigt att vi ger\r\nden allmänna radion och TV-n bra förutsättningar\r\nför att leva upp till det ansvar som vi lägger på dem.</pre><pre>Den första utgångspunkten för den proposition\r\nsom vi nu diskuterar är de riktlinjer som riksdagen\r\nfattade beslut om förra våren. Här fullföljs i\r\nhuvudsak de beslut som då fattades. Det gäller\r\nframför allt de beslut som är viktiga för\r\nprogramverksamheten.</pre><pre>Det föreslås ett förstärkt public service-uppdrag.\r\nPublic service-kanalerna får behålla samtliga de\r\nkanaler och frekvenser som de i dag använder.\r\nFramför allt ges fantastiska ekonomiska\r\nförutsättningar för att driva verksamheten på en\r\nmycket hög nivå, och de överenskommelser som\r\nträffades förra året beträffande finansieringen\r\nfullföljs. Detta innebär ett realt tillskott till\r\nprogramföretagen på ca 15 %, varav 10 % är helt\r\nnya pengar. Jag tror att det i dag är få mediaföretag\r\ni landet som har den garanti vad gäller ekonomisk\r\nstyrka som nu ges programföretagen i den allmänna\r\nradion och TV:n.</pre><pre>Den andra utgångspunkten för propositionen, och\r\nvissa ändringar som har skett i förhållande till\r\nriktlinjerna, är att vi vill ha en självständighet för\r\nprogramföretagen och öka oberoendet. Det är i\r\nljuset av detta som förslaget att ta bort\r\nmoderföretaget skall ses. Det skall finnas\r\noberoende styrelser. De skall bli mindre, och de\r\nkan därmed avkrävas ett större ansvar. Resurserna\r\ntill programföretagen skall tilldelas i början av\r\navtalsperioden, och de är fastlagda för hela\r\nperioden. Villkoren bör ligga fast under hela\r\navtalstiden, dvs. inte ändras avtalsperiodens längd.</pre><pre>I de riktlinjer som fastlades förra våren sades att det\r\nskulle finnas en kontrollstation efter tre år, då man\r\nåterigen skulle ta upp hela frågan om\r\nSveriges Radio-koncernens finansiering och även\r\ndiskutera reklamfrågan. Med utgångspunkten att\r\navtalet bör ligga fast under hela perioden, har den\r\nföreslagna avtalstidens längd förändrats.\r\nRegeringen gjorde bedömningen, eftersom\r\nriksdagen önskade en kontrollstation efter tre år,\r\natt det inte var skäligt att låta avtalsperiodens längd\r\nvara så lång som sex år, utan fastnade i stället för\r\nfyra år.</pre><pre>Den tredje utgångspunkten har varit att minimera\r\nden politiska inblandningen i verksamheten. Det är\r\ni ljuset av detta som en förändring av styrelserna\r\noch nomineringen till dessa skall ses. Det gäller\r\nockså förslaget om ett publikråd. Regeringen vill\r\nmed detta understryka att de diskussioner som skall\r\nföras med TV-bolaget och radion skall föras vid\r\nsidan av riksdag och regering. Det bör inte finnas\r\nnågon undershandskontakt för att diskutera denna\r\ntyp av frågor.</pre><pre>Den fjärde utgångspunkten har varit att vi velat ha\r\nklara, tydliga och öppna regler samt en effektiv\r\nstyrorganisation.</pre><pre>Åke Gustavsson har under hela behandlingen av\r\ndenna proposition, och likaså i dag, gjort en stor\r\nsak av att vissa av de riktlinjer som riksdagen\r\nfattade beslut om förra året har ändrats. Jag vill\r\npåstå att det rör sig om ytterst marginella frågor,\r\noch det fanns ett behov av att penetrera dessa i\r\npropositionen.</pre><pre>Ägarfrågan har varit en sådan fråga. Redan förra\r\nvåren visste man att en ändrad struktur vad gällde\r\nägarförhållandena var på gång, och den frågan\r\nmåste hanteras. Regeringen har lagt fram ett\r\nförslag med utgångspunkt från hur verkligheten ser\r\nut. Det är natuligtivis inte att frångå\r\nriksdagsbeslutet, utan det är tvärtom ett\r\nfullföljande av riksdagsbeslutet, där det ju sades att\r\nman måste återkomma till denna fråga inför en ny\r\navtalsperiod.</pre><pre>Åke Gustavsson rekommenderade oss att läsa ett\r\npm från advokatfirman Lagerlöf  &amp;  Leman, och det\r\nhar vi naturligtvis gjort. De finns ingenting i detta\r\npm som man inte kan ta hänsyn till, och det görs i\r\npropositionen ingen uppbindning när det gäller\r\nexakt hur förändringen av ägarstrukturen skall gå\r\ntill. Det kommer säkert inte att bli några som helst\r\nbekymmer.</pre><pre>Vad gäller moderbolaget gjordes en viss\r\nomorganisation i och med beslutet förra våren, och\r\nman tänkte sig att det skulle lösa en del konflikter\r\noch problem som förekommit. Det har under året\r\nvisat sig att så inte varit fallet. Det fanns därför\r\nanledning att ta upp den frågan igen.</pre><pre>Jag respekterar förvisso de personer som arbetar i\r\nmoderbolaget, och jag förstår att de stretar emot en\r\nförändring. Det är en ganska naturlig reaktion hos\r\nmänniskor som är anställda i olika organisationer\r\nvilka är föremål för förändringar. Men det kan\r\nnaturligtvis inte vara en utgångspunkt för\r\nriksdagens arbete och beslut. Det finns ingenting i\r\ndessa beslut som försvagar public service-\r\nverksamheten. Tvärtom ges genom den mycket\r\nstarka påspädningen mycket goda ekonomiska\r\nförutsättningar att stärka public service-\r\nverksamheten.</pre><pre>Harriet Colliander sade att borttagandet av\r\nmoderbolaget gjorde det lättare att sedermera\r\nbörja sälja ut en del programföretag. Jag skulle\r\nvilja påstå att det är kvalificerat nonsens. Den\r\nriksdagsmajoritet som vill sälja ut olika\r\nprogramföretag kan göra det oberoende av om det\r\nfinns ett moderbolag eller inte. Den\r\nriksdagsmajoritet som vill behålla public service-\r\nverksamheten kan göra det oberoende av om det\r\nfinns ett moderbolag eller inte.</pre><pre>Det har varit mycket diskussion om\r\nnyhetsredaktionerna. Åke Gustavsson säger här att\r\nhan för sin del ännu inte har tagit ställning till\r\nfrågan huruvida det bör finnas en eller två\r\nnyhetsredaktioner inom Sveriges television. Hans\r\npartiledare Ingvar Carlsson har sagt att han tycker\r\natt det bör finnas två nyhetsredaktioner. Men Åke\r\nGustavsson har meddelat att Ingvar Carlsson anser\r\natt företagen själva bör komma fram till det.</pre><pre>Jag är av den alldeles bestämda uppfattningen, att\r\nom politiker på mycket hög nivå eller\r\nregeringsledamöter har uppfattningar om huruvida\r\ndet skall finnas två nyhetsredaktioner eller inte,\r\nskall man antingen ha med detta i riksdagsbeslutet,\r\nså att det redovisas klart och öppet, eller också\r\nhålla tyst och inte lägga sig i den inre organisationen\r\ni programföretagen.</pre><pre>Det är många som säger att man bör förändra\r\nnyhetsredaktionerna, eftersom vi nu får ett större\r\nutbud av nyheter i andra kanaler. TV 4:s\r\nverksamhet har dock ännu inte fått rikstäckning. I\r\navvaktan på detta har regeringen ansett att man bör\r\nha två oberoende redaktioner som gör urval, inom\r\nden mycket viktiga verksamhet som\r\nnyhetsförmedlingen innebär. Detta har ingenting\r\nmed organisationsuppläggning att göra, utan det\r\nhar att göra med yttrandefrihet och mångfald. Det\r\när då det ärligaste och bästa att man också fattar\r\ndetta beslut här i riksdagen och inte meddelar det\r\nunder hand i mörka slutna rum eller försöker att\r\ngenom politiska uttalanden styra verksamheten.</pre><pre>Herr talman! De förslag som finns i propositionen\r\nger sammantaget de tre programföretagen mycket\r\nbra möjligheter att arbeta på ett gott sätt under de\r\nkommande åren. Dels får de professionella\r\nstyrelser som kommer att få ta ett större ansvar\r\ngenom att de är färre, dels skapas en mycket god\r\nekonomisk grund för dem att stå på. Jag är alldeles\r\növertygad om att det kommer att leda fram till en\r\nmycket bra verksamhet för den allmänna radion\r\noch TV:n.</pre><pre>Till sist, herr talman, skulle jag vilja ta tillfället i akt\r\natt hedra Jan-Erik Wikström, som jag tror kommer\r\natt delta i sin sista riksdagsdebatt i dag. Jag skulle\r\nvilja tacka honom för hans långa och mycket trogna\r\narbete för kultur, yttrandefrihet och mångfald i alla\r\nmedier. Han har varit och är en mycket hängiven,\r\nbegåvad, klok och engagerad person, och det är\r\nnaturligtvis heller ingen nackdel att han till och från\r\nockså är slagfärdig.</pre><pre>Jag tror att kammarens ledamöter instämmer i det\r\ntack som jag vill rikta till Jan-Erik Wikström för\r\nlångt och troget arbete i allmänhetens tjänst nu när\r\nhan övergår till att tjäna det allmänna i en annan\r\nfunktion.</pre><pre>Anf. 92  ÅKE GUSTAVSSON (s) replik:</pre><pre>Herr talman! Det är nästan litet absurt när vi\r\ndiskuterar yttrandefriheten och yttrandefrihetens\r\nvillkor att det ansvariga statsrådet har en sak att\r\nsäga till oppositionsledaren, nämligen att han skall\r\nhålla tyst. Jag tycker att ett sådant uttalande är\r\nytterst anmärkningsvärt.</pre><pre>Jag har däremot inte hört kulturministern be\r\nutbildningsministern hålla tyst, när han just lägger\r\nsig i programverksamheten och uttalar sig om\r\nprogram som sändes i Riksradion den 1 maj, trots\r\natt kulturministern står här i talarstolen och säger\r\natt det är absurt att vi politiker här i kammaren\r\nskulle kunna ha uppfattningar om program och att\r\ndet inte längre krävs att statsråd skall gå ut och\r\nfördöma program.</pre><pre>Då frågar jag: Fördömer Birgit Friggebo det\r\nförhållandet att ett statsråd har synpunkter på i det\r\nhär fallet Riksradions rapportering från\r\nförstamajfirandet? Regeringen är en monolit och\r\nfår kollektivt ta ansvar för enskilda statsråds\r\nhandlingar.</pre><pre>En annan sak som gör att jag tycker att det blir en\r\nnågot märklig debatt är att kulturministern säger\r\natt det regeringen gör i förhållande till beslutet den\r\n11 juni förra året är ytterst marginella ändringar.</pre><pre>Uppenbarligen har fru Friggebo inte lyssnat på alla\r\nde folkrörelser som anser att det är helt avgörande\r\nförändringar. Uppenbarligen har kulturministern\r\ninte lyssnat på det jag citerade förut ur Expressen,\r\nnämligen moderbolagets koncernchefs\r\nuppfattning. Uppenbarligen har kulturministern\r\ninte varit intresserad av de synpunkter\r\noppositionsledaren har framfört i det här\r\nsammanhanget, som Ingvar Carlsson redovisade i\r\nen artikel i Dagens Nyheter.</pre><pre>Trots detta betrakar fru Friggebo förändringarna\r\nsom marginella. Jag menar att det har skett\r\navgörande avsteg från den uppgörelse som\r\nträffades i riksdagen den 11 juni i fjol. De\r\navgörande avstegen skedde utan att oppositionen\r\nfick någon möjlighet att påverka utvecklingen. Det\r\ntycker jag rimmar illa både med yttrandefriheten\r\noch de former och det innehåll som det bör vara när\r\ndet gäller umgänget mellan regeringen och de\r\npolitiska partierna i riksdagen.</pre><pre>Möjligen är sanningen den att regeringsförslaget\r\nvar så bräckligt att det inte tålde någon insyn\r\nutifrån.</pre><pre>Sedan tycker jag att det är intressant att\r\nkulturministern anser att om man har eller inte har\r\nett moderbolag saknar betydelse för den händelse\r\nen riksdagsmajoritet vill sälja ut något av\r\nföretagen. Det borde i så fall ge Ny Demokrati\r\nnågot att tänka på.</pre><pre>Anf. 93  Kulturminister BIRGIT FRIGGEBO\r\n(fp):</pre><pre>Herr talman! I förhållande till det beslut som\r\nfattades förra våren är det faktiskt ganska\r\nmarginella förändringar. Vad Åke Gustavsson vill\r\ngöra troligt är att det har gjorts förändringar utöver\r\nvad som överenskoms förra året.</pre><pre>En av de frågor som har varit uppe till diskussion\r\nväldigt mycket är ägarfrågan. Den har inte lösts i\r\noch med förra vårens beslut. Tvärtom noterade\r\nman att en del ägargrupper var på väg ut och att\r\nman inför det beslut som nu skall fattas måste\r\nåterkomma till frågan. Det gör vi nu och har lagt\r\nfram ett förslag till lösning -- som jag har kunnat\r\nnotera till stor förnöjsamhet hos de flesta\r\ndeltagande debattörerna.</pre><pre>Åke Gustavsson hänger bara fast vid de riktlinjer\r\nsom bestämdes förra våren. Han tar inte ställning\r\noch säger att han tycker att de förslag som nu lagts\r\nfram är bra eller dåliga -- att vi får ett ökat\r\noberoende för programföretagen, att vi får en\r\nminskad politisk styrning och att vi fullföljer de\r\nekonomiska grundvillkoren, som ju är en viktigt\r\nförutsättning för att det skall bli bra program för\r\nradiolyssnarna och TV-tittarna.</pre><pre>Åke Gustavsson tar till brösttoner och påstår att jag\r\nhar sagt att oppositionsledaren skall hålla tyst. Nej,\r\ndet har jag inte sagt. Jag har sagt att om han har\r\nnågon synpunkt på hur nyhetsredaktionerna skall\r\nläggas upp, skall han framföra detta i Sveriges\r\nriksdag -- det behöver han inte komma och tala för\r\nsjälv, men han har möjlighet att skriva motioner --\r\noch att förutsättningarna skall läggas fast i ett avtal\r\nsom vi beslutar om och som är öppet redovisat.</pre><pre>Man skall inte via olika politiska signaler, i\r\nuttalanden eller vid diskussioner i slutna rum\r\nförsöka att styra programinnehållet i Sveriges\r\nRadio.</pre><pre>Det är ingen poäng från Åke Gustavssons sida att\r\nförsöka komma åt mig genom att dra upp de\r\nolämpliga uttalanden som utbildningsministern har\r\ngjort. Det har jag uttalat mig om tidigare, och jag\r\ntror att han själv inser det olämpliga i sitt\r\nförfaringssätt.</pre><pre>Det bör alltså gälla lika villkor för alla som är\r\nmedlemmar i regeringen eller ledamöter av\r\nSveriges riksdag. Har man några synpunkter på\r\npublic service-verksamheten, skall de framföras när\r\nvi har att fatta beslut här i riksdagen. Därefter skall\r\nvi politiker hålla tyst. Jag har lagt grunden för detta\r\ngenom att föreslå att styrelserna inte längre skall\r\nnomineras av partierna i riksdagen, och det berör i\r\nhögsta grad herr Åke Gustavsson själv.</pre><pre>Anf. 94  ÅKE GUSTAVSSON (s) replik:</pre><pre>Herr talman! Debatten blir allt märkligare. Nu\r\nskall Ingvar Carlsson inte förhindras att säga vad\r\nhan vill, utan nu säger fru Friggebo att om han har\r\nsynpunkter att framföra skall han göra det i\r\nSveriges riksdag och inte någon annanstans.</pre><pre>Jag tror att socialdemokraternas partiordförande,\r\nliksom jag själv och övriga riksdagsledamöter för\r\nden delen också, tar sig friheten att framföra sina\r\nsynpunkter exakt var de vill och -- jag ber om\r\nursäkt, fru Friggebo! -- utan att fråga regeringen om\r\nlov.</pre><pre>Sedan säger Birgit Friggebo att det blir minskad\r\npolitisk styrning och pekar ut mig som den onda\r\ngeniusen när det gäller den nuvarande politiska\r\nstyrningen, för det var ju den praktfulla finalen på\r\nBirgit Friggebos anförande.</pre><pre>Menar fru Friggebo att det är minskad politisk\r\nstyrning när man från Rosenbad och från Sveriges\r\nriksdag lägger fast hur nyhetsredaktionen skall\r\norganiseras? Menar fru Friggebo att det är minskad\r\npolitisk styrning när man avskaffar moderbolaget,\r\nsom har tjänstgjort som ett filter gentemot\r\nstatsmakterna? Det är precis tvärtom fru Friggebo\r\nvill göra. Jag tycker att klåfingriga politiker, för att\r\ntala i allmänna ordalag, skall hålla tassarna borta.</pre><pre>Av den proposition som skrevs förra året och som\r\nriksdagen också godtog framgår faktiskt ganska väl\r\nsynpunkterna på moderbolaget, på ägandet och på\r\navtalsperiodens längd. Inget av det som nu sker är\r\nmarginella förändringar.</pre><pre>Anf. 95  Kulturminister BIRGIT FRIGGEBO\r\n(fp):</pre><pre>Herr talman! Åke Gustavsson vill tydligen fortsätta\r\natt i oordnade former styra programföretagen\r\npolitiskt, genom att politiker dels skall sitta i\r\nstyrelserna, nominerade av de politiska partierna,\r\ndels genom olika uttalanden ha synpunkter på\r\nverksamheten. Jag tycker att det är intressant att\r\nnotera.</pre><pre></pre><pre>Det låter naturligtvis ganska slående att\r\nmoderbolagen skulle vara ett filter emellan\r\nregering och riksdag och programföretagen. I\r\nsjälva verket har ju olika konflikter mellan\r\nföretagen och moderbolaget förts in i riksdag och\r\nregering på grund av att man inte har kunnat lösa\r\nkonflikterna. Man har sprungit i\r\nriksdagskorridorerna för att föra fram sina olika\r\nbekymmer. Min uppfattning är att det filter man\r\ntror att moderbolaget utgör i själva verket har\r\nåstadkommit fler konflikter, som sedan har förts\r\nupp i olika politiska instanser, och i det\r\nsammanhanget har naturligtvis inte minst de\r\npolitiska ledamöterna i de olika bolagen spelat en\r\nväsentlig roll.</pre><pre>Det har varit viktigt för mig att få fram att vi på\r\nolika sätt bör minska det politiska inflytandet, och\r\nborttagandet av moderbolaget är då ett sätt.</pre><pre>Anf. 96  HARRIET COLLIANDER (nyd)\r\nreplik:</pre><pre>Herr talman! Kulturministern! Kulturministern\r\nkarakteriserade våra funderingar kring\r\nmoderbolagets vara eller icke vara i samband med\r\nutförsäljning som kvalificerat nonsens. Det är\r\nbeklagligt att kulturministern inte kan avstå från att\r\nge Ny demokrati en spark, och det är beklagligt att\r\ndet sker just när det handlar om moderbolagets\r\nvara eller icke vara.</pre><pre>Vi har gjort den bedömningen att det finns\r\nfunktioner som är gemensamma för\r\nprogramföretagen och som man naturligtvis får\r\nlägga ut på företagen, så att de kvarvarande\r\nföretagen blir mer renodlade och självgående. Vi\r\nmenar att det skulle vara gynnsamt vid en\r\nförsäljning. Om det inte har någon betydelse för\r\nutförsäljningen om moderbolaget finns kvar eller\r\ninte kan vi naturligtvis ta frågan om moderbolagets\r\nvara eller icke vara under omprövning. Vi har ju\r\nännu inte voterat i frågan. Vi kanske gör ett\r\nställningstagande till förmån för bevarande av\r\nmoderbolaget, och då kan ju kulturministern gå\r\nhem och börja skriva på en ny proposition.</pre><pre>Anf. 97  Kulturminister BIRGIT FRIGGEBO\r\n(fp):</pre><pre>Herr talman! Jag ber naturligtvis Harriet\r\nColliander om ursäkt om hon känner mitt yttrande\r\nsom en spark på smalbenen. De olika symboler\r\nman lägger in i moderbolagets vara eller inte vara\r\nhar enligt min uppfattning getts alldeles för stor\r\nbetydelse i diskussionen. Man hävdar t.ex. från\r\nvisst håll att det inte går att sälja ut om man behåller\r\nmoderbolaget, medan andra säger att det blir\r\nenklare att sälja ut om man tar bort moderbolaget.\r\nJag vill påstå att det är viljan i denna riksdag när det\r\ngäller uppläggningen av Sveriges Radios\r\nverksamhet som kommer att avgöra, inte huruvida\r\ndet finns ett moderbolag eller inte.</pre><pre>Harriet Colliander har på ett alldeles utmärkt sätt\r\nföreträtt sitt parti och lagt upp en strategi och ett\r\nsystem för hur Ny demokrati vill förändra public\r\nservice-verksamheten i landet. Detta är en\r\ninställning som jag tror att Ny demokrati är ganska\r\nensamt om. Men det som Harriet Colliander\r\nframförde var mycket sammanhängande, och det\r\nsystem hon redovisade var ganska tydligt. Det vill\r\njag ge henne en eloge för.</pre><pre>Anf. 98  ELISABETH PERSSON (v) replik:</pre><pre>Herr talman! Kulturministern! Kulturministern har\r\nmycket bestämda åsikter om att vi skall ha två\r\nskilda nyhetsredaktioner. Hon anför som motiv att\r\ndet är viktigt att urvalet i det stora nyhetsflödet görs\r\nav två oberoende redaktioner och säger att detta är\r\nsynnerligen viktigt, eftersom TV 4 ännu inte har\r\nnått alla mottagare. Det skulle man kanske kunna\r\nhålla med om.</pre><pre>Kulturministern säger däremot ingenting om att\r\nTV 1:s och Rapports rapportering är till förvillelse\r\nlika. Det är tydligen möjligt för två av varandra helt\r\noberoende redaktioner att göra urval som är till\r\nförvillelse lika. Jag vet faktiskt inte vad detta kan\r\nbero på, om det handlar om ett begränsat\r\nnyhetsflöde, om journalisterna har gått i samma\r\nskolor och därför väljer på liknande sätt eller om\r\ndirektiven är så oklara att det blir på det här viset.</pre><pre>Helt säkert är ändå att nyhetsrapporteringen i båda\r\nkanalerna är mycket mycket\r\nStockholmsdominerad. Visserligen är Stockholm\r\nSveriges huvudstad och maktcentrum, men sju\r\nåttondelar av det här landets befolkning lever och\r\nverkar faktiskt utanför huvudstaden. Jag tycker att\r\ndet är angeläget att också deras nyheter kommer\r\nfram.</pre><pre>Jag är mycket väl medveten om att detta också\r\nhandlar om pengar och resurser. Mycket behöver\r\nförbättras. Den internationella\r\nnyhetsrapporteringen hör väl kanske dit.</pre><pre>Det vore ändå intressant att höra om\r\nkulturministern har några åsikter om hur en icke-\r\nStockholmsdominerad nyhetsrapportering skulle\r\nkunna bli mer framträdande i Rapport. Är det\r\nmöjligt att åstadkomma utan att man flyttar ut delar\r\nav redaktionen, eller hur skall man kunna nå det\r\nmålet?</pre><pre>Anf. 99  CATARINA RÖNNUNG (s):</pre><pre>Herr talman! Propositionen om Sveriges Radio\r\ninnehåller i sig inte något konstitutionellt\r\nförgripligt. Att den över huvud taget lades fram\r\nförvånar mot bakgrund av kulturministerns\r\nuttalande tidigt i våras. De politiska intentionerna\r\nförvånar genom att vara så ogenomtänkta och\r\nnyckfulla.</pre><pre>Det verkar som om Birgit Friggebo till varje pris vill\r\ngenomdriva en egen ny linje, i strid mot vad hon i\r\negenskap av riksdagsledamot röstade för, för\r\nmindre än ett år sedan. Målet för hennes strävan\r\nverkar vara det som koncernchefen Örjan Wallqvist\r\nuttrycker i Sveriges Radios årsredovisning under\r\nrubriken ''Inför ett systemskifte'':\r\nPlaneringsarbetet från departementets sida har\r\nskett med sikte på en successiv demontering av\r\npublic service-verksamheten. Därigenom skyddas\r\nkommersiell, privat etermedieverksamhet --\r\nexisterande och kommande -- från konkurrens.</pre><pre>Vid den utfrågning kulturutskottet hade påtalade\r\nÖrjan Wallqvist att till den tunnhet och\r\nimprovisation som i väsentliga avseenden präglade\r\npropositionen hörde att det inte ens fanns en ansats\r\ntill konsekvensanalys, verksamhetsmässigt eller\r\nekonomiskt, eller en värdering från företagsmässig\r\nsynpunkt.</pre><pre>Tidigare har två ting varit höjda över all diskussion:\r\nsamförstånd, konsensus, över partigränserna i\r\nviktiga yttrandefrihets- och därmed mediefrågor\r\noch att Sverige förtjänar ett starkt public service-\r\nföretag, ett företag till för alla, innebärande att\r\ngrupper utanför gängse etablissemang kan göra\r\nsina åsikter gällande.</pre><pre>I stället för samförstånd har vi nu fått\r\nkonfrontation. Oppositionen har varit helt\r\nsidsteppad. Krafter på högerkanten har varit starka\r\noch högljudda i sina krav på frihet i etern. Hittills\r\nhar denna frihet mest bestått i att göra reklam och\r\natt tjäna pengar på reklam. Innehållet mellan\r\nreklaminslagen har varit skäligen tunt och menlöst\r\noch kommer att så förbli åtminstone under detta\r\nårtusende.</pre><pre>Sveriges Radio vill gärna delta i konkurrensen i\r\nmedievärlden, och hittills leder man skyhögt -- på\r\nalla plan. Radion upplever en renässans som snabbt\r\noch tillförlitligt nyhets- och aktualitetsmedium.\r\nKanal 1 och TV 2 visar i alla publikundersökningar\r\natt det är ett medium allmänheten litar på och att\r\nprogrammen är sevärda. Vad som inte bara stärker\r\nSveriges Radios anseende utan även Sveriges är\r\nt.ex. TV-serien ''Den goda viljan'' och\r\nRadiosymfonikernas turnéverksamhet utomlands.</pre><pre>Jag skall tala för en avvikande mening som\r\nsocialdemokraterna i KU anför: När det gäller\r\norganisation, finansiering, avtalstidens längd och\r\nstyrelsernas sammansättning skall public service-\r\nverksamheten bygga på det riksdagsbeslut som\r\nantogs i bred politisk enighet så sent som den 11\r\njuni förra året.</pre><pre>Avtalstidens längd bör vara sex år. Med den mycket\r\nviktiga kontrollstation som finns inbyggd efter tre\r\når är enbart licensmedel och i en del fall sponsring\r\ntill fyllest för att ge ett kvalitetsmässigt fullgott\r\nutbud. Behövs reklam?</pre><pre>Vi anser att flera skäl talar emot att moderbolaget\r\navvecklas. Bolaget försvagas som helhet i en\r\nmediesituation där konkurrensen hårdnar.\r\nModerbolaget är ett värn mot statligt inflytande och\r\nett värn för integritet och oberoende. Dessa\r\nkvaliteter upprätthålls bäst om en part tar det\r\nsamlade ansvaret för radio och TV i allmänhetens\r\ntjänst.</pre><pre>Moderbolaget har inom koncernen kunnat reglera\r\nvissa budgetfrågor. Skall programbolagen med den\r\nstelbenta och orubbliga fördelningsnyckel som nu\r\nskall råda hänga på låset till departementet om man\r\nkommer i ekonomisk knipa?</pre><pre>Ägarskapet skall vara så beskaffat att det\r\nrepresenterar breda ägargrupper, där en så stor del\r\nav samhället som möjligt ingår. Varsamhet och\r\nomsorg om företaget bör känneteckna förändringar\r\ni ägandet. Vi vänder oss emot den föreslagna\r\nhembudsregeln som innebär att staten övertar\r\naktierna om någon ägare frånträder. Statligt ägande\r\nför tankarna till öststatsländernas politikerstyrda\r\nprogramföretag och skapar inte goodwill i dagens\r\nmediesituation.</pre><pre>Vad gäller bolagets styrelse finns inte skäl att frångå\r\ndet beslut som i stor enighet fattades vid förra årets\r\nriksmöte. Styrelserna har att ta sig an budgetfrågor,\r\ntillsätta och avsätta chefer och inom vida ramar se\r\ntill att avtalet med staten följs. De skall inte lägga\r\nnäsan i blöt när det gäller den fortlöpande\r\nprogramverksamheten.</pre><pre>Jag har uppfattat talet om att vi måste ha\r\nprofessionella i styrelserna som en förolämpning\r\nmot den grupp som jag representerar --\r\npolitikerna -- och ytterst som en förolämpning mot\r\ndemokratin. Vi politiker är professionella på\r\nbudget och förvaltningsfrågor. När det gäller\r\nprogrammens innehåll och utformning har vi andra\r\nprofessionella, nämligen Sveriges Radios\r\nmedarbetare på alla nivåer i företaget. I Sverige\r\nanses det mycket suspekt att tala i egen sak, men\r\njag tar mig den friheten.</pre><pre>Jag tycker också att det är absurt att påstå att det i\r\nSveriges Radios styrelse förekommer politisk\r\nstyrning i slutna rum. Det är struntprat. Jag skulle\r\negentligen önska att Jan-Erik Wikström, som sitter\r\nså fridsam och avtackad i sin bänk, ville vidimera\r\natt så inte sker. Politiker kan ju ha synpunkter på\r\navtalet mellan staten och Sveriges Radio och\r\nframföra dem i vilket forum de vill, men det\r\nbehöver de inte sitta i Sveriges Radios styrelse för\r\natt göra. I styrelserna talar man ju inte om hur\r\nnågra framtida avtal skall se ut, utan man har\r\nsnarare rollen att se till att Sveriges Radio fullföljer\r\nsin del av avtalet.</pre><pre>Riksdagens majoritet kommer, anser jag, att fatta\r\nen rad beslut till men för Sveriges Radio. Jag kan\r\nbara beklaga att så sker, inte främst för Sveriges\r\nRadios skull utan för dess uppdragsgivares, det\r\nsvenska folkets, skull.</pre><pre>Anf. 100  Kulturminister BIRGIT FRIGGEBO\r\n(fp):</pre><pre>Herr talman! Jag tycker att det är ett\r\nsvaghetstecken att socialdemokrat efter\r\nsocialdemokrat går upp och påstår att public\r\nservice-verksamheten skulle försvagas genom det\r\nhär beslutet och att det är den person som kanske\r\när mest berörd av att moderbolaget försvinner som\r\nman använder som referens. Jag tycker att det är ett\r\nstort svaghetstecken. Genom att hävda att public\r\nservice-verksamheten nu är så försvagad att den\r\ninte kan verka spelar man dessutom bara dem i\r\nhänderna som vill komma åt public service-\r\nverksamheten.</pre><pre>Så till avtalsperiodens längd, som Catarina\r\nRönnung nu berörde. Om man skall ha ett avtal\r\nskall man hålla det, och det bör gälla den period\r\nsom man kommer överens om.\r\nSocialdemokraterna vill ha en sexårig avtalsperiod.\r\nMen man säger att det är oerhört viktigt att man får\r\nen kontrollstation efter tre år, och då skall man helt\r\noch hållet se över förutsättningarna när det gäller\r\nden viktiga frågan om finansieringen och huruvida\r\nman skall föra in reklam som finansieringskälla.\r\nDet innebär enligt min uppfattning att man helt\r\nförändrar grunden för public service-uppdraget.\r\nMen detta skall ske under löpande avtalsperiod!</pre><pre>Vi har då sagt att vi ger de partier -- nämligen\r\nSocialdemokraterna och Centern -- som var mycket\r\nangelägna om att få diskutera reklamfrågan ganska\r\nsnart den möjligheten: de får göra det efter fyra år.\r\nMen då bör man inte ha en avtalsperiod som\r\nsträcker sig längre, eftersom förutsättningarna kan\r\nkomma att helt förändras. Detta är ett\r\ntillmötesgående mot framför allt\r\nSocialdemokraterna och Centerpartiet, som ville\r\nha en kontrollstation, men under förutsättningen\r\natt vi skall ha avtalsperioder under vilka avtalen\r\ngäller och att vi politiker inte skall ändra\r\nförutsättningarna under avtalsperioden.</pre><pre>Catarina Rönnung talade om den stela\r\nfördelningen mellan programföretagen. Sanningen\r\när att vi bad om ett förslag till fördelning från\r\nmoderbolaget, men man kunde inte prestera det,\r\nutan detta gjorde programföretagen upp själva\r\nsinsemellan, och det gick också mycket snabbt.</pre><pre>Dessutom har programföretagen enligt\r\npropositionen frihet att, om de skulle vilja det,\r\nkomma överens om förändringar under\r\navtalsperioden, och de har själva deklarerat att de\r\nsäkert kommer att kunna sköta det här samarbetet\r\npå ett alldeles utomordentligt sätt. Det är då\r\nprogramföretagen själva som deltar i\r\nförhandlingarna; de utsätts inte för en överpart som\r\nsitter som domare.</pre><pre>Anf. 101  CATARINA RÖNNUNG (s)\r\nreplik:</pre><pre>Herr talman! Jag tycker faktiskt inte att det är ett\r\nsvaghetstecken utan en styrka att det stora\r\nsocialdemokratiska partiet slåss för en stark public\r\nservice-verksamhet i Sverige, en public service-\r\nverksamhet som gagnar så många människor att vi\r\nhar ett av världens bästa radio- och TV-företag.\r\nDär spelar, tycker jag, moderbolaget en viktig\r\npolicyroll.</pre><pre>Vi säger också att moderbolaget är ett värn för\r\noberoende, för integritet för hela företaget.\r\nModerbolaget skall ha det samlade ekonomiska\r\nansvaret och alltså kunna förhandla med\r\nregeringen i en del budgetfrågor. Vi tycker att det\r\nstärker public service-företaget att ha\r\nmoderföretaget kvar.</pre><pre>Avtalstidens längd är kanske en mindre fråga. Vi\r\nhar från socialdemokratisk sida varit mycket\r\nangelägna om att ha en kontrollstation där vi ser om\r\nlicensmedlen är till fyllest för en god\r\nprogramkvalitet i en hårdnande\r\nkonkurrenssituation. Vi är inte riktigt säkra på att\r\ndet förhåller sig så inom ett antal år, och det är\r\ndärför vi tycker att en kontrollstation är nödvändig.</pre><pre>Vi har inte uppfattningen att ett public service-\r\nföretag inte så småningom, om det är nödvändigt,\r\nskulle kunna använda sig av reklam som\r\ninkomstkälla. Vi har inte en så fundamentalistisk\r\ninställning i den frågan som jag tycker att\r\nFolkpartiet har.</pre><pre>Anf. 102  HUGO HEGELAND (m):</pre><pre>Herr talman! Som talesman för Moderata\r\nsamlingspartiet yrkar jag naturligtvis bifall till\r\nutskottets hemställan och avslag på alla\r\nreservationer utom en, nämligen nr 10; vi\r\nregeringspartier står bakom den uppfattning som\r\ndär framförs när det gäller publikråd -- ett\r\npublikknipande publikråd.</pre><pre>Jag kan knyta an till diskussionen om public service\r\nmen ur en annan synvinkel. Jag vill citera vad\r\nkulturministern säger på s. 45 i sin proposition; det\r\nåterges på s. 17 i kulturutskottets betänkande:</pre><pre>''Den svenska modellen för public service har som\r\ngrundstenar radiolagens krav på opartiskhet och\r\nsaklighet. Andra viktiga utgångspunkter är den i\r\navtalen med programbolagen föreskrivna\r\nskyldigheten att låta programverksamheten i sin\r\nhelhet präglas av en skälig balans mellan olika\r\nåsikter och intressen. I görligaste mån skall\r\nminoritetsintressen av olika slag tillgodoses.\r\nGrundläggande är vidare kraven på geografisk\r\nrättvisa -- -- -- och en hög kvalitet.''</pre><pre>Det där är rätt intressant. Vid detta högtidliga\r\ntillfälle, när Jan-Erik Wikström för sista gången\r\ndeltar i en debatt här i riksdagen -- han kom hit\r\nredan 1970, för 22 år sedan, låt vara att han har\r\ngjort vissa uppehåll -- tänkte jag överlämna en liten\r\ngåva, även om han redan har blivit rejält uppvaktad\r\nav kulturutskottet. Det är en liten skrift som heter\r\nMaximer om marknaden. Det är ungefär 212 citat,\r\nav vilka jag vill anföra ett av en lärofader till Jan-\r\nErik Wikström, nämligen ingen mindre än John\r\nStuart Mill.</pre><pre>Han säger: ''I alla livets praktiska frågor beror\r\nsanningen i så hög grad av att motsatta åskådningar\r\njämförs och vägs mot varandra, att mycket få är\r\ntillräckligt vidsynta och opartiska för att kunna göra\r\nden någonlunda riktiga avvägningen.''</pre><pre>Jag tycker att Jan-Erik Wikström har tillägnat sig\r\nlitet av denna kvalitet, att han gärna väger för- och\r\nnackdelar mot varandra och försöker komma till\r\nnågon salomonisk lösning. Det är väl det som gör\r\natt han är nästan lika omtyckt inom det\r\nsocialdemokratiska lägret som inom det moderata.</pre><pre>Jag tänker då på en avvägning som inte bara är\r\ngeografisk utan också gäller jämställdhet. Jag skall\r\nfortsätta att citera en annan lärofader, också\r\nliberal, nämligen ingen mindre än Eli F.\r\nHeckscher -- F. står för Filip, vilket inte många vet.\r\nInom parentes sagt var han far till Gunnar\r\nHeckscher, och som nationalekonom var han\r\nvärldsberömd för sitt arbete Merchantilism. Han\r\nsäger på ett ställe -- det finns givetvis med här:\r\n''Den moderna konfektionsindustrin har betytt mer\r\nför klassklyftornas avlägsnande än alla politiska\r\nreformer.''</pre><pre>Just den balansen och strävan efter jämställdhet\r\ntycker jag är rätt intressant. När man tittar ut över\r\nkammaren ser man att alla männen här är klädda i\r\nkavaj och konfektionssydda eller kanske\r\nskräddarsydda kostymer, medan kvinnorna\r\ndäremot har blusar med korta ärmar och kjolar. Vi\r\nvisar inte våra underarmar; jag får inte gå upp i\r\nkammarens talarstol i skjorta med korta ärmar.\r\nKvinnor får gå upp i byxor, men jag kan inte gå upp\r\ni kjol. Här är alltså jämställdhetssträvandena långt\r\nmindre tillgodosedda än inom Sveriges Radio.</pre><pre>Slutligen får jag väl också hänvisa till Bertil Ohlin,\r\nsom tydligen också har varit en god läromästare för\r\nJan-Erik Wikström. Han säger i sin bok Fri eller\r\ndirigerad ekonomi -- den kom ut 1935, som Jan-\r\nErik Wikström mycket väl vet -- att det aldrig är\r\nfråga om antingen eller utan om både/och. Det kan\r\nnaturligtvis ge upphov till en viss kluvenhet, men\r\nsamtidigt kanske det också i många fall bäddar för\r\ngoda kompromisser. För sådana har ju Jan-Erik\r\nWikström gjort sig till tolk.</pre><pre>Jag skall som sagt med nöje överlämna denna lilla\r\nskrift. Jag hoppas att Jan-Erik Wikström får\r\nanvändning för den vid något tillfälle då han skall\r\ntala och tacka för alla middagar på Uppsala slott.</pre><pre>Anf. 103  JAN-ERIK WIKSTRÖM (fp):</pre><pre>Herr talman! Jag ber att få tacka för de vänliga\r\norden. Om jag har kunnat föranleda Hugo\r\nHegeland att på nytt studera de liberala fäderna\r\ntycker jag att jag har gjort min insats i kammaren.</pre><pre>Anf. 104  BIRGER ANDERSSON (c):</pre><pre>Herr talman! Radio-  och TV-frågor är av naturliga\r\nskäl ofta föremål för diskussion, både här i\r\nriksdagen och utanför riksdagen. Det är frågor som\r\nmycket starkt engagerar allmänheten.</pre><pre>Det var intressant att få ta del av Jan-Erik\r\nWikströms historiska tillbakablick över vad som\r\nhar hänt under de senaste 20 åren.</pre><pre>Det finns ingen anledning för mig att upprepa vad\r\nsom har sagts tidigare i debatten från\r\nregeringspartiernas företrädare. Därför kommer\r\njag att fatta mig mycket kort.</pre><pre>Förändringstakten inom radio- och TV-området\r\nhar under senare år varit mycket hög. Det finns\r\ningenting som tyder på att förändringstakten\r\nkommer att dämpas. Den tekniska utvecklingen\r\ngår mycket snabbt. Allmänheten har fått fler och\r\nfler valmöjligheter, konkurrensen har vitaliserat\r\nverksamheten, och större valmöjligheter har\r\nmedgivit en större mångfald t.ex. inom\r\nopinionsbildningen.</pre><pre>Det är viktigt att Sveriges Radio och Sveriges\r\nTelevision får goda möjligheter att fullfölja sina\r\npublic service-funktioner. För att kunna fullfölja\r\npublic service-funktionen krävs goda ekonomiska\r\nresurser.</pre><pre>Kulturministern har tidigare redovisat att\r\nverksamheten i juni i fjol, i full politisk enighet,\r\ntillfördes ytterligare 600 miljoner under fyra år.\r\nMedelstilldelningen bör liksom i nuläget vara\r\nvärdesäkrad. Därför får vi nog säga att det har\r\ntillförts en hel del nya pengar till koncernen.</pre><pre>När man läser kulturutskottets betänkande ser man\r\natt propositionen i huvudsak tillstyrks. Men på\r\nnågra punkter har utskottet gjort kompletteringar\r\noch ändringar. Jag vill med några ord beröra ett par\r\nav förslagen.</pre><pre>Jag skall först ta upp styrelserepresentationen.\r\nEnligt propositionen bör styrelserna inte innehålla\r\nnågra suppleanter utöver de lagstadgade\r\nsuppleanterna för personalrepresentanter. Men\r\nkulturutskottet anser att det därutöver bör utses\r\nytterligare två suppleanter i varje styrelse. En\r\nsuppleant skall utses av regeringen och en av ägarna\r\npå bolagsstämman. Härigenom har kulturutskottet\r\ni viss mån tillgodosett framförda önskemål.</pre><pre>Förslaget i propositionen innebär\r\nhembudsskyldighet till staten. Det förslaget godtas\r\nav kulturutskottet, men utskottet anser att\r\nregeringen skall ge sitt bemyndigande att sälja\r\naktier som förvärvats via hembud. Dessa aktier\r\nskall säljas till sammanslutningar av olika slag som\r\nkan hänföras till de fyra ägargrupperna. Jag tror att\r\nJan-Erik Wikström uttryckte det som att staten\r\nskulle vara en parkeringsplats i det sammanhanget.</pre><pre>Jag nöjer mig med att beröra dessa två\r\nkompletteringar som kulturutskottet har gjort.</pre><pre>Att jag över huvud taget tog till orda,\r\nsammanhänger med att Åke Gustavsson i sitt\r\ninledningsanförande ställde en fråga till mig om den\r\ndistriktsbaserade produktionen.</pre><pre>Som Åke Gustavsson mycket riktigt framförde\r\nhade Sveriges Television förra året en\r\ndistriktsbaserad produktion på ca 50 %.\r\nMotsvarande siffra för Riksradion är ca 40 %. Åke\r\nGustavsson frågade varför Centern inte vill hålla\r\nfast vid siffran 50 %, som det är för närvarande.</pre><pre>Vi i Centerpartiet ser gärna att Sveriges Television\r\nökar andelen distriktsbaserad produktion. Men vi\r\nlitar på att man på Sveriges Television i full frihet\r\nsjälv kan åstadkomma detta om vi ger ekonomiska\r\nresurser. Vi hoppas givetvis att den nuvarande\r\nprocentandelen skall kunna öka ytterligare. Efter\r\nnågra år får vi se hur det har gått. Om det mot\r\nförmodan visar sig leda till de farhågor som Åke\r\nGustavsson gett uttryck för, finns det anledning att\r\nompröva det. Men för närvarande gör vi\r\nbedömningen att vi kan sätta vår tillit helt och hållet\r\ntill att man på Sveriges Television själv kan avgöra\r\ndetta och se till att man har en hög procentandel\r\ndistriktsbaserad produktion.</pre><pre>Jag yrkar bifall till hemställan i utskottets\r\nbetänkande utom vad avser mom. 37.</pre><pre>Jag vill, liksom flera redan gjort, avslutningsvis\r\nvända mig till Jan-Erik Wikström och framföra ett\r\nvarmt tack för hans utomordentliga insatser här i\r\nriksdagen.</pre><pre>Anf. 105  ÅKE GUSTAVSSON (s) replik:</pre><pre>Herr talman! Jag vill först tacka för att Birger\r\nAndersson svarade på min fråga. Jag skall göra två\r\nkommentarer.</pre><pre>Det är minst 50 % som skall vara\r\ndistriktsproduktion för den kommande\r\navtalsperioden enligt Socialdemokraternas\r\nreservation. Regeringens förslag, som\r\nregeringspartierna har ställt sig bakom, är 40 %.\r\nMan har alltså en lägre ambitionsnivå i det\r\navseendet.</pre><pre>Birger Andersson vill låsa organisationen av\r\nnyhetsredaktionerna så att man inte får möjlighet\r\natt se om man kan öka distriktsproduktionen av\r\nnyhetsmaterial. Den utredning som jag refererade\r\ntill inledningsvis innebär att man kan frigöra i\r\nstorleksordningen 8 milj.kr. just ute i distrikten för\r\nnyhetsbevakningen.</pre><pre>Tyvärr innebär detta -- jag säger tyvärr, eftersom\r\njag har haft ett mycket gott samarbete med både\r\nCenterpartiet och enskilda centerpartister i\r\nmediafrågor -- att Centerns ambitioner i fråga om\r\ndetta har minskat.</pre><pre>Sedan kan man fråga om man kan lita på\r\nRiksradions styrelse. Det är nu, i samband med\r\nförhandlingarna inför en ny avtalsperiod, som man\r\nskall ange riktlinjerna för produktionen. Den\r\nchansen avstår Birger Andersson från att utnyttja.</pre><pre>Anf. 106  BIRGER ANDERSSON (c)\r\nreplik:</pre><pre>Herr talman! Jag tror att jag har klargjort vår\r\ninställning för Åke Gustavsson. Vi har redan sett\r\natt distriktsproduktionen är över 50 % för\r\nnärvarande, trots att kravet har varit 40 %. Det\r\ninnebär med andra ord att Sveriges Television, som\r\nhar haft full frihet att själv ta fram andelen\r\ndistriktsbaserad produktion, mer än väl har\r\nuppfyllt målet. Vi tror att man kommer att kunna\r\ngöra det även i fortsättningen. Vi från Centern ser\r\ngärna att man ökar denna procentandel ytterligare.\r\nDet hoppas jag att man skall lyckas med.</pre><pre>Samtidigt som Åke Gustavsson vill fastlägga en\r\nannan procentandel säger han att han vill ge\r\nSveriges Television en stor frihet. Vi ger i och med\r\ndetta Sveriges Television frihet att ytterligare öka\r\nprocentandelen.</pre><pre>Anf. 107  ÅKE GUSTAVSSON (s) replik:</pre><pre>Herr talman! Om det skall vara total frihet behöver\r\nman inte ha något avtal över huvud taget. Men jag\r\nmenar att detta är ett fall då riksdagen har\r\nmöjlighet att gå in och säga att produktionen nu\r\nskall vara mindre Stockholmscentrerad. Sverige är,\r\nsom Elisabeth Persson tidigare sade, till sju\r\nåttondelar svenska folket utanför Stockholm. Ändå\r\när distriktsproduktionen i dag inte mer än hälften.</pre><pre>Om vi är överens om den stora friheten när det\r\ngäller den inre organisationen på Sveriges\r\nTelevision, borde vi vara överens även om att\r\nriksdagen inte skall låsa upp hur många redaktioner\r\nsom Sveriges Television skall ha.\r\nRegeringsförslaget innebär att Kanal 1, TV 2 och\r\ntext-TV skall ha var sin redaktion. Även den\r\nupplåsningen kan innebära att man avstår från\r\nmöjligheten att vidga nyhetsbevakningen runt om i\r\nriket utifrån distrikten.</pre><pre>Anf. 108  BIRGER ANDERSSON (c)\r\nreplik:</pre><pre>Herr talman! Jag kan lova Åke Gustavsson att vi\r\nskall följa denna fråga mycket noga. Om det visar\r\nsig att Sveriges Television inte kan nå upp till den\r\nprocentandel som vi från Centern anser är\r\nönskvärd finns det anledning att ompröva detta.\r\nMen för dagen visar det sig att Sveriges Television\r\nmer än väl har levt upp till den ambitionsnivå som\r\nriksdagen har fastställt. Vi hoppas givetvis att man\r\ni fortsättningen skall kunna arbeta på samma sätt.\r\nVi litar på Sveriges Television.</pre><pre>Anf. 109  HENRIK S. JÄRREL (m):</pre><pre>Herr talman! Eftersom jag själv under många år har\r\nvarit verksam inom medierna, känner jag ett visst\r\nbehov av att yttra mig i den här debatten.</pre><pre>Hugo Hegeland har redan vältaligt redan talat för\r\nden moderata delen av utskottet. Mitt\r\nhuvudutskott är egentligen konstitutionsutskottet.\r\nMen vi har ändå haft anledning att ta befattning\r\nmed denna fråga där, och eljest intresserar den mig\r\nav förklarliga skäl.</pre><pre>Herr talman! Det förslag angående den\r\navgiftsfinansierade radio- och TV-verksamheten\r\nsom riksdagen inom kort skall fatta beslut om\r\ninnebär en försiktig om också helt nödvändig\r\nbörjan till reformering av den eterburna s.k. public\r\nservice-verksamheten i vårt land.</pre><pre>Det är knappast rimligt att i en tid då den tekniska\r\nutvecklingen frambringar så många nya\r\nmöjligheter, inte minst i mediernas värld, och\r\nsåledes flera alternativa val kan erbjudas den\r\nenskilde -- som allt flera också tycks utnyttja -- att i\r\nett sådant läge den offentliga, statsreglerade radio-\r\noch televisionsverksamheten skall undgå att\r\npåverkas, eller, för den delen, undkomma\r\npåverkan och förändringar! Den som inte inser\r\nbehovet av en anpassning i tiden och till tidens\r\nanda, vill antingen inte inse eller blundar för\r\nfaktiska realiteter.</pre><pre>Regeringens proposition i dessa frågor 1991/92:140,\r\nsom i huvudsak också har vunnit såväl\r\nkulturutskottets som konstitutionsutskottets\r\ngillande, bör därför ses som en viktig och sund\r\nreaktion på en ny tids förändrade krav. Framtiden\r\nlär för övrigt framtvinga förnyade reformansatser\r\nnär det gäller just den statsreglerade radio- och TV-\r\nverksamheten.</pre><pre>Jag skall, herr talman, inskränka mig till några\r\nkommentarer av de viktigare delarna i regeringens\r\nförslag. Låt mig bara först som sist slå fast en sak,\r\nför det fall nu någon skulle tvivla i frågan: jag är\r\npersonligen en varm anhängare av en kvalitativt\r\ngod, rik och varierad, i någon mån offentligt stödd\r\noch reglerad, reklamfri, radio och TV i\r\nallmänhetens tjänst, dock i mindre omfattning och\r\nunder andra finansiella villkor än dem som nu gäller\r\noch föreslås gälla. Så långt sträcker sig dock inte\r\nförändringen denna gång, vilket kanske är bra;\r\nreformer på detta område bör nog ske lugnt och\r\nmetodiskt, då det i mångt och mycket just handlar\r\nom att vänja sig vid nya vanor och attityder till nya\r\ntekniska möjligheter.</pre><pre>Avtalstiden föreslås begränsad till fyra år. Det är\r\nbra, ty utvecklingen sker snabbt, och en successiv\r\nanpassning till tidens krav underlättas av en kortare\r\navtalsperiod. Jag hade dock -- det skall villigt\r\nerkännas -- helst sett att kulturutskottet föreslagit\r\nriksdagen att ge regeringen i uppdrag att under den\r\nfyraåriga avtalsperioden låta göra en grundlig\r\növersyn av public service-verksamhetens struktur,\r\norganisation och finansieringsformer samt\r\nsjälvfallet en grundlig utvärdering av de\r\nförändringar som nu föreslås. Man måste nämligen\r\nnågon gång försöka definiera vad vi egentligen\r\nmenar med s.k. public service och vad vi egentligen\r\nvill ha ut av just den och de pengar som satsas på\r\nden, och vad vi i övrigt sedan kan överlåta åt andra,\r\nfristående och frifinansierade, producenter och\r\ndistributörer att sköta.</pre><pre>Så länge vi satsar offentliga medel i form av\r\navgifter -- eller i detta fall i form av en apparatskatt,\r\nsom TV-licensen egentligen är -- och tar mer eller\r\nmindre allmänna medel i anspråk för\r\nverksamheten, blir det också i slutändan en uppgift\r\nför politikerna att fatta beslut om vad pengarna\r\nskall användas till på bästa sätt, och i den meningen\r\nkommer den här verksamheten, så länge vi tar\r\npengar till den genom avgifter, att bli en fråga för\r\npolitikerna i denna församling och i andra\r\nförsamlingar.</pre><pre>Herr talman! Vissa ägarförändringar föreslås. Jag\r\ntror inte att de gör så mycket vare sig till eller från,\r\neftersom själva ägarkonstruktionen i sig är en\r\nanomali, där ägarinflytandet genom\r\naktiebolagslagen i detta fall är näst intill obefintligt\r\npå grund av inskränkningar och\r\nspecialbestämmelser i lagar och avtal som i\r\npraktiken ger riksdag och regering det avgörande\r\ninflytandet. Ägarmodellen i sin nuvarande\r\ntappning, och även i den föreslagna, bör därför\r\nenligt min mening bli föremål för förnyad prövning\r\ninför nästkommande avtalsperiod, från 1996.</pre><pre>Ledamotsantalet i styrelserna föreslås minskas. Det\r\ntror jag bara gagnar arbetssituationen på ömse håll,\r\nså att säga, i den mån nu styrelserna alls kan anses\r\nha något direkt avgörande inflytande på företagens\r\nlöpande drift och förvaltning, för att nu inte tala om\r\nprogramverksamheten. Dessutom understryker\r\nman kravet på en professionalitet hos\r\nstyrelseledamöterna och en allmän avpolitisering,\r\nsåsom föreslås både i regeringens förslag och i\r\nkulturutskottets betänkande. Det är en välkommen\r\nmarkering, och det kan i varje fall inte skada\r\nverksamheten.</pre><pre>Herr talman! Fjolårets beslut om sammanslagning\r\nav Riksradion och Lokalradion står fast, och det är\r\nbra.</pre><pre>Koncernmoderbolaget föreslås avskaffas. Det\r\ninnebär -- tvärtemot vad som har hävdats här i\r\ndebatten -- en förenkling och renodling av\r\nstyrfunktionerna, och det behöver för ingen del\r\nheller innebära att de övriga företagens integritet\r\ngentemot statsmakterna med nödvändighet\r\nminskar. Tvärtom talar mycket för att\r\nbeslutssituationen underlättas och icke oväsentliga\r\ntidsbesparingar kan uppnås.</pre><pre>Jag noterar med tillfredsställelse att\r\nkulturutskottet, i likhet med regeringen, föreslår en\r\noförändrad nyhetsorganisation inom Sveriges\r\nTelevision. Utskottet motiverar det med att\r\nförändringar härvidlag inte kan komma i fråga\r\nförrän ''nyhetsverksamheten i annan marksänd\r\nTV -- -- -- utgör ett realistiskt alternativ till Sveriges\r\nTelevisions nyhetsverksamhet''. Mitt motiv är\r\nockså ett annat: det åligger enligt min mening i\r\nförsta hand inte Sveriges Television, som en\r\ntvångsvis avgiftsbelagd verksamhet, att konkurrera\r\nmed andra aktörer utan snarare att komplettera\r\nsina likafinansierade båda kanaler inbördes. Det\r\nhandlar alltså om mångfaldig nyhetsservice i den\r\navgiftsbetalande allmänhetens tjänst. Så länge vi\r\nkostar på oss två TV-kanaler ur samma avgift bör\r\nde också var för sig hålla sig med en\r\nnyhetsredaktion. Sportredaktionen är visserligen\r\ngemensam inom Sveriges TV, men så skiljer sig\r\nockså sportnyheter från annan form av\r\nnyhetsverksamhet.</pre><pre>Huruvida ett av regeringen utsett publikråd om 30--\r\n40 personer, såsom föreslås, är det bästa och\r\nklokaste sättet att tillvarata publikens intressen på,\r\nkan man naturligtvis diskutera. På min tid gjordes\r\nvissa försök med s.k. publikforum regionalt då och\r\ndå, med -- det vill jag gärna framhålla -- högst\r\nblandade erfarenheter. Jag tycker kanske att\r\nutskottet på sin höjd skulle ha nöjt sig med en\r\nbegränsad försöksperiod här och därefter noga\r\nutvärderat resultatet.</pre><pre>Frågan om sponsring och gränsdragningen mellan\r\nreklam och sponsring blir en allt hetare potatis och\r\när en inte alldeles lätt fråga att definiera och\r\nanalysera. En översyn härvidlag har aviserats från\r\nregeringens sida, och den är helt nödvändig, inte\r\nminst inför ett eventuellt EES-avtal och ett\r\neventuellt svenskt EG-medlemskap.</pre><pre>Herr talman! Det här var en rapsodisk och\r\ningalunda fullständig genomgång av proposition\r\n1991/92:140. Det är min varma förhoppning att\r\nregering och riksdag skall ägna den kommande\r\navtalsperioden åt en grundlig genomlysning av de\r\nframtida villkoren för den offentligreglerade radio-\r\noch TV-verksamheten i allmänhetens tjänst, till\r\nförmån för ökad koncentration, kvalitet, valfrihet\r\noch mångfald.</pre><pre>Bifall till hemställan i kulturutskottets betänkande!</pre><pre>Anf. 110  CATARINA RÖNNUNG (s)\r\nreplik:</pre><pre>Herr talman! Jag skulle vilja fråga Henrik S. Järrel\r\nom en sak som jag inte blev klok på i hans\r\nframställning. Han sade att Sveriges Radio skulle\r\narbeta under andra finansiella villkor men trots allt\r\nvara reklamfri. På vilket sätt skall han då kunna\r\ntrolla bort en licensfinansiering?</pre><pre>Det är där den verkliga politiska styrningen\r\negentligen kommer in i bilden. Med\r\nlicensfinansieringens storlek kan man politiskt\r\navgöra om Sveriges Radio skall vara ett starkt,\r\nkonkurrensdugligt företag eller ett avlövat företag\r\nsom är undanskuffat i skamvrån.</pre><pre>Anf. 111  HENRIK S. JÄRREL (m) replik:</pre><pre>Herr talman! Min tanke är att det finns alternativa\r\nfinansieringsformer för Sveriges Radios\r\nverksamhet. Det är inte nödvändigt att\r\nfinansieringen sker via uppbörd av TV-avgifter.\r\nMan kan mycket väl tänka sig en skattefinansiering\r\nvia inkomstskatten.</pre><pre>Vad jag menar är att regeringen nu bör använda de\r\nfyra år som förestår i den nya avtalsperioden till att\r\nnoga göra en översyn av public service-\r\nverksamhetens villkor, finansiering, organisation\r\noch struktur. Däri bör självfallet också ligga\r\nuppdraget att se över en alternativ finansiering av\r\nSveries Radios verksamhet.</pre><pre>Anf. 112  CATARINA RÖNNUNG (s)\r\nreplik:</pre><pre>Herr talman! Jag har förstått att just\r\npolitikerstyrning är någonting som Henrik Järrel\r\nicke vill ha. Men även om man skattefinansierar\r\nverksamheten får man politikerstyrning. Man\r\nkommer inte bort från detta dilemma med Henrik\r\nJärrels idéer.</pre><pre>Anf. 113  HENRIK S. JÄRREL (m) replik:</pre><pre>Herr talman! Man kan väl tänka sig olika former av\r\nägande. Det kan vara en stiftelse som i sin tur äger\r\nett eller flera programbolag. Ingenting hindrar att\r\näven styrelserna för dessa bolag, både stiftelsen och\r\nprogrambolagen, innehåller personer med\r\nprofessionell bakgrund.</pre><pre>Det blir ändå riksdagen och regeringen som lägger\r\nfast grunderna för public service-verksamheten.\r\nDet skall ske i vida ramar och inte så mycket i\r\ndetaljer.</pre><pre>Anf. 114  JAN ANDERSSON (s):</pre><pre>Herr talman! I en motion har jag och Bengt\r\nSilfverstrand pekat på att det visserligen är sant som\r\nstår i propositionen att insatserna för människor\r\nmed funktionshinder har ökat under de senaste\r\navtalsperioderna. Men ser vi på situationen för\r\nfunktionshindrade i relation till situationen för\r\nmänniskor utan funktionshinder har klyftan ökat.\r\nSannolikt har den ökat högst betydligt under de\r\nsenaste åren. Det beror bl.a. på att vi har fått ett\r\nökat antal satellitkanaler och en utbyggnad av\r\nkabel-TV-nätet med nya kanaler som över huvud\r\ntaget inte har program anpassade för\r\nfunktionshindrade.</pre><pre>Dessutom var det anmärkningsvärt, måste jag säga,\r\natt när avtalet slöts om den tredje markbaserade\r\nTV-kanalen fanns där inga villkor alls om att sända\r\nprogram anpassade för funktionshindrade.\r\nTekniken finns. När man slöt avtalet hade det varit\r\nmöjligt för staten att ställa krav på att kanalen\r\nockså skulle sända anpassade program.</pre><pre>Nu går vi in i en ny avtalsperiod för Sveriges Radio\r\noch TV. Ambitionsnivån är inte speciellt hög när\r\ndet gäller tillgängliga program. Ambitionen är bara\r\natt lägst den nivå som gäller under 1992 skall gälla.</pre><pre>Det är fara värt att under åren fram till 1996\r\nkommer klyftan än mer att öka mellan\r\nfunktionshindrade och icke funktionshindrade.</pre><pre>I vår motion och i motsvarande reservation av Åke\r\nGustavsson m.fl. har vi velat att man, utan att gå in\r\ni detalj, åtminstone skulle ha en ambitionsnivå som\r\ninnebär att tillgängligheten successivt skall öka\r\nunder avtalsperioden. Jag tycker inte att det är för\r\nmycket begärt.</pre><pre>En annan fråga vi har tagit upp är att det är viktigt\r\nmed en samordningsfunktion när det gäller insatser\r\nför funktionshindrade. Denna funktion har hittills\r\nmoderbolaget haft. Jag vet att\r\nhandikapporganisationerna tycker att\r\nmoderbolaget trots allt har skött den samordnande\r\nfunktionen utmärkt.</pre><pre>Vi hade också velat att moderbolaget skulle finnas\r\nkvar och ha denna samordnande funktion. I annat\r\nfall skulle ett av programföretagen ha en\r\nsamordnande funktion.</pre><pre>Så är inte skrivningen i propositionen. Det är fritt\r\nfram för varje programföretag att ha sin\r\nambitionsnivå. Detta gör att jag ser pessimistiskt på\r\nden kommande perioden.</pre><pre>För tids vinnande kommer jag, herr talman, inte att\r\nyrka bifall till reservationerna 5 och 6 från Åke\r\nGustavsson m.fl., men ställer mig naturligtvis\r\nbakom reservationerna i sak.</pre><pre>Anf. 115  Kulturminister BIRGIT FRIGGEBO\r\n(fp):</pre><pre>Herr talman! Jag tycker att det är vällovligt att Jan\r\nAndersson talar för de funktionshindrade. En del\r\nav bakgrunden till förslaget om ett s.k. publikråd\r\nvar en uppvaktning från\r\nhandikapporganisationerna bland de döva och\r\nblinda, som ville ställa krav på program av olika\r\nslag. De sade att de insåg att det inte var rimligt att\r\ngå till regeringen och riksdagen för att få\r\ndetaljerade synpunkter fastlagda där. De ville ha en\r\nannan formaliserad möjlighet i form av en\r\növerläggningsrätt med programföretagen. De\r\nmenade att de då skulle kunna lösa dessa frågor på\r\nett alldeles utmärkt sätt.</pre><pre>Det var den ursprungliga tanken bakom detta\r\npublikråd.</pre><pre>Däremellan har jag fått rätt många uppvaktningar\r\nfrån invandrarorganisationerna. De vill ha mer och\r\nannorlunda tid när det gäller förläggning av\r\nprogramverksamheten. Publikrådet skulle vara ett\r\nalldeles utmärkt forum också för detta. Därigenom\r\nkunde olika minoriteter få resurser att granska\r\nverksamheten och få en öppen dialog med\r\nprogramföretagen i frågor som man kanske inte i\r\nalla detaljer kan skriva fast i ett avtal.</pre><pre>Jag beklagar djupt att Socialdemokraterna nu inte\r\nställer sig bakom detta programråd. Men det finns\r\nfortfarande chans för Jan Andersson att göra det.</pre><pre>Anf. 116  JAN ANDERSSON (s) replik:</pre><pre>Herr talman! Jag vet att\r\nhandikapporganisationerna varit positiva till\r\npublikrådet. De har också varit positiva till att\r\nmoderbolaget skulle finnas kvar. Därom sade Birgit\r\nFriggebo ingenting. Det är mycket viktigare att\r\nmoderbolaget finns kvar. Publikrådet är trots allt\r\nett diskussionsforum utan egentlig makt.\r\nModerbolaget, däremot, har faktiskt myndighet att\r\nfatta beslut.</pre><pre>Det var en annan sak som Birgit Friggebo inte med\r\nett ord berörde, vilket är fantastiskt för Folkpartiet,\r\nsom försökt profilera sig i handikappfrågorna,\r\nnämligen att ambitionsnivån i avtalet fram till 1996\r\ninte är högre än vad som gäller under 1992. Då\r\nkänner vi ändå till den historia vi har bakom oss.</pre><pre>Anf. 117  ELISABETH FLEETWOOD (m):</pre><pre>Herr talman! Låt mig börja med att yrka bifall till\r\nhemställan i kulturutskottets betänkande\r\n1991/92:28 i alla dess delar utom i moment 37 där\r\njag yrkar bifall till den borgerliga reservationen 10.</pre><pre>För övrigt, herr talman, är det i dag inte min uppgift\r\natt delta i detta ärendes sakbehandling. Det har för\r\nvårt partis räkning skötts av Hugo Hegeland.</pre><pre>Däremot vill jag rikta några uppskattningens ord\r\ntill Jan-Erik Wikström som i dag, såvitt jag förstår,\r\nhar deltagit i sin sista debatt i denna kammare.</pre><pre>Jan-Erik Wikström har en lång meriterande\r\npolitisk verksamhet bakom sig. Det har ständigt\r\nvarit kulturpolitiken, såvitt jag förstått, som har\r\nstått i centrum för Jan-Erik Wikström.</pre><pre>Han var ledamot av Stockholms kulturnämnd\r\nredan från dess inrättande och deltog i dess arbete\r\nunder de fyra första åren. Men det är som\r\nriksdagsman och som kulturminister Jan-Erik\r\nWikström tjänat svensk kultur.</pre><pre>Förra tisdagen avtackades Jan-Erik Wikström\r\nunder, vad jag hört, solenna former av vårt utskott.\r\nTyvärr kunde jag inte då närvara. Jag är därför\r\ntacksam för att jag här, i samband med detta viktiga\r\nbetänkande om radio- och TV-frågor, får möjlighet\r\natt framföra mina partikollegers och mitt eget\r\nvarma tack för framträdande insatser i vårt utskott\r\noch för svensk kultur.</pre><pre>Vi kommer, Jan-Erik Wikström, att sakna Dig i\r\nvårt arbete.</pre><pre>Vi önskar Jan-Erik Wikström lycka till på\r\nlandshövdingeposten i Uppsala, denna lärdomens,\r\nkunskapens, ungdomens och vänskapens stad.\r\nIngen landshövdingsstol kunde väl ha passat Jan-\r\nErik Wikström bättre.</pre><pre>Uppsala är bäst, sjöng vi studenter med emfas\r\nunder våra studieår vid Fyrisåns stränder. Vi\r\nhoppas att Jan-Erik Wikström kommer att finna att\r\nsanningshalten i dessa ord håller också i dag.</pre><pre>Herr talman! Vi från den moderata\r\nkulturutskottsgruppen önskar Jan-Erik Wikström\r\nen framgångsrik verksamhet som landshövding i\r\nUppsala.</pre><pre>Anf. 118  JAN-ERIK WIKSTRÖM (fp):</pre><pre>Herr talman! Med talmannens tillåtelse ber jag att\r\nfå ersätta min replik till Elisabeth Fleetwood med\r\nen kram.</pre><pre>Överläggningen var härmed avslutad.</pre><pre>(Beslut fattades efter 23 §.)</pre><pre>20 §  Tilläggsbudget II till statsbudgeten för\r\nbudgetåret 1991/92</pre><pre>Föredrogs</pre><pre>kulturutskottets betänkande</pre><pre>1991/92:KrU29 Tilläggsbudget II till statsbudgeten\r\nför budgetåret 1991/92 (prop. 1991/92:125 delvis).</pre><pre>Tredje vice talmannen konstaterade att ingen talare\r\nvar anmäld.</pre><pre>(Beslut fattades efter 23 §.)</pre><pre>21 §  Kompetensinriktad vuxenutbildning\r\ngenom studieförbundet</pre><pre>Föredrogs</pre><pre>kulturutskottets betänkande</pre><pre>1991/92:KrU31 Kompetensinriktad\r\nvuxenutbildning genom studieförbund (prop.\r\n1991/92:157).</pre><pre>Tredje vice talmannen konstaterade att ingen talare\r\nvar anmäld.</pre><pre>(Beslut fattades efter 23 §.)</pre><pre>22 §  Uppskov med behandlingen av vissa\r\närenden</pre><pre>Föredrogs</pre><pre>utbildningsutskottets betänkande</pre><pre>1991/92:UbU24 Uppskov med behandlingen av\r\nvissa ärenden.</pre><pre>Tredje vice talmannen konstaterade att ingen talare\r\nvar anmäld.</pre><pre>Beslut fattades efter 23 §.)</pre><pre>23 §  Viss förstärkning av forskningsresurserna\r\nvid Sveriges lantbruksuniversitet</pre><pre>Föredrogs</pre><pre>utbildningsutskottets betänkande</pre><pre>1991/92:UbU27 Viss förstärkning av\r\nforskningsresurserna vid Sveriges\r\nlantbruksuniversitet (prop. 1991/92:150 delvis och\r\n1991/92:100 delvis).</pre><pre>Tredje vice talmannen konstaterade att ingen talare\r\nvar anmäld.</pre><pre>Beslut</pre><pre>Företogs till avgörande kulturutskottets\r\nbetänkanden 1991/92:KrU28, KrU29 och KrU31\r\nsamt utbildningsutskottets betänkanden\r\n1991/92:UbU24 och UbU27.</pre><pre>Kulturutskottets betänkande KrU28</pre><pre>Mom. 1 (alternativ till den nuvarande public\r\nservice-verksamheten inom Sveriges Radio-\r\nkoncernen)</pre><pre>Utskottets hemställan bifölls med 277 röster mot 21\r\nför reservation 1 av Anne Sörensen.</pre><pre>Mom. 2 (ny avtalsperiod m.m.)</pre><pre>Först biträddes reservation 2 av Åke Gustavsson\r\nm.fl. med 139 röster mot 22 för reservation 3 av\r\nAnne Sörensen. 138 ledamöter avstod från att\r\nrösta.</pre><pre>Härefter bifölls utskottets hemställan med 169\r\nröster mot 130 för reservation 2 av Åke Gustavsson\r\nm.fl. 1 ledamot avstod från att rösta.</pre><pre>Mom. 7 (svenskproducerade program och program\r\noch musik av svenska artister)</pre><pre>Utskottets hemställan bifölls med 289 röster mot 11\r\nför meningsyttringen av Elisabeth Persson i\r\nmotsvarande del.</pre><pre>Mom. 24 (separata nyhetsredaktioner i Sveriges\r\nTelevisions kanaler)</pre><pre>Utskottets hemställan bifölls med 170 röster mot\r\n129 för reservation 7 av Åke Gustavsson m.fl.</pre><pre>Mom. 33 (public service-företagens struktur)</pre><pre>Utskottets hemställan bifölls med 180 röster mot\r\n120 för reservation 8 av Åke Gustavsson.</pre><pre>Mom. 34 (distriktsbaserad produktion)</pre><pre>Utskottets hemställan bifölls med 169 röster mot\r\n128 för reservation 9 av Åke Gustavsson m.fl.</pre><pre></pre><pre>Mom. 35 (TV 2:s lokalisering)</pre><pre>Utskottets hemställan bifölls med 287 röster mot 12\r\nför utskottets hemställan med den ändring däri som\r\nföranleddes av bifall till motion Kr269 av Johan\r\nLönnroth m.fl.</pre><pre>Mom. 37 (inrättande av ett publikråd)</pre><pre>Utskottets hemställan bifölls med 155 röster mot\r\n143 för reservation 10 av Jan-Erik Wikström m.fl.</pre><pre>Mom. 38 (ägande av företagen inom den nuvarande\r\nSveriges Radio-koncernen)</pre><pre>Utskottets hemställan bifölls med 169 röster mot\r\n125 för reservation 11 av Åke Gustavsson m.fl. 4\r\nledamöter avstod från att rösta.</pre><pre>Övriga moment</pre><pre>Utskottets hemställan bifölls.</pre><pre>Kulturutskottets betänkande KrU29</pre><pre>Utskottets hemställan bifölls.</pre><pre>Kulturutskottets betänkande KrU31</pre><pre>Utskottets hemställan bifölls.</pre><pre>Utbildningsutskottets betänkande UbU24</pre><pre>Utskottets hemställan bifölls.</pre><pre>Utbildningsutskottets betänkande UbU27</pre><pre>Utskottets hemställan bifölls.</pre><pre>Beslut om samlad votering</pre><pre>Beträffande de på föredragningslistan återstående\r\närendena, trafikutskottets betänkande TU22 samt\r\njordbruksutskottets betänkanden JoU22, JoU23\r\noch JoU25, beslöt kammaren på förslag av tredje\r\nvice talmannen medge att de fick företas till\r\navgörande i ett sammanhang sedan debatten i dessa\r\närenden avslutats.</pre><pre>24 §  Trafikpolitikens inriktning</pre><pre>Föredrogs</pre><pre>trafikutskottets betänkande</pre><pre>1991/92:TU22 Trafikpolitikens inriktning (prop.\r\n1991/92:100 delvis).</pre><pre>Anf. 119  BENGT HURTIG (v):</pre><pre>Herr talman! Det är enligt vårt partis mening två\r\nideologiska huvudlinjer som hittills präglat den\r\ntrafikpolitiska praktiken.</pre><pre>Enligt den ena linjen föredrar man att följa det som\r\npå kort sikt är marknadens krav, och som präglas\r\nav ett resursslöseri och av en överslätande attityd\r\ntill miljöförstöring. Den här sortens trafikpolitik\r\nunderblåses givetvis av den storindustri som tjänar\r\npengar på att sälja diesel, bensin, asfalt och lastbilar\r\noch på att bygga vägar.</pre><pre>Vi kan i vårt land konstatera att riksdagen år 1988\r\nställde upp mål för trafikpolitiken som innebär krav\r\npå miljöhänsyn, hushållning med naturresurser och\r\nregional balans. Samtidigt kan vi konstatera att det\r\ni den praktiska tillämpningen är mycket svårt att nå\r\ndessa mål.</pre><pre>Infrastrukturpropositionen i fjol var en satsning\r\nsom var starkt inriktad på storstadsområdena och\r\npå förbindelserna mellan dessa. Kravet på regional\r\nbalans sköts då åt sidan. Bedömningar av\r\nmijökonsekvenser och användning av\r\nnaturresurser hamnar t.ex. fortfarande i vägverkets\r\nhantering vid sidan av de samhällsekonomiska\r\nbedömningar som ligger till grund för planeringen.</pre><pre>Riksdagens revisorer säger i sin rapport att det är\r\nväsentligt att underlag för prövning enligt olika\r\nlagar som naturresurslagen, naturvårdslagen,\r\nmiljöskyddslagen samt plan-  och bygglagen tas\r\nfram parallellt med övrigt underlag vid\r\ninvesteringsplanering.</pre><pre>Vårt parti har i motion T22 föreslagit ett särskilt\r\ntillkännagivande om att sådant underlag skall tas\r\nfram. När sådana påpekanden behöver göras,\r\nförstår man att eftersläpningen gentemot\r\nriksdagens fastlagda målsättningar är omfattande.\r\nNaturligtvis beror detta på att krav från andra\r\nintressenter än riksdagen har lättare att slå igenom\r\näven hos vägverket vid dess planering. Marknadens\r\nkrav styr ofta över politiken.</pre><pre>Den andra linjen i trafikpolitiken präglas av\r\ninställningen att man måste sträva mot ett mer\r\nciviliserat samhälle, med större samhällsekonomisk\r\noch miljömässig realism. Marknaden måste alltså\r\ntämjas av politiska beslut på grund av den fysiska\r\nverklighet som omger oss.</pre><pre>Glädjande nog skriver riksdagens revisorer:\r\n''Enligt modern välfärdsteori finns det viktiga\r\nundantag då marknadens prismekanism inte ger\r\nden effektivaste fördelningen av samhällets\r\nresurser. Ett undantag är när det uppstår monopol\r\noch oligopol. Ett annat undantag gäller kollektiva\r\nvaror som inte kan åsättas ett pris eller säljas på en\r\nmarknad. Ett tredje undantag gäller de situationer\r\ndå marknadens prismekanism inte avspeglar de\r\ntotala samhällseffekterna av produktion.''</pre><pre>När produktionen av en vara leder till\r\nmiljöförstöring, krävs det ingripanden för att\r\nkorrigera marknaden, skriver revisorerna.\r\nRevisorerna kommer även fram till att det av flera\r\nandra skäl behövs statligt ansvar för\r\ninfrastrukturen. Detta leder till kravet att\r\nriksdagens och regeringens inflytande över\r\ninvesteringsplaneringen måste stärkas, skriver\r\nutskottet i betänkandet.</pre><pre>I en tid, då många tycks tro att marknaden kan lösa\r\nalla mänsklighetens problem, är det här ett nyttigt\r\nställningstagande. Det är bra att utskottet är enigt i\r\ndet här avseendet.</pre><pre>Vänsterpartiet anser att miljömålet för trafiken\r\nmåste preciseras så att det blir ett entydigt krav att\r\ntrafiksektorn skall inordnas i det som brukar kallas\r\nett bärkraftigt samhälle. Detta krav är den första\r\npunkten i hemställan i motion T218.</pre><pre>Vid förra riksmötet bedömde regeringen i\r\nmiljöpropositionen att miljöeffekterna av den\r\nsvenska trafiken skulle vara undanröjda år 2010.\r\nMan tänkte då mest på luftföroreningar. Man måste\r\nemellertid resa frågan hur detta skall förverkligas.</pre><pre>Kväveoxiden skulle enligt riksdagens beslut år 1985\r\nminska med 30 % mellan åren 1980 och 1995. År\r\n1988 ansåg riksdagen att det skulle utredas hur man\r\ntill år 2000 skulle kunna minska dessa utsläpp med\r\n50 %. Särskilt i södra Sverige har försurningen nu\r\ngått så långt att detta krav är mycket rimligt.\r\nTroligtvis har dock kväveutsläppen inte minskat alls\r\nsedan mitten på 80-talet, främst på grund av\r\ntrafikökningen.</pre><pre>År 1988 ställde sig riksdagen bakom kravet på att\r\nkoldioxidutsläppen inte skulle öka fram till år 2000.\r\nPå grund av trafikökningen har med all sannolikhet\r\nkoldioxidutsläppen i verkligheten ökat sedan dess.</pre><pre>Det visar att det om de höga målsättningarna skall\r\nkunna bli verklighet fordras att kraftfulla metoder\r\noch långsiktig planering används, för att, där det är\r\nfysiskt möjligt, styra över trafiken till spårbundna\r\nsystem och miljövänliga sjötransporter.\r\nNaturligtvis är satsningar på nya miljöriktiga\r\nbränslen och elbilar också viktiga.</pre><pre>Vänsterpartiet föreslår i motion T222 att\r\nforsknings- och utredningsinsatser skall göras i\r\nsyfte att finna metoder för hur vi i framtiden skall\r\nkunna stimulera till en minskad användning av\r\nperson- och godstransporter. Det kan inte för all\r\nframtid vara givet att en tillväxt på ett visst antal\r\nprocent skall medföra en trafikökning på det\r\ndubbla antalet procent. Det är en ohållbar och på\r\nlång sikt orimlig situation.</pre><pre>Även om vi kan ha olika meningar om både\r\ninriktning och volym på infrastrukturinvesteringar,\r\när vi överens om att de har stor betydelse för\r\nsamhällsbygget.</pre><pre>När det gäller finansieringen tror jag också de flesta\r\ninser att den i huvudsak måste vara kollektiv. Olika\r\ntyper av skatter måste tyvärr användas. Det känns\r\ngivetvis obehagligt för många. Men frågan är vilka\r\nrealistiska alternativ som finns. Vänsterpartiet har\r\ni motion T222 utvecklat förslaget om regionala\r\ninfrastrukturorgan, som skulle få rätt att ta\r\nmarkavgifter som motsvarar den värdestegring som\r\nblir en följd av samhälleliga investeringar. Detta\r\nskulle kunna bli en av många finansieringskällor.\r\nKravet på en utredning borde kunna ges regeringen\r\ntill känna.</pre><pre>I fjol framhöll Vänsterpartiet att de s.k.\r\nstorstadsöverenskommelserna var starkt negativa\r\nnär det gäller boendemiljö, naturmiljö och på sikt\r\näven skulle kunna innebära starkt negativa\r\nekonomiska konsekvenser både för samhälle och\r\nför individer. Vänsterpartiet ansåg att\r\ninvesteringsmedlen i sin helhet borde gå till\r\nkollektivtrafiken. Vi vidhåller denna uppfattning\r\noch stöder därför syftet med centermotionerna\r\nT203 och T226.</pre><pre>Jag yrkar bifall till meningsyttringen avseende\r\nmom. 1 och 5.</pre><pre>Anf. 120  ELVING ANDERSSON (c):</pre><pre>Herr talman! I 1988 års trafikpolitiska beslut lade\r\nriksdagen fast ett övergripande mål för\r\ntrafikpolitiken. Målet formulerades på följande\r\nsätt: Trafikpolitiken skall leda till att erbjuda\r\nmedborgarna och näringslivet i landets olika delar\r\nen tillfredsställande, säker och miljöanpassad\r\ntrafikförsörjning till lägsta möjliga\r\nsamhällsekonomiska kostnader.</pre><pre>Dessutom lades fem olika delmål om tillgänglighet,\r\neffektivitet, säkerhet, god miljö och regional balans\r\nfast.</pre><pre>Dessa målsättningar för trafikpolitiken ligger fast\r\nfortfarande.</pre><pre>Jag konstaterar också att det råder stor politisk\r\nenighet om dessa mål och den förda trafikpolitiken.\r\nDe reservationer från oppositionen som finns\r\nfogade till betänkandet handlar snarare om nyanser\r\nän om några allvarliga meningsskiljaktigheter.\r\nVissa av reservationerna vill jag dessutom betrakta\r\nsom försök att slå in redan öppna dörrar.</pre><pre>För att få ett totalt sett så effektivt transportsystem\r\nsom möjligt är det nödvändigt att undanröja vissa\r\nmonopolfunktioner och att genomföra\r\navregleringar. För vissa av affärsverken är det\r\ndessutom viktigt att dessa ges en möjlighet att agera\r\npå samma villkor som konkurrenterna. Detta kan\r\nt.ex. ske genom bolagiseringar.</pre><pre>I samband med avreglering och bolagisering av\r\ninfrastrukturverksamheten är det dock viktigt att se\r\ntill att möjligheterna att fullfölja viktiga\r\növergripande samhällsmål för social service,\r\nregional balans och god miljö inte försämras.</pre><pre>Satsningar på infrastruktursektorn är strategiska\r\nsatsningar inför framtiden. Genom att vi skapar bra\r\nkommunikationer för svenskt näringsliv förbättras\r\nföretagens möjligheter att konkurrera på\r\nEuropamarknaden. Att i den rådande\r\nlågkonjunkturen göra kraftfulla insatser är en klok\r\npolitik. Dels blir det billigare. Man får fler mil\r\njärnväg eller väg för samma investeringskostnad\r\njämfört med för ett par år sedan. Dels skapar det\r\nsysselsättning inom den viktiga bygg- och\r\nanläggningsbranschen. Genom dessa investeringar\r\ni infrastrukturen står vi dessutom som nation bättre\r\nrustade att ta till vara den bättre konjunktur som vi\r\nvet kommer.</pre><pre>Denna kloka politik drivs av regeringen, och i flera\r\ns.k. sysselsättningspaket har stora satsningar gjorts\r\npå infrastrukturen. Nu senast i regeringens\r\nkompletteringsproposition anslås 2,2 miljarder\r\nkronor ytterligare, destinerade till det mindre\r\nvägnätet.</pre><pre>För att vi skall kunna åstadkomma en bra miljö är\r\ndet viktigt att trafikpolitiken underställs kraven på\r\nen ekologisk balans och att utsläppen av olika\r\nmiljöskadliga ämnen bringas ned till en nivå som vi\r\nvet att naturen långsiktigt tål. Eftersom just\r\ntrafiksektorn är den största enskilda utsläppskällan\r\nav vissa luftföroreningar, är därför en\r\nmiljöanpassning av trafiken av strategisk betydelse\r\nför hela miljöpolitiken.</pre><pre>För att komma till rätta med detta krävs bl.a.\r\nkraftfulla satsningar på kollektivtrafik och den\r\nspårburna trafiken. Det är naturligtvis viktigt att\r\nockså vidta olika åtgärder för att minska utsläppen\r\nfrån bilar, bussar och lastbilar. I regeringens\r\nproposition redovisas en del åtgärder som är på\r\ngång. Man redovisar bl.a. att utsläppen av\r\nkväveoxider, kolväten, kolmonoxid, partiklar och\r\nandra cancerframkallande ämnen skall minskas\r\nbl.a. genom fortsatt sänkta gränsvärden. På sikt bör\r\nde fossila bränslena ersätts med miljövänliga\r\nalternativ. Riksdagen har bl.a. redan fattat beslut\r\nom att slopa skatten på etanol, då den används som\r\nrent bränsle. Detta är ett viktigt första steg för att\r\nminska trafikens utsläpp i luften.</pre><pre>''Hela Sverige skall leva'' är ett centralt mål för\r\nregeringens regionalpolitik. Det slås fast redan i\r\nregeringsförklaringen från oktober. Även på detta\r\nområde är just trafikpolitiken en central del för att\r\nuppnå målsättningen.</pre><pre>Trafikutskottet och riksdagen har flera gånger\r\nunder riksmötet understrukit detta. I\r\nvägbetänkandet, telebetänkandet,\r\npostbetänkandet och luftfartsbetänkandet slås de\r\nregionala målen fast. Vi har också varit överens om\r\natt när det gäller vägar och järnvägar skall en större\r\ndel av de ordinarie medlen gå till vissa regionalt\r\nutsatta områden, eftersom det särskilda\r\ninfrastrukturanslaget på 20 miljarder kronor går till\r\nvissa utpekade stråk i framför allt södra Sverige.\r\nVidare föreslås i kompletteringspropositionen att\r\n2,2 miljarder kronor skall satsas för\r\nunderhållsåtgärder på vägar och järnvägar och för\r\nreinvesteringar i främst mindre objekt på\r\nlänsvägarna och vissa järnvägar.</pre><pre>Just underhållsinsatserna på vägar och järnvägar är\r\nmycket viktiga. Det räcker inte att öka\r\nnybyggnadsanslagen, utan vi måste också slå vakt\r\nom redan gjorda investeringar genom ett bra\r\nunderhållsarbete. Vi har därför från majoritetens\r\nsida accepterat att de medel som frigörs genom de\r\nbesparingar som kan göras till följd av lägre\r\ninvesteringskostnader, vilket i sin tur beror på\r\nlågkonjunkturen, på anslaget L1, dvs. det speciella\r\ninfrastrukturanslaget, får användas för just\r\nunderhållsåtgärder.</pre><pre>Herr talman! I betänkandet understryker utskottet\r\nockså sjöfartens centrala betydelse för vårt\r\ntransportnät. Inte minst ur miljö- och\r\nenergisynpunkt är sjötransporter mycket\r\nförmånliga. Den samordnade\r\ninvesteringsplanering som vi efterlyst och efterlyser\r\nfrån utskottets sida kommer förhoppningsvis att\r\nleda till en effektivare samverkan mellan olika\r\ntransportslag. Då kommer sjöfartens roll att\r\nstärkas ytterligare.</pre><pre>I detta utskottsbetänkande behandlar vi också en\r\nrapport från riksdagens revisorer, som bl.a. tar upp\r\nriksdagens inflytande över\r\ninvesteringsplaneringen. Revisorerna konstaterar\r\nbl.a. att de trafikpolitiska målen är så sammansatta\r\natt de leder till att politiska avvägningar måste\r\ngöras mellan olika delmål. Dessa avvägningar har\r\nhittills till stor utsträckning överlåtits till de olika\r\ntrafikverken, vilket är otillfredsställande enligt\r\nriksdagens revisorer. Vi delar denna uppfattning\r\noch gör ett tillkännagivande till regeringen, där vi\r\nbegär förslag på en planeringsmodell som stärker\r\nriksdagens och regeringens inflytande över\r\ninvesteringsplaneringen på infrastrukturområdet.</pre><pre>Revisorerna tar också upp en annan intressant och\r\nviktig aspekt rörande vissa konstitutionella frågor\r\ninför en bolagisering av vissa statliga verk. Man\r\nberör bl.a. hur frågor om insyn och offentlighet\r\nskall lösas i samband med bolagisering.\r\nRevisorerna föreslår en parlamentarisk utredning\r\nav dessa frågor. Det är viktigt att problemen belyses\r\nallsidigt. Nu har emellertid regeringen låtit\r\nmeddela att en särskild expertgrupp, bestående av\r\nrättscheferna i vissa departement, får utreda dessa\r\nfrågor. Från majoritetens sida tycker vi att detta är\r\nen tillfredsställande ordning. Vi kommer att få\r\nfrågorna väl belysta, även det inte sker exakt på det\r\nvis som riksdagens revisorer har förespråkat. En\r\nstor fördel är att vi kommer att spara tid. Vi kan gå\r\nsnabbare fram med den viktiga omstruktureringen.\r\nDärför har vi från utskottsmajoriteten nöjt oss med\r\ndenna handläggningsordning.</pre><pre>Herr talman! Avslutningsvis yrkar jag bifall till\r\ntrafikutskottes hemställan och samtidigt avslag på\r\nsamtliga reservationer och särskilda\r\nmeningsyttringar.</pre><pre>Anf. 121  BENGT HURTIG (v) replik:</pre><pre>Herr talman! Elving Andersson talade naturligtvis\r\nväl om miljöproblemen. Trots allt står vi inför stora\r\nsvårigheter, om vi skall kunna uppnå de mål som\r\nhar satts upp.</pre><pre>Inom EG har det publicerats en expertrapport,\r\nenligt vilken lastbilstrafiken inom EG kommer att\r\nöka med 30--50% under de närmaste 20 åren, eller\r\nfram till år 2010. EG:s kommissionär, van Miert,\r\nspår att ökningen blir 50 %. Han säger också att\r\nt.o.m. svaveldioxitutsläppen, som vi i vårt land\r\nhoppas kunna få under kontroll, kommer att öka\r\ntill följd av detta med 8--9 %, och att\r\nkväveoxidutsläppen kommer att öka med 12--14\r\n%.</pre><pre>Det är klart att när Sveriges trafikpolitik integreras\r\nmed den gemensamma marknadens kommer vi att\r\nutsättas för trycket att föra ungefär samma\r\ntrafikpolitik. Vi kan ju varken stoppa utländska\r\nlångtradare vid gränsen eller reglera den trafiken\r\ngenom avtal.</pre><pre>I mitt anförande påpekade jag att man inte har\r\nkunnat uppnå de mål som tidigare har uppställts när\r\ndet gäller t.ex. kväveutsläpp och koldioxidutsläpp.\r\nJag skulle vilja fråga Elving Andersson: Hur skall\r\ndetta konkret gå till på den relativt korta tid som\r\nstår till buds? I dessa sammanhang är inte 20 år\r\nnågon lång tid. Vilka kraftfulla åtgärder kan vi\r\negentligen förvänta oss från regeringen och från de\r\npartier som har majoritet i detta parlament?</pre><pre>Vidare är jag något förundrad över att Centern,\r\nsom har drivit kravet att storstadsförhandlingarna\r\nskulle omprövas och att det skulle bli en annan typ\r\nav trafiklösning, tydligen har övergett den linjen.\r\nDet är litet beklagligt, eftersom Vänsterpartiet och\r\nCentern tidigare har kunnat arbeta i samma\r\nriktning.</pre><pre>Anf. 122  ELVING ANDERSSON\r\n(c)replik:</pre><pre>Herr talman! De frågor som Bengt Hurtig tar upp\r\nkring trafikens miljöproblem är allvarliga. Jag\r\ninstämmer i Bengt Hurtigs beskrivning över hur\r\nproblembilden ser ut, vilket vi tvärs över alla\r\npartier ganska länge har varit överens om.</pre><pre>Bengt Hurtig redovisade vissa prognoser och\r\nuttalanden från EG-håll om lastbilstrafiken och\r\nannat. Det är också andra utvecklingslinjer på gång\r\ninom EG i dag, vilka är väsentligt mer positiva.\r\nMan har ett mycket ambitiöst program när det\r\ngäller att satsa på den spårburna trafiken. Det sker\r\nbl.a. en snabb och intensiv utveckling av de s.k.\r\ninre vattenlederna, dvs. satsning på kanaltrafik.\r\nAllt detta är positivt från miljösynpunkt.</pre><pre>Det är naturligtvis viktigt att vi från svensk sida är\r\nmed och påverkar trafikpolitiken inom EG. Vi i\r\nSverige är ju ganska långt framme när det gäller\r\nmiljökrav i fråga om trafiken. Vi arbetar\r\ninternationellt för att fler stater skall ställa sig\r\nbakom våra krav och vår målsättning.</pre><pre>Tyvärr kan man inte åstadkomma några\r\ngenomgripande miljöförbättringar om Sverige\r\nensamt går i täten, utan vi måste få framför allt EG-\r\nländerna med oss. Men detta kan vi naturligtvis inte\r\nanvända som alibi för att inte göra någonting. Jag\r\ntycker att vi skall ligga vid frontlinjen, ligga längst\r\nfram när det gäller teknikutveckling och hårdare\r\nkrav, men det är också viktigt att vi får med oss de\r\növriga länderna.</pre><pre>Bengt Hurtig frågade vilka konkreta åtgärder som\r\nskall vidtas för att man skall nå upp till de fastlagda\r\nmålen om minskning av kväveoxidutsläpp,\r\nkoldioxidutsläpp och annat. Till att börja med kan\r\nman konstatera att tempot under de gångna åren\r\nhar mattats av i det här arbetet. Under den förra\r\nregeringens tid hände det egentligen ingenting. Nu\r\ngäller det att få fart på arbetet för att\r\nmålsättningarna skall kunna uppnås. Utan att exakt\r\nkunna beskriva hur det skall gå till, kan jag i alla fall\r\nsäga att vi måste arbeta efter framför allt två\r\nhandlingslinjer: dels att satsa på att utveckla den\r\nkollektiva trafiken, den spårbundna trafiken och\r\nsjöfarten, dels att satsa på reningsåtgärder vid\r\nkällan, dvs. ställa högre krav på den\r\nlandsvägsburna trafiken, på bussar och\r\nlångtradare. Dessutom måste vi kräva renare\r\nbränslen.</pre><pre>Anf. 123  BENGT HURTIG (v) replik:</pre><pre>Herr talman! Jag kan naturligtvis hålla med om\r\nmycket av det som Elving Andersson sade. Jag\r\nbeklagar att han inte fick tillfälle att utveckla sitt\r\nförsvar för den ändrade inställningen när det gäller\r\nstorstadsförhandlingarna och den typ av\r\ntrafiklösning som dessa har resulterat i. Den\r\ntröghet som nu finns i förhandlingarna borde kunna\r\ntas som intäkt för en omprövning och en rejäl\r\nsatsning på kollektivtrafiken.</pre><pre>Jag tycker mig ha sett ett svagt eller ett rent av\r\nobefintligt agerande när det gäller att utöva\r\npåtryckningar på de EG-politiker som har vettigare\r\nåsikter om trafik och miljö. Regeringen har nu fört\r\nfram tankegångar om att boggietrycket på lastbilar\r\nskall höjas ytterligare i den här anpassningsandan.\r\nAndra länder deklarerar att de avser att behålla ett\r\nlägre boggietryck. Det högre boggietrycket är till\r\nfrämst för att lastbilarna skall kunna ta sig upp för\r\ntvära branter i vissa bergsområden. Sverige\r\nbehöver därför inte införa något högre boggietryck.\r\nDessutom kommer detta att orsaka ett rätt så\r\navsevärt ökat slitage på svenska vägar. I längden\r\nkan det röra sig om en kostnad på hundratals\r\nmiljoner. Det högre boggietrycket gynnar\r\nnaturligtvis de tunga långtradartransporterna, som\r\nkommer att ta gods från den spårbundna trafiken.\r\nJag skulle gärna vilja höra vad Elving Andersson\r\nhar för kommentar till den utvecklingen.</pre><pre>Anf. 124  ELVING ANDERSSON (c)\r\nreplik:</pre><pre>Herr talman! Det rör sig naturligtvis hela tiden om\r\nväldigt svåra avvägningar. Här står intressen mot\r\nvarandra, intressen av ekonomisk karaktär och\r\nnäringslivets intressen -- t.ex. sysselsättning -- mot\r\nmiljöintressen och andra intressen. Det gäller att\r\nfinna en vettig balanspunkt. I mitt tidigare\r\nanförande försökte jag ange var balanspunkten\r\nmåste placeras.</pre><pre>Ett typiskt exempel på avvägning mellan olika mål\r\nutgör detta med maxlaster på långtradare som kör\r\npå svenska vägar.</pre><pre>Vi i trafikutskottet -- jag tror att också Bengt Hurtig\r\nvar med -- besökte skogsindustrin i bl.a. Värmland\r\noch Dalsland. Där sade man att det är billigare att\r\ntransportera björk från Sibirien till svenska\r\npappersbruk än att hugga björkarna i Bohuslän och\r\nfrakta dem upp till Karlstad. Detta visar vilka\r\ntransportkostnader som det inhemska\r\nnäringslivet -- i det här fallet skogsbruket -- drabbas\r\nav. Här blir det också fråga om en avvägning, som\r\nmånga gånger kan vara svår att göra, där olika mål\r\nstår mot varandra. Det är viktigt att ställa väsentligt\r\nhögre krav på rening av utsläppen från trafiken, på\r\nbränslenas sammansättning, på bättre avgasrening,\r\npå effektivare motorer osv. På det viset kan vi\r\nförhoppningsvis åstadkomma en bra balans, så att\r\nde olika delvis motstående målen kan tillgodoses på\r\nett i varje fall acceptabelt sätt.</pre><pre>Anf. 125  KENNETH ATTEFORS (nyd):</pre><pre>Herr talman! Vi nydemokrater tycker att den\r\ninriktning för trafikpolitiken som anges i\r\nbetänkandet TU22 är fullt acceptabel.\r\nDepartementschefen redogör klart för att vissa\r\ningångna överenskommelser skall uppfyllas snabbt.\r\nJag tänker då främst på\r\nstorstadsöverenskommelsen.</pre><pre>Jag känner också stor tillfredsställelse över att ha\r\nfått vara med om att besluta att tjänstemännens i de\r\nstatliga trafikverken makt över\r\ninfrastrukturpolitiken snart är bruten. Jag är fullt\r\nmedveten om att de flesta trafikverk har en briljant\r\ntjänstemannakår, men enligt mitt sätt att se på\r\ntjänstemännens och politikernas roll i samhället, är\r\ndet som utskottet anför om\r\ninvesteringsplaneringsfunktion -- vilket riksdagen\r\nskall ge regeringen till känna -- en klar framgång för\r\nSveriges skattebetalare, men framför allt för\r\ndemokratin. Utskottet är i denna fråga enhälligt.</pre><pre>Jag skall snart citera SJ-chefen Stig Larsson. I och\r\nmed hans uttalande skulle jag villigt förorda Stig\r\nLarsson som chef för det nya trafikverk, som vi\r\nnydemokrater så gärna vill ha. Vi har väckt en\r\nmotion i ärendet, som har nummer T21. Kraven i\r\ndenna motion blir till stora delar tillgodosedda, om\r\nvi här i kammaren ser till att regeringen följer\r\ntillkännagivandet om investeringsplaneringen.</pre><pre>Stig Larsson har sagt: ''Vad man befarar är\r\nnaturligtvis att varje verk arbetar i egen sak. Vad\r\njag efterlyser är en samordnad trafiklösning för\r\nhela landet, och den måste tas fram av mycket\r\nobjektiva personer. Var skall vi köra tåg, var\r\nnågonstans skall vi ha lastbil och flyg? Var skall vi\r\nt.ex. ha knutpunkter mellan dessa trafikslag? Man\r\nfår i detta sammanhang inte glömma flyget. Det är\r\ninte alls säkert att vi skall ha flygplatser som vi har\r\ni dag. Vi kanske i stället skall satsa litet mer på\r\nordentliga knutpunkter. Här skall vi inte glömma\r\nsjöfarten. Det är möjligt att man i vissa fall skall\r\nköra båt i stället för tåg.</pre><pre>En sådan opartisk översyn kräver dels stor\r\nkompetens, dels naturligtvis människor som inte är\r\nfärgade av något trafikslag. En sådan optimal\r\ntrafikstruktur och infrastruktur skulle vara mycket\r\nintressant att se på papper.''</pre><pre>Detta sade Stig Larsson på en offentlig hearing som\r\ntrafikutskottet arrangerade. Jag är helt övertygad\r\nom att Stig Larsson har läst Ny demokratis motion\r\ni ärendet.</pre><pre>Det är också glädjande att utskottet i betänkandet\r\ninte har ändrat uppfattning i fråga om sjöfartens\r\nbetydelse. Sjöfarten skall ingå i\r\ninvesteringsplaneringen. Det påpekade mycket\r\nriktigt Elving Andersson. Det är vi mycket\r\ntacksamma för.</pre><pre>Med anledning av att vi inte har så mycket att\r\ntillägga i betänkandet men att vi vill påpeka\r\nbetydelsen av en samordnad planeringsfunktion för\r\ninfrastrukturen, yrkar jag bifall till vår reservation\r\nnr 7 i trafikutskottets betänkande nr 22.</pre><pre>Anf. 126  ELVING ANDERSSON (c)\r\nreplik:</pre><pre>Herr talman! Jag vill bara göra en kort kommentar\r\ntill Ny demokratis och Kenneth Attefors\r\nreservation, som han yrkade bifall till. Han vill ha\r\nett gemensamt transportverk där de flesta av de\r\ntunga verken på infrastrukturens område skall slås\r\nsamman. Jag tycker att det rimmar litet dåligt med\r\nKenneth Attefors uttalande om att han tycker att\r\ndet är bra att man begränsar byråkratins och\r\nadministrationens makt över\r\ninfrastrukturplaneringen. Men samtidigt vill han\r\nskapa en gigantisk koloss, som jag är övertygad om\r\nkommer att kunna styra.</pre><pre>Det är inte på den nivån, Kenneth Attefors, som vi i\r\nmajoriteten tycker att samordningen skall ske. Den\r\nskall ske på den politiska nivån i riksdag och\r\nregering. Det är här vi skall göra avvägningar\r\nmellan de olika delmål som delvis är motstående,\r\nvilket vi pratade om tidigare. Avvägningen mellan\r\ndem är därför politisk till sin natur. Jag tror inte att\r\nvi skall skapa en gigantisk byråkrati som vi kan\r\növerlasta det här på. Det skall vi hantera på den\r\npolitiska nivån i riksdag och regering. Därför har vi\r\ninte ställt upp på Ny demokratis motion i den här\r\ndelen.</pre><pre>Anf. 127  KENNETH ATTEFORS (nyd)\r\nreplik:</pre><pre>Herr talman! Jag har hört dessa varningens ord\r\näven från vår vice ordförande Rolf Clarkson om det\r\ngigantiska verket. Det är inte meningen att det skall\r\nbli ett gigantiskt verk. Sjöfartsverket skall t.ex. inte\r\nbehöva ha sina prickar och bojar i Borlänge.\r\nTanken är mera att planeringsfunktionerna skall\r\nvara samordnade. Det är så man skall tolka vår\r\nmotion. Jag kan väl erkänna öppet att jag har\r\nplankat litet från motioner från Centerpartiet,\r\nFolkpartiet och Socialdemokraterna, som går ut på\r\nungefär samma sak. Detta var nog svaret på Elving\r\nAnderssons fråga.</pre><pre>Anf. 128  ELVING ANDERSSON (c)\r\nreplik:</pre><pre>Herr talman! När man inte har några egna idéer\r\nutan knycker litet här och var och försöker göra en\r\nmix av det är det inte alltid slutresultatet blir så\r\nlyckat. Ett sådant resultat ser vi här.</pre><pre>Kenneth Attefors säger nu i sin replik att det inte är\r\nmeningen att man skall slå samman verken utan att\r\ndet skall röra sig om en planeringsfunktion. Men i\r\nKenneth Attefors reservation till utskottet står\r\nordagrant: ''Framför allt bör vägverket, banverket\r\noch sjöfartsverket slås samman.'' Jag kan inte tolka\r\ndet på något annat sätt än att Kenneth Attefors\r\nmenar att man skall slå samman dessa verk. Då får\r\nman en gigantisk koloss, som jag tror att det kan bli\r\nsvårt att styra politiskt.</pre><pre>Anf. 129  KENNETH ATTEFORS (nyd)\r\nreplik:</pre><pre>Herr talman! Jag tror inte alls att det kommer att bli\r\nen sådan koloss. Vi vill att planeringsfunktionerna\r\nskall slås samman. Det kommer att bekräftas i\r\nsnabbprotokollet.</pre><pre>Det är lite pinsamt för Elving Anderssons\r\npartikamrater att han undervärderar deras\r\nmotioner. Jag har tidigare sagt att vi kom in i denna\r\nkammare därför att vi inte skulle vara ett\r\nblockparti. Vi läser faktiskt motionerna från\r\nCenterpartiet, Folkpartiet, Vänsterpartiet och\r\nSocialdemokraterna. Vi tar det bästa av allt. Vad är\r\ndet för fel med det?</pre><pre>Anf. 130  HÅKAN STRÖMBERG (s):</pre><pre>Herr talman! År 1988 lade riksdagen fast de\r\ntrafikpolitiska riktlinjerna för 90-talet. Som Elving\r\nAndersson påpekar kan man sammanfatta detta\r\nbeslut i fem viktiga huvuduppgifter. Det är också\r\nriktigt att man i stort sett var överens om de\r\ntrafikpolitiska besluten. Det fanns emellertid\r\nreservationer med olika innehåll från de tre\r\nborgerliga partier som representerade riksdagen.\r\nDet gällde ökade satsningar på trafikmiljön, ökade\r\nsatsningar på storstäderna och glesbygden, större\r\nanslag för infrastruktur m.m. De borgerliga\r\nreservationerna gav emellertid en mycket splittrad\r\nbild. När man nu får propositionen från regeringen\r\nfinner man egentligen samma splittring. Man kan\r\nnästan säga att man i dag saknar huvuduppgifterna\r\nnär det gäller trafikpolitiken. Man saknar den\r\nlångsiktiga utvecklingen, en bättre regional balans\r\noch utveckling av infrastrukturens utbyggnad. Det\r\när nu man skall handla från regeringens sida i stället\r\nför att enbart formulera sig i vackra fraser. Elving\r\nAndersson faller också in i detta mönster och talar\r\nom vilka oerhörda satsningar som görs på\r\ntrafikpolitikens område. Men man fullföljer inte\r\nens de satsningar som man fattade beslut om år\r\n1988. Nu i lågkonjunkturen när arbetskraft och\r\nmaskiner inte används skulle man behöva göra\r\nintensiva satsningar. Nu skulle man kunna\r\nstimulera kommunerna att lösa sina trafikpolitiska\r\nknutar i stället för att dra in miljardbelopp från\r\nkommunerna.</pre><pre>Detta som jag nu pekar på är inget som vi\r\nsocialdemokrater är ensamma om att tycka. Det\r\nframkom mycket klart och tydligt vid en hearing\r\nsom utskottet anordnade i samband med att vi\r\nbehandlade propositionen och avlämnade\r\nmotioner. Det framkom också att det projekt som\r\nvi socialdemokrater vill tidigarelägga beträffande\r\ninfrastruktursatsningar för att skapa sysselsättning\r\när så långt planerade att de skulle kunna sättas i\r\ngång praktiskt taget genast.</pre><pre>Det har aviserats associationsformer för\r\naffärsverken. Här har utskottet delvis gett\r\nregeringen till känna vad revisorerna anser.\r\nInflytandet över investeringsplaneringen bör\r\nstärkas. Revisorerna säger också att besluten om\r\neventuellt ändrade associationsformer för\r\naffärsverken måste grundas på parlamentariska\r\növerväganden. Det är viktigt att det tas ett\r\nparlamentariskt ansvar i konstitutionella frågor. Vi\r\nsocialdemokrater anser i likhet med riksdagens\r\nrevisorer att det inte är tillräckligt att dessa frågor\r\navgörs enbart av en av regeringen tillsatt\r\nexpertgrupp.</pre><pre>Herr talman! Vår avvikande uppfattning gentemot\r\nbetänkandet redovisar vi i våra sex reservationer.\r\nSkulle det visa sig att riksdagen avslår reservation\r\nnr 1, har jag inte för avsikt att yrka bifall till alla\r\nreservationer. Jag nöjer mig i så fall i första hand\r\nmed att yrka bifall till reservationerna 1, 4 och 6.</pre><pre>Anf. 131  ELVING ANDERSSON (c):</pre><pre>Herr talman! Håkan Strömbergs inlägg vittnar om\r\nvad jag sade inledningsvis, nämligen att det inte\r\nfinns särskilt stora skillnader mellan majoritetens\r\noch oppositionens åsikter. Det är snarare fråga om\r\nnyansskillnader.</pre><pre>Låt mig återigen konstatera -- vilket vi har gjort när\r\nvi har diskuterat andra betänkanden om\r\ntrafikpolitik här i kammaren -- att det ibland är\r\nmycket nyttigt att byta majoritet. Det tror jag har\r\nvarit särskilt nyttigt för socialdemokraterna att nu\r\nhamna i opposition. Nu har de helt plötsligt hittat\r\npengar att satsa på infrastrukturen. Man har fått\r\nspenderbyxorna på. Om man hade haft litet grand\r\nav den här positiva inställningen under tidigare år,\r\nhade vi inte fått en sådan våldsam eftersläpning på\r\ninvesteringarna som vi har dragit på oss under hela\r\n80-talet. Det har konsekvent satsats för litet\r\nresurser. Nu satsas resurser. Det satsas mer resurser\r\nän vad det har gjort under något år tidigare, i alla\r\nfall under någorlunda historiskt överblickbar tid.\r\nDet satsas nu på infrastrukturen, på byggandet av\r\njärnvägar och vägar. Det satsas också på det mindre\r\nvägnätet. Det är fråga om en rejäl satsning och\r\nuppräkning av anslagstilldelningarna, om man\r\nlägger samman de ordinarie anslagen och de anslag\r\nsom satsas via olika sysselsättningspaket i\r\nkompletteringspropositionen.</pre><pre></pre><pre>Jag tycker vidare att det är bra att\r\nsocialdemokraterna har ambitionen att det skall\r\nsatsas ändå mer. Vi har ju egentligen tvärs över alla\r\npartigränser den uppfattningen att det totalt sett\r\nbehövs mer resurser för infrastrukturen. Vi får väl\r\nhjälpas åt att efter hand finna mer pengar.</pre><pre>Håkan Strömberg tar bl.a. med anledning av en\r\nrapport från riksdagens revisorer upp de\r\nkonstitutionella frågorna inför en bolagisering av\r\nvissa verk. Han säger att det är viktigt att vi tar ett\r\nparlamentariskt ansvar för detta. Ja, det är\r\nsjälvklart att vi skall ta ett parlamentariskt ansvar.\r\nVad det handlar om i socialdemokraternas\r\nreservation är hur utredningsarbetet skall bedrivas.\r\nVi har accepterat, bl.a. för att vinna tid, att det skall\r\ntillsättas en expertgrupp, men dennas resultat skall\r\nnaturligtvis föreläggas oss i riksdagen. Det är vi som\r\nskall ta ställning till de förslag som man där\r\nkommer fram till. Självklart skall vi ta det fulla\r\nparlamentariska ansvaret för de här frågorna.</pre><pre>Anf. 132  HÅKAN STRÖMBERG (s):</pre><pre>Fru talman! För att ta upp det sista först vill jag säga\r\natt riksdagens revisorer har påpekat att det inte\r\nräcker med en expertgrupp, utan att det bör vara en\r\nparlamentarisk grupp som ser på de här frågorna.</pre><pre>Vidare återkommer jag till att skillnaden emellan\r\nutskottsmajoritetens förslag och de reservationer\r\ndär vi anmäler avvikande mening är en skillnad\r\nmellan allmänna fraser och ett konkret handlande.\r\nMan talar i vackra fraser om att man behöver göra\r\nsatsningar och om att man skall sälja ut vägsträckor\r\ntill privata finansiärer, vilket man tror är en lösning,\r\nmen man anger inte hur och inte heller i vilket\r\ntempo.</pre><pre>Det framkom klart och tydligt på den hearing som\r\nvi genomförde att det är nu som satsningar borde\r\ngöras. Då säger Elving Andersson att\r\nsocialdemokraterna nu har hittat pengar. Ja, vi\r\nföljer en gammal princip: det är i en lågkonjunktur\r\nsom man skall investera, för då får man bästa\r\nmöjliga utbyte av de satsningar som man gör.</pre><pre>Elving Andersson talar om eftersläpning. Ja, vi\r\nhade ett gigantiskt budgetunderskott, som vi sakta\r\nmen säkert knaprade ned till en budget i balans,\r\näven om det frestade på. Nu i lågkonjunkturen kan\r\nman göra satsningar. Det visar sig att många anbud\r\nkan ligga upp till 30 % lägre än under\r\növerhettningstiden.</pre><pre>Anf. 133  ELVING ANDERSSON (c):</pre><pre>Fru talman! Håkan Strömberg säger att\r\nmajoritetsskrivningen i betänkandet mest\r\ninnehåller fraser och inte så mycket konkret. Men\r\ndet är fråga om just en sådan typ av betänkande.\r\nDet handlar om principer för framtiden på\r\ninfrastrukturområdet, för planering och satsningar\r\ni framtiden. De konkreta insatserna i form av\r\nanslag till olika områden har vi behandlat tidigare.\r\nDet som vi nu har lagt fram är ett\r\nprincipbetänkande.</pre><pre>Jag håller med Håkan Strömberg om att det är nu i\r\nen lågkonjunktur som vi bör göra extra satsningar\r\npå investeringar i infrastrukturen, och det är också\r\ndet som sker. Regeringen har lagt fram ett antal\r\nförslag i de olika sysselsättningspaketen och i\r\nkompletteringspropositionen, och vi har följt upp\r\ndem här i riksdagen, bl.a. just av den anledning\r\nsom Håkan Strömberg pekar på, att vi kan bygga\r\nbilligare i dag tack vare konjunktursituationen.\r\nSamtidigt skapar vi sysselsättning i en viktig\r\nbransch. Om vi har en bättre infrastruktur står vi\r\nockså bättre rustade när konjunkturen vänder och\r\nkan ta till vara den högkonjunktur som då kommer.</pre><pre>Anf. 134  HÅKAN STRÖMBERG (s):</pre><pre>Fru talman! De nya satsningar som Elving\r\nAndersson menade att regeringen gör i\r\nkompletteringspropositionen är inte några nya\r\nsatsningar, utan bara ett fullföljande av de förslag\r\nsom den socialdemokratiska regeringen lade fram\r\nför riksdagen för beslut. Vi har i våra reservationer\r\npekat på det arbete som vi har lagt ned på att\r\nförsöka hitta objekt vars planering är så långt\r\nframskriden att de skulle kunna sättas i gång\r\ngenast.</pre><pre>Vi pekar på att man skulle kunna förbilliga\r\nverksamheten genom att utnyttja den konkurrens\r\nom jobben som nu råder. Det finns personer som är\r\narbetslösa och entreprenadmaskiner som står stilla.\r\nDet är en sådan satsning som vi saknar i\r\nregeringsförslaget och också i utskottsmajoritetens\r\nskrivning. Man har alltså inte följt den\r\nsocialdemokratiska linjen i de delar där vi har en\r\nannan uppfattning. Det är viktiga satsningar som vi\r\nvill få genomförda. De skulle kunna skapa bättre\r\nsysselsättning men självfallet i förlängningen också\r\nen förbättrad trafikmiljö, en ökad framkomlighet\r\noch en förstärkt infrastruktur för framtiden.</pre><pre>Anf. 135  ELVING ANDERSSON (c):</pre><pre>Fru talman! Jag tycker att Håkan Strömbergs\r\nargumentering inte är riktigt logisk på alla punkter.\r\nFörst anklagar han den nuvarande majoriteten för\r\natt sakna visioner och för att inte göra några\r\nsatsningar. Allt är egentligen bara elände. I nästa\r\nandetag säger han att det enda som den nya\r\nregeringen gör är att fullfölja den gamla\r\nregeringens redan genomförda politik.</pre><pre>Den kritik som Håkan Strömberg riktar mot oss\r\nfaller då tillbaka på den förra regeringen. Om inte,\r\när det något som haltar i resonemanget.</pre><pre>Låt mig bara konstatera, fru talman, att det för\r\nnästa budgetår, 1992/93, totalt satsas på\r\ninvesteringar i vår infrastruktur nästan dubbelt så\r\nmycket pengar som under det innevarande\r\nbudgetåret. Den jämförelsen talar sitt tydliga\r\nspråk: det sker nu rejäla satsningar på\r\ninfrastrukturen från den nuvarande regeringens\r\noch den nuvarande riksdagsmajoritetens sida.</pre><pre>Anf. 136  HÅKAN STRÖMBERG (s):</pre><pre>Fru talman! De nya satsningar som Elving\r\nAndersson menar att regeringen nu kommer med\r\nhar jag saknat och efterlyst. Det har faktiskt hänt\r\nen hel del sedan 1988, då det trafikpolitiska beslutet\r\ntogs. Bl.a. diskuterade man Europafrågorna. Det\r\nborde ha kunnat vara betydligt mer av\r\nframtidsvisioner och framtidsmöjligheter på det\r\ntrafikpolitiska området än vad man nu presenterar.\r\nDet är därför som vi i vår reservation pekar på att\r\ndet saknas framtidsvisioner när det gäller miljön,\r\ninfrastrukturen och även trafikpolitiken i dess\r\nhelhet.</pre><pre>Anf. 137  ELVING ANDERSSON (c):</pre><pre>Fru talman! Låt mig konstatera att man i den\r\nsocialdemokratiska reservationen nr 1 i och för sig\r\nframför den kritik som Håkan Strömberg nu ger\r\nuttryck för. Man tycker att det saknas visioner, men\r\nman presenterar inte själv några visioner eller ideér.</pre><pre>Som jag konstaterade inledningsvis gäller\r\nfortfarande de mål för trafikpolitiken som lades fast\r\n1988. Det har inte gjorts några större\r\nomprövningar. Det förs diskussioner om hur de\r\nskall uppfyllas, i vilken takt osv., men målen från\r\n1988 års trafikpolitiska beslut ligger fast.</pre><pre>Såvitt jag förstår framförs det inte heller från\r\nsocialdemokraterna några andra tankegångar. I\r\nvarje fall presenteras inga sådana i någon\r\nreservation vid det här betänkandet.</pre><pre>Överläggningen var härmed avslutad.</pre><pre>(Beslut fattades efter 27 §.)</pre><pre>Anf. 138  TALMANNEN:</pre><pre>Jag får meddela att anslag om kvällsplenum nu har\r\nsatts upp. Som tidigare meddelats kommer det att\r\nföretas voteringar under kvällen.</pre><pre>25 §  Tilläggsbudget II till statsbudgeten för\r\nbudgetåret 1991/92</pre><pre>Föredrogs</pre><pre>jordbruksutskottets betänkande</pre><pre>1991/92:JoU22 Tilläggsbudget II till statsbudgeten\r\nför budgetåret 1991/92 (prop. 1991/92:125 delvis).</pre><pre>Talmannen konstaterade att ingen talare var\r\nanmäld.</pre><pre>(Beslut fattades efter 27 §.)</pre><pre>26 §  Uppskov med behandlingen av vissa\r\närenden</pre><pre>Föredrogs</pre><pre>jordbruksutskottets betänkande</pre><pre>1991/92:JoU23 Uppskov med behandlingen av\r\nvissa ärenden.</pre><pre>Talmannen konstaterade att ingen talare var\r\nanmäld.</pre><pre>(Beslut fattades efter 27 §.)</pre><pre>27 §  Exportfinansiering</pre><pre>Föredrogs</pre><pre>jordbruksutskottets betänkande</pre><pre>1991/92:JoU25 Exportfinansiering.</pre><pre>Anf. 139  ROLF L. NILSON (v):</pre><pre>Fru talman! Jag vill först säga att min anmälda\r\ntalartid är för mycket tilltagen. Jag kommer att bli\r\nbetydligt mera kortfattad än vad som framgår av\r\ntalarlistan.</pre><pre>Detta ärende är delvis redan debatterat en gång.\r\nDet är en liten men viktig detalj från ett tidigare\r\nbetänkande som skall avgöras i dag. Jag vill\r\ndeklarera att vänsterpartiet står fast vid 1990 års\r\nlivsmedelspolitiska beslut. Det var en kompromiss,\r\nen uppgörelse som kom till stånd efter ingående\r\ndiskussioner mellan samtliga partier utom\r\nmiljöpartiet i den dåvarande riksdagen.</pre><pre>Grundtanken är att det svenska jordbruket skall\r\nfungera på litet sikt på samma sätt som vilken\r\nannan näringsgren som helst. Detta skall resultera\r\ni ett mera konkurrenskraftigt jordbruk och i lägre\r\npriser för konsumenterna med bibehållen god\r\nkvalitet och med hänsynstagande till\r\nlandskapsvärden.</pre><pre>Inriktningen utgör en successiv avveckling av olika\r\ntyper av stöd till jordbruket. Jag vill betona att det\r\nvar detta som samtliga partier utom miljöpartiet var\r\növerens om och som jag hoppas att samtliga partier\r\ni dag också är överens om, dvs. dels att de skall\r\ngenomföras, dels att detta är rätt väg att ställa om\r\ndet svenska jordbruket för att göra det mer\r\nkonkurrenskraftigt i den förändrade\r\nmarknadssituation som kommer att uppstå med ett\r\nsvenskt medlemskap i EG och med betydligt större\r\noch fria marknader med mer konkurrens.</pre><pre>Förutsättningarna har förändrats, kanske inte till\r\ndet bättre, för genomförande av beslutet. När\r\nbeslutet fattades räknade man inte med\r\nstilleståndet i GATT-förhandlingarna, då orsakat\r\nfrämst av motsättningen mellan EG och USA om\r\nlivsmedels- och jordbrukspolitiken. Det var inte\r\nheller väntat eller förutsatt att Sverige skulle\r\nansöka om medlemskap i EG eller den europeiska\r\nunionen. Trots detta är det enligt vår uppfattning\r\ninte motiverat att Sverige vänder helt om på\r\nklacken och uppger den inställning som är själva\r\nprincipen för det livsmedelspolitiska beslutet,\r\nnämligen att framför allt exportstödet skall\r\navvecklas. Nu återkommer utskottsmajoriteten\r\nmed ett förslag som intill förväxling liknar det som\r\ntogs upp för en kort tid sedan.</pre><pre>Vänsterpartiet anser att det vore en bra och klok\r\nmarkering från utskottsmajoritetens sida att avstå\r\nhelt och hållet från ett tillkännagivande och nöja sig\r\nmed de åtgärder som redan är vidtagna för att följa\r\nutvecklingen och anpassningen av den svenska\r\njordbrukspolitiken gentemot EG, dvs. att den\r\nomställningskommission som är tillsatt får göra sitt\r\narbete och de bedömningar av åtgärder som den är\r\ntillsatt att göra.</pre><pre>Fru talman! Med detta inlägg vill jag yrka avslag på\r\nutskottets hemställan och bifall till\r\nmeningsyttringen av Annika Åhnberg, som\r\nsamtidigt är ett bifallsyrkande till den\r\nsocialdemokratiska reservationen.</pre><pre>Anf. 140  BENGT ROSÉN (fp):</pre><pre>Fru talman! När jag den 23 maj i år medverkade vid\r\nett lantbrukarmöte i Lövånger i Västerbotten fick\r\njag ett fotografi från en deltagare. Det var taget vid\r\nen utfrågning om partiernas jordbrukspolitik våren\r\n1990 och föreställde en panel bestående av Sven\r\nEric Lorentzon, Moderaterna, Karl Erik Olsson,\r\nCenterpartiet, Hans Gustafsson,\r\nSocialdemokraterna, Annika Åhnberg,\r\nVänsterpartiet och av mig, Bengt Rosén, som\r\nföreträdare för Folkpartiet.</pre><pre>Fotografiet väckte varma känslor hos mig. Det var\r\ndenna kvintett politiker som under några intensiva\r\nvårmånader klarade av att förhandla partierna\r\nsamman i en ny livsmedelspolitik.</pre><pre>Som första land i Europa beslutade Sverige att\r\nföreta en inhemsk avreglering och\r\nmarknadsanpassning. Att detta lyckades i ett land\r\nmed stor partisplittring berodde bl.a. på att frågan\r\npå grund av olika omständigheter var mogen.\r\nFolkpartiet hade alltsedan det urvattnade\r\nlivsmedelspolitiska beslutet fattades våren 1985 i\r\npartimotioner krävt att en ny utredning skulle\r\ntillsättas med uppgift att lägga fram förslag om\r\navreglering och marknadsanpassning av\r\njordbruket.</pre><pre>Socialdemokraterna yrkade varje år avslag. Men\r\nefter valet 1988 tänkte partiet om. Då hade de\r\nnegativa effekterna av industriländernas\r\njordbrukspolitik uppmärksammats såväl inom\r\nFAO som inom GATT och OECD. Nu tillsattes\r\nden livsmedelspolitiska arbetsgruppen, som\r\nbanade väg för den nya politiken. Det bör också\r\npåpekas att en förändring skedde inom LRF när\r\nBO Dockered blev ordförande, som underlättade\r\ndet hela. Tidigare hade LRF -- för att uttrycka det\r\nlitet tillspetsat -- hävdat att konsumenterna var till\r\nför bönderna.</pre><pre>Bönderna skulle vara obetagna att producera till\r\nstatligt fastlagda priser, och det som\r\nkonsumenterna inte förmådde konsumera skulle de\r\ni egenskap av skattebetalare ta avsättningsansvar\r\nför på världsmarknaden. I det livsmedelspolitiska\r\nbeslutet slogs det fast att det är endast det som\r\nkonsumenterna efterfrågar som bönderna skall få\r\nbetalt för. Bönderna är alltså till för konsumenterna\r\noch inte tvärt om. Detta har en konstruktiv\r\nbondeledare, med hjälp av det s.k. spårbytet, fått\r\nLRF att acceptera. Av avgörande betydelse för\r\n1990 års beslut var dock att nämnda\r\npartiföreträdare hade respekt och förtroende för\r\nvarandra och en vilja att komma överens.</pre><pre>Dessa inledande två år har i stort förflutit väl. Men\r\nnya partier och nya politiker skapar nu med hjälp\r\nav massmedia stor uppståndelse kring små\r\nuppföljningsfrågor.</pre><pre>I mer än 14 dagar har massmedia ägnat sig åt ett\r\nproblem vi inte kunde lösa 1990. Svenska bönder\r\nhar fått ett beting att uppfylla att med oförändrad\r\nimport skapa balans mellan produktion och\r\nkonsumtion i landet inom fem år. För att snabbt\r\neliminera överskotten avvecklades omgående\r\nallmänna exportsubventioner. Kvar blev vissa\r\növergångssystem under avtrappning.</pre><pre>Det är dock inte alldeles enkelt att skapa balans på\r\nlivsmedelsmarknaden. Utöver att efterfrågan från\r\nkonsumenterna inte är känd vid varje tidpunkt har\r\nvår Herre genom väderlek, djurhälsa m.m. stort\r\ninflytande på produktionsresultatet. Därför\r\nuppstår underskott vid vissa tidpunkter och år och\r\növerskott vid andra. Under en tidsrymd av några år\r\njämnar dessa ut varandra. Underskotten täcks av\r\nökad import. Men vi kunde 1990 inte konstruera\r\nnågot system där just dessa importavgifter kunde\r\nreserveras och användas för att lyfta ut\r\nmotsvarande överskott på världsmarknaden. Det\r\nberodde på att konkurrensutredningen då arbetade\r\nmed förslag till en ny konkurrenslagstiftning.</pre><pre>Det olösta problemet har bl.a. lett till att vi nu\r\nimporterar 30 % av vårt nötkött, vilket i sin tur\r\nleder till färre arbetstillfällen och mindre behov av\r\nåker- och betesmark för foderproduktion. Vår\r\njordbruksmark, som uppgår till 9 % av landets yta,\r\nhåller på att förbuskas i större omfattning än\r\nnödvändigt. Som jämförelse kan nämnas att\r\njordbruksmarken inom EG genomsnittligt uppgår\r\ntill mer än 50 % av ländernas ytor.</pre><pre>Den nya konkurrenslagstiftningen ger inte den\r\nmöjlighet vi skisserade 1990 att klara behovet med\r\nhjälp av branschvisa säljbolag. I samband med\r\nförhandlingar med Ny demokrati om den senaste\r\njordbrukspropositionen ställdes krav om två s.k.\r\ntillkännagivanden till regeringen. Ett gällde skärpt\r\nlagstiftning för att öka konkurrensen mellan\r\nlivsmedelsföretag. Ett gällde att regeringen snarast\r\ntill riksdagen bör återkomma med förslag till en\r\nlösning av det problem vi fick lämna 1990, dvs. ett\r\nsystem för att klara export och import på grund av\r\nårsmåns- och säsongsvariationer.</pre><pre>Detta modesta förslag har åstadkommit närmast\r\nhysteriska reaktioner. Det började med att kds\r\nrepresentant i jordbruksutskottet, Dan Ericsson i\r\nKolmården, så snart utskottsbetänkandet var\r\njusterat, i kds tidning basunerade ut att nu hade kds\r\nåstadkommit kursändring i svensk\r\njordbrukspolitik. Allmänna exportsubventioner\r\nskulle nu vara på väg tillbaka.</pre><pre>Detta felaktiga påstående fick helt naturligt\r\nkonsumentberedningens ordförande Sven Erik\r\nNyberg att reagera. I Konsumentekot den 13 maj\r\npåtalade han att ett återinförande av allmänna\r\nexportsubventioner skulle kosta skattebetalarna\r\nminst 2 miljarder kronor per år. I kammardebatten\r\nsamma dag begärde jag med anledning av den\r\ntolkning som Dan Ericsson i Kolmården gjort av\r\nutskottstexten, att denna del skulle återförvisas till\r\nutskottet för förnyad behandling.</pre><pre>När texten preciserats och ett nytt\r\nutskottsbetänkande var justerat var det dags för\r\nnästa utspel, denna gång genom\r\njordbruksutskottets ordförande Göran Persson. I\r\nolika artiklar och uttalanden har han hävdat att\r\nförslaget strider mot 1990 års beslut, att det\r\nkommer att höja livsmedelspriserna, öka\r\nintensiteten och därmed leda till ökade överskott\r\noch miljöbelastning. Detta är fullständigt orimliga\r\npåståenden.</pre><pre>I betänkandet hänvisas till texten i 1990 års beslut,\r\ndär det slås fast att den aktuella frågan får lösas när\r\nden nya konkurrenslagstiftningen är klar.\r\nDessutom sägs i det nya betänkandet att\r\nregeringens förslag skall rymmas inom 1990 års\r\nbeslut.</pre><pre>Genom att importen nu har ökat har\r\ninförselavgifterna ökat från ca 800 milj.kr per år till\r\ndrygt 1 miljard. Denna ökning kommer att minska\r\nom vi får ett system där export på grund av\r\nårsmåns- och säsongsvariationer är möjlig. Någon\r\npåverkan på livsmedelspriser, intensitet och miljö\r\nhar inte förslaget.</pre><pre>För att understryka den ringaktning som Göran\r\nPersson har för politiker som har haft eller har\r\nanknytning till jordbruksnäringen passade han\r\näven på att meddela att det sitter för många sådana\r\ni jordbruksutskottet och att utskottet omgående\r\nborde avskaffas.</pre><pre>Den senare frågan var uppe till debatt förra året.\r\nDå ansåg en majoritet att så länge omställningen\r\npågår och EG-förhandlingar står på tur, behöver\r\nvi -- liksom EG-länderna -- ha kvar ett särskilt\r\njordbruksutskott. På sikt är nog alla överens om att\r\ndet skall gå upp i näringsutskottet.</pre><pre>När Göran Persson hade valts till ordförande i\r\njordbruksutskottet påtalade han i en intervju i\r\nDagens Nyheter den 8 november 1991 att det fanns\r\nsärintressen i utskottet i form av bönder och en f.d.\r\nspannmålshandlare; den senare är då jag. Jag skrev\r\nett vänligt brev till honom och framförde\r\nbetydelsen av att det finns sakkunskap i utskottet\r\noch efterhörde hur ett eventuellt särintresse skulle\r\nkunna leda till riksdagsbeslut.</pre><pre>Varje parti har ju sitt livsmedelspolitiska program\r\nsom läggs fast av partiernas högsta beslutande\r\norgan. Alla väsentliga frågor diskuteras i\r\nriksdagsgrupp och dess ledning, och besluten fattas\r\nhär i kammaren och inte i utskotten. Jag har\r\nfortfarande inte fått något svar på mitt brev. Men\r\nnu har Göran Persson gått ut med samma\r\nkränkande uttalanden mot oss som har anknytning\r\ntill näringen. Vi är en andra klassens ledamöter.\r\nUppenbarligen tilltror inte vår ordförande oss att\r\nkunna förhålla oss objektiva.</pre><pre>Jag har bestämt för min del att låta hans inställning\r\nfå den konsekvensen att jag inte åker med på den\r\nutskottsresa under hans ledning som är planerad i\r\nseptember till EG-länder.</pre><pre>Fru talman! Jag tycker också att detta är en fråga av\r\nsådan vikt att den borde tas upp av\r\ntalmanskonferensen, ty det är i grunden en fråga\r\nom allmänhetens tilltro till demokratin och vårt\r\nparlament. I en artikel i DN i går hävdades att det\r\när försvarspolitikers knytning till regionala\r\nintressen som avgör försvarspolitiken. Enligt min\r\nuppfattning är det påståendet lika orimligt. Vi\r\nfattar beslut i morgon i kammaren efter en debatt\r\nsom berört och engagerat alla riksdagsledamöter.\r\nDet är hög tid att riksdagens talman bemöter\r\npåståendena, innan svenska folket tar dem för att\r\nvara sanna.</pre><pre>Den osakliga debatt som vi har haft i exportfrågan\r\nhade aldrig varit möjligt om företrädare för\r\nmassmedia haft intresse och förmåga att läsa det\r\naktuella betänkandet och kritiskt granska de\r\nuttalanden som populisterna i jordbruksutskottet\r\nhar gjort. Med några få undantag har man tagit\r\nuttalandena för gott, och vi har fått en mycket\r\nsnedvriden debatt, där frågan om\r\nlivsmedelspriserna har gjorts till det centrala.</pre><pre>Jag har i en debatt som jag har haft med\r\npartikollegan Carl B. Hamilton i tidningen Nu\r\npåtalat att det är en missuppfattning att\r\nomläggningen av vår jordbrukspolitik och\r\nansträngningarna inom GATT att avveckla stöden\r\nkommer att leda till lägre konsumentpriser.</pre><pre>Vad reformerna tar sikte på är att stoppa den\r\ngalopperande prisökning på livsmedel som vi har\r\nhaft -- det har vi för svensk del för övrigt redan\r\nlyckats med -- och att framför allt avveckla\r\nlivsmedelssubventionerna. Därmed kommer\r\nvärldsmarknadspriserna att öka och återspegla\r\nfaktiska produktionskostnader. Det sänker inte\r\nkonsumentpriser, men det minskar statens utgifter\r\noch därmed utgifter för konsumenter i deras\r\negenskap av skattebetalare.</pre><pre>Jag har också framhållit att konsumenterna inte\r\nbara efterfrågar bra livsmedel till låga priser. Det\r\nfinns en stor konsumentopinion i vårt land, med\r\nAstrid Lindgren i spetsen, som har fått riksdagen\r\natt fatta beslut om en ny djurskyddslag. Att detta\r\nfördyrar vår produktion är ett förhållande som\r\naldrig tas upp när våra livsmedelspriser jämförs\r\nmed EG:s.</pre><pre>Det finns också, som Lars Drake vid\r\nLantbruksuniversitetet påvisat, en bred\r\nkonsumentopinion för att vi skall bevara vårt öppna\r\noch omväxlande landskap. Slår vi genom ensidiga\r\ngränsskyddssänkningar eller andra åtgärder undan\r\nmöjligheterna för våra bönder att producera\r\nlivsmedel, lär landskapsvården bli åtskilliga\r\nmiljarder dyrare.</pre><pre>Skattebetalarna lägger årligen över 2 miljarder\r\nkronor för att hålla parker och grönytor i våra\r\ntätorter. Skall vi gissa att landskapsvården genom\r\nkommunalanställda blir 5 miljarder dyrare än den\r\när i dag, som en sidoeffekt av\r\nlivsmedelsproduktionen.</pre><pre>Att skapa ett system för att kunna möta import på\r\ngrund av årsmåns- och säsongsvariationer vid\r\nunderskott med motsvarande export vid överskott\r\när en begränsad åtgärd, som skulle ge våra bönder\r\nmöjlighet att ligga på en något högre\r\nsjälvförsörjningsgrad och att exportera mer\r\nförädlade livsmedel.</pre><pre>Det skulle i sin tur öka de samlade inkomsterna för\r\nlandets bönder, som för 1991 enligt\r\njordbruksverkets beräkningar har sjunkit till en\r\nnivå som innebär att allt fler får svårigheter att\r\nklara ekonomin.</pre><pre>1990 var ett hyggligt år tack vare en mycket stor\r\nskörd, den största som bärgats i vårt land. Då fick\r\nlantbrukarna enligt jordbruksverket 4,65 mijarder\r\növer för eget arbete och ränta på eget kapital.\r\nUtslaget på ca 100 000 bönder blir det 47 000 kr., i\r\nvarierande grad lägre till deltidslantbrukare och\r\nhögre till de ca 30 000 heltidslantbrukare som finns\r\ni landet.</pre><pre>Enligt de beräkningar som jordbruksverket har\r\nredovisat för 1991 har motsvarande överskott\r\nsjunkit till 1,92 miljarder. Alla inser att landets\r\nbönder inte klarar sig på en genomsnittlig\r\narbetsersättning på ca 20 000 kr per år.</pre><pre>Att det livsmedelspolitiska beslutet från 1990 också\r\nrymmer en försäkran om att omställningen skall ske\r\nunder socialt acceptabla former bortser de\r\nkonsumentföreträdare från som nu anklagar\r\nborgerliga jordbrukspolitiker för att ta för stor\r\nhänsyn till producenter.</pre><pre>Som för alla andra småföretagare fordras ett\r\nrelativt stort eget kapital för att kunna driva ett\r\njordbruksföretag. Detta är ofta uppbyggt under\r\ngenerationer genom idogt arbete. Det finns inte\r\nnågon statistik ur vilken man kan utläsa hur många\r\nbönder som ligger på gränsen till obestånd. Jag har\r\nfått hjälp att göra vissa undersökningar i mitt\r\nhemlän Skaraborg. Där finns ca 10 % av landets\r\nlantbruk. Dessa undersökningar pekar på att\r\nmellan 1 000 och 2 000 lantbrukare ligger i det\r\nomedelbara riskfältet</pre><pre>Antalet lantbrukarkonkurser har fördubblats\r\nunder det senaste året, men ligger fortfarande på en\r\nlåg nivå. Det är omöjligt att förutsäga när vi\r\npasserar den osynliga gräns som ger fler än 1 000\r\nkonkurser. Om vi får en mycket torr sommar -- som\r\nmånga förutspår -- tror jag att en dålig skörd\r\nresulterar i denna situation i slutet av året.</pre><pre>Vi skall vara medvetna om att det i huvudsak är\r\nsparbanker och föreningsbanker som håller\r\njordbruket med kapital. På grund av stora förluster\r\ni andra branscher finns det många mycket nervösa\r\ndirektörer i dessa banker som nu granskar\r\nsäkerheter i jordbruksnäringen. Utvecklingen kan\r\nsnabbt gå över till att bli socialt oacceptabel, utan\r\natt vi från politiskt håll har någon möjlighet att\r\ninskrida.</pre><pre>Fru talman! För ungefär ett år sedan skrev Astrid\r\nLindgren, Marit Paulsson och Stefan Edman en\r\nartikel i DN under rubriken Kvalificerad\r\ngalenskap. De var upprörda över förslaget till\r\nensidig justering av det svenska gränsskyddet. De\r\nvarnade för de följder detta skulle få för vårt\r\nlandskap och för vårt krav på en god omsorg om\r\nvåra djur. Avslutningen känns lika aktuell i dag:\r\n''Vi uppmanar därför alla kloka i Sveriges riksdag:\r\nStå kvar vid jordbruksbeslutet från juni 1990 --\r\nbehåll gränsskyddet tills GATT uppnått\r\ngemensamma regler. Skydda jordbruket den korta\r\ntiden fram till dess Sverige blir medlem i EG!''</pre><pre>Fru talman! Jag har velat ge denna bakgrund innan\r\njag nu ansluter mig till den bedömning som\r\nregeringspartierna gjort att trots allt inte stödja\r\nhemställan i jordbruksutskottets betänkande nr 25.\r\nVi gör det mot följande bakgrund och med följande\r\nmotivering:</pre><pre>Den 21 maj, dvs. samma dag som utskottet\r\njusterade ifrågavarande betänkande träffades en\r\njordbrukspolitisk överenskommelse inom EG. Den\r\ninnebär i stort sett ett fullföljande av den sk.\r\nMacSharry-planen. Det bör förbättra\r\nmöjligheterna att slutföra förhandlingarna inom\r\nGATT om minskade exportsubventioner och sänkt\r\ngränsskydd. Det ingår i\r\nomställningskommissionens mandat att med\r\nhänsyn till dessa förändrade förutsättningar föreslå\r\nåtgärder för det svenska jordbrukets anpassning till\r\nett svenskt EG-medlemskap. Något uttalande från\r\nriksdagens sida bör inte göras i det läge som\r\nuppkommit.</pre><pre>Jag yrkar att kammaren avslår de i detta\r\nbetänkande behandlade motionsyrkandena. Detta\r\ninnebär bifall till hemställan i den\r\nsocialdemokratiska reservationen -- men endast till\r\nsjälva hemställan. Den i reservationen anförda\r\nmotiveringen kan vi inte ställa oss bakom. Med\r\nhänvisning till vad jag nyss anfört yrkar jag att\r\nriksdagen avslår reservationen såvitt gäller\r\nmotiveringen.</pre><pre>Fru talman! I praktiken innebär detta ett bifall till\r\npropositionen.</pre><pre>Anf. 141  JAN FRANSSON (s)replik:</pre><pre>Fru talman! Jag är litet förvånad över att Bengt\r\nRosén går till angrepp mot utskottets ordförande\r\nnär han känner till att denne är på resa till Rio. Han\r\nfår väl återkomma till den debatten.</pre><pre>Vi som har arbetat tillsammans med Bengt Rosén i\r\nhans egenskap av företrädare för Folkpartiet\r\nliberalerna har naturligtvis varit litet konfundrade\r\nde senaste veckorna. Bengt Rosén har tidigare\r\nhävdat frihandelstanken och även haft med tanken\r\npå konsumenterna när vi format politiken. Nu går\r\nhan till reträtt. Den turbulens som varit kring dessa\r\nfrågor de senaste veckorna går uppenbarligen mot\r\nsitt slut.</pre><pre>Det är inte bara vi socialdemokrater som varit litet\r\nfundersamma om Bengt Rosén. Han har också haft\r\npartikamrater som tidigare har uttryckt sig vara\r\nanhängare av frihandel som har undrat. Det är bra\r\natt ni gör detta. Jag vill fråga Bengt Rosén om detta\r\nskall tolkas så, att det är som vi säger i vår\r\nreservation, nämligen att inget nytt har inträffat\r\nsom inte täcks av omställningskommissionens\r\ndirektiv.</pre><pre>Den andra frågan är om Bengt Rosén fortfarande\r\nser det som ett stort värde att det råder en bred\r\npolitisk enighet kring den livsmedelspolitiska\r\nreformen. Jag har sett att jordbruksministern\r\nnyligen har uttryckt detta.</pre><pre>Jag är naturligtvis lika förvånad som Bengt Rosén\r\natt man ändå kan läsa uttalanden av kamrater till\r\nhonom i regeringskretsen och utskottet efter\r\nutskottets senaste sammanträde. De säger så här:\r\nGrunderna för 1990 års beslut om en avreglering av\r\njordbruket håller på att vittra sönder.</pre><pre>Bengt Rosén beskrev den fråga vi nu behandlar som\r\nmindre uppföljningsdetaljer. Vi anser att det är ett\r\navsteg från uppgörelsen. Det vore bra om Bengt\r\nRosén klart och entydigt deklarerade sin\r\nuppfattning om det även i fortsättningen är viktigt\r\natt bibehålla en stor och bred enighet kring\r\nreformen. För min del tror jag att det kommer att\r\nbehövas.</pre><pre>Sedan vore det intressant att litet mer konkret få\r\nreda på vad det är i den socialdemokratiska\r\nmotiveringen som Bengt Rosén inte kan ställa upp\r\npå.</pre><pre>Anf. 142  BENGT ROSÉN (fp) replik:</pre><pre>Fru talman! Jag hör litet dåligt och Jan Fransson\r\ntalar litet tyst. Därför var jag nödsakad att gå upp\r\nför att höra vad han sade.</pre><pre>Han tar först upp konsumentaspekterna. Jag vill\r\nbetona att jag har, vid varje tillfälle som vi har\r\nredovisat den livsmedelspolitiska reformen,\r\nbetonat att det ytterst är konsumentintressen som\r\ndrivit fram denna. Konsumenterna skall genom\r\nsina köp bestämma vad som produceras. Jag\r\nredovisade också i mitt anförande att bönderna är\r\ntill för konsumenterna, och inte tvärtom.</pre><pre>Sedan frågar Jan Fransson om det är något nytt som\r\nhar inträffat när vi begär ett tillkännagivande om att\r\nlösa frågan om att få ett system för utbyte av\r\nexport--import på grund av årsmåns- och\r\nsäsongsvariationer. Nej, det är en uppföljning av\r\ndet livsmedelspolitiska beslutet. Vi hänvisar till\r\ndet, och det står i betänkandet att det förslag vi\r\nbegär av regeringen skall ligga i linje med det\r\nlivsmedelspolitiska beslutet. Vad som sedan har\r\ninträffat är att vi har fått ett genombrott i EG, som\r\njag personligen inte trodde att man var mäktig. Det\r\ninnebär en omläggning i marknadsriktning. Den\r\ngår inte lika långt som vår omläggning av\r\njordbrukspolitiken i Sverige, men den går i rätt\r\nriktning.</pre><pre>Därmed har vi nu anledning att förvänta ett\r\nsnabbare genombrott inom GATT med både\r\nminskade exportsubventioner och minskade andra\r\nsubventioner. Då framstår inte detta behov som\r\nlika angeläget.</pre><pre>I det EES-avtal som Sverige har ingått, och som\r\ninte så mycket tar upp livsmedelshandeln, sägs att\r\nman skall fortsätta bilaterala förhandlingar och\r\nförsöka förhandla bort olika handelsbegränsningar.\r\nKan vi med EG nå en överenskommelse där EG\r\navstår från att subventionera all export av livsmedel\r\ntill Sverige mot att vi gör samma sak, vore det\r\nfulländat för våra konsumenter. Då skulle vi få ett\r\nstor utbyte över gränserna.</pre><pre>Jag sätter stort värde på enighet, Jan Fransson.\r\nMen tyvärr har den enigheten brutits av vår\r\nutskottsordförande, som har gått ut och sagt att det\r\nfinns ledamöter som han inte tillräknar att kunna\r\nvara objektiva.</pre><pre>Anf. 143  JAN FRANSSON (s) replik:</pre><pre>Herr talman! Vi är helt överens om, Bengt Rosén,\r\natt konsumenten måste stå i centrum i\r\nlivsmedelspolitiken. Vi har förut varit på\r\nbarrikaderna. Jag vill påminna om den överdrivna\r\ndebatt som fördes om gränsskyddet i inledningen av\r\nförra årets valrörelse. Då fanns vi på samma\r\nbarrikad, Bengt Rosén. Det visade sig ju sedan att\r\ndet var en våldsam överdrift att bönderna skulle\r\ndrabbas av den anpassning av gränskyddet som då\r\ngjordes. Detta fick jordbruksministern undersöka,\r\noch han sade i slutet av förra året att det inte fanns\r\nnågot som sade att bönderna skulle ha lidit av\r\ndenna typ av gränsskyddsjusteringar.</pre><pre>Jag har en känsla av att vi kommer att behöva\r\nvarandra även i framtiden för att hävda\r\nkonsumenternas intresse i livsmedelspolitiken. Jag\r\nhar en fråga. Vad är det konkret i vår motivering till\r\natt yrka avslag på bl.a. kds motion som gör att ni\r\ninte kan ställa upp på detta?</pre><pre>Anf. 144  BENGT ROSÉN (fp) replik:</pre><pre>Fru talman! Den konkreta orsaken till att vi inte\r\nkan ställa upp på motiveringen är att\r\nSocialdemokraterna anser att förslagen står i strid\r\nmed det livsmedelspolitiska beslutet. Det framhålls\r\ni betänkandet att vi förväntar oss ett förslag -- eller\r\nnu rättare sagt, förväntade oss -- från\r\ndepartementet och regeringen som ligger i linje\r\nmed det livsmedelspolitiska beslutet.</pre><pre>Jag håller också med om att det finns ett stort behov\r\nav en bred enighet om jordbrukspolitiken -- ett\r\nstörre behov än i andra frågor, eftersom jordbruk\r\när en så långsiktig verksamhet. Ofta förflyter det\r\nflera år från det att man startar produktionen till\r\ndess den ger avkastning. Jag tänker här t.ex. på att\r\nbygga upp en mjölkbesättning, och det är i varje fall\r\nminst ett år mellan sådd och skörd.</pre><pre>Jordbruket klarar inte de snabba omställningar som\r\nkan uppkomma om vi är oeniga och besluten fattas\r\nmed liten majoritet och när vi får olika\r\nkonstellationer i regeringen efter ett val. Detta är\r\noerhört viktigt. Jag försökte att betona detta i\r\ndebatten här i kammaren för 14 dagar sedan, och\r\njag försökte säga det i jordbruksutskottet till vår\r\nordförande. Men både Jan Fransson, om han erinar\r\nsig, och alla övriga kan betyga att jag då fick rådet,\r\natt om det var någonting som jag var missnöjd med\r\ni hans agerande, skulle vi mötas i den offentliga\r\ndebatten.</pre><pre>Jag anser precis som fru talman och tidigare\r\ntalmannen Thage G. Peterson att debatten skall\r\nföras här i kammaren, för att göra kammardebatten\r\nintressant, och inte i första hand i massmedia. Men\r\nden kan uppstå där också. Det är därför som jag i\r\ndag har tagit upp dessa synpunkter. Jag beklagar att\r\nGöran Persson inte är hemma och därmed inte\r\nkunnat delta i debatten. Men jag utgår ifrån att han\r\nkommer att ta upp den kritik som jag har riktat mot\r\nhonom och att han kommer att återkomma i\r\nmassmedia, och därifrån får vi väl fortsätta.</pre><pre>Anf. 145  INGVAR ERIKSSON (m):</pre><pre>Fru talman! Då vi här i kammaren den 13 maj\r\ndebatterade jordbruksutskottets betänkande nr 15,\r\nsom rörde vissa jordbrukspolitiska frågor, kom\r\ndebatten mycket att handla om den skrivning i\r\nbetänkandet där två motioner om\r\nexportfinansiering på jordbruksområdet\r\nbehandlades. Dagen efter företogs omröstningen,\r\noch då beslutade riksdagen att i den delen\r\nåterförvisa ärendet till utskottet. Utskottet har\r\ndärför i betänkande JoU25, som nu behandlas,\r\ntagit upp den del som återförvisats.</pre><pre>Då det gäller motionerna Jo33 yrkande 2 och Jo34\r\nangående exportstöd, hänvisas till\r\nomställningskommissionen. Så står det i\r\nbetänkandet. Utskottet konstaterar dock i\r\nbetänkandet att vid 1990 års livsmedelspolitiska\r\nbeslut, som bl.a. innebar att det med bibehållen\r\nimport skulle skapas balans mellan produktion och\r\nkonsumtion i landet, kunde frågan om ett system\r\nför utbytesexport/import med anledning av\r\nsäsongs- och årsmånsvariationer inte lösas. Detta\r\nberodde främst på att konkurrensutredningens\r\nförslag -- där frågor om konkurrens och samverkan\r\ninom livsmedelsindustrin skulle behandlas -- måste\r\navvaktas. Men även den omständigheten bidrog till\r\natt en av huvudfrågorna i det GATT-avtal som\r\nförväntades senare under året, dvs. före årsskiftet\r\n1990-1991, gällde exportstöd.</pre><pre>Som framgår i betänkandet har\r\nkonkurrensutredningens förslag resulterat i en lag\r\nom förbud mot konkurrensbegränsning i fråga om\r\njordbruksprodukter. Lagen tillåter ej sådan export\r\nvia branschvisa säljbolag, vilka vi diskuterade i\r\nsamband med det livsmedelspolitiska beslutet.\r\nNågot GATT-avtal har ännu ej kommit till stånd,\r\noch situationen har dessutom förändrats genom att\r\nSverige har sökt medlemskap i EG, där man\r\nalltjämt tillämpar ett system med allmänna\r\nexportsubventioner.</pre><pre>Omställningskommissionen har fått i uppdrag att\r\nlägga fram förslag om anpassning av den svenska\r\njordbrukspolitiken gentemot EG:s. Detta kommer\r\natt ta viss tid eftersom nu även EG är på väg att\r\nförändra sin politik i marknadsekonomisk riktning.</pre><pre>Genom att Sverige för närvarande inte har något\r\nsystem för utbytesexport/import av\r\njordbruksprodukter har självförsörjningsgraden\r\nför vissa produktionsgrenar inom\r\nanimalieproduktionen sjunkit till lägre nivå än som\r\navsågs i det livsmedelspolitiska beslutet. Det har i\r\nsin tur lett till ytterligare behov av att ställa om\r\nbetesmark och sådan åkermark som används för\r\nfodersädsproduktion, vilket framför allt drabbar\r\nmellanbygd och skogsbygd.</pre><pre>Den debatt som förts efter det att utskottet\r\nbehandlat den återförvisade delen av det tidigare\r\nbetänkandet lämnar mycket i övrigt att önska. Det\r\nhar skapats en storm i ett vattenglas. Den ambition\r\nsom utskottets majoritet haft att försöka se\r\nverkligheten och att leva upp till intentionerna i\r\n1990 års livsmedelspolitiska beslut om att följa\r\nutvecklingen av omställningen, avregleringen och\r\nanpassningen till den konkurrensen, har\r\nförvanskats. Syftet med 1990 års beslut var bl.a. att\r\natt minska överkottsproduktionen och\r\nexportförlusterna.</pre><pre>Det är i dag också viktigt att påpeka att beslutet\r\nfattades med en klar hänvisning just till pågående\r\nGATT-förhandlingar och ambitionen att skapa\r\nrättvisa och så lika förutsättningar som möjligt för\r\nsvenskt jordbruk och svensk livsmedelsindustri\r\njämfört med motsvarande näringar i omvärlden och\r\ninte minst i EG. Nu kan emellertid konstateras att\r\nytterligare faktorer kommit att påverka\r\nutvecklingen, och jag nämnde tidigare ansökan om\r\nmedlemskap i EG. Det är då också rimligt att vår\r\nlivsmedels- och jordbrukspolitik så snabbt som\r\nmöjligt kan fasas in i EG:s jordbrukspolitik.</pre><pre>Det är, som jag också nämnde, att notera att stora\r\nförändringar är på gång i EG. GATT-\r\nförhandlingarna, som syftade till att minska stöd\r\noch skydd för jordbruken i alla GATT-anslutna\r\nländer, har som sagt inte nått fram till något\r\nresultat. Det är självklart att detta skapar problem\r\nför svensk livsmedelsproduktion och de\r\nförutsättningar som man här arbetar med. Det\r\nmåste ju tas på djupaste allvar.</pre><pre>Det har också slagits fast i regeringsförklaringen\r\nfrån i höstas att omställningen av jordbruket skall\r\nfullföljas. Syftet är att Sverige vid inträdet i EG\r\nskall ha en stark och konkurrenskraftig\r\njordbruksnäring. Samma sak gäller självfallet\r\nlivsmedelsindustrin.</pre><pre>En avstämning av omställningsbeslutet skall också\r\nske med hänsyn till de förändringar som sker i EG:s\r\njordbrukspolitik. Den omställningskommission\r\nsom nu är verksam arbetar självfallet\r\nhuvudsakligen med omställningsbeslutet men\r\nockså med kommande förändringar i EG-politiken.\r\nFör att klara detta måste vi som sysslar med\r\njordbrukspolitik nogsamt följa utvecklingen och ta\r\nvårt ansvar. Det är därför vi har arbetat som vi har\r\ngjort i utskottet.</pre><pre>Situationen är för närvarande den att betydande\r\nkvantiteter livsmedel flyter in i landet, och det\r\nberor just på att EG har kvar exportsubventioner.\r\nSverige har ingen motsvarande möjlighet att lyfta\r\nut det överskott som därmed kan uppstå av den\r\nsvenska produktionen. Det är detta som\r\nkomplicerar bilden och skapar svårigheter att få till\r\nstånd den balans som vi alla var överens om skulle\r\nuppstå.</pre><pre>Det jordbruksutskottet ville göra var att ta ett\r\nsakligt ansvar för att omställnings- och\r\nanpassningsbesluten skall kunna fullföljas även\r\nmed beaktande av att GATT-förhandlingarna ej\r\nhar slutförts och att ansökan om medlemskap i EG\r\ninlämnats.</pre><pre>Utskottet har också betonat konkurrensens\r\nbetydelse i det ursprungliga betänkandet som vi\r\nhade uppe förra gången. Man talar där om skärpta\r\nkonkurrensregler och att de sänts ut på remiss. Här\r\nmåste alltså remissvaren inväntas och hänsyn tas till\r\nden praktiska utvecklingen inom\r\nlivsmedelsproduktionen, innan man tar slutlig\r\nställning.</pre><pre>Fru talman! Nu har emellertid det inträffat att EG\r\noch EG:s ministerråd enat sig om en förändring av\r\njordbrukspolitiken. Det innebär den första\r\negentliga förändringen av CAP -- EG:s\r\njordbrukspolitik -- under dess 30-åriga historia.\r\nÄven om beslutet inte innebär någon långtgående\r\navreglering av jordbrukspolitiken så utgör det ett\r\nklart avbrott från hittillsvarande filosofi.</pre><pre>Centralt i reformen är att man går in för att direkta\r\ninkomststöd delvis skall ersätta det nuvarande\r\nprisstödet som medel för att uppnå de\r\njordbrukspolitiska målen i Romfördragets artikel\r\n39. Detta gäller i första hand spannmålssektorn.</pre><pre>Fru talman! De traditionella CAP-mekanismerna --\r\ngränsskydd, interna marknadsregleringar och\r\nexportbidrag -- finns emellertid kvar, om än på en\r\nlägre nivå.</pre><pre>Förutsatt att marknadsbalansen påverkas så\r\npositivt som är antaget, kommer interventionsköp\r\noch exportsubventioner att minska i betydelse, men\r\ndet har i reformdiskussionerna aldrig varit aktuellt\r\nmed något avskaffande. EG:s gränsskydd kommer\r\nockså i fortsättningen att vara prohibitivt för de\r\ntunga produkterna, och ambitionen är snarast att\r\nminska importen av i första hand fodermedel.</pre><pre>Den nu antagna reformen ger dock på längre sikt\r\nmöjligheter för jordbrukspolitiken att utgöra en\r\nmindre belastning på EG:s budget. Under\r\növerskådlig framtid kommer dock utgifter i\r\nstorleksordningen 300 miljarder svenska kronor\r\nper år att vara nödvändiga. Att i dag uppskatta\r\nbudgetutgifterna med någon större grad av\r\nsäkerhet är ytterst vanskligt.</pre><pre>Fru talman! Det var den 21 maj, dvs. samma dag\r\nsom utskottet justerade detta betänkande, som EG\r\nträffade den nämnda överenskommelsen inom\r\njordbrukspolitiken. Därmed bör nu möjlighet\r\nuppstå att skapa öppningar för lösningar genom\r\nGATT-förhandlingarna. Då det ingår i\r\nomställningskommissionens mandat att också ta\r\nhänsyn till nu förändrade förutsättningar genom\r\nEG-överenskommelsen, har regeringspartierna\r\nbestämt sig för att ställa det yrkande som Bengt\r\nRosén föredragit. Jag vill härmed instämma i\r\nhemställan om bifall till det yrkandet.</pre><pre>(forts.)</pre><pre>Ajournering</pre><pre>Kammaren beslöt kl. 17.55 att ajournera\r\nförhandlingarna till kl. 19.00 för middagsuppehåll.</pre><pre>Återupptagna förhandlingar</pre><pre>Förhndlingarna återupptogs kl. 19.00.</pre><pre>27 §  (forts.) f415 &gt; Exportfinansiering (forts.\r\nJoU25)</pre><pre>Anf. 146  JAN FRANSSON (s) replik:</pre><pre>Herr talman! Ingvar Eriksson tyckte att debatten\r\nkring denna fråga var en storm i ett vattenglas. Det\r\när möjligt att han har rätt i att det har varit en\r\nonödig turbulens kring frågorna. Men glaset är\r\nändå ganska stort om man talar om att införa\r\nexportbidrag igen. Det handlar om åtskilliga\r\nmiljoner.</pre><pre>Jag har uppfattat Ingvar Eriksson som en god\r\nbundsförvant till jordbruksmonopolen. Han talar\r\nockså för fortsatta exportsubventioner.</pre><pre>Han menar att vi måste ha lika villkor med EG. Jag\r\nvet inte om han läst Svenska Dagbladet i dag. Där\r\ntar en företrädare för aktörerna på den svenska\r\nlivsmedelsindustrimarknaden till orda med\r\nanledning av den debatt vi haft kring\r\nexportbidragen. Det är Sören Lithell, VD i\r\nProcordia Meat  &amp;  Fast Food, som talar om\r\nsambandet som finns mellan exportbidragen och de\r\nsvenska matpriserna. Jag vet inte om Ingvar\r\nEriksson ser det här sambandet.</pre><pre>Lithell menar att det viktigaste för svenskt jordbruk\r\ninför EG-inträdet är, helt självklart, att anpassa\r\nkostnadsnivån och priserna ner till EG:s på ett\r\nplanmässigt sätt med omgående start.</pre><pre>Om så ej sker, menar Lithell, ger man jordbrukarna\r\noch industrin alldeles fel signaler och åstadkommer\r\nstor skada när en snabb och kraftig prissänkning\r\nmåste ske i anslutning till inträdet. Ett ökat\r\nexportstöd nu skulle definitivt hämma utvecklingen\r\nmot den lägre prisnivå som vi måste komma till.</pre><pre>Jag skulle vilja fråga Ingvar Eriksson om han har\r\nnågon förståelse för Lithells synpunkter. Vi vet att\r\njordbrukets monopolföretag har en helt annan\r\nmening.</pre><pre>Anf. 147  INGVAR ERIKSSON (m) replik:</pre><pre>Herr talman! När det gäller resonemanget kring\r\nkostnaderna kan jag dela Lithells uppfattning. Det\r\när uppenbarligen så att vi har högre kostnader i\r\nSverige. Men det beror definitivt inte på\r\nbasproducenterna, och i stor utsträckning beror det\r\ninte heller på livsmedelsindustrin, utan det beror på\r\natt vi har ett mycket högre kostnadsläge i Sverige.\r\nDet är därför vi också i många sammanhang har\r\narbetat för att få ned dessa kostnader.</pre><pre>När det gäller den saken har tyvärr Jan Fransson\r\noch hans partikamrater inte varit lika behjälpliga\r\nsom när det gäller synpunkter på hur man skall\r\nminska skydd och stöd för jordbruket.</pre><pre>Jag tycker det är rimligt att ha den uppfattningen\r\natt vi skall skapa så lika förutsättningar som möjligt\r\nför svenska producenter, såväl basproducenter som\r\nlivsmedelsindustri.</pre><pre>Det är dock inte detta frågan här gäller. Jag vill\r\nsända tillbaka frågan: Är Jan Fransson beredd att\r\nhjälpa till att minska kostnaderna genom\r\navgiftsminskningar och annat som drabbar\r\nproduktionen?</pre><pre>Det är alldeles uppenbart att vi inte jobbar för ett\r\nmonopol. Jag, och hela Moderata samlingspartiet,\r\njobbar för att vi skall ha ett livskraftigt jordbruk\r\noch en livskraftig livsmedelsindustri. Det är i allra\r\nhögsta grad ett konsumentintresse. Slår man ut\r\nhalva den svenska livsmedelsproduktionen skapas\r\nuppenbarligen ett stort utrymme för importörer att\r\nta ut högre pris på den svenska marknaden.</pre><pre>Att ställa till den situationen är ett äventyrligt\r\nagerande, Jan Fransson. Det är ett gemensamt\r\nintresse för jordbruket, livsmedelsindustrin och\r\nkonsumenterna att jobba för att skapa bästa möjliga\r\nförutsättningar för svensk livsmedelsproduktion\r\nföre EG-inträdet. Det är det primära i det här\r\nsammanhanget.</pre><pre>Anf. 148  JAN FRANSSON (s) replik:</pre><pre>Herr talman! När det gäller kostnadseffektiviteten,\r\nIngvar Eriksson, måste det ligga på näringen och\r\nindustrin att ta itu med dessa problem.</pre><pre>Vi vet att det är högre exportstöd i EG och högre\r\nmatpriser i Sverige. Den ekvationen går inte ihop.</pre><pre>Jag har inte påstått att Moderaterna arbetar för mer\r\nmonopol, men ni försvarar monopolen inom\r\njordbruket. I varje fall har vi alltid förundrat oss\r\növer att jordbruket är en frizon för Moderaterna\r\nsom annars är starka anhängare av\r\nmarknadsekonomi i alla sammanhang. Så har nog\r\nfler än vi uppfattat saken.</pre><pre>Anf. 149  INGVAR ERIKSSON (m) replik:</pre><pre>Herr talman! Om Jan Fransson likställer\r\njordbrukskooperationen och monopolen vill jag\r\nfaktiskt gärna få sagt att jordbrukskooperationen är\r\nen organisation där fria bönder frivilligt går\r\nsamman för att skapa så goda förutsättningar som\r\nmöjligt för sin produktion. Många små producenter\r\noch många stora producenter enar sig i dessa\r\nsammanhang. Detta har hittills, tror jag, också\r\ngagnat Sverige och svenska konsumenter, inte minst\r\ni de lägen när vi var väldigt beroende av att ha en\r\negen livsmedelsproduktion.</pre><pre>Det gäller att se till att vi också i framtiden skapar\r\nrättvisa förutsättningar för de kooperativa\r\nföretagen, lika väl som för dem som står utanför.\r\nDet är detta vi moderater vill arbeta för.</pre><pre>Jan Fransson kan konstatera att vi i betänkandet\r\nställt oss bakom att konkurrensen är primär och\r\nviktig i dessa sammanhang. Det har också\r\njordbruksutskottet lagt fast i sitt betänkande.</pre><pre>Jag är av den uppfattningen att det är väldigt viktigt\r\natt vi som sitter i jordbruksutskottet har kraften och\r\nviljan att följa upp jordbruksbeslutet, inte minst\r\nmed hänsyn till de förändringar som nu sker ute i\r\nEuropa, så att svenska producenter på områdets\r\nalla nivåer har en chans att hävda sig inför den tuffa\r\nframtid som väntar.</pre><pre>Det sker en stor effektivitetsutveckling i dag inom\r\nlivsmedelsindustrin. Då bör vi också hjälpa till att\r\nskapa möjligheterna och inte sätta käppar i hjulet.\r\nDet gäller att skapa nya möjligheter för\r\nlivsmedelsproducenter att verka i det nya klimatet.</pre><pre>I det betänkande som vi nu behandlar har vi velat\r\nfölja upp det livsmedelspolitiska beslutet på ett\r\nansvarsfullt sätt.</pre><pre>Det är bara att beklaga den bedrövliga debatt som\r\nskapats ute i media då det gäller dessa frågor. Den\r\nhar skadat saken och förvillat många som kanske\r\ninte är riktigt insatta i dessa ärenden.</pre><pre>Detta är mycket olyckligt för fortsättningen. Jag\r\nhoppas vi kan vara eniga om att se till att vi får en\r\nsund, saklig debatt i framtiden. Det skulle vara\r\nmycket välgörande.</pre><pre>Anf. 150  HARRY STAAF (kds):</pre><pre>Herr talman! Frågan om exportfinansiering var\r\nuppe för ett tag sedan i denna kammare och\r\nåterförvisades då till jordbruksutskottet. Nu har det\r\nalltså kommit ett nytt betänkande från utskottet.</pre><pre>I stort sett är det två motioner som behandlas i det\r\nnu aktuella betänkandet. Den ena motionen har\r\nväckts av mig och den andra av Centerns Birgitta\r\nCarlsson.</pre><pre>För oss i kds gäller att vi stod utanför det\r\nlivsmedelspolitiska beslut om en omställning som\r\nfattades med stor majoritet här i riksdagen 1990. Att\r\nvi stod utanför berodde dels på att vi inte satt med i\r\nriksdagen, dels -- naturligtvis -- på att vi hade en\r\nannan syn på dessa frågor.</pre><pre>Vi har följt de olika turerna när det gäller\r\nomställningsprogrammet med stort intresse.\r\nUtifrån vårt livsmedelspolitiska program menar vi\r\natt det, om vi skall ha ett bra jordbruk i det här\r\nlandet, krävs ett arealstöd.</pre><pre>Regeringsförklaringen innebär vissa öppningar på\r\nden punkten. Ingvar Eriksson har tidigare här\r\nciterat en del från regeringsförklaringen. Jag tar\r\nmig också friheten att citera något av det som sägs\r\ndär:</pre><pre>''En avstämning av omställningsbesluten sker efter\r\ndet att EG har lagt fast principerna för sin\r\nkommande jordbrukspolitik. Denna förbereds av en\r\nsärskild kommission. I detta sammanhang prövas\r\nfrågan om arealersättning som en metod att bevara\r\nöppna landskap.''</pre><pre>Omställningskommissionen är i gång, och när nu\r\nEG enats om en ny jordbrukspolitik bör\r\nkommissionen ha möjligheter att snabbt komma\r\nmed förslag som gagnar svenskt jordbruk. I EG:s\r\nriktlinjer finns arealersättningen med.</pre><pre>För oss framstår detta med arealersättningen också\r\nsom en metod och en möjlighet att stimulera ett\r\nmiljöanpassat jordbruk. Jag tror att det är på den\r\nsidan vi har en möjlighet att vinna en nischmarknad\r\ninom EG.</pre><pre>Vi i Sverige använder bekämpningsmedel och\r\nkonstgödsel i mindre utsträckning än man gör i de\r\nstora producentländerna på kontinenten.</pre><pre>På grund av vårt klimat har vi goda förutsättningar\r\nför en alternativ odling utan bekämpningsmedel och\r\nkemikalier. Vidare har vi en bättre djurskyddslag.\r\nVi i Sverige har alltså strängare djurskyddskrav än\r\nman har i EG. Även detta kan användas som en\r\nkonkurrensfördel -- inte prismässigt, men väl\r\nkvalitetsmässigt.</pre><pre>Svenska livsmedel bör alltså ha goda förutsättningar\r\natt konkurrera på EG-marknaden, om\r\nkonkurrensen får ske på lika villkor. När Sverige\r\nblir medlem i EG bör den frågan vara löst. Men\r\nunder de år som återstår fram till dess borde\r\nSverige, precis som EG nu lyfter in produkter på\r\nden svenska marknaden, kunna lyfta in sina\r\nlivsmedelsprodukter på EG-marknaden.</pre><pre>En sådan exportfinansiering bör omfatta\r\nlivsmedelsprodukter som kan förväntas ha en\r\nframtid på EG-marknaden. Exportfinansieringen\r\nnu skulle kunna användas till en introduktion av de\r\nhär produkterna på marknaden, så att de finns där\r\nnär vi får möjlighet att konkurrera på samma\r\nvillkor som andra i det framtida EG.</pre><pre>Exporthanteringen bör ske enligt de principer som\r\ngäller inom EG -- dvs. att finansieringen kopplas till\r\nbudgetmedel och införselavgifter.</pre><pre>Slutligen, herr talman, vill jag delge kammaren\r\nnågra rader i ett brev som jag har fått från en\r\nlantbrukare i Halland. Han tycker att detta med\r\nexportstöd är viktigt just nu för att kunna\r\nvidmakthålla ett miljövänligt svenskt lantbruk och\r\nen svensk livsmedelsindustri under perioden fram\r\ntill en förmodad EG-anslutning. Från min valkrets\r\nsynpunkt, Hallands län, är detta en mycket viktig\r\nfråga. Ca. 25 % av de i länet sysselsatta är nämligen\r\ndirekt eller indirekt beroende av lantbruket.</pre><pre>Anf. 151  CLAUS ZAAR (nyd):</pre><pre>Herr talman! Överenskommelser och regler i andra\r\nländer påverkar svenskt jordbruk och svenska\r\nkonsumenter. Det har flera talare här tidigare sagt.</pre><pre>EG har ju träffat en uppgörelse om en reformering\r\nav Gemenskapens jordbrukspolitik. Ändringarna\r\nberäknas innebära totalt 2 % lägre priser för\r\nkonsumenterna, vilket är mycket glädjande. I korta\r\ndrag innebär det att priserna på\r\njordbruksprodukter sänks. Jordbrukarna\r\nkompenseras med direkt stöd i form av areal- och\r\ndjurbidrag.</pre><pre>Det finns dock en rad skillnader mellan EG:s och\r\nSveriges jordbrukspolitik:</pre><pre>-- Marknadsregleringen kommer att finnas kvar, till\r\nskillnad från det avskaffande som Sverige genomför.</pre><pre>-- Avsättningsgarantin upphör inte helt inom EG. I\r\nSverige upphör den i och med det nuvarande\r\njordbruksbeslutet.</pre><pre>-- Gränsskyddet däremot är kvar såväl i EG som i\r\nSverige.</pre><pre>-- Prisregleringen blir kvar i EG, men i Sverige är\r\ndet marknaden som bestämmer priset.</pre><pre>-- Exportbidragen blir kvar i EG och anpassas till\r\nden lägre prisnivå som nu skall gälla. I Sverige\r\nplanerar man att helt ta bort exportbidragen.</pre><pre>Vi i Sverige är föregångare. Men vi bör ha klart för\r\noss att allt det här på kort sikt måste ske i form av\r\nrationaliseringar och i vissa fall t.o.m. i form av\r\nindustrinedläggningar. Ta t.ex. ostmarknaden. Det\r\nhar ju talats om flera ysterier som lägger ner sin\r\ntillverkning här i Sverige nu när billig tysk ost\r\nkonkurrerar ut våra produkter på marknaden. Att\r\ntysk ost är billig beror på att den får exportstöd ur\r\nEG:s kassa. Ungefär hälften av den tyska osten är\r\nsubventionerad.</pre><pre>Det står helt klart att finansieringen inte kan klaras\r\nav EG på det sättet under en längre period.\r\nMarknaden tål inte exportstöd i den omfattning som\r\ngäller för EG. Ändå håller EG fortfarande fast vid\r\ndetta stöd. EG befinner sig fortfarande långt ifrån\r\nden svenska frihandelstanken. Det är bara att\r\nhoppas på en förändring vid våra EES-\r\nförhandlingar, så att exportstöd och andra\r\ntransfereringar beträffande EG:s jordbrukare\r\nkommer upp i de belopp som gäller för Sverige. Det\r\nfår alltså omfattande konsekvenser för oss att 62 %\r\nav EG:s budget går till jordbruksstöd.</pre><pre>Det är viktigt att riksdagen ger\r\nomställningskommissionen fullt stöd i dess arbete\r\nmed att anpassa svenskt jordbruk och svensk\r\njordbrukspolitik så, att resultatet blir så bra som\r\nmöjligt.</pre><pre>Herr talman! Låt omställningskommissionen arbeta\r\nfram ett förslag som gagnar såväl svenska\r\njordbrukare som svenska konsumenter!</pre><pre>Anf. 152  JAN FRANSSON (s) replik:</pre><pre>Herr talman! Det var Ny demokrati som öppnade\r\nvägen för en återgång till exportstöd. Jag vet inte om\r\nman skall skratta eller gråta, eller vad man skall\r\nsäga om nydemokraternas agerande i den här\r\nfrågan. Att det har velats litet hit och dit\r\nsymboliserar kanske profilen på partiet.</pre><pre>Ny demokrati kom in i riksdagen genom det här med\r\nsänkta matpriser. När Ny demokrati tvingades välja\r\nsida var det emellertid ägandet och penningmakten\r\nsom naturligtvis fällde avgörandet. Jag hoppas att\r\nNy demokrati har lärt något av cirkusen kring\r\ndenna fråga.</pre><pre>Jag vill ställa en konkret fråga till Claus Zaar när\r\ndet gäller omställningskommissionen. Vad nytt har\r\nhänt som inte inrymdes i\r\nomställningskommissionens direktiv? Claus Zaar\r\nvar fullt medveten om att det fanns en\r\nomställningskommission och vilka direktiv\r\nkommissionen hade. Ändå har han vid två tillfällen\r\ni utskottet ställt sig bakom en beställning till\r\nregeringen av exportstöd till jordbruksmonopolen.</pre><pre>Anf. 153  CLAUS ZAAR (nyd) replik:</pre><pre>Herr talman! Det är riktigt att denna fråga har gått\r\nfram och tillbaka några gånger, herr Fransson.</pre><pre>När detta beslut fattades den 21 maj, fattades\r\nsamma dag ett beslut i EG. I pressen framstod det\r\nsom att vi hade tolkat beslutet på ett sätt och\r\nmassmedia på ett annat. I och med att vi har enats\r\nom att omställningskommissionen nu skall få\r\nförtroendet i denna fråga, är den utagerad.</pre><pre>Anf. 154  DAN ERICSSON i Kolmården\r\n(kds):</pre><pre>Herr talman! Jordbruksutskottet konstaterade i ett\r\nbetänkande som återförvisades från kammaren till\r\nutskottet att 1990 års livsmedelspolitiska beslut\r\nresulterat i en obalans mellan Sverige och de\r\nländer -- främst EG-länderna -- som alltjämt\r\ntillämpar ett system med exportsubventioner.</pre><pre>Utskottet angav då att det mot bakgrund av Sveriges\r\nansökan om medlemskap i EG, är rimligt att söka\r\nuppnå likformighet på exportområdet, särskilt med\r\ntanke på jordbruksproduktionens årsmåns-  och\r\nsäsongsvariationer. Enligt utskottet skulle\r\nregeringen snarast för riksdagen redovisa möjliga\r\nformer för en exportfinansiering. Detta var en\r\nöppen begäran som regeringen kunde handha efter\r\nbästa förmåga. Det var det yrkandet som då ställdes\r\ni kammaren. Bengt Rosén, som i övrigt gjorde en\r\nmycket bra historieskrivning av det här ärendets\r\nhantering, hade inte rätt i just den delen, utan det\r\nvar som sagt det här yrkandet som då diskuterades.</pre><pre>Verkligheten har på flera sätt sprungit förbi det\r\nlivsmedelspolitiska beslutet från år 1990. EG-\r\nmedlemskapsansökan, ej slutförda GATT-\r\nförhandlingar, diskussionen inom EG och\r\navsaknaden av möjligheten till bildandet av\r\nsärskilda exportbolag, som ej längre föreligger, är\r\nnågra exempel. Gränsskyddsförändringen som den\r\nsocialdemokratiska regeringen fick majoritet för i\r\nriksdagen år 1991 är ett annat exempel.</pre><pre>Med all respekt för den kvintett som lyckades tala\r\nsig samman år 1990 och som Bengt Rosén refererade\r\ntill -- jag tror att man verkligen vinnlade sig om att\r\nfå ett samlat beslut, som man då ansåg vara till gagn\r\nför svenskt jordbruk -- har ju verkligenheten runt\r\nomkring nu förändrats. Det är den diskussionen jag\r\nförsöker lyfta fram och påtala, och vi måste även se\r\ntill vad de här förändringarna när det gäller\r\njordbrukspolitiken i sin tur måste leda till.</pre><pre>Vad som är intressant att notera sedan vi senast\r\ndebatterade detta ämne i kammaren är bl.a.\r\njordbruksministerns uttalande om hur han ser på\r\nden framtida jordbrukspolitiken. I en intervju för\r\nnäringslivets presstjänst under rubriken ''Vi kan\r\ninte avreglera med förbundna ögon'' säger\r\nministern om 1990 års livsmedelspolitiska beslut\r\nbl.a.: Om det beslutet innebär en hårdare press på\r\ndet svenska jordbruket än vad som är fallet i EG,\r\nbör vi anpassa oss till EG:s politik även om det\r\ninnebär en avvikelse från 1990 års beslut. Med dessa\r\nministerord och med de beslut som riksdagen redan\r\nfattat avseende jordbrukspolitiken ser jag fram\r\nemot offensiva förslag från regeringens sida på det\r\njordbrukspolitiska området och då även när det\r\ngäller exportfinansieringen.</pre><pre>Anf. 155  BENGT ROSÉN (fp) replik:</pre><pre>Herr talman! Jag måste erinra Dan Ericsson i\r\nKolmården om att den finns en samsyn mellan såväl\r\nregeringspartierna och Socialdemokraterna som\r\nVänsterpartiet att de förändringar av det\r\nlivsmedelspolitiska beslutet som nu måste ske, bl.a.\r\ngenom att Sverige ett år efter fattat beslut ansökte\r\nom medlemskap i EG, skall ske genom\r\nkommissionen. Det är därför inte meningsfyllt att\r\nstå här och säga att det är så mycket som skiljer och\r\natt utvecklingen har gått ifrån det\r\nlivsmedelspolitiska beslutet, vilket vi alla är väl\r\nmedvetna om.</pre><pre>I vad gäller den delen avvaktar vi emellertid\r\nkommissionens förslag. Vi vet även att\r\nkommissionen har fått en mer konkret EG-politik\r\natt sikta in sig på, och vi är övertygade om att den\r\nkommer med förslag. Inför betänkandets\r\nbehandling förra gången var det emellertid inte den\r\ndiskussionen som vi hade, utan det var att lösa den\r\nlilla olösta fråga som kvarstod från 1990 års beslut.\r\nSom framgår av det betänkandet kunde vi inte lösa\r\nbehovet av utbytesexport och  -import på grund av\r\nårsmåns-  och säsongsvariationer.</pre><pre>När kds i sin tidning Kristdemokraten går ut och\r\nhävdar att det nu är på gång att införa allmänna\r\nexportsubventioner, har man klart misstolkat vad\r\ndet är fråga om. Det hänvisas också till uttalanden\r\nav Dan Ericsson i Kolmården i vilka han säger att\r\nkds nu har lyckats med att vända skutan. Det här är\r\nupphovet till all den turbulens som vi nu upplever,\r\noch jag måste be Dan Ericsson i Kolmården att i\r\nframtiden försöka avhålla sig från sådana här\r\nutspel, annars får vi aldrig den samsyn som vi inom\r\njordbrukspolitiken behöver.</pre><pre>Anf. 156  DAN ERICSSON i Kolmården (kds)\r\nreplik:</pre><pre>Herr talman! Samsyn, det är nog gott och väl. Det\r\nfinns emellertid alltid en gräns för när det är mer\r\nväsentligare med samsyn än att en riktig politik förs.\r\nVår strävan är att det nu skall bli en bra politik på\r\ndet jordbrukspolitiska området</pre><pre>Bengt Rosén försöker nu återigen anföra\r\ntidningsartiklar som argument för det\r\nåterförvisningsyrkande som han ställde i\r\nkammaren. Vi skall inte fortsätta den debatten.\r\nKonstateras kan emellertid att det dåvarande\r\nbetänkandet syftade till att regeringen skulle\r\nredovisa möjliga former för exportfinansiering,\r\nvilket är det väsentliga.</pre><pre>Bengt Rosén säger även att det fortfarande finns en\r\nstor samstämmighet bakom det livsmedelspolitiska\r\nbeslutet, men att processen påskyndas i och med\r\nEG-beslutet. Det är bra. Det gör att kommissionen\r\nverkligen kan börja arbeta för att komma med ett\r\nförslag utifrån vilket regeringen kan lägga fram ett\r\nförslag här i kammaren. Tack vare\r\nhändelseutvecklingen under de senaste två\r\nveckorna, sedan EG fattade sitt beslut, kan vi ställa\r\noss bakom det yrkande som Bengt Rosén framställt.</pre><pre>Anf. 157  BENGT ROSÉN (fp) replik:</pre><pre>Herr talman! Det är inte så enkelt som Dan Ericsson\r\nvill göra gällande, att det bara gäller en\r\ntidningsrubrik, en rapport i en tidning som vi inte\r\nbehöver fästa så stort avseende vid. I artikeln\r\nhänvisas till Dan Ericssons uttalande. Där framgick\r\natt kds aldrig har accepterat att vi inte skall\r\nproducera överskott i Sverige. Den bärande idén,\r\nnär vi kom överens med bred majoritet om att\r\nförändra jordbrukspolitiken i Sverige, var att vi inte\r\nskall producera annat än vad de svenska\r\nkonsumenterna efterfrågar.</pre><pre>Det är inte bara Dan Ericsson i Kolmården som varit\r\nute med detta budskap i tidningarna. Hemma i\r\nlänstidningarna i Skaraborg har Holger Gustafsson\r\nvarit ute med precis samma budskap. Så enkelt som\r\natt bara hänvisa till att tidningarna skriver vad de\r\nvill är det inte.</pre><pre>Anf. 158  DAN ERICSSON i Kolmården (kds)\r\nreplik:</pre><pre>Herr talman! Tidningarna skriver vad de vill, det är\r\nhelt uppenbart. Det finns också både radioinslag och\r\nTV-inslag, som journalisterna sedan gör\r\nbedömningar omkring. Det får vi leva med, men det\r\nskall inte vara styrande för den sakpolitiska\r\ndebatten i riksdagen och för de beslut som vi skall\r\nfatta. Underlaget måste ändå vara utskottets\r\nbetänkande.</pre><pre>Jag beklagar för andra gången nu att vi inte har\r\nlyckats hantera betänkandet så att det håller\r\nograverat, utan det har ställts ett nytt yrkande i\r\nkammaren.</pre><pre>Herr talman! Kds måste ändå få fortsätta att\r\nplädera för den jordbrukspolitik som vi har i vårt\r\nhandlingsprogram. Vi försöker hantera det så gott\r\ndet går i förhållande till de beslut som gäller. Vi vill\r\narbeta konstruktivt för att stärka det svenska\r\njordbruket. Jag tror nu att vi har bättre\r\nförutsättningar för det än tidigare. Jag hoppas att\r\nkommissionen och regeringen arbetar snabbt och\r\nkommer med förslag till riksdagen.</pre><pre>Anf. 159  JAN FRANSSON (s) replik:</pre><pre>Herr talman! Det finns naturligtvis anledning för oss\r\natt ställa frågan rakt och konkret till Dan Ericsson,\r\neftersom han tillhör ett parti som ingår i regeringen:\r\nStår kds och Dan Ericsson i Kolmården bakom den\r\nsamling kring fortsättningen av livsmedelsreformen\r\nsom tidigare talare för de borgerliga partierna har\r\nintygat? De har också sagt att de sätter ett värde i\r\natt det finns en bred enighet om att kunna fullfölja\r\nen långsiktig jordbrukspolitik.</pre><pre>Jag vet inte om mina borgerliga vänner i utskottet\r\nhåller med mig när jag påstår att Dan Ericsson i\r\ndenna fråga har visat prov på framstående etik och\r\nmoral. Han har hyllats för detta i vissa borgerliga\r\ntidningar. Men i dag framstår Dan Ericsson som\r\ndagens förlorare. Ingvar Eriksson talade om ett\r\nvattenglas som det var storm i. Det kanske just är\r\nDan Ericssons plask i glaset som Ingvar Eriksson\r\nsyftade på. Det som Dan Ericsson hade ambitionen\r\natt göra till en vante bidde en tumme. I dag bidde\r\ndet ingenting.</pre><pre>Dan Ericsson fortsätter att utanför det här huset\r\nföra en debatt. Just nu kommer han dock inte undan\r\nmina frågor med anledning av en artikel i dagens\r\nnummer av tidningen Dagen. Där säger han: Det\r\nfinns all anledning att nu se konstruktivt framåt och\r\ntillsammans slå tillbaka de angrepp som nu riktas\r\nmot svenskt jordbruk från såväl nyliberalt som\r\nsocialdemokratiskt håll. Sedan uppmanar Dan\r\nEricsson till samling.</pre><pre>Jag vill då ställa frågan: Vad menar Dan Ericsson\r\nmed sådana påståenden? Peka konkret på vad det\r\nfinns för angrepp från socialdemokratiskt håll! Jag\r\nkommer senare i mitt anförande att mycket klart slå\r\nfast att vi socialdemokrater står bakom den\r\nuppgörelse som vi i stor enighet har träffat i det här\r\nhuset, innan kds och Dan Ericsson var här. Var står\r\nkds? Vad ligger bakom dessa påståenden, som Dan\r\nEricsson naturligtvis gör för att fria till\r\nbondeväljare? Trätan mellan de borgerliga\r\npartierna och kds tänker jag inte lägga mig i, men\r\njag vill ha besked om vad det finns för fog för Dan\r\nEricssons grundlösa påståenden.</pre><pre>Anf. 160  DAN ERICSSON i Kolmården (kds)\r\nreplik:</pre><pre>Herr talman! Först deklarerar jag igen att kds står\r\nbakom regeringsförklaringens formuleringar när\r\ndet gäller jordbrukspolitiken.</pre><pre>Jan Fransson säger att det hade varit värdefullt med\r\nenighet. Det är korrekt. Jag sade i en tidigare replik\r\natt enighet har också sitt pris. Det går en gräns för\r\nnär det handlar om rätt politik eller inte. Jag tror\r\natt det kan bli en bra politik framöver, när\r\nkommissionen och regeringen har fått lägga fram\r\nsina förslag.</pre><pre>Det är uppenbart så -- det framgick också av Bengt\r\nRoséns anförande -- att det i dag är\r\nSocialdemokraterna som söker skapa motsättningar\r\ni denna fråga och använder, tillsammans med\r\nnyliberala krafter, diskussionen för att angripa\r\nsvenskt jordbruk. Så kan vi inte ha det, utan vi\r\nmåste försöka samla oss kring en jordbrukspolitik\r\nsom faktiskt är till gagn för våra svenska bönder.</pre><pre>Jan Fransson säger att vi friar till bondeväljare.\r\nNej, Jan Fransson, så enkelt är det inte. Vi försöker\r\nfå ett helhetsgrepp. När Socialdemokraterna för\r\ndebatt om sysselsättningsfrågor, regionalpolitik och\r\nannat sådant har de mycket att säga. Men\r\nsysselsättningen inom jordbruket och vad som\r\nkommer att hända i glesbygden, att vi får en\r\ndrastisk utslagning där, säger man inte ett ord om.\r\nDet är märkligt. Det vore kanske klädsamt att ändå\r\nnotera att också jordbrukspolitiken har betydelse\r\nför sysselsättningen och boendet och för glesbygden\r\ntotalt sett.</pre><pre>Anf. 161  JAN FRANSSON (s) replik:</pre><pre>Herr talman! Dan Ericssons replik talar alldeles för\r\nsig själv. Det var ett fullkomligt grundlöst\r\npåstående. Nu försöker han hänga sig på Bengt\r\nRosén. Av Bengt Roséns anförande framgick inte att\r\nhan skulle ha samma uppfattning som Dan Ericsson,\r\natt Socialdemokraterna riktar något angrepp mot\r\njordbrukspolitiken. Tvärtom kände jag att vi hade\r\nen stark samsyn i dessa frågor, inte minst i dem som\r\nhar koppling till konsumentpolitiken.</pre><pre>Jag vill instämma med Bengr Rosén och säga till Dan\r\nEricsson: Var varsam med orden i debatten i\r\nfortsättningen.</pre><pre>När det gäller livsmedelspolitiken har vi nu tagit de\r\nförsta stegen. Vi bör samtliga nu sträva efter en\r\nsamsyn för att få en bra livsmedelspolitik långsiktigt\r\nsom är till gagn för både konsumenter och Sveriges\r\nbönder. Det är min erfarenhet av några år i denna\r\nkammare.</pre><pre>Anf. 162  DAN ERICSSON i Kolmården (kds)\r\nreplik:</pre><pre>Herr talman! Återigen: Samsynen är väsentlig. Men\r\ndet finns gränser för när den är väsentligare än vad\r\ndet är för politik man är sams om.</pre><pre>Det är riktigt att jag inte varit med i riksdagen så\r\nlänge, men för den skull förbehåller jag mig rätten\r\natt ändå få föra fram vår politik och försöka driva\r\nden så gott det går.</pre><pre>Jan Fransson säger att jag skall vara varsam i\r\ndebatten. Det är kanske fler som skall vara\r\nvarsamma med orden, inte minst på\r\nsocialdemokratiskt håll med tanke på hur man för\r\nsin agitation och propaganda.</pre><pre>Jag hoppas att den här debatten, som gjort att vi\r\nändå diskuterat jordbruksfrågor, för något positivt\r\noch konstruktivt med sig för framtiden. Det är upp\r\ntill kommissionen och regeringen att nu agera.</pre><pre>Anf. 163  JAN FRANSSON (s):</pre><pre>Herr talman! Är exportsubventioner till den\r\nsvenska livsmedelsindustrin den viktigaste frågan i\r\nden fortsatta reformeringen av vår\r\nlivsmedelspolitik? Nej, det är inte så. Den som\r\nlyssnat till de senaste timmarnas debatt kan\r\nnaturligtvis få det intrycket.</pre><pre>Huvudproblemet är, som bl.a.\r\nkonsumentberedningen har framhållit, inte\r\navvecklingen av exportsubventionerna, utan det är\r\nden svenska förädlingsindustrins lägre\r\nkostnadseffektivitet och bristande orientering mot\r\nutvecklingsbara exportmarknader.</pre><pre>Jordbruksregleringen innebar att industrins\r\nviktigaste roll bestod i att ta hand om\r\nprimärproduktionens resultat. De produkter som\r\ninte kunde säljas på den inhemska marknaden fick\r\nsäljas internationellt med hjälp av\r\nexportsubventioner. Industrin kom därför att\r\ndimensioneras efter primärproduktionens storlek\r\noch inte efter den köpkraftiga efterfrågan som råder\r\npå livsmedelsmarknaden. Exportsubventionerna\r\nutnyttjades till att ordna ''rätt'' råvarumix, dvs.\r\nprimärproduktionen exporterades även i de fall där\r\ndet rådde balans mellan utbud och efterfrågan\r\ninternt på den svenska marknaden.</pre><pre>Livsmedelsindustrin var inte med och betalade\r\nexportsubventionerna. De betalades av\r\nkonsumenterna. Bönderna fick också vara med att\r\nbetala genom lägre avräkningspriser. Industrin\r\nhölls skadeslös. Man tjänade t.o.m. på hanteringen.</pre><pre>Reformbeslutet fick en rad konsekvenser. Jag skall\r\nnämna några.</pre><pre>Industrin fick problem med överkapacitet, även\r\ninom områden där man tvingats importera\r\nförädlade produkter för att tillfredsställa\r\nmarknadens behov.</pre><pre>Den nuvarande branschstrukturen är helt anpassad\r\ntill regleringens krav, dvs. den bygger på samverkan\r\nom priser och marknadsuppdelning och därigenom\r\nundviks konkurrens. Därför vänder man blicken\r\nbakåt och kräver en återupprättad reglering i stället\r\nför att vända blicken framåt och satsa på varje\r\nenskilt företags konkurrenskraft.</pre><pre>Företagen vill inte expandera till lönsamhet, utan de\r\nförsöker i stället krympa sig till lönsamhet. Det finns\r\nmånga uttalanden om detta från\r\njordbruksmonopolens företrädare.</pre><pre>Utvecklingen inom livsmedelsindustrin efter\r\nreformen har varit negativ för konsumenterna. Men\r\nden har varit mer negativ för bönderna än själva\r\nreformen.</pre><pre>Efter reformen har situationen förändrats. Nu är\r\ndet inte primärproduktionens storlek som\r\nbestämmer industrins verksamhet. Det är i stället\r\nlivsmedelsindustrin efterfrågan på råvaror, vilken\r\när direkt beroende av de köpkraftiga\r\nkonsumenternas efterfrågan, som bestämmer\r\nbondens möjlighet att få avsättning för sin\r\nproduktion till ett rimligt pris. Därför krävs det av\r\nindustrin att den satsar på produktutveckling,\r\nmarknadsföring och utveckling av varumärken. Det\r\när självklart att konsumenten har ett intresse av att\r\nlivsmedelsindustrin försöker producera\r\nefterfrågade varor av god kvalitet. Men också\r\nbönderna har i dag ett direkt intresse av att\r\nindustrin lyckas utveckla och marknadsföra de rätta\r\nprodukterna.</pre><pre>Herr talman! Det är kring dessa frågor som vi bör\r\nfokusera debatten om den fortsatta\r\nlivsmedelspolitiken, inte kring subventioner och\r\nbidrag hit eller dit.</pre><pre>Den svenska industrin förbereder sig i huvudsak\r\ngenom att krympa och satsa på att utveckla\r\nmassmarknadsprodukter med ett relativt lågt\r\nförädlingsvärde. Jag vill påstå att industrin i allt\r\nväsentligt saknar en offensiv strategi.</pre><pre>Vi bör naturligtvis ställa frågan om man kan\r\nkrympa sig till konkurrenskraft. Finns det något\r\nsom talar emot att svenska produkter med\r\nprofessionell marknadsföring skulle kunna säljas på\r\nEG-marknaden? Varför har livsmedelsindustrin\r\nsom bransch betraktad näst intill den lägsta\r\nforsknings- och utvecklingsintensiteten bland\r\nindustrins olika branscher? Varför fortsätter man\r\natt läga ned resurser på att organisera marknaden\r\ni stället för att organisera konkurrenskraft? Det är\r\nlivsmedelsindustrin som vi bör fokusera oss på när\r\nvi diskuterar en fortsättning av den\r\nlivsmedelspolitiska reformen.</pre><pre>Vem kan vara emot en konkurrenskraftig industri?\r\nVem vill försvara industriella monopol?</pre><pre>Den livsmedelspolitiska reformen bestod av tre olika\r\nsteg: det livsmedelspolitiska beslutet 1990, den nya\r\nkonkurrenslagstiftningen 1991 och anpassningen av\r\ngränsskyddet 1991. Nu kan vi dessutom lägga till ett\r\nfjärde steg: bilaterala frihandelsavtal med EG inom\r\nlivsmedelsområdet, vilket är en direkt fortsättning\r\npå EES-avtalet.</pre><pre>För socialdemokraterna betyder en offensiv\r\nlivsmedelspolitik under 1990-talet att vi måste satsa\r\nvåra krafter på att uppnå målet att konsumenterna\r\noch deras behov skall stå i centrum för politiken.</pre><pre>Herr talman! Jag yrkar bifall till den\r\nsocialdemokratiska reservationen.</pre><pre>Anf. 164  INGVAR ERIKSSON (m) replik:</pre><pre>Herr talman! Jan Fransson tog verkligen i och\r\ngjorde ett frontalangrepp på svensk\r\nlivsmedelsindustri. Han sade att man i stort sett\r\nsitter stilla och inte gör någonting inför framtiden.\r\nDet är definitivt en falsk bild av verkligheten.\r\nSvensk livsmedelsindustri, liksom jordbruket,\r\nförsöker i dag med all kraft att anpassa sig till en\r\ninternationell konkurrens. Svensk\r\nlivsmedelsindustri är emellertid beroende av att det\r\nskapas rimliga förutsättningar för att dessa\r\nsatsningar skall lyckas.</pre><pre>Jan Fransson sade att man krymper sig ur\r\nproblemet. Det är uppenbart att om man inte har\r\nförutsättningarna och de ramar som skapar\r\nmöjligheter, blir det en krympning. Var och en vet\r\nju att om produktionen och marknaden krymper, är\r\ndet inte lika enkelt att effektivisera och satsa framåt\r\nsom när en marknad öppnar sig och det skapas nya\r\nmöjligheter.</pre><pre>Vi får nu hoppas att omställningskommissionen\r\nockså kommer att ta upp dessa problem i ett vidare\r\nperspektiv. Då skapas verkligen de möjligheter som\r\nbåde Jan Fransson och vi andra är angelägna om,\r\ndvs. möjligheter till en effektiv industri med\r\nkonkurrenskraft på en större marknad.</pre><pre>Jag tycker ändå att det är litet grand övermaga av\r\nJan Fransson att på det sättet slå ner på\r\nlivsmedelsindustrin, men det gör han kanske av\r\ntaktiska skäl. Jag delar dock uppfattningen att\r\nlivsmedelsindustrin och bönderna också är\r\nberoende av en rejäl andel av hemmamarknaden. I\r\npraktiken har svensk livsmedelsindustri tidigare\r\ninte varit inriktad på exportmarknaden, utom när\r\ndet gäller vissa specialprodukter. Här är det ett\r\nnytänkande på gång. Att man tidigare inte har haft\r\nden ambitionen beror självfallet på att vår\r\nlivsmedelspolitik har varit inriktad på\r\nhemmamarknaden. Nu måste vi ta nya tag\r\nframöver. Jag hoppas verkligen att Jan Franssons\r\ninlägg inte innebär att han vill motarbeta det som\r\njag här har sagt om framtiden.</pre><pre>Anf. 165  JAN FRANSSON (s) replik:</pre><pre>Herr talman! Jag står faktiskt för påståendet att\r\nsvensk livsmedelsindustri, företrädd av\r\njordbruksmonopolen, inte har någon offensiv\r\nstrategi inför framtiden. Jag tycker att vi har fått ett\r\ntydligt bevis på detta. Vilka var de första som\r\nhyllade utskottets förslag om att återgå till en\r\nexportsubventionering? Jo, jordbruksmonopolen\r\noch LRF. Jag har tidigare citerat en annan aktör,\r\nsom inte är hänförlig till jordbrukskooperationen\r\noch som var starkt kritisk mot era förslag om att\r\nåterinföra exportsubventionerna.</pre><pre>Jag förstår mycket väl. Jag har deltagit i debatten\r\nutanför det här huset och ställt ungefär samma\r\nfrågor som jag gjorde i mitt anförande. När LRF\r\noch förädlingsindustrin ställs inför dessa frågor\r\nförsöker de naturligtvis gömma sig bakom olika\r\nvillkor. Man säger, precis som Ingvar Eriksson, att\r\nman måste ha samma villkor som industrin i EG. Då\r\nskulle det gå att sälja varor. Det här kan naturligtvis\r\ninte stämma. Olikheten består i att EG har\r\nexportstöd för vissa produkter, medan vi har\r\navskaffat stödet för lågförädlade bulkvaror.\r\nDäremot har vi fortfarande kvar systemet för\r\nförädlade varor. Problemet för industrin är att man\r\ni vårt system tar ut avgifter från industrin. Det\r\ntycker man naturligtvis inte om. Man vill ha ett\r\nsystem med exportstöd som finansieras av\r\nskattebetalarna. Det blir billigare för företaget.</pre><pre>Vi har inget emot att stödja att svensk\r\nlivsmedelsindustri vill exportera. Det finns redan i\r\ndag ett stöd. Vi var rörande överens om det i det\r\nlivsmedelspolitiska beslutet. Men det är inte så\r\njordbruksmonopolet vill ha det. De andra aktörerna\r\när starkt kritiska till era tankegångar att införa\r\ndirekta exportstöd som betalas av skattebetalare och\r\nkonsumenter. Det är detta som är skillnaden.</pre><pre>Jag fick på det sättet också ett bra bevis för det jag\r\npåstår, nämligen att jordbruksmonopolen i\r\njordbruksutskottet har en god bundsförvant i\r\nmoderaten Ingvar Eriksson.</pre><pre>Anf. 166  INGVAR ERIKSSON (m) replik:</pre><pre>Herr talman! Jan Fransson tar återigen i och talar\r\nom att jordbruksmonopolet har en god\r\nbundsförvant i mig. Jag kan en hel del om\r\njordbrukskooperationen. Men, Jan Fransson, man\r\nkan faktiskt inte kalla det för monopol i dag. Det är\r\nhård konkurrens även med företag utanför\r\njordbrukskooperationen. Som jag tidigare har\r\npåpekat har vi också slagit fast vikten av konkurrens\r\nför utvecklingen. Det står i det tidigare\r\nbetänkandet, och riksdagen har redan fattat beslut.</pre><pre>Även om vi skall välja resonemanget om olikheter är\r\ndet t.ex. ett faktum att EG har ett exportstöd när det\r\ngäller ost på 13--15 kr. per kilo. Sverige har inget\r\nsådant stöd alls. EG har ett något högre\r\nimportskydd än vad Sverige har. Var och en\r\nbegriper att konkurrensförutsättningarna inte är så\r\nstora. Det leder till att svensk livsmedelsindustri\r\nkrymper på det området. Så ser situationen ut. Det\r\när sådana saker som omställningskommissionen\r\nmåste se över.</pre><pre>Det innebär inte att vi har gjort en direkt\r\nbeställning. Vi överlämnar i dag ansvaret till\r\nkommissionen, som får se över dessa frågor för att\r\nundvika den förledande och förljugna debatt som\r\nhar skapats ute i samhället. Den leder verkligen inte\r\nfram till fakta.</pre><pre>Vi har nu en period fram till EG-inträdet. Vi borde\r\ndå gemensamt ha kraft och förmåga att\r\nåstadkomma förutsättningar för att svensk\r\nlivsmedelsproduktion, som nu är stadd i utveckling\r\ninför det nya, kan hävda sig så pass bra under\r\nmellanåren att man framgångsrikt kan fortsätta\r\nmed denna produktion i EG. Jag tror att det blir\r\ntuffa år nu. Vi måste dock försöka skapa rimliga\r\nförutsättningar. Vi har inte varit ute efter något\r\nannat. Det skall gälla samma förutsättningar både\r\nför företag i lantbrukskooperationen och företag\r\nsom står utanför.</pre><pre>Anf. 167  JAN FRANSSON (s) replik:</pre><pre>Herr talman! Vi kommer att få åtskilliga tillfällen\r\natt debattera den här frågan. Det är bra, Ingvar\r\nEriksson, att ni i dag har slagit till reträtt med den\r\nhär beställningen till regeringen. Förnuftet segrade\r\ntill slut, och ni insåg vilka signaler ni höll på att ge\r\noch som hyllades av jordbruksmonopolet. På\r\nmejerisidan har monopolet nästan 100 %, på\r\nslaktsidan 80 % osv. Ingvar Eriksson kommer i\r\ndenna kammare att få många tillfällen att redovisa\r\natt han inte bara i ord utan också i handling är\r\nberedd att medverka till att bryta de monopol som\r\nfinns i svensk livsmedelsindustri och som är till stor\r\nnackdel för de svenska konsumenterna och för\r\nmatpriserna.</pre><pre>Förste vice talmannen anmälde att Ingvar Eriksson\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 168  LENNART BRUNANDER (c):</pre><pre>Herr talman! Från Centerpartiets sida tycker vi att\r\ndet är viktigt att vi har en ordentlig\r\njordbrukspolitik, som skapar förutsättningar för ett\r\nsvenskt jordbruk som kan arbeta offensivt både i\r\nSverige och utomlands. Vi skall utnyttja den resurs\r\nvi har av åkermark till att producera livsmedel eller\r\nandra nyttigheter. Vi ser det som ett mycket stort\r\nansvar att kunna få till stånd en sådan politik. Det\r\nbeslut som vi fattade 1990 syftade till det här. Det\r\nvar därför viktigt att beslutet var enhälligt och att\r\nflera partier stod bakom det. Jag kan till Jan\r\nFransson säga att vi fortfarande tycker det. Vi\r\nhoppas att Socialdemokraterna även i opposition\r\ntycker att det är viktigt att vi är eniga. Det är en\r\nstyrka att vara eniga, inte bara när man som\r\nregeringsparti har nytta av att skapa enighet.</pre><pre>Det fördes tidigare en diskussion om vem som är till\r\nför vem -- om bonden är till för konsumenten eller\r\nom konsumenten är till för bonden. Det är\r\negentligen en ganska fruktlös debatt, eftersom vi är\r\ntill för varandra. Vi har behov av varandra i olika\r\nsammanhang. Jag tror därför att det är bättre att ha\r\ndet som utgångspunkt i det här arbetet.</pre><pre>Regeringen har tillsatt en omställningskommission\r\nmot bakgrund av det som har hänt efter det\r\njordbrukspolitiska beslutet 1990. Vi har inte fått\r\nnågot GATT-avtal, vilket förutsattes i beslutet. Vi\r\nhar ansökt om medlemskap i EG. Vi hade inte en\r\naning om att det skulle gå så snabbt när beslutet\r\nfattades. Vi har fått en konkurrenslagstiftning på\r\njordbrukspolitikens område som inte stämmer\r\növerens med det som sades i det jordbrukspolitiska\r\nbeslutet om hur en konkurrenslagstiftning skulle se\r\nut. Det gäller möjligheten att sälja säsongsmässiga\r\növerskott i gemensamma säljbolag.\r\nOmställningskommissionen har som uppgift att\r\nförsöka lösa det här på ett bra sätt.</pre><pre>Under diskussionens gång i utskottet kom frågan --\r\nutifrån motioner och andra uttalanden -- att man\r\nskulle göra en beställning till regeringen om\r\nexportbidrag eller exportstöd, eftersom EG\r\nfortfarande har sådana system. Det bygger inte på\r\natt man frångår det jordbrukspolitiska beslutet från\r\n1990. Det beslutet utgick från en ömsesidighet\r\nmellan Sverige och omvärlden -- och då EG i första\r\nhand. Den här ömsesidigheten gällde i första hand\r\nexportsubventioner. Det skrevs att om GATT inte\r\nkan nå resultat och få bort de handelssnedvridande\r\nexportsubventionerna måste Sverige se över detta så\r\natt vi får en ömsesidighet. Nu får kommissionen se\r\növer detta. Det är nog viktigt att vi tonar ner den här\r\ndebatten litet grand. Den tenderar att bli litet för\r\nsträv, och det tror jag att varken konsumenten eller\r\nproducenten av livsmedelsprodukter har nytta av.</pre><pre>Jan Fransson frågade varför vi inte kan ställa oss\r\nbakom den socialdemokratiska reservationen. Det\r\nstår i reservationen att ett utskottsinitiativ inte kan\r\ntolkas på annat sätt än att utskottets majoritet vill\r\nfrångå tidigare enhälliga beslut om avskaffande av\r\nde prisdrivande exportsubventionerna. Det är inte\r\ndetta det handlar om här. Vi kan därför inte gå med\r\npå ett sådant uttalande. Däremot kan vi med en viss\r\nförtröstan se fram emot det arbete som\r\nomställningskommissionen skall göra, och därmed\r\ngå på propositionens förslag i det här\r\nsammanhanget. Det är det förslag som Bengt Rosén\r\nhar beskrivit.</pre><pre></pre><pre>Bengt Rosén gav också en beskrivning av\r\nlantbrukarens situation i dag, och den stämmer\r\nmycket väl med verkligheten. Det är viktigt att ha\r\nden som grund för den diskussion som vi för.\r\nYtterst handlar det om att vi har tillgång till\r\nmänniskor som är villiga att och har möjlighet att\r\nsatsa på att producera livsmedel.</pre><pre>Det är, som jag sade, viktigt att vi kan behålla en\r\nbred enighet om det här, och jag utgår ifrån att det\r\nskall vara möjligt också när\r\nomställningskommissionen kommer med sina\r\nförslag.</pre><pre>Jan Fransson förde en diskussion om\r\nlivsmedelsindustrin och sade att den helt enkelt är\r\nför dålig, att dess konkurrensförmåga inte är\r\ntillräckligt bra. Men det är ju ingen nyhet. Detta\r\nhar ju den kooperativa livsmedelsindustrin själv\r\nutrett. Man har klarat ut att man är tvungen att\r\nsänka sina kostnader ganska mycket för att bli\r\nkonkurrenskraftig.</pre><pre>Det tar tid att göra detta. Man kan naturligtvis\r\nskylla på att livsmedelsindustrin har haft för liten\r\nkonkurrens och därför inte varit tillräckligt duktig.\r\nDet har säkert en betydelse i sammanhanget, men\r\nav större betydelse är att vi har krympt\r\nlivsmedelsproduktionen.</pre><pre>Anf. 169  FÖRSTE VICE TALMANNEN:</pre><pre>Jag vill meddela att den medgivna taletiden är ute.</pre><pre>Anf. 170  LENNART BRUNANDER (c):</pre><pre>Herr talman! Jag vill avsluta detta resonemang med\r\natt säga att det inte är så lätt att på en krympande\r\nmarknad skapa effektivitet utan att slå ut vissa\r\nenheter.</pre><pre>Herr talman! Jag har inget annat yrkande än det\r\nsom Bengt Rosén har framställt tidigare.</pre><pre>Anf. 171  JAN FRANSSON (s):</pre><pre>Herr talman! I sak finns det ju ingenting kvar av\r\nden här frågan efter den reträtt som de borgerliga\r\npartierna har gjort, och vi skall därför naturligtvis\r\ninte förlänga debatten. Eftersom det inte längre\r\nfinns något kvar i sak av ambitionerna att återinföra\r\nexportsubventioner till jordbruket, måste jag\r\nändock begagna tillfället att ställa en fråga till\r\nLennart Brunander. Vi har varit tillsammans under\r\nlång tid i jordbruksutskottet. Uppriktigt sagt,\r\nLennart Brunander: Var detta en gentjänst till\r\nLRF-byråkratin och dess föreningsindustri för\r\nhjälpen i valet och den vidriga affischkampanjen?</pre><pre>För oss socialdemokrater innebar det att vi tappade\r\nallt förtroende för LRF-byråkratin i Stockholm.\r\nNär det nu inte längre finns någonting kvar i sak,\r\nkan väl Lennart Brunander vara uppriktig och som\r\nen avslutning av denna debatt tala om hur det\r\negentligen var.</pre><pre>Anf. 172  LENNART BRUNANDER (c):</pre><pre>Herr talman! För att svara på frågan om det här var\r\nen gentjänst till LRF kan jag väl säga att\r\nbeträffande vad som hände före valet har vi från\r\ncenterpartiets sida egentligen ingenting att tacka\r\nLRF för. Jag kan inte se att man stöttade oss\r\nspeciellt i den situationen -- snarare var det ju\r\ntvärtom.</pre><pre>Diskussionen om exportstödet gäller jordbrukets\r\nmöjligheter att, precis som Jan Fransson var inne\r\npå tidigare, komma ut på Europamarknaden. Det\r\när inte så enkelt som Jan Fransson försökte säga\r\ntidigare, att det bara är att gå ut och sälja, om man\r\nhar en konkurrent med helt annorlunda profil.</pre><pre>Man måste med den situation som råder på\r\nvärldsmarknaden och med de förutsättningar som\r\ngäller inom EG också få ett stöd från staten i det\r\nhär sammanhanget. Man har också redan fått ett\r\nlitet stöd i form av de 60 miljoner som\r\njordbruksdepartementet har tillskjutit för att stödja\r\nexport av högförädlade livsmedel. Jag tror att det\r\när oerhört viktigt för att kunna utnyttja den\r\nkapacitet som vi har inom industrin och inom\r\njordbruket att vi kan komma ut och sälja på\r\nmarknaden. Det är orsaken till att vi arbetar med\r\ndessa frågor. Det är inte fråga om några gentjänster\r\ntill någon, utan omtanke om en näring, om Sverige\r\nsom land, om vårt landskap och om bönderna.</pre><pre>Överläggningen var härmed avslutad.</pre><pre>Beslut</pre><pre>Trafikutskottets betänkande TU22</pre><pre>Mom. 1 (trafikpolitikens mål och medel)</pre><pre>Först biträddes reservation 1 -- som ställdes mot\r\nmeningsyttringen av Bengt Hurtig i motsvarande\r\ndel -- med acklamation.</pre><pre>Härefter bifölls utskottets hemställan med 165\r\nröster mot 128 för reservation 1 av Sven-Gösta\r\nSignell m.fl. 1 ledamot avstod från att rösta.</pre><pre>Mom. 4 (påskyndande av infrastrukturprojekt)</pre><pre>Utskottets hemställan bifölls med 168 röster mot\r\n129 för reservation 4 av Sven-Gösta Signell.</pre><pre>Mom. 5 (storstadsöverenskommelserna)</pre><pre>Utskottets hemställan -- som ställdes mot\r\nmeningsyttringen av Bengt Hurtig i motsvarande\r\ndel -- bifölls med acklamation.</pre><pre>Mom. 11 (de konstitutionella förutsättningarna)</pre><pre>Utskottets hemställan bifölls med 168 röster mot\r\n129 för reservation 6 av Sven-Gösta Signell m.fl.</pre><pre>Mom. 14 (organisatoriska frågor)</pre><pre>Utskottets hemställan -- som ställdes mot\r\nreservation 7 av Kenneth Attefors -- bifölls med\r\nacklamation.</pre><pre>Övriga moment</pre><pre>Utskottets hemställan bifölls.</pre><pre>Jordbruksutskottets betänkande JoU22</pre><pre>Utskottets hemställan bifölls.</pre><pre>Jordbruksutskottets betänkande JoU23</pre><pre>Utskottets hemställan bifölls.</pre><pre>Jordbruksutskottets betänkande JoU25</pre><pre>Hemställan</pre><pre>Kammaren biföll hemställan i reservationen med\r\nacklamation.</pre><pre>Motivering</pre><pre>Vid votering genom rösträkning avgavs 169 röster\r\nför att den i reservationen anförda motiveringen för\r\navslag på motionsyrkandena inte skulle godkännas\r\nmot 128 för godkännande av den i reservationen\r\nanförda motiveringen.</pre><pre>28 §  Bordläggning</pre><pre>Anmäldes och bordlades</pre><pre>Utbildningsutskottets betänkande</pre><pre>1991/92:UbU22 Fristående skolor</pre><pre>29 §  Kammaren åtskildes kl. 20.19.</pre><pre>Förhandlingarna leddes</pre><pre>av talmannen från sammanträdets början t.o.m. 11\r\n§ anf. 35 (delvis),</pre><pre>av förste vice talmannen därefter t.o.m. voteringen\r\nkl. 13.46 anf. 80,</pre><pre>av andre vice talmannen därefter t.o.m. 19 § anf. 95\r\n(delvis),</pre><pre>av tredje vice talmannen därefter t.o.m. 24 § anf.\r\n131 (delvis),</pre><pre>av talmannen därefter t.o.m. ajourneringen kl.\r\n17.55 och</pre><pre>av förste vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}