{"dokumentstatus":{"dokument":{"hangar_id":"2387726","dok_id":"GF0967","rm":"1991/92","beteckning":"67","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"67","slutnummer":"0","datum":"1992-02-20 00:00:00","systemdatum":"2005-10-27 13:55:21","publicerad":"1992-02-20 00:00:00","titel":"Riksdagens snabbprotokoll 1991/92:67 Torsdagen den 20 februari","subtitel":null,"status":null,"htmlformat":null,"relaterat_id":null,"source":"webbnav","sourceid":"{5FABE9D6-DF2B-40CD-82B0-277639D3FBB0}","dokument_url_text":"http://data.riksdagen.se/dokument/GF0967/text","dokument_url_html":"http://data.riksdagen.se/dokument/GF0967","dokumentstatus_url_xml":"http://data.riksdagen.se/dokumentstatus/GF0967","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1991/92:67</div>\r\n<div class=\"sidhuvud_datum\">Torsdagen den 20 februari</div>\r\n<div class=\"sidhuvud_klockslag\">Kl. 12.00</div>\r\n<hr class=\"sidhuvud_linje\">\r\n<pre>Meddelande om information från regeringen</pre><pre>Anf. 1 FÖRSTE VICE TALMANNEN:</pre><pre>Såsom framgår av föredragningslistan lämnar\r\narbetsmarknadsminister Börje Hörnlund i\r\neftermiddag information om\r\narbetsmarknadspolitiska åtgärder för ungdomar.\r\nInformationen lämnas efter debatten om\r\nregeringens ekonomiska politik.</pre><pre>1 § Anmälan om kompletteringsval till\r\nkrigsdelegationen och valberedningen</pre><pre>Förste vice talmannen meddelade att moderata\r\nsamlingspartiets riksdagsgrupp på grund av\r\nuppkomna vakanser efter Görel Bohlin anmält\r\nCarl Bildt som ny ledamot i krigsdelegationen och\r\nKnut Billing som ny ledamot i valberedningen.</pre><pre>Förste vice talmannen förklarade valda till</pre><pre>ledamot i krigsdelegationen</pre><pre>Carl Bildt (m)</pre><pre>ledamot i valberedningen</pre><pre>Knut Billing (m)</pre><pre>2 § Avsägelser</pre><pre>Förste vice talmannen meddelade att Ingela Thalén\r\n(s) avsagt sig uppdraget att vara ledamot i\r\nsocialutskottet.</pre><pre>Kammaren biföll denna framställning.</pre><pre>Förste vice talmannen meddelade att Mona Sahlin\r\n(s) avsagt sig uppdraget att vara ledamot i\r\narbetsmarknadsutskottet.</pre><pre>Kammaren biföll denna framställning.</pre><pre>3 § Justering av protokoll</pre><pre>Justerades protokollet för den 14 februari.</pre><pre>Anf. 2 FÖRSTE VICE TALMANNEN:</pre><pre>Till de båda första interpellationerna finns nu\r\nanmälda sammanlagt nio extra talare.</pre><pre>Eftersom det är önskvärt att vi hinner avsluta alla\r\ninterpellationsdebatterna före de muntliga\r\nfrågorna kl. 14.30 vill jag vädja till de anmälda\r\ntalarna att såvitt möjligt koncentrera sina\r\nanföranden i debatten.</pre><pre>4 § Svar på interpellation 1991/92:89 om\r\nhemkunskapsämnet</pre><pre>Anf. 3  Statsrådet BEATRICE ASK (m):</pre><pre>Herr talman! Inga Berggren har frågat mig vilka\r\növerväganden som ligger bakom direktiven till\r\nläroplanskommittén beträffande\r\nhemkunskapsämnet.</pre><pre>Läroplanskommittén skall generellt pröva vilka\r\nämnen som bör ingå i timplanen. En sådan analys\r\nmåste bygga på en bedömning av de krav som bör\r\nställas dels utifrån skolans ansvar att förbereda\r\neleverna för rollen som samhällsmedborgare, dels\r\nutifrån skolans ansvar för att förbereda för fortsatta\r\nstudier i gymnasieskolan. Av direktiven framgår\r\nockså att denna bedömning skall ske mot bakgrund\r\nav en analys av ämnesstrukturen i ett internationellt\r\nperspektiv.</pre><pre>Enligt direktiven bör kommittén utgå från att en\r\ngaranterad undervisningstid skall anges för vissa\r\nämnen. Dessa har valts ut mot bakgrund av en\r\nanalys av de områden som, enligt min och\r\nregeringens uppfattning, måste utvecklas inom\r\ndagens skola för att möta framtidens krav. Det\r\nhandlar då dels om de krav som bl.a.\r\ninternationaliseringen ställer, dels om ambitionen\r\natt stärka ämnenas ställning.</pre><pre>Språkprogrammen skall stärkas, vilket innebär att\r\nkommittén måste avsätta tid för dessa. Valfriheten\r\nbåde för föräldrarna och eleverna skall öka.\r\nUtrymmet för intresseval bör öka i hela\r\ngrundskolan. Kommittén skall därför inom ramen\r\nför timplanen avsätta tid för både elevernas\r\npersonliga val och för den profilering den enskilda\r\nskolan väljer. Detta innebär att det är nödvändigt\r\natt kommittén överväger vilka ämnen som skall vara\r\nobligatoriska för alla, motsvarande\r\ngymnasieskolans kärnämnen, och vilka som kan\r\nerbjudas på den tid som avsätts i timplanen för\r\npersonliga val och för skolornas egen profilering.\r\nAvsikten är att denna prövning skall kunna ske\r\nrelativt fritt utifrån de resonemang jag tidigare\r\nnämnt och, vilket gäller för kommitténs arbete i sin\r\nhelhet, utifrån efarenheter av nu gällande läroplan,\r\nresultat av forskning, utvecklingsarbete och\r\nutvärderingar.</pre><pre>Inga Berggren vill i sin interpellation få svar på\r\nfrågan om vilka överväganden som ligger bakom\r\ndirektiven om att hemkunskap inte skall få\r\ngaranterad undervisningstid. Först och främst är\r\ndirektiven inte utformade så. Detta är en möjlighet\r\nsom läroplanskommittén fått i uppdrag att belysa\r\nkonsekvenserna av. Ett viktigt skäl att över huvud\r\ntaget ha en läroplanskommitté är att den skall få\r\ntänka fritt och klokt. När sedan kommittén\r\nredovisar ett förslag i den ena eller den andra\r\nriktningen, får vi läsa deras motiveringar och bilda\r\noss en uppfattning. Jag vill alltså inte nu föregripa\r\ndenna analys i annan mening än att konstatera att\r\ndet nuvarande hemkunskapsämnets innehåll, om\r\nämnet inte blir obligatoriskt vid den slutliga\r\nbedömningen, till vissa delar då sannolikt bör ingå\r\ni andra ämnen. Jag tänker t.ex. på de nuvarande\r\nhuvudmomenten konsumentekonomi och miljö.</pre><pre>Jag vill avslutningsvis också betona att jag har stort\r\nförtroende för att elever och föräldrar kan och vill\r\nta ett större ansvar för utbildningen. Jag är\r\növertygad om att de kan göra rationella val. Att ett\r\nämne blir möjligt att välja innebär inte heller att det\r\nförsvinner från skolan eller att det allmänt anses\r\nmindre viktigt.</pre><pre>Anf. 4  INGA BERGGREN (m):</pre><pre>Herr talman! I dag börjar något nytt! Dels används\r\n''frågetalarstolarna'' för första gången vid en\r\ninterpellationsdebatt, dels är det premiär för mig\r\natt tala i kammaren.</pre><pre>Jag vill börja med att tacka Beatrice Ask för svaret.</pre><pre>Det är bra att utgå från en garanterad\r\nundervisningstid som ett mått på mängden kunskap\r\nsom eleverna skall presenteras. Då råder det inget\r\ntvivel om vilket mål som skall uppnås. Att\r\nläroplanskommittén har getts utgångspunkter för\r\natt utveckla dagens skola och för att möta\r\nframtidens krav är också mycket väsentligt. Skolan\r\nskall naturligtvis inte vara en isolerad ö i de snabba\r\nförändringarnas tid. Jag delar även så statsrådets\r\nuppfattning att läroplanskommittén skall få tänka\r\nfritt och klokt. Inte desto mindre vill jag redan i\r\ndetta skede framföra en del synpunkter.</pre><pre>Vi lever i en förändringens och omdaningens tid.\r\nDen nya regeringens strävan att skapa Europas\r\nbästa skola ligger därför väl i tiden. I direktiven till\r\nläroplanskommittén slås det fast att det är skolans\r\noch föräldrarnas delade ansvar att förbereda barn\r\noch ungdomar för rollen som samhällsmedborgare.\r\nDock är det skolans huvuduppgift att ge goda\r\nkunskaper och färdigheter.</pre><pre>Detta är också en syn jag fullt och fast delar.</pre><pre>Funderingar, tankar och frågor -- inte bara en utan\r\nmånga -- har väckts av de formuleringar i direktiven\r\ndär det talas om att ''vissa av de nuvarande\r\nobligatoriska ämnena förs över till de ämnen som\r\nkan erbjudas inom ramen för elevernas personliga\r\nval eller inom ramen för den profilering den\r\nenskilda skolan väljer.'' Med stor säkerhet kan\r\npåstås att det inte bara är jag som uppfattat detta\r\nsom att det finns tankar på att hemkunskap, slöjd\r\noch barnkunskap inte skall ges garanterad tid i den\r\nnya läroplanen.</pre><pre>Mitt syfte med denna interpellation är helt enkelt\r\natt få i gång en nyanserad och fördjupad debatt i\r\nförsta hand om ämnet hemkunskap.</pre><pre>Varför är det då så viktigt med hemkunskap?</pre><pre>Jo, jag har uppfattningen att det föränderliga\r\nsamhället kommer att ställa än större krav på vårt\r\nkunnande om kost och hälsa, ekonomi och miljö, i\r\nteori och praktik. När jag talar om vårt kunnande\r\ninbegriper jag naturligtvis både män och kvinnor.</pre><pre>För individen och den stora världen blir\r\ngrundläggande kunskaper inom dessa områden allt\r\nviktigare. För familjen och den lilla världen är\r\nfärdigheter som att planera ekonomi, inköp och\r\nutföra vardagslivets varierande uppgifter en stor\r\ntillgång -- inte minst ur perspektivet att\r\nförvärvsfrekvensen bland kvinnor i Sverige är\r\nmycket hög. Dessutom har förvärsarbetstiden\r\ntotalt per vecka minskat de senaste decennierna.\r\nDen dominerande bilden är att fritiden är hemmets\r\nsfär för både föräldrar och barn. Det är också mot\r\nhemmet och aktiviteter hemma som man\r\nhuvudsakligen orienterar sig, antingen det gäller\r\narbete eller fritid.</pre><pre>Benämningen hemkunskap kan ge sken av ett\r\nenkelt ämnesinnehåll som lätt kan läras ut.\r\nIngenting kan vara felaktigare. Jag kan dock hålla\r\nmed om att det är förknippat med svårigheter att\r\nhitta en beteckning som enkelt uttrycker vad det\r\nhandlar om. Kanske ''Home Economics'' bättre\r\nbeskriver ämnet. För mig handlar det om att\r\neleverna skall få kunskaper om att rationellt och\r\nekonomiskt sköta hemmet och boendet och om att\r\nanvända sina egna och våra gemensamma resurser\r\nmed förnuft.</pre><pre>Ett annat sätt att fånga in vad saken gäller är att\r\nlikna varje hushåll vid ett företag i miniatyr, ett\r\nföretag som har en viss summa pengar som skall\r\nanvändas på bästa möjliga vis. För detta krävs en\r\nallsidig utbildning, där teori och praktik\r\nkompletterar varandra.</pre><pre>För företaget hushållet är det lönande att ha\r\nhushållsekonomiska kunskaper. Det blir viktigt att\r\nkunna utnyttja sina resurser. Då menar jag både tid\r\noch pengar och de individuella\r\nproduktionsförutsättningarna som finns i företaget.\r\nDe skall utnyttjas så att de svarar mot prioriterade\r\nbehov och önskningar om standard och\r\nlivsinnehåll.</pre><pre>Fel och onödig konsumtion ger inte bara\r\nprivatekonomiska bekymmer utan påverkar både\r\nmarknaden och miljön. Det är vi som konsumenter\r\nsom avgör vilken produktion som efterfrågas och\r\nsom därmed blir lönsam. Det är vi som genom våra\r\nval av varor påverkar mängden av avfall och sopor.\r\nAtt kunna planera ekonomi och inköp sparar tid\r\noch pengar både åt hushållen och samhället. Det är\r\nmin bestämnda uppfattning. Därför bör\r\nutbildningen i hemkunskap ges garanterad tid i\r\ngrundskolan.</pre><pre>Anf. 5  INGER RENÉ (m):</pre><pre>Herr talman! Jag tänkte i mitt inlägg riktat till\r\nstatsrådet Beatrice Ask inte ta upp betydelsen av\r\nmotorisk träning i skolan eller hur viktiga de tre\r\nämnena barnkunskap, hemkunskap och slöjd är för\r\natt föra vårt kulturarv vidare, än mindre dessa\r\nämnens ämnesinnehåll. Jag vet att interpellationen\r\negentligen bara rör ämnet hemkunskap. Men de\r\nsynpunkter jag har att föra fram rör dessa tre\r\nämnen samfällt.</pre><pre>Jag vill, i stället för att gå in på ämnesinnehållet, ta\r\nupp dessa ämnens betydelse när det gäller\r\ninlärning. Det är ju vad det är frågan om i skolan --\r\ninte att lärare skall lära ut, utan att elever skall lära\r\nin eller lära sig. Då behövs fler sinnen än dem man\r\nanvänder när man lyssnar eller när man använder\r\npapper och penna. Man behöver så att säga\r\nminneskrokar att hänga upp sina kunskaper på.\r\nDessa minneskrokar, som gör inlärningen\r\nmeningsbärande och begriplig, formas när vi\r\nanvänder lukt, smak och känsel förutom våra ögon\r\noch öron.</pre><pre>Jag anser att alla lärare i grund- och\r\ngymnasieskolan i första hand är matte- och\r\nspråklärare. Genom att använda språk och matte i\r\nsammanhang som både luktar och smakar och där\r\ndet dessutom har betydelse för resultatet om man\r\nhar läst och räknat rätt, ökar motivationen. Man\r\nkan ta på resultatet, när man har räknat rätt i ett\r\nrecept och när man har tytt beskrivningen rätt. Man\r\nkan ta på det, lukta och smaka, och kanske erbjuda\r\nandra att smaka på resultatet. Räknar man fel eller\r\nläser fel, får man en oätlig soppa i stället för t.ex. de\r\nläckra bullarna. Den felräkningen eller felläsningen\r\ngår inte att sudda bort. Självfallet anstränger man\r\nsig extra då.</pre><pre>Det eleverna gör i dessa tre ämnen gör de dessutom\r\nofta inte bara för sig själva. Resultatet kommer\r\nockså deras kamrater till del. Det är ännu ett skäl\r\natt anstränga sig maximalt.</pre><pre>För språkens, svenskämnets och mattens skull är\r\ndet av stor vikt att dessa tre ämnen garanteras tid i\r\ntimplanen. Det är inte heller en tillfällighet att i den\r\nnya lärarutbildningen kombineras t.ex. matte och\r\nhemkunskap eller matte och franska. Det blir\r\nnaturligtvis en extra dimension i inlärningen om\r\nman har exempelvis en hemkunskapslektion på\r\nfranska, där man verkligen använder språket i dess\r\nrätta sammanhang.</pre><pre>Ett annat skäl till dessa ämnens vikt är deras\r\nhistoria. Hemkunskapsämnet infördes i svenska\r\nskolor för snart hundra år sedan. Skälet var\r\nfamiljeekonomiskt. Det var vid industrialismens\r\ngenombrott, när familjer flyttade från landsbygd\r\ntill stad och både man och hustru arbetade utanför\r\nhemmet. De nedärvda kunskaperna om\r\nhushållning blev mer och mer urvattnade. Det\r\nbidrog till att många hem kom att lida av misär. För\r\natt ersätta den försvunna kunskapsöverföringen\r\nbörjade man undervisa unga flickor i ämnet\r\nhemkunskap -- förr i tiden var inte jämställdheten\r\nså särskilt genomförd. Det var för att de helt enkelt\r\nskulle klara sin och familjens ekonomiska situation.</pre><pre>Skillnaderna mot hur det är i dag är naturligtvis\r\nmycket stora. Jag vill ändå påstå att vi har\r\nnågonting att lära av dåtidens synsätt.</pre><pre>Stora pengar går i dag igenom våra hushåll. Den\r\nförmåga vi har var och en att hushålla påverkar inte\r\nbara den egna familjeekonomin utan också landets\r\nekonomiska situation.</pre><pre>Jag kan ta ett exempel. För några år sedan satt jag\r\ni min kommuns socialnämnd. Jag tyckte att\r\nkonsumentverkets normer för hushållskostnader\r\nvar mycket höga. Jag lät min familj vara\r\nexperimentpersoner och försökte leva efter\r\nkonsumentverkets normer. Vi var på den tiden fem\r\npersoner i familjen. Jag klarade inte det, dvs. jag\r\nklarade inte att göra av med så mycket pengar som\r\njag enligt konsumentverkets normer borde göra.</pre><pre>De kunskaper jag har tycker jag skall komma alla\r\ntill del. Vi skall alla känna att vi har makt över vår\r\negen vardagssituation, genom att vi kan klara av vår\r\nvardagsekonomi. För att öka\r\ninlärningsmöjligheterna när det gäller\r\nbasfärdigheterna att läsa, tala och räkna och för\r\nvåra familjers ekonomiska situation hoppas jag att\r\nläroplansgruppen kommer fram till att dessa tre\r\nämnen är ovärderliga för svenska skolbarn.</pre><pre>Anf. 6  Statsrådet BEATRICE ASK (m):</pre><pre>Herr talman! Jag tänker inte diskutera enskilda\r\nämnen innan jag har fått någon analys och konkret\r\nförslag. Jag delar Inger Renés uppfattning vad gäller\r\nvikten av att hitta en formel för\r\nämnesuppsättningen som ger eleverna både fakta\r\noch möjligheter att tillämpa kunskaperna.</pre><pre>Regeringen är väl medveten om att inlärningen\r\nökar när eleverna får utveckla alla sinnen. Det är\r\nnågonting som präglar direktiven.</pre><pre>Jag vill gärna uppmärksamma riksdagen på att de\r\ntre ämnen där vi har begärt förslag på kursplaner är\r\nsvenska och matematik, som kan sägas vara\r\ntraditionella teoretiska ämnen, och musik, som\r\nanses mer praktiskt. Denna etikettering tycker jag\r\ndelvis är felaktig. Jag ställer inte upp på indelningen\r\nav enskilda ämnen på schemat i dag.</pre><pre>Man hävdar ett en del ämnen är praktiska och en\r\ndel teoretiska, men det är en myt att hemkunskap\r\nskulle vara enbart ett praktiskt ämne eller att\r\nbiologi skulle vara enbart teoretiskt. Hemkunskap\r\ninnehåller, som en del har påpekat här, lagstiftning\r\noch mycket av teori och faktapluggande, även om\r\nman har tillämpning av olika kunskaper på\r\nlektionerna.</pre><pre>Ett ämne som biologi är likartat uppbyggt. Det\r\nhandlar om faktakunskaper, men också om t.ex\r\nexkursioner och fågelstudier.</pre><pre>Inger René sade att hon har en mängd kunskaper\r\nsom hon har haft stor nytta av, och det har vi alla.\r\nMen att få med alla dessa moment som\r\nobligatoriska i undervisningen är omöjligt. Den\r\nekvationen kommer inte att gå ihop. Vi kommer att\r\ntvingas göra mycket bestämda prioriteringar när vi\r\nså småningom skall införa en ny läroplan. Det\r\nbrukar inte minst i riksdagen ofta påpekas att det\r\nfinns mycket som är viktigt men som inte inryms i\r\nskolarbetet. Det är därför som jag menar att man\r\nskall vänta på analyserna av läroplanskommitténs\r\narbete innan man har en bestämd uppfattning.</pre><pre>Anf. 7  INGA BERGGREN (m):</pre><pre>Herr talman! I mitt första inlägg koncentrerade jag\r\nmig på de allmänt hushållsekonomiska aspekterna\r\npå ämnet hemkunskap. Låt mig nu ta upp frågan\r\nom kost och hälsa.</pre><pre>Att sambanden mellan kost och hälsa är stora är väl\r\nkänt i dag. När det gäller att förebygga cancer och\r\nhjärt--kärl-sjukdomar är denna kunskap viktig.\r\nBästa sättet att åstadkomma beteende- och\r\nattitydförändringar är att föregå med goda\r\nexempel, att helt enkelt utföra en handling, i det\r\nhär fallet att laga god, spännande och näringsriktig\r\nmat.</pre><pre>Grundläggande kunskaper behöver vi alla.\r\nBokstäver måste vi kunna för att bl.a. kunna skriva\r\nvåra namn. För att kunna räkna våra pengar måste\r\nvi ha lärt oss siffrorna. Näringsämnen måste vi\r\nkänna till för att må bra. Så långt är allt gott och väl,\r\nmen hur är det med tillämpningen och övningen av\r\nkunskaperna? Låt mig ta ett exempel.</pre><pre>Många tidningar har telefon- eller brevrådgivning,\r\nbl.a. då det gäller frågor om mat, kost och\r\nekonomi. Där redovisas erfarenheter av kvinnor\r\noch män som har teoretiska kunskaper och stor\r\nmedvetenhet om exempelvis sambanden mellan\r\nkost och hälsa, men det som man frågar och undrar\r\növer är hur de egna kunskaperna skall tillämpas --\r\nhelt enkelt: Hur gör jag? I brist på\r\nfärdighetskunskap stillar man sitt samvete genom\r\natt gå till hälsobutiken eller apoteket.</pre><pre>I Beatrice Asks svar kan jag skönja följande\r\ntankelinje: om ämnet vid den slutgiltiga\r\nbedömningen inte blir obligatoriskt, kommer\r\nsannolikt vissa delar av hemkunskapen att ingå i\r\nandra ämnen. Dessa delar är konsumentekonomi\r\noch miljö, som då skulle bakas samman med andra,\r\nobligatoriska ämnen. Är det rätt uppfattat?</pre><pre>Som jag ser det tappar man under sådana\r\nförhållanden helheten och det naturliga\r\nsammanhang där dessa ämnen trots allt hör\r\nhemma.</pre><pre>Jag vill ställa ytterligare två frågor. Vilken är\r\nstatsrådets egen uppfattning om hemkunskapens\r\nframtid? Skall ämnet vara obligatoriskt för alla eller\r\nfrivilligt, grundat på personligt val? Dessutom vore\r\ndet intressant att höra statsrådet utveckla sina\r\ntankar om hur den tid bör användas som skall\r\navsättas för skolornas egen profilering.</pre><pre>Anf. 8  INGER RENÉ (m) :</pre><pre>Herr talman! Jag håller med statsrådet Beatrice\r\nAsk om att det är trängsel på timplanen, men vid\r\nen lycklig förening kan faktiskt ett plus ett bli tre.\r\nJag menar att om två ämnen -- och jag nämnde t.ex.\r\nfranska och hemkunskap -- kan befrukta varandra,\r\nvinner man någonting i stället för att förlora\r\nnågonting. Jag tycker att det skulle vara värdefullt\r\nom man undersökte den möjligheten.</pre><pre>Anf. 9  MARIANNE CARLSTRÖM (s):</pre><pre>Herr talman! Beatrice Ask sade i den\r\nallmänpolitiska debatten att flera talare förstorade\r\nupp frågan om hemkunskap, slöjd och\r\nbarnkunskap, enligt direktiven bara skulle bli litet\r\nnärmare belyst. Men det går inte att komma ifrån\r\natt dessa ämnen har pekats ut i direktiven. De är\r\ndärmed de enda som regeringen vill ha belysta och\r\nsom -- får man förmoda -- kan tänkas bli frivilliga.</pre><pre>Hemkunskap infördes som ett frivilligt ämne för\r\nflickor 1897 och blev obligatoriskt för flickor och\r\npojkar 1950. Man kan se ett samband mellan\r\nbehovet av hemkunskap och kvinnors yrkesarbete.\r\nOm hemkunskap skulle bli ett frivilligt ämne tar vi\r\nett steg tillbaka, och det gör vi i så fall när behovet\r\nav ämnet är större än någonsin. De flesta av\r\nSveriges kvinnor yrkesarbetar i dag. Den\r\ngemensamma tiden för föräldrar och barn i hemmet\r\när begränsad, och hemkunskap och s.k. praktiska\r\nämnen gäller inte privatsaker som man har ansvar\r\nför bara i hemmet och som förälder, utan i ämnet\r\nhemkunskap ges kunskaper för vilkas förmedlande\r\ndet fordras utbildad personal, precis som i vilket\r\nämne som helst.</pre><pre>De viktiga frågorna här är: Vad är kunskap? Vilken\r\nskola skall vi ha? Vilka människor skall vi ha? Skall\r\nvi ha en elitskola med stark segregation eller en\r\nskola för alla, som ger en bred kunskap som bas för\r\nfortsatta studier och ett bra liv?</pre><pre>Det har diskuterats en hel del om vilka ämnen som\r\när praktiska eller inte. Det är inte vad vi kallar\r\nhemkunskap som är det viktiga, utan innehållet och\r\nundervisningssättet. Kombinationen av praktiskt\r\noch teoretiskt arbete förbättrar inlärningen på ett\r\nsätt som man borde ta efter i andra ämnen.</pre><pre>Dessutom ligger undervisning i hemkunskap i ett\r\nblock, vilket gör att eleverna hinner tränga in i\r\nämnet. Också detta borde man ta efter vid\r\nschemaläggningen i skolan. Kombinationen av\r\npraktiskt och teoretiskt illustreras bra i följande\r\nkinesiska ordspråk: Det jag hör, det glömmer jag,\r\ndet jag ser, det kommer jag ihåg, det jag gör,\r\nbegriper jag.</pre><pre>Undervisningen i hemkunskap har som mål att\r\nutbilda elever till kompetenta beslutsfattare i frågor\r\nsom rör deras vardagsliv. Det är förmågan att\r\nhantera vardagsbesluten, att ha kontroll över sin\r\noch familjens vardag, som bygger upp självkänslan\r\noch leder till personlig frihet som har direkt\r\ninverkan på utvecklingen i samhället.</pre><pre>Hemkunskap skall ge kunskap på många angelägna\r\nområden: privat ekonomi, resurshushållning,\r\nmiljö, kost och hälsa samt naturligtvis jämställdhet.\r\nDet handlar om kunskap som de traditionella\r\nakademiska ämnena har mycket svårt att erbjuda.\r\nOm det här ämnet skulle försvinna som\r\nobligatoriskt ämne, skulle Sveriges elever förlora\r\nviktiga kunskaper. Vi behöver kreativa, skapande\r\nmänniskor för att bli konkurrenskraftiga i EG-\r\nsammanhang. Det räcker inte med\r\nspråkkunskaper. Teknisk-praktisk kunskap är\r\nviktig för att utveckla personligheten, och därför\r\nmåste detta ämne även i framtidens skola vara\r\nobligatoriskt.</pre><pre>Anf. 10  STINA GUSTAVSSON (c):</pre><pre>Herr talman! När jag läser svaret på\r\ninterpellationen om hemkunskapsämnet i\r\ngrundskolan blir jag en aning förbryllad.\r\nSkolministern talar i svaret om att möta framtidens\r\nkrav, bl.a. internationaliseringen. Så långt har\r\nskolministern rätt, men jag anser att skolministern\r\ngör en något felaktig bedömning om hon enbart\r\nlyfter fram språkämnena.</pre><pre>Vad hjälper aldrig så goda språkkunskaper om man\r\ninte har goda kunskaper i frågor som rör\r\nvardagslivet? Morgondagens samhälle kräver\r\nhandlingsberedskap i just vardagslivet. När t.o.m.\r\nEG:s utbildningsministrar i en resolution säger att\r\nkonsumentundervisningen skall ingå i den\r\nobligatoriska skolundervisningen, med syftet att\r\nskapa ekonomiskt ansvariga konsumenter i det nya\r\nEuropa, skall Sveriges skolelever få sina\r\ngrundkunskaper i ämnet hemkunskap försämrade!</pre><pre>När nära en fjärdedel av vår totala konsumtion går\r\ntill mat är det inte längre givet att grundskolans\r\nläroplan skall ge eleverna kunskaper om\r\nlivsmedlens inköp, om deras användning och om\r\nderas betydelse för folkhälsan!</pre><pre>Ämnet hemkunskap vill jag benämna som ett\r\ntvärvetenskapligt ämne. Här kan elever på ett\r\npraktiskt sätt tillämpa andra inlärda fakta som\r\nmatematik, biologi, kemi och svenska språket, och\r\ninlärningsförmågan i de teoretiska ämnena kan\r\nförbättras. Men det handlar också om den privata\r\nekonomin, hushållning med resurser, miljö, kultur\r\noch jämställdhet. Många forskare menar också att\r\nden praktiska tillämpningen är det allra bästa sättet\r\natt åstadkomma såväl beteende- som\r\nattitydförändringar.</pre><pre>För att klara den arbetsintensiva situation som\r\nmånga hushåll befinner sig i gäller det att kunna\r\nkombinera yrkesarbete och hemarbete på ett så\r\nvettigt sätt som möjligt. Här är\r\nvardagskunskaperna mycket väsentliga.</pre><pre>Det skulle vara olyckligt, om hemkunskapen skulle\r\nfå den placering på rangskalan som jag tycker mig\r\nutläsa av skolministerns svar, nämligen att vissa\r\ndelar av hemkunskapen sannolikt får ingå i andra\r\nämnen eller bli frivilligt ämne. Gör man så, har man\r\nverkligen klassat ner inhämtandet av\r\nvardagskunskaper.</pre><pre>Till årets riksdag har en lång rad motioner väckts\r\nom hemkunskapen i grundskolan. Det tycker jag\r\nvittnar om att det finns ett brett stöd i Sveriges\r\nriksdag för att hemkunskap skall tilldelas\r\ngaranterad tid på grundskolans schema. Eftersom\r\njag har den förhoppningen att skolministern tillhör\r\nde lyhördas skara, vill jag säga att skolministern\r\nomgående bör vidarebefordra dessa sinaler till den\r\narbetande läroplanskommittén.</pre><pre>Anf. 11  Statsrådet BEATRICE ASK (m):</pre><pre>Herr talman! Först och främst blir jag litet arg. Som\r\nyrkesarbetande kvinna med små barn känner jag\r\nmycket väl till vilken vikt vardagsproblemen har.\r\nJag är också alldeles övertygad om att min son och\r\nandra unga män och kvinnor behöver mycket\r\nkunskap på det området.</pre><pre>Marianne Carlström tog upp det förhållandet att i\r\ndag arbetar de flesta kvinnor. Det är riktigt. Det är\r\nockså riktigt att kvinnor i dag är mer välutbildade\r\nän tidigare. Därför tror jag att de tillsammans med\r\nbarnens fäder och barnen själva har förmåga att i\r\nnågon liten utsträckning välja vilka moment och\r\nämnen som skall ingå i barnens utbildning. Om det\r\ngäller det ämne som vi nu diskuterar eller något\r\nannat får vi återkomma till, men jag tror att det är\r\nrimligt att ha den uppfattningen att moderna\r\nmänniskor -- föräldrar, barn och ungdomar -- inte\r\nbehöver riksdagens beslut om varje timme på\r\nschemat.</pre><pre>När vi diskuterar obligatorium och frivillighet som\r\nprincip, är det ju inte sagt att obligatorium och\r\nfrivillighet behöver gälla generellt under skoltiden.\r\nDet kan gälla vissa delar av utbildningstiden.\r\nLäroplansarbetet omfattar -- som jag hoppas att\r\nalla är medvetna om -- grundskola, gymnasium och\r\nkomvux. Det är ett ganska vidsträckt område, om\r\nman så säger.</pre><pre>Stina Gustavsson var förbryllad över mina\r\nslutsatser i direktiven. Jag vill bara påpeka att\r\ndirektiven är ingenting som jag har fantiserat ihop.\r\nDet är regeringen som har antagit direktiven, och i\r\nregeringen ingår även centerpartiet. Jag tror att det\r\nfinns många uppfattningar om ämnen och vad\r\ninnehållet borde vara i den framtida läroplanen.\r\nDet är därför regeringen har valt att ge kommittén\r\nmycket vida ramar, så att vi skall få ett så bra\r\nunderlag som möjligt att diskutera utifrån.</pre><pre>Jag tror att det är viktigt att man i den diskussionen\r\ninte tror att jag skriver ner mina egna personliga\r\nidéer om ämnen. Jag tänker inte heller stå här i\r\ntalarstolen och säga vad jag tycker om än det ena,\r\nän det andra ämnet. Jag tror att det skulle uppfattas\r\nsom att skolministern har en bestämd uppfattning,\r\noch det vore helt fel.</pre><pre>Såsom också har framförts i den här diskussionen,\r\när min uppgift att lyssna -- på forskning, vetenskap,\r\nexperter, riksdagsledamöter och allmänhet -- innan\r\njag lägger fram en proposition för riksdagen. Så\r\nmina personliga uppfattningar avslöjar jag nog bara\r\nhemma.</pre><pre>Anf. 12  STINA GUSTAVSSON (c):</pre><pre>Herr talman! Jag förstår mycket väl hur\r\nskolministern måste agera. Men jag förstår också\r\natt det är ändå skolministern som ger övriga i\r\nregeringen signaler om hur ett direktiv skall\r\nutformas.</pre><pre>Jag måste säga att efter det senaste inlägget från vår\r\nskolminister är jag väldigt glad över att riksdagens\r\nledamöter i så stor utsträckning har reagerat när det\r\ngäller hemkunskapsämnet och även slöjdämnet.\r\nJag förstår att vi behöver agera, om det också i\r\nframtiden skall finnas obligatoriska ämnen som\r\nheter t.ex. hemkunskap och slöjd.</pre><pre>Anf. 13  MARIANNE CARLSTRÖM (s):</pre><pre>Herr talman! Beatrice Ask blir upprörd såsom\r\nyrkesarbetande, får vi höra, och anser att alla i dag\r\när så välutbildade att de inte behöver ha\r\nhemkunskap som obligatoriskt ämne. Jag blir\r\nförbluffad över det, för här handlar det om ett\r\nämne som har stort stöd ute bland människor. Det\r\ngäller ett område där det fattas kunskaper hos\r\nväldigt många.</pre><pre>I höstas kunde man läsa i tidningarna att till de\r\nyrken som har en framtid hör dietist. En dietist får\r\ngripa in så att säga när skadan redan är skedd. I\r\nhemkunskap handlar det om förebyggande arbete\r\nnär det gäller kosten, hushållens ekonomi, osv.</pre><pre>Människors möjligheter att vara välutbildade är\r\nockså hotade. Även i det fallet handlar det om\r\nutbildningsdepartementets budget.</pre><pre>Här är det också en fråga om skillnader i\r\nkunskapssyn, i synen på hur man inhämtar\r\nkunskaper. Jag har som hushållslärare flera gånger\r\nråkat ut för elever som matematiskt kan skriva tre\r\nfjärdedelar, men de vet inte vad tre fjärdedels\r\ndeciliter är. Man kan inte flytta hemkunskapen till\r\nmatematiken, men man kan praktisera matematik i\r\nhemkunskap, och man kan praktisera svenska där.\r\nJag anser att alla Sveriges elever behöver den här\r\nkunskapen.</pre><pre>Anf.  14 CHARLOTTE CEDERSCHIÖLD\r\n(m):</pre><pre>Herr talman! Mot bakgrund av talmannens\r\nuppmaning kommer jag att koncentera mitt\r\nanförande, men jag vill ändå visa att det finns de\r\nsom vill utveckla möjligheterna till valfrihet och\r\nindividuell utveckling mer än vad statsrådet har\r\ngjort.</pre><pre>På det här området som på så många andra är det\r\nviktigt att öka valfriheten och i all synnerhet\r\nmångfalden. Det är inte självklart att allt skall\r\nförbli vid det gamla. Tiden är begränsad, och på\r\nnågot sätt måste man ge plats för det nya. Skolan\r\nmåste anpassas till förändringarna i samhället och\r\npå arbetsmarknaden. Statsrådet är på rätt väg --\r\nmen gå längre!</pre><pre>Låt inte bara hemkunskap, barnkunskap och slöjd\r\nomfattas av det mera moderna och\r\nindividanpassade tänkande som nu växer fram!\r\nLäroplansutredningen bör pröva varje ämne, dvs.\r\nhur många timmar och hur mycket kunskaper som\r\nkan göras frivilliga. Varje verksamhet som vill vara\r\naktuell och som vill kunna anpassas till tiden måste\r\nomprövas, förnyas och ändras. Lägg till nytt, ta\r\nbort mindre aktuellt, disponera om! Hur skall man\r\nannars få plats med det nya och kunna anpassa sig\r\ntill efterfrågan och behov?</pre><pre>Självklart skulle de flesta ämnen bli kvar i\r\nobligatorisk form vid en sådan prövning, men\r\nställning skall ändå alltid tas till varje\r\nverksamhetsplanering, precis som man gör när man\r\nverksamhetsplanerar i privata sektorn.</pre><pre>Min utgångspunkt är att elevens goda sidor bör få\r\nutvecklas och förstärkas, och det sker bäst genom\r\natt man ger utrymme för det vederbörande är\r\nduktig på. Då stärks självförtroendet, det blir en\r\nbättre individuell insats, det blir högre kvalitet på\r\nden kollektiva insatsen, och det blir högre\r\ninkomster för såväl individ som samhälle.</pre><pre>En individuell anpassning till eleven måste\r\ninnebära att elever kan ha ganska olika scheman.\r\nVi är alla olika. Vi har olika preferenser, olika\r\nutvecklingsmöjligheter. Statsrådet går i rätt\r\nriktning, men även musik och teckning kunde få\r\nvara frivilliga, som jag ser det, och kanske även\r\nvissa kunskaper över basnivå i vissa andra ämnen,\r\nunder förutsättning att eleven vidareutvecklar sina\r\nbästa områden.</pre><pre>Det är också viktigt att eleverna har goda\r\nmöjligheter att utveckla förmågan att använda sina\r\nhänder, att tillverka något, att se någonting konkret\r\nväxa fram. Det ger de flesta människor\r\ntillfredsställelse. Varför tvinga den som är duktig i\r\nslöjd att syssla med musik, om vederbörande är helt\r\nomusikalisk och inte har någon motivation att ta till\r\nsig undervisningen? Nej, ta vara på människors\r\negen kreativitet! Låt dem utveckla sina goda sidor!\r\nFramtidens spjutspetsar är inte stöpta i samma\r\nform.</pre><pre>Anf. 15  ELVY SÖDERSTRÖM (s):</pre><pre>Herr talman! Skolministern säger i sitt svar att det\r\när viktigt att läromedelskommittén får tänka fritt\r\noch klokt. Ja, det tycker jag också att den borde få\r\ngöra. Därför tycker jag att det är mycket oklokt av\r\nministern att peka ut just ämnena hemkunskap,\r\nslöjd och barnkunskap på det sätt som skett i\r\ndirektiven. Jag vill därför att ministern redovisar\r\nvad det är som ligger till grund för detta\r\nställningstagande. Vad är det för forskning som\r\nsäger att detta skulle leda till ett bättre resultat i\r\ndagens skola?</pre><pre>Sedan har ministern också vid ett flertal tillfällen\r\noch i olika debatter faktiskt uttryckt sin personliga\r\nståndpunkt när det gäller andra delar av skolan i\r\ndag. Nu säger ministern att det inte är hennes\r\nuppgift att redovisa sina personliga synpunkter.\r\nMen det var, hoppas jag, en personlig synpunkt\r\nfrån ministern när hon uttalade att det är dags att\r\nsätta betyg på eleverna redan i lågstadiet. Det\r\nuttalandet, tillsammans med den debatt som har\r\nförts i dag, tyder på att skolministern behöver\r\nspecialundervisning i hur elever fungerar och hur\r\nundervisningen bedrivs i dagens skola. Lärare och\r\növrig personal som arbetar ute i dagens skola och\r\nsom dagligen träffar barn gör en helt annan\r\nbedömning än vad ministern gör.</pre><pre>Herr talman! I förrgår fick jag ett brev från en\r\ngrupp lärare i Sundsvall. Anledningen till att de\r\nskrev till mig var regeringens nya direktiv till\r\nläromedelskommittén. De framhåller i sitt brev att\r\nde inte vill ha en skola som kommer att tillverka\r\nrobotmänniskor utan känsla för kultur, skapande\r\noch kreativitet. De uttrycker också i sitt brev stor\r\noch stark oro för att en skola utan dessa tre ämnen,\r\nsom är föremål för dagens debatt, kommer att bidra\r\ntill en utslagning av de mer praktiskt inriktade\r\neleverna.</pre><pre>Jag vill verkligen instämma i Inger Renés\r\nbeskrivning av vikten av att just dessa tre ämnen får\r\nvara med vid inlärningen. All forskning visar ju att\r\neleverna behöver både praktiska, estetiska och mer\r\nteoretiska ämnen för sin allsidiga utveckling.\r\nDärför tycker jag och många med mig att det är ett\r\nsteg tillbaka att göra dessa tre ämnen -- slöjd,\r\nhemskunskap och barnkunskap -- frivilliga.\r\nModern hjärnforskning visar också att båda\r\nhjärnhalvorna måste vara med för att vi skall få\r\nkreativa och harmoniska människor.</pre><pre>Herr talman! Inom de ämnen som är föremål för\r\ndagens debatt har det under årtionden\r\nframgångsrikt arbetats med könsrollsfrågor. Tas\r\nhemkunskap, slöjd och barnkunskap bort som\r\nobligatoriska ämnen, spolieras detta arbete. Och\r\nvad säger jämställdhetsministern Birgit Friggebo,\r\nskolministerns regeringskollega, om detta?</pre><pre>Skolministern har i andra sammanhang uttalat sig\r\nom vikten av att vi bevarar våra kulturtraditioner.\r\nMenar skolministern att direktiven till\r\nläroplanskommittén underlättar detta?</pre><pre>Till sist, herr talman! Skolministern säger att\r\nregeringen har höga ambitioner när det gäller\r\nutbildningen. Läroplansdirektiven och regeringens\r\nbudgetproposition talar dock ett annat språk. Det\r\nstår helt klart att regeringens ambition och talet om\r\nEuropas bästa skola inte gäller alla elever.</pre><pre>Anf. 16  MARGARETA VIKLUND (kds):</pre><pre>Herr talman! Jag håller med statsrådet om att det\r\när viktigt att själv kunna ta ett större ansvar för sin\r\nutbildning och sitt ämnesval. Men nu är det ju så,\r\natt vissa ämnen har högre status än andra, varför\r\nman kanske också behöver ha en viss fingervisning\r\nför att kunna välja.</pre><pre>Arbetet i hem och familj, och med barn, har inte\r\nhög status i vårt samhälle. Kvinnor eller män som\r\nhar valt att vara hemma och helt ta hand om sina\r\nbarn får t.ex. i dag ingen ATP, och förlorar ofta rätt\r\ntill ATP-år. Ändå är den nära omsorgen så viktig.\r\nDetta gäller också i en barnfamilj där båda\r\nföräldrarna förvärvsarbetar och inte har den tid\r\neller möjlighet som de kanske önskar att ägna åt\r\nhushållsarbete.</pre><pre>I vilken situation en människa än hamnar i livet är\r\ndet därför viktigt att ha en basal\r\nkonsumentkunskap, inkl. kunskap om sambandet\r\nmellan kost, hälsa och miljö, dvs. hemkunskap.\r\nSådan kunskap handlar också om kulturtradition\r\noch jämställdhet, och behöver därför också i\r\nfortsättningen vara en viktig del av undervisningen\r\ni grundskolan. För att kunna värdera fakta, kritiskt\r\ngranska larmrapporter om bl.a. olika tillsatser till\r\nlivsmedel, luftföroreningars påverkan på animala\r\noch vegetabila födoämnen, och för att kunna inse\r\nkonsekvenserna av beslut om ämnens gränsvärden\r\nför skadlig påverkan, är det nödvändigt att få en\r\nhandlingsmodell -- så att man vet hur man skall\r\nställa sig till olika varor och det informationsutbud\r\nsom sköljer över oss.</pre><pre>För att hitta i dagens och morgondagens stora\r\nutbud av varor, som bl.a. inträdet i EG kommer att\r\nmedföra, är det också viktigt att ha\r\nkonsumentkunskap. Och för de människor som\r\nskall ta över och vidarebefordra samhällets\r\nfunktioner och kulturella traditioner är det av stor\r\nvikt att ha en baskunskap om de områden som\r\nberör det nära arbetet i hem och familj. Det kan\r\nhandla om överlevnad.</pre><pre>I ämnet hemkunskap finns arbetsglädje. Där kan\r\neleverna i teori och praktik koordinera sina\r\nkunskaper i matematik, datorteknik, biologi, miljö\r\noch annat. Kreativitet, motorik, koncentrations-\r\noch koordinationsförmåga tränas på ett naturligt\r\nsätt i det ämnet. I hemkunskap lär sig barnen också\r\natt själva klara av sina vardagssituationer, vilket är\r\nen viktig kunskap när föräldrarna t.ex.\r\nförvärvsarbetar. Det är också värdefullt att senare\r\nha med sig denna kunskap ut i vuxenlivet. Ämnet\r\nhemkunskap är viktigt.</pre><pre>Försök har visat att intresse och förståelse för\r\nmåltidernas sammansättning har ökat avsevärt, när\r\nelever med t.ex. datorns hjälp har gjort pris- och\r\nnäringsberäkningar. I hemkunskap kan eleverna\r\nmedvetandegöras och konkret praktisera\r\nhushållning med resurser. De får också insikter i det\r\negna ansvarets betydelse för att förbättra miljön.</pre><pre>Det är viktigt att förmedla den svenska\r\nmatkulturen till både invandrare och svenskar,\r\nliksom det även är viktigt att svenska barn och\r\nungdomar lär känna invandrarnas matkultur. I\r\nämnet hemkunskap möts olika kulturer.</pre><pre>För att man skall förebygga ohälsa -- cancer,\r\nhjärtoch kärlsjukdomar -- är det betydelsefullt att\r\nockså sambandet kost--hälsa belyses. Av bl.a. den\r\nanledningen behöver eleverna ha grundkunskaper\r\nom våra vanligaste råvaror och livsmedel, och hur\r\nde tillagas. Hemkunskapsläraren är en\r\nnyckelperson i skolans och samhällets\r\nfolkhälsoarbete.</pre><pre>Att göra hemkunskap till ett frivilligt ämne skulle\r\nkanske visa eleverna att skolan och samhället ger\r\ndet ämnet en lägre dignitet än de obligatoriska\r\nämnena. Detta får i sin tur konsekvenser för\r\nsamhällets syn på traditionellt kvinnoarbete,\r\njämställdhet och kultur. Att föra över ämnet\r\nhemkunskap till gruppen av frivilliga ämnen, som\r\nde nya direktiven för läroplanskommitténs arbete\r\nföreslår, vore kanske inte så lyckligt. Det skulle\r\nockså kunna få konsekvenser för människornas\r\nattityder, liv och hälsa.</pre><pre>Herr talman! I det fortsatta läroplansarbetet är det\r\nviktigt att se på ämnet hemkunskap i många\r\ndimensioner.</pre><pre>Anf. 17  MARGITTA EDGREN (fp):</pre><pre>Herr talman! Det finns mycket i det Beatrice Ask\r\nnu sade och som hon tidigare har sagt och skrivit\r\nsom jag till 100 &gt; e% ställer upp på. Det gör att jag\r\nutgår från att det måste ha gått en rysning genom\r\nkroppen när en tidigare partikollega från\r\nStockholm här anförde sin människosyn och sin\r\nkunskapssyn.</pre><pre>Jag instämmer i det Beatrice Ask har sagt,\r\nnämligen att direktiven inte är styrande i riktning\r\nmot att dessa ämnen inte skulle vara obligatoriska.\r\nEtt misslyckat pressmeddelande har givit anledning\r\ntill den debatt som har förevarit. Man kan tänka sig\r\natt detta misslyckade pressmeddelande nu ändå\r\nstyr diskussionen och de överväganden som\r\nläroplanskommitténs ledamöter måste göra.</pre><pre>Den svenska grundskolan har en klar ambition att\r\nlära för livet. Den är inte bara till för att förbereda\r\nför högre studier, utan den skall förbereda för det\r\nverkliga livet. Eleverna skall utveckla sin hjärna,\r\nsina känslor och utvecklas socialt, kulturellt och\r\nmotoriskt. I detta totalperspektiv är slöjd,\r\nhemkunskap och barnkunskap ämnen som behövs\r\nför att eleverna skall kunna leva livet.</pre><pre>Man lär eleverna att förstå och hantera sin\r\nvardagsverklighet. Dessa ämnen inbjuder, som\r\nmånga talare här har sagt, på ett naturligt sätt till\r\nlaborationer och praktiskt arbete. De är också\r\nutmärkta för att förebygga och bryta de\r\nkönsrollsmönster som trots allt finns.</pre><pre>Till detta vill jag lägga elevernas egen kunskap om\r\nvad den egna kroppen behöver. Det lär de sig också\r\ni hemkunskapen. I dag är det så illa att det finns\r\nrapporter från skolhälsovården som säger att t.o.m.\r\npojkar har järnbrist. Det har aldrig hänt förut.</pre><pre>Järnbrist har på grund av menstruationer osv. varit\r\nen flicksjukdom. I dag visar en folkhälsorapport att\r\npojkar har järnbrist. Detta vill man härleda till att\r\nde äter för dåligt och vet för litet om vad den egna\r\nkroppen behöver. Det säger också\r\nfolkhälsogruppen i sin rapport, och det bör vara ett\r\nargument som bör kunna vägas in i\r\nläroplanskommitténs diskussion.</pre><pre>När pressdiskussionen har varit het har Beatrice\r\nAsk vid något tillfälle sagt att alla viktiga ämnen\r\ninte behöver vara obligatoriska. Nej, det håller jag\r\nmed om. Men jag vill då veta vilka andra ämnen\r\nBeatrice Ask tänker på. Är det möjligt att göra\r\nnågot språkämne icke-obligatoriskt, att göra\r\nmatematik icke-obligatoriskt eller något annat\r\nviktigt ämne?</pre><pre>Jag tycker det är bra att vi allihop har respekt för\r\nläroplanskommitténs obundna arbete. Men\r\nBeatrice Ask har ändå i sitt svar i dag tafsat litet\r\ngrand på den respekten. Hon säger, att även om\r\nämnet inte blir obligatoriskt vid den slutliga\r\nbedömningen, bör konsumentekonomi och\r\nmiljökunskap kunna täckas. Det är väl ändå ett\r\nställningstagande som statsrådet gör?</pre><pre>Till sist; Det finns en sentens som lyder: Att lära\r\nutan att göra är som att älska utan att röra.</pre><pre>Anf. 18  Statsrådet BEATRICE ASK (m):</pre><pre>Herr talman! Elvy Söderström sade: Skolministern\r\nhar minsann uttalat sig om sin personliga\r\nuppfattning i andra frågor, exempelvis\r\nbetygsfrågan. Det är alldeles riktigt. Jag har kanske\r\nockså lärt något av det och om de svårigheter som\r\nuppenbarligen finns att lyssna när jag markerar att\r\ndet är en uppfattning som jag själv har och att\r\nregeringen har sagt någonting annat. Det fungerar\r\ninte, och därför måste jag försöka att hålla mig till\r\nvad regeringen har sagt. Det kommer inte att vara\r\nenkelt, eftersom skolan är ett vittomfattande fält.</pre><pre>Det är viktigt att vi får en öppen och fri\r\nläroplansdebatt där olika synpunkter kan komma\r\nfram i arbetet utan att det uppfattas som att jag har\r\nen mycket bestämd uppfattning om det ena eller\r\nandra.</pre><pre>Sedan till könsrollsfrågorna, som jag anser oerhört\r\ncentrala. Det är ett av skälen till att vi i direktiven\r\ntill läroplansarbetet har markerat att det är\r\nnödvändigt att analysera om det ligger någonting i\r\ndet forskare säger, att vi bl.a. i naturvetenskap och\r\nteknik borde arbeta något tidigare med flickorna.\r\nDet finns en del skrivningar som visar att vi tar det\r\nhär på allvar.</pre><pre>Det finns dessutom en annan problematik som jag\r\nhoppas att riksdagen är intresserad av, nämligen\r\ndet faktum att flickor inte hörs lika bra i skolan och\r\natt de inte ges lika mycket tid. Det finns mycket att\r\ngöra här.</pre><pre>Elvy Söderström har helt fel när det gäller\r\nkulturarvet. Det står mycket om kulturarvet i\r\ndirektiven.</pre><pre>Jag skall läsa innantill: Skolan verkar i en värld där\r\nkunskaps- och informationsmassan förändras\r\nsnabbt. Det ställer höga krav på skolans flexibilitet\r\noch variation. Men det kräver också att större vikt\r\nläggs vid kunskaper som är beständiga över tiden\r\nsom språk och matematik samt de kunskaper som\r\nbygger upp elevens egen identitet i hembygden, det\r\nsvenska språket och kulturarvet i vid mening. Det\r\nstår att detta behöver få en framträdande plats i\r\nundervisningen osv. Det här är ingenting som\r\nregeringen har glömt bort.</pre><pre>Margitta Edgren frågar om min syn på vilka ämnen\r\nsom bör vara obligatoriska resp. frivilliga.\r\nEgentligen önskar jag att vi kunde nöja oss med att\r\ntala om att människor skall lära sig läsa, skriva och\r\nräkna samt vissa andra moment och att det är\r\nobligatoriskt. Sedan skulle man ha krav på vissa\r\nramar och att vissa typer av ämnen skulle ingå, men\r\natt man hade mycket stor valmöjlighet. Det tycker\r\njag vore idealet. Men jag tror att det är mycket\r\nsvårt att komma så långt med den organisation som\r\nskolväsendet har.</pre><pre>Jag vet att de flesta mycket kunniga pedagoger som\r\ni dag lyckas bra med sina elever inom klassens ram\r\nger elever mycket vida möjligheter att välja\r\nmoment och arbeta på det sätt som passar den\r\nenskilde eleven. Då lyckas man mycket bättre.</pre><pre>De ämnesföreträdare som nu lutar sig tillbaka och\r\ntror att det bara är fråga om slöjd, hemkunskap och\r\nbarnkunskap som man eventuellt kan diskutera att\r\ngöra till tillvalsämnen, bör nog vakna så snabbt som\r\nmöjligt. De behöver också delta i diskussionen och\r\npresentera vad de undervisar i och på vilket sätt de\r\nvill utveckla dessa ämnen.</pre><pre>Anf. 19  INGA BERGGREN (m):</pre><pre>Herr talman! Låt mig nu göra en liten utblick till\r\nandra sidan jordklotet, närmare bestämt till Japan.\r\nVi jämför oss från och till med Japan. Det kan gälla\r\nutvecklingen inom elektronikens område eller\r\nproduktiviteten. Ibland möter man också\r\npåståenden om att vi som människor har vissa\r\nlikheter. Dessutom är förvärvsfrekvensen i Japan,\r\nprecis som i Sverige, hög för kvinnor.</pre><pre>Vad vill jag nu komma med detta? Jo, det är\r\nintressant att konstatera att man i Japan just nu står\r\ni begrepp att införa obligatorisk utbildning i ''Home\r\nEconomics'' för både pojkar och flickor på\r\ngymnasienivå. Varför det? Jo, i Japan har man\r\nkommit fram till den slutsatsen att ''Home\r\nEconomics'' är viktig för dagens ungdomar.</pre><pre>Undersökningar har nämligen visat att ungdomar\r\när dåliga på ''homemaking'' och att det finns\r\nskillnader mellan pojkar och flickor. Flickorna\r\nklarar sig bättre än pojkarna eftersom de tidigare\r\nhar läst hemkunskap medan pojkarna inte har gjort\r\ndet. Efterhand som förvärvsfrekvensen hos\r\nkvinnorna har stigit, har det inte funnits utrymme\r\natt få kunskaperna i hemmet. Det kanske är\r\nnågonting för oss i Sverige att fundera över.</pre><pre>Flera gånger under den senaste tiden och även i dag\r\nhar statsrådet tagit upp frågan om de tekniska\r\nämnena. Statsrådet har då poängterat att dessa\r\nämnen kanske kan tidigareläggas, och då speciellt\r\nför flickor. Det är intressant. Det tycker jag att man\r\nskall pröva. Varför då inte också diskutera\r\nmöjligheten att låta flickor börja tidigt med de\r\ntekniska ämnena samtidigt som pojkarna börjar\r\nmed hemkunskap? Det kan i mångas öron tyckas\r\nbefängt. Med detta vill jag ha sagt hur oerhört\r\nviktigt det är att värna den rätta balansen och\r\nprioriteringarna mellan obligatoriska och frivilliga\r\nämnen.</pre><pre>För mig gäller det då att man skall rusta för\r\nframtiden när det gäller dagens skola, på det sättet\r\natt man skall förbereda de unga för de snabba\r\nförändringarna och internationaliseringen. Jag tror\r\natt det är många i Sverige i dag som välkomnar de\r\nhögt ställda ambitioner som den borgerliga\r\nregeringen har uttalat om att skapa Europas bästa\r\nskola. Många i vårt avlånga land anser också att det\r\nbör vara en självklarhet att det skall ges utrymme\r\nför att i grundskolan utbilda både språkkunniga,\r\nsjälvständiga människor och kunniga konsumenter,\r\nsom också är miljömedvetna individer.</pre><pre>Anf. 20  CHARLOTTE CEDERSCHIÖLD\r\n(m):</pre><pre>Herr talman! Min grundinställning är att människor\r\nmer skall kunna påverka sin utbildning. Jag anser\r\nsåledes att de som vill ha mer slöjd, barnkunskap\r\noch hemkunskap skall ha möjlighet att få det. Det\r\när valfrihet, Margitta Edgren. Det gäller att ge\r\nmänniskor information om de olika ämnenas\r\nbetydelse.</pre><pre>Det är rent oförskämt att påstå att mitt anförande,\r\nsom går ut på att den enskilde individen i högre\r\ngrad än i dag skall kunna påverka sin utbildning,\r\nskulle vara ett uttryck för en underlig människosyn.\r\nTvärtom vill jag ge den enskilde individen mer\r\ninflytande. Antingen hade Margitta Edgren svårt\r\natt följa med, eller också delar hon den synen att\r\npolitikerna även fortsättningsvis skall fatta\r\ndetaljbesluten över de enskilda människorna. I\r\nbåda fallen är hon att beklaga.</pre><pre>Den anda som regeringsförklaringen innehåller --\r\ndvs. ökat inflytande för individen över sitt liv -- är\r\nnågonting som jag delar, och det vore roligt om\r\nfolkpartiets representant stämde in.</pre><pre>Anf. 21  ELVY SÖDERSTRÖM (s):</pre><pre>Herr talman! Det var bra att ministern så snabbt\r\nkom till insikt om att det inte går att sätta betyg på\r\nlågstadiet. Det finns ett ordspråk som säger att man\r\nlär så länge man lever, och ibland brukar jag säga\r\natt man lär så länge man har elever. Detta är\r\nmycket positivt. Jag hoppas att insikten kommer\r\nlika snabbt om vikten av att dessa tre ämnen som vi\r\ni dag diskuterar får vara kvar.</pre><pre>I fråga om kulturarvet håller jag med ministern om\r\natt detta är oerhört viktigt, och jag vill understryka\r\natt ministern har uttalat sig om detta vid ett flertal\r\ntillfällen. Jag kan berätta att det är just i ämnena\r\nslöjd och hemkunskap som man på ett praktiskt och\r\nteoretiskt bra sätt kan arbeta med att föra\r\nkulturarvet vidare. Man jobbar t. ex. med gamla\r\ntraditioner, tillverkningsmetoder m. m. i ämnet\r\nslöjd.</pre><pre>Jag fick inte klart för mig hur det var med\r\njämställdhetsarbetet, och ministern kanske kan\r\npassa på att fråga jämställdhetsminister Birgit\r\nFriggebo vad hon anser om vikten av att ha kvar\r\ndessa tre ämnen för att värna jämställdheten.</pre><pre>Anf. 22  MARGITTA EDGREN (fp):</pre><pre>Herr talman! Det fanns mycket om valfrihet i\r\nstatsrådets inlägg som jag naturligtvis håller med\r\nom, och det gäller även till viss del drömmen om\r\nskolan. Men det är utopiskt att tro att små barn i\r\nförsta klass skall kunna ta ställning till om de vill ha\r\nsamhällskunskap eller historia. Det är en dröm, och\r\nfrågan är om den ens är angelägen att göra till\r\nverklighet -- jag är mycket tveksam till det.</pre><pre>Valfriheten skall öka, och jag är glad för att jag fick\r\nveta att det inte bara är barnkunskap, slöjd och\r\nhemkunskap som är mål för diskussionen om tillval\r\neller obligatorium.</pre><pre>Herr talman! Till Charlotte Cederschiöld vill jag\r\nsäga att jag inte fattar dåligt -- vad jag har förstått\r\nhittills under min 50-åriga levnad. Jag vill bara att vi\r\ntar den diskussionen sedan. Den människosyn som\r\nCharlotte Cederschiöld gav uttryck för i sitt\r\nanförande innebär bl. a. att den som i småskolan\r\ninte har musiköra skall välja bort musik. Där finns\r\ningenting av dynamik, ingenting av process, dvs.\r\ningen tro att man kan förbättra sig över tiden. Den\r\nsom är duktig i ett ämne skall alltså bli ännu\r\nduktigare, och den som är dålig i ett ämne skall\r\nfortsätta livet igenom att vara dålig på det. Jag delar\r\ninte den människosynen.</pre><pre>Anf. 23  Statsrådet BEATRICE ASK (m):</pre><pre>Herr talman! Får jag avslutningsvis säga att jag\r\nuppskattar det enorma intresse som finns här i salen\r\nför åtminstone en del av de ämnen som man i våra\r\nskolor undervisar i. Jag ser fram mot flera\r\ndiskussioner om andra ämnen, då inte minst\r\nutbildningsutskottets ledamöter kommer att känna\r\nsig styrkta av att få höra olika synpunkter och få\r\nolika idéer på det här området, när de så småningom\r\nskall börja behandla förslagen till en ny läroplan.</pre><pre>När det gäller hemkunskap vill jag påstå att jag vid\r\ndet här laget vet mycket om just det ämnet -- och\r\näven om slöjd och andra ämnen -- och därför säger\r\njag att också andra ämnesföreträdare bör\r\npresentera sina ämnen på ett bra sätt för\r\nparlamentariker av alla de slag.</pre><pre>Jag vill bara kort påpeka för Elvy Söderström att\r\njag inte sade att jag har ändrat min personliga\r\nuppfattning, men jag har insett att det ibland kan\r\nvara bättre att avstå från att framföra den om\r\nregeringen har en annan uppfattning. Det är\r\nuppenbarligen mycket svårt för alla att inse att det\r\nkan finnas en differens där, men jag tycker att det\r\när självklart. Det finns de som tycker att det är\r\nkonstigt att fyra partier inte tycker lika jämt och\r\nständigt, och ännu konstigare att enskilda\r\nmänniskor har olika uppfattningar. Jag har lärt mig\r\ni politiken att rikedomen är att man inte alltid\r\ntycker lika men att man arbetar sig fram till en\r\ngemensam uppfattning och står för den i det\r\npraktiska arbetet.</pre><pre>Jag tror inte heller att man kan ha fritt val i första\r\nklass. Det är inte så mycket att välja på där, utan\r\nhuvuddelen av tiden ägnas åt de grundläggande\r\nfärdigheterna. Men det är viktigt att även de yngsta\r\nbarnen får känna att de kan påverka\r\nundervisningen. Glädjande nog visar de\r\nundersökningar som har gjorts att barn i de första\r\nklasserna uppfattar att de har möjlighet att\r\npåverka, men det blir klent ställt med det när de blir\r\nlitet äldre. Det är en synpunkt som finns med i\r\nläroplansdirektiven från regeringen, nämligen att\r\nelever i takt med stigande ålder och mognad skall\r\nfå ett ökat inflytande och ansvar för sina studier.\r\nDet är det som är anledningen till att vi nu brottas\r\nmed försök att ge eleverna litet tid som de har\r\nmöjlighet att förfoga över. Jag tror att det är\r\noerhört angeläget att vi har en vital och intensiv\r\ndiskussion om hur detta skall åstadkommas. Jag\r\nser, som sagt var, fram mot fortsatta debatter.</pre><pre>Överläggningen var härmed avslutad.</pre><pre>f401 &gt; 5 §  Svar på interpellation 1991/92:96 om en aktiv\r\nkamp mot rasismen och invandrarfientligheten</pre><pre>Anf. 24  Kulturminister BIRGIT FRIGGEBO\r\n(fp):</pre><pre>Herr talman! Thage G Peterson har frågat\r\nstatsministern om en alternativ kamp mot rasism\r\noch främlingsfientlighet. Arbetet inom regeringen\r\när så fördelat att det är jag som skall svara på\r\ninterpellationen.</pre><pre>Sedan Thage G Peterson framställde sin\r\ninterpellation den 31 januari lämnade regeringen\r\nden 4 februari information i riksdagen om\r\nåtgärder mot våld och främlingsfientlighet. Senare\r\nsamma dag svarade statsministern på två frågor\r\nom en enad kamp mot främlingsfientlighet och\r\nrasism och jag själv på en fråga om åtgärder inom\r\nsamma område. Även tidigare har både\r\nstatsministern och jag här i kammaren svarat på\r\ninterpellationer inom detta område. Andra\r\nregeringsledamöter har också svarat på frågor i\r\nämnet.</pre><pre>I de uttalanden som regeringen gjort vid dessa\r\ntillfällen har det gjorts klart och tydligt var\r\nstatsministern liksom regeringen i övrigt står när\r\ndet gäller rasism och främlingsfientlighet. Jag\r\nhänvisar därför interpellanten till dessa\r\nuttalanden.</pre><pre>Sedan dess har dessutom statsministern bl. a.\r\nframträtt i TV söndagen den 9 februari och\r\ndeklarerat sin hållning gentemot rasism och\r\nfrämlingsfientlighet. Statsministerns uppfattning\r\nbör därför vara klar för alla.</pre><pre>Regeringen avser självfallet att även i\r\nfortsättningen aktivt följa det som sker när det\r\ngäller rasism och främlingsfientlighet.\r\nStatsministern kommer i denna sin egenskap\r\nnaturligtvis att ha en ledande roll i arbetet.</pre><pre>Anf. 25  THAGE G PETERSON (s):</pre><pre>Jag har ställt en interpellation till statsminister\r\nCarl Bildt, där jag frågar honom om ''han är\r\nberedd att ta ledningen för en aktiv kamp mot\r\nrasism och invandrarfientligheten i Sverige''.</pre><pre>Det är således en interpellation till Carl Bildt som\r\nperson. Det är därför mycket märkligt att\r\nkulturminister Birgit Friggebo svarar på denna\r\ninterpellation. Jag är en aning konfunderad över\r\natt Birgit Friggebo anser sig kunna uttolka och\r\nföreträda Carl Bildts känsla och innersta vilja. Är\r\nverkligen arbetet inom regeringen så fördelat att\r\ndet är hon som skall svara på personliga frågor till\r\nstatsministern? Dessutom är min fråga både\r\nfelaktigt och ofullständigt återgiven i Birgit\r\nFriggebos svar.</pre><pre>Svaret på min interpellation hade kunnat vänta\r\ntills Carl Bildt hade kommit hem från USA, om\r\nhan inte hade hunnit svara före avresan.\r\nInterpellationen har faktiskt legat obesvarad i 21\r\ndagar och den inlämnades innan regeringen\r\nbörjade agera i de här frågorna. Jag hade inte\r\nmotsatt mig ett svar senare. Problemen med\r\nrasism och flyktingfientlighet löses inte över en\r\nnatt. Tyvärr kommer de att vara lika aktuella, när\r\nCarl Bildt kommer hem.</pre><pre>Det är, herr talman, heller inget ovanligt att en\r\nstatsminister överlåter interpellationssvar till sina\r\nregeringskolleger, när frågorna inte berör honom\r\npersonligen. Men min interpellation är personlig\r\noch den kan därför inte överföras till annat\r\nstatsråd. Den handlar inte i första hand om\r\nregeringens program och åtgärder mot rasism och\r\ninvandrarfientlighet eller om invandrarpolitiken i\r\nstort. Om jag hade velat ställa en interpellation om\r\ndetta hade jag kanske ställt den till Birgit\r\nFriggebo.</pre><pre>Jag menar, herr talman, att det är nonchalant av\r\nCarl Bildt att inte själv svara.</pre><pre>Det är ledsamt att Carl Bildt inte tar chansen att\r\nskingra dimman kring sin egen person om var han\r\nstår i de här frågorna. Många är undrande över\r\nhans bristande engagemang och hans låga profil.\r\nMånga är undrande över hans bristande glöd när\r\nhan talar om rasismen och invandrarfientligheten.\r\nOch det gör många människor osäkra när landets\r\nstatsminister uppträder osäkert när han talar med\r\nomskrivningar och bortförklaringar, ja närmast\r\nbagatelliserar dessa allvarliga frågor.</pre><pre>Statsministern fick släpas fram till TV för att hålla\r\nett tal till nationen. Det var innehållsmässigt ett\r\nmycket bra tal, som jag på flera punkter blev glad\r\növer. Jag är helt säker på att Carl Bildt saknar\r\nvarje form av sympati för rasism, antisemitism\r\noch främlingsfientlighet. På den punkten har jag\r\ningen som helst undran. Men jag har faktiskt mött\r\nmånga som är oroliga för att statsministern nu\r\nanser att han har gjort sitt; talat färdigt i de här\r\nfrågorna. Det uteblivna svaret på min\r\ninterpellation, hans uteblivna personliga\r\nställningstagande, tyder tyvärr på detta!</pre><pre>Jag är naturligtvis glad och tacksam för att\r\nregeringen nu äntligen börjat att agera mot rasism\r\noch främlingsfientlighet. Men Birgit Friggebos\r\nmycket korta budskap i dag antyder att regeringen\r\nnu anser sig ha gjort tillräckligt. Men det tycker\r\ninte jag! Därför kvarstår min fråga riktad till Carl\r\nBildt personligen: ''Är statsministern beredd att ta\r\nledningen för en aktiv kamp -- inte alternativ\r\nkamp som Birgit Friggebo återger det -- mot\r\nrasismen och invandrarfientligheten i Sverige?''\r\nJag är tacksam om kulturministen vill framföra\r\nden till honom när han kommer hem.</pre><pre>Vi har alla ett anvar för att bekämpa rasism och\r\nfrämlingshat. Ingen enda demokrat i vårt land har\r\nfått fribrev från den uppgiften. Vi måste reagera\r\nmed kraft. Och ge klara och entydiga besked om\r\nvar vi står. Ingen skall få leva i okunnighet om, att\r\nvi inte accepterar att rasism och främlingshat får\r\nbreda ut sig ännu mer i vårt land.</pre><pre>Det är ovärdigt vår demokrati att vissa av våra\r\nmedborgare tvingas leva i skräck och oro. Det\r\nkänns djupt deprimerande att polisen -- trots att\r\nman, som man säger, gör allt för att klara av\r\nmordet, överfallen och våldet -- inte har gjort\r\nnågra framsteg. Vi får därför inte vara\r\nfrämmande för att ge polisen extra resurser.</pre><pre>Vi måste slå tillbaka mot de lögner och\r\nhalvsanningar som sprids mot invandrare och\r\nflyktingar, men också ta debatten med dem som\r\nsprider lögnerna. Det behövs en dialog också med\r\ndem.</pre><pre>Vi måste benämna våldet och trakasserierna med\r\nde rätta orden: det är inget annat än rasism och ett\r\nhat mot människor, som inte ser så svenska ut som\r\nvi. Vi får inte vara rädda att gå en match med dem\r\nsom sprider lögner, fördomar och förakt. Det är,\r\nherr talman, i ledningen för detta\r\nrenhållningsarbete jag vill se landets statsminister.</pre><pre>Anf. 26  HANS GÖRAN FRANCK (s):</pre><pre>Herr talman! Också jag hade sett fram emot att\r\nnu, när vi fått litet ytterligare perspektiv på den\r\nsenaste tidens händelser, få en diskussion med Carl\r\nBildt.</pre><pre>Det innebär inte att jag inte uppskattar att få\r\ndiskutera dessa frågor med Birgit Friggebo, som\r\negentligen skulle ha svarat på en interpellation\r\nsom jag har ställt i dag, men som besvaras senare\r\nav justitieministern. Men anledningen till att jag\r\ntycker det är viktigt att ytterligare diskutera med\r\nstatsministern är att han i den debatt Birgit\r\nFriggebo hänvisar till undviker att ta upp frågorna\r\nom rasism och rasfördomar, undviker att göra\r\nklara fördömanden av dessa tendenser. Han\r\nföredrar i stället att tala om våld, illdåd och om\r\nviss förföljelse, som han inte explicit talar om som\r\nrasistisk eller präglad av rasfördomar.</pre><pre>Jag skulle också ha velat ta upp med honom att\r\nhan säger att han tror att en påverkan av detta inte\r\när en fråga om lagar, utan gäller debatt och dialog\r\noch den information som kan finnas. Han säger på\r\nett annat ställe: Det är min bestämda övertygelse\r\natt främlingsfientliga attityder kan bekämpas bara\r\ngenom fri och öppen debatt, genom ökad kunskap\r\nom vår egen och andra länders histora och kultur.</pre><pre>Detta är alltför återhållsamma ställningstaganden\r\noch innebär en bagatellisering av den situation\r\nsom varit i vårt land och som fortfarande råder\r\noch av händelseutvecklingen.</pre><pre>Jag tycker det finns all anledning för Birgit\r\nFriggebo, som nu har uppgiften att tala på\r\nstatsministerns vägnar, att yttra sig om detta.</pre><pre>Den andra frågan jag hade velat ta upp med\r\nstatsministern är denna: Är regeringen, och\r\nframför allt då statsministern, beredd att på hög\r\nnivå ta internationellt initiativ för att bekämpa\r\nfrämlingsfientlighet och rasism, nynazism och\r\nhögerextremism? Är han beredd att ta ett intitiativ\r\nför att få till stånd en gemensam och mer generös\r\nflyktingoch invandrarpolitik i hela Europa?</pre><pre>Det är bra att det är Birgit Friggebo som är här i\r\ndag, eftersom jag vill erinra om att Birgit\r\nFriggebo, och inte minst Bengt Westerberg, under\r\noppositionstiden gång på gång krävde initiativ på\r\nden här höga nivån. Hur ställer sig Birgit Friggebo\r\ni dag till att man tar ett sådant initiativ? Jag tycker\r\natt det skulle vara verkningsfullt i den här\r\nsituationen.</pre><pre>Jag skulle vilja ta upp några andra frågor med\r\nBirgit Friggebo. Först gäller det handläggningen\r\nav flyktingoch invandrarärendena. En förbättrad\r\noch snabbare hantering kan ske bl.a. genom att\r\ninvandrarverket befrias från alla\r\nutlänningsärenden som inte kan prövas efter enkel\r\nhandläggning. I likhet med vad som skett genom\r\ninförandet av utlänningsnämnden, bör även en\r\nsärskild första instans upprättas för ärenden av\r\ndetta slag som fordrar en mer ingående utredning.</pre><pre>Det är, och har varit, mycket olyckligt när det\r\ngäller skapandet av främlingsfientlighet att\r\ninvandrarverket för många framstått som en\r\ninstans som står i motsatsställning till asylsökande\r\noch invandrare, i stället för att vara det verk som\r\nskall vara aktivt och positivt för invandrarnas och\r\nflyktingarnas inpassning i det svenska samhället.</pre><pre>Det är välkommet att regeringen föreslagit ett\r\nanslag på tio miljoner för att motverka rasism och\r\nfrämlingsfientlighet. Av allt att döma lades det här\r\nförslaget fram på ett tidigt stadium, före den\r\nsenaste och allvarligaste utvecklingen. Tycker\r\nBirgit Friggebo att detta är ett tillräckligt belopp\r\nmed hänsyn till den mycket allvarliga akuta\r\nsituationen? Vi är en del socialdemokrater som\r\ntycker att det med hänsyn till den senaste\r\nutvecklingen borde vara betydligt högre.</pre><pre>Anf. 27  LARS MOQUIST (nyd):</pre><pre>Herr talman! Till att börja med tycker jag att det\r\när märkligt att de båda föregående talarna är så\r\nindignerade över att kulturministern svarade på\r\ninterpellationen. Jag tycker att Birgit Friggebos\r\nsvar skall tillmätas samma dignitet som om\r\nstatsministern lämnat svaret. Annars är det ju\r\nnästan en form av diskriminering av\r\nkulturministern.</pre><pre>Orden invandrare och invandring har under det\r\nsenaste året fått en värdeladdad negativ innebörd\r\nför många människor. Det borde inte vara så.\r\nFlertalet människor i vårt land har mycket\r\nbalanserade uppfattningar i invandrarfrågan.\r\nGalningar, liksom människor med avvikande\r\nvärderingar och beteenden har det alltid funnits,\r\näven i civiliserade samhällen. När värderingar och\r\nåsikter leder till trångsynthet mot dem som är\r\nannorlunda eller, ännu värre, när de leder till\r\nkriminella handlingar skall vi självfallet fördöma\r\noch beivra detta. Men mot kriminella hjälper\r\nsällan upplysning eller allmän debatt. Här måste\r\npolis och rättsväsende se till att vi alla kan känna\r\nden trygghet som ett rättssamhälle skall ge.</pre><pre>Herr talman! Interpellanten Thage G Peterson\r\nskräms, liksom jag, av det våld vi ser i samhället --\r\ninte minst under senare tid mot invandrare. Men\r\nThage G Peterson tycks anse att det mesta av den\r\ninvandrarfientlighet som han beskriver, skulle\r\nkunna botas med hjälp av att ''ledande personer\r\nför det officiella Sverige gör klara och entydiga\r\ndeklarationer mot främlingshatet''.</pre><pre>Vidare säger Thage G Peterson att våldet mot\r\ninvandrare är en skamfläck på Sverige. Men\r\nThage G Peterson ser inte, eller vill inte se, de\r\nproblem som gett grogrund för den\r\ninvandrarfientlighet som han anser finns hos delar\r\nav det svenska folket. Kanske för att han har varit\r\nmed om att skapa de system som i dag skapar\r\nmotsättningar mellan människor. Man blir inte\r\ninvandrarfientlig bara för att någon säger att man\r\nskall vara det. Man blir inte heller av med\r\ninvandrarfientligheten bara för att någon säger att\r\nman inte skall vara invandrarfientlig.</pre><pre>Herr talman! Jag anser inte att ett begränsat antal\r\nilldåd, mordbränder eller mord -- begångna\r\nkanske endast av en handfull kriminella -- skall\r\nkunna tas till intäkt för att Sverige eller\r\nsvenskarna skall ställas vid skampålen för\r\ninvandrarfientlighet. Jag tycker att Thage G\r\nPeterson borde vara mer varsam med ordens valör\r\nnär han använder ordet främlingshat.</pre><pre>Något främlingshat finns enligt min uppfattning\r\ninte i Sverige. Men allt fler ifrågasätter de system\r\nsom byggts upp i samhället. Allt fler söker\r\ninformation. Allt fler vill veta mer. Att då peka\r\nfinger åt svenska folket och göra folket\r\nmedskyldigt till galningars beteenden anser jag\r\nvara en oförskämdhet mot vanliga svenska\r\nmedborgare.</pre><pre>Viktigast av allt är att prioritera invandrarnas\r\nsociala anpassning. Vi kan ha olika uppfattning i\r\ndenna fråga, men skall vi främja ett gott\r\nförhållande mellan olika grupper i samhället\r\nmåste invandrarna anpassa sig socialt dit de\r\nkommer. De som invandrade till t.ex. USA fick\r\nlära sig att anpassa sig till dem som fanns där\r\nförut. Det är aldrig någon som tyckt att det varit\r\nnågot konstigt med det. Man har kunnat behålla\r\nvissa kulturella särdrag, men i stort sett har man\r\nanpassat sig till det samhälle som man kom till. Det\r\nborde ju vara likadant i Sverige.</pre><pre>Vad är det då för social anpassning jag har i\r\ntankarna? Först och främst måste man lära sig sitt\r\nnya språk och dessutom bibringas baskunskaper i\r\nsamhällskunskap. Man har ju kommit till ett nytt\r\nland med språk och seder som man inte förstår.\r\nFör att konflikter mellan invandrare och svenskar\r\nskall undvikas är det viktigt att man lär sig språket\r\noch det nya landets seder. Svenskundervisningen\r\nmåste göras obligatorisk. Det är den inte i dag.\r\nMånga hemmavarande invandrarkvinnor som\r\nsaknar arbetslivskontakt har i dag inga som helst\r\nkunskaper i svenska. Hur skall de någonsin kunna\r\nsmälta in i svensk miljö?</pre><pre>Koppla närvaroplikten i svenskundervisningen till\r\ninvandrarens sociala förmåner! Reducera de\r\nsociala förmånerna om man inte lär sig svenska\r\nspråket! Villkora uppehålls- och arbetstillstånd till\r\nett godkänt prov i svenska och samhällskunskap!\r\nProvet skall inte vara svårare än att man med 30\r\ntimmars undervisning per vecka under några\r\nmånader skall kunna klara sitt prov. Invandraren\r\nfår ett konkret mål. Det tror jag är bra. I dag kan\r\nman ju bli svensk medborgare utan att kunna\r\nsvenska språket. Är det så vi vill ha det? Svenskar\r\nsom inte kan svenska.</pre><pre>När jag är inne på ämnet språk måste jag även\r\nberöra hemspråksundervisningen. Vissa anser att\r\nden är bra -- andra inte. De flesta är överens om\r\natt hemspråksundervisningen inkräktar på annan\r\nundervisning i skolan i dag. Detta är ju ett\r\nadministrativt problem och kan kanske lösas. Men\r\nbarnen -- de flesta är ju barn -- har kanske svårt\r\natt kunna tillgodogöra sig både den ordinarie\r\nskolundervisningen och\r\nhemspråksundervisningen. Man kanske inte\r\norkar både-och.</pre><pre>Att hemspråksundervisningen skall belasta\r\nskattebetalarna kan ju i högsta grad ifrågasättas.\r\nOm invandraren vill prioritera undervisning i sitt\r\nhemspråk får han eller hon försöka klara detta\r\nutan statsunderstöd. Denna idé går kanske på tvärs\r\nmot dem som hävdar att man aktivt och med\r\nstatligt stöd skall eftersträva ett mångkulturellt\r\nsamhälle. Men i vår omvärld ser vi ju otaliga\r\nexempel på motsättningar när befolkningsgrupper\r\nbenhårt håller på sin etniska och kulturella särart.</pre><pre>I den sociala anpassningen skulle också ingå att\r\nvuxna invandrare pryade någon timme varje dag\r\npå olika arbetsplatser där de fick träffa svenskar,\r\nträna sin knaggliga svenska och framför allt bryta\r\nisoleringen och få litet samhällskontakter. De\r\nkunde hjälpa till på dagis, sjukhus,\r\nparkförvaltningar m.m. Det finns säkert många\r\ngoda idéer på meningsfull verksamhet för våra nya\r\nsvenskar.</pre><pre>När man talar med föreståndare för\r\ninvandrarförläggningar eller med\r\nflyktingsamordnare pekar de entydigt på ett\r\nhuvudproblem, de långa väntetiderna på\r\nasylutredning. De som sitter och väntar -- ibland\r\nflera år -- på en asylutredning lever i ovisshet och\r\nsysslolöshet. Detta skapar problem. Ibland skapar\r\ndessa problem konflikter inom och mellan\r\ninvandrargrupperna, ibland leder problemen till\r\nbrottslighet. Se därför till att alla resurser sätts in\r\npå att snabbutreda asylärendena! De långa\r\nväntetiderna är dagens mest akuta problem.</pre><pre>Långsiktigt måste vi inleda en sund debatt.\r\nProblemen måste upp till ytan. Vi måste föra fram\r\nförslag på konkreta lösningar. Vi måste också\r\nkunna diskutera invandringens volym.\r\nMediadebattörerna måste inse sitt ansvar och sluta\r\natt försöka ge vanliga svenskar dåligt samvete. Det\r\nkan ge motsatt effekt än den man avsett. Vi skall\r\nvisa tolerans mot människor med annat utseende,\r\nannat beteende och annat språk, men vi skall\r\nockså visa tolerans mot de svenskar som har andra\r\nuppfattningar. Den som ifrågasätter systemen\r\nskall inte misstänkliggöras som rasist. Det snarare\r\nskärper än minskar motsättningarna i vårt\r\nsamhälle.</pre><pre>Låt invandrarna få vara glada och stolta över att\r\nde kommit till ett land som vårt! Låt oss alla få\r\nvara stolta över vårt land!</pre><pre>Anf. 28  STEN ANDERSSON i Malmö (m):</pre><pre>Herr talman! Thage G Peterson skriver i sin\r\ninterpellation att det förekommer en ökande\r\nrasism och en ökande främlingsfientlighet ute i\r\nEuropa och att de också tenderar att öka i Sverige.\r\nJag tror att vi ibland förvillar bort begreppen i den\r\nhär debatten. Jag tror inte rasism i ordets\r\negentliga bemärkelse finns i Sverige. Jag tror inte\r\natt någon här anser sig för mer än någon annan\r\nnär det gäller hudfärg, ras eller religion.</pre><pre>Även om man ibland kan få den uppfattningen har\r\nvi i Sverige faktiskt inte Frankrikes Le Pen,\r\nStorbritanniens organisation the National Front\r\neller de små men högljudda partier som i dag\r\nbeklagligt nog poppar upp i Tyskland. Vi har\r\nändock en viss hysteri i den här debatten. Jag tror\r\natt vi gör debatten och ändamålet med den en stor\r\notjänst om vi lägger oss på den nivå som vi i dag\r\nhar gort i Sverige. Kändisar uttalar sig i pressen\r\nom att de skall flytta till andra länder, eftersom de\r\ninte tycker om det klimat som råder i dag i Sverige.\r\nDe namnger länder som verkligen har problem\r\nmed främlings- och invandrarfientlighet.\r\nProblemen är i dessa länder av en sådan\r\nomfattning att vi i Sverige inte ens kan drömma\r\nom dem.</pre><pre>Vi borde alla kunna vara överens -- jag tror att det\r\ngäller hela svenska folket -- om att alla som\r\nbefinner sig i Sverige skall ha samma rättigheter\r\noch skyldigheter. Om man är brun, gul, svart eller\r\nvit är totalt ointressant. Omdömen om människor\r\nskall basera sig på hur de agerar som personer.</pre><pre>I denna debatt har det också förekommit förslag\r\nom att man skall kriminalisera s.k. rasistiska\r\norganisationer. Tidigare har vi i Sverige varit helt\r\növerens om att vi inte skall göra så. Vilket var\r\nskälet? Jo, vi har på ett ypperligt sätt lyckats se till\r\natt dessa organisationer har förblivit små. Jag tror\r\natt det sämsta man kan göra är att sätta en\r\nmartyrstämpel på dem. Dessa organisationer talar\r\nför sig själva och diskriminerar sig själva genom\r\natt ibland uppträda i televisionen. De är genom sitt\r\neget agerande det bästa avskräckande exemplet på\r\natt de inte bör få flera medlemmar.</pre><pre>De här organisationerna har varit små under 30-,\r\n40-, 50-, 60-, 70- och 80-talet. Om vi inte gör dem\r\ntill martyrer är jag övertygad om att de kommer\r\natt vara små även i framtiden.</pre><pre>I Sverige har det under de senaste månaderna\r\ngenomförts ett antal beklagliga attentat mot\r\nmänniskor och flyktingförläggningar. Vi vet\r\nfortfarande inte vem som bär skulden för den\r\nstörsta delen av debatten. Vi vet inte vem den här\r\npersonen är. Innan vi vet det skall vi kanske vara\r\nlitet försiktiga och inte kasta ur oss alltför hårda\r\nomdömen. Det här handlar förhoppningsvis on\r\nnågon eller några förvirrade galningar. Hade\r\ndenne någon eller dessa några blivit fast efter sitt\r\nförsta eller andra dåd, tror jag inte att vi skulle ha\r\nfått den här debatten om rasism i Sverige. På\r\ngrund av att polisen tyvärr har misslyckats är\r\nsituationen som den är.</pre><pre>Vi får inte heller glömma att man inte kan kalla\r\nallt för rasism eller främlingsfientlighet. Vi har\r\nsett att brott har begåtts av invandrare och\r\nmänniskor som har fått asyl i Sverige. Vi har sett\r\ninterna uppgörelser. Det finns också exempel på\r\nbrott som i massmedia först har benämnts som\r\nrasistiska. Senare har det visat sig att så inte var\r\nfallet. Man skall naturligtvis inte generalisera. En\r\ndel brott har begåtts av människor med tvivelaktig\r\nbakgrund. Jag tycker dock att vi skall skruva ned\r\ntonläget litet grand.</pre><pre>Herr talman! Det vore frestande att här ta upp en\r\ndebatt om asylpolitiken. Men jag tycker att detta\r\när så viktigt att vi kan spara det till ett annat\r\ntillfälle. Det finns förvisso saker som man kan\r\nkritisera. Det är dock svårt att komma fram med\r\nde synpunkterna. En del debattörer vill gärna\r\nstämpla dem som framför den minsta kritik mot\r\ndagens asylpolitik. Den kan vi emellertid\r\nåterkomma till vid ett senare tillfälle.</pre><pre>Låt mig avslutningsvis än en gång understryka att\r\nalla som vistas i Sverige skall vara berättigade att\r\nkänna fysisk och psykisk trygghet.</pre><pre>Anf. 29  Kulturminister BIRGIT FRIGGEBO\r\n(fp):</pre><pre>Herr talman! Det har många gånger sagts från\r\ndenna talarstol av många partirepresentanter och\r\nregeringsledamöter at vi aldrig kan acceptera det\r\nsom nu sker. Men det är inte något nytt som har\r\nbörjat ske de senaste veckorna eller de senaste\r\nmånaderna. Det har funnits länge, fast det har\r\nblivit mer synligt just nu.</pre><pre>Trots den mycket mörka bakgrunden tycker jag\r\natt det är glädjande att attityderna nu förändras.\r\nVi kan notera att motståndet mot invandrare\r\nminskar och att attityderna blir mer generösa och\r\npositiva. Ett par undersökningar under senare tid\r\nhar visat på detta.</pre><pre>Allt fler säger att det har varit en fördel för Sverige\r\natt invandrarna har kommit hit. Allt fler säger att\r\nvi skall vara generösa och att de som kommer hit\r\nskall få stanna. Det är en märkbar\r\nattitydförändring som har skett sedan år 1990 och\r\n1991.</pre><pre>Jag tror att denna attitydförändring beror på att\r\nmånga människor har tvingats att ta ställning till\r\nvar de egentligen själva står. Vi borde glädja oss åt\r\ndenna förändring. Det är någonting man kan ta\r\ntag i.</pre><pre>Jag tycker därför att det är att beklaga att\r\nThage G Peterson i något slags partipolitiskt nit\r\nförsöker misstänkliggöra en del av dem som deltar\r\ni kampen mot främlingsrädslan,\r\nfrämlingsfientligheten och rasismen. Thage\r\nPeterson säger att det fortfarande finns behov av\r\natt skingra dimman om var statsministern står i\r\ndenna fråga.</pre><pre>Jag har här en lång lista på de aktiviteter som\r\nstatsministern har deltagit i sedan december\r\nmånad när det gäller dessa frågor. Han höll också\r\nnågot så ovanligt som ett tal till nationen. De flesta\r\nkommentarerna kring detta gick ut på att det var\r\nbra talat ifrån Carl Bildts sida. I det läget ägnar\r\nsig socialdemokrater åt formfrågor.</pre><pre>Thage Peterson vet mycket väl att det inte går att\r\nställa några personliga frågor till regeringens\r\nmedlemmar för att få fram det ena eller det andra\r\nstatsrådets innersta vilja och djupa känsla. De\r\nfrågeoch interpellationssvar som lämnas här är\r\ndeklarationer ifrån regeringens sida.</pre><pre>I morgon har alla vi som är humanister möjlighet\r\natt visa var vi står. Vi kan delta i de\r\nmanifestationer som kommer att äga rum runt om\r\ni vårt land. Statsministerns kansli har t.ex.\r\nrekommenderat de olika departementen att ha en\r\nliten samlingsstund någon gång mellan kl. 10.00\r\noch 11.00 i morgon, där någon säger några ord och\r\ndär man håller en tyst minut. Statsministern\r\ndeltar mycket aktivt i kampen för solidaritet med\r\nde nya svenskarna.</pre><pre>Hans Göran Franck säger bl.a. att statsministern\r\naldrig använder ordet rasism. Jag har här med\r\nmig statsministerns tal till nationen där han sade:\r\n''Ett står klart. Den humanism som vi står för och\r\nden rasism som de står för är lika oförenliga som\r\neld och vatten.''</pre><pre>Det internationella arbetet för att, inte minst i\r\nEuropa, få en gemensam generös syn på\r\nflyktingpolitiken pågår. Vi för diskussioner inom\r\nEuroparådets och EG:s ram och med nordiska\r\nländerna. Vi försöker skapa en gemensam politik\r\nsom har en generösare utgångspunkt än det rena\r\nkonventionsflyktingbegreppet. Det sker på\r\nregeringens uppdrag. Man är ännu inte färdig att\r\nta ställning till detta, t.ex. inom EG:s ram,\r\neftersom länderna har litet olika uppfattningar.\r\nMan har inte heller kommit så långt i processen.\r\nMen vi deltar aktivt i den, och våra erfarenheter\r\nhittills av de samtal som förs är positiva.</pre><pre>Hans Göran Franck tog också upp frågan om\r\ninvandrarverket. Vi har aviserat en utredning som\r\nskall se över själva flyktingmottagandet, och\r\ndenna utredning kommer mycket snart att\r\ntillsättas. Frågor som skall tas upp är hur man kan\r\nförbättra flyktingarnas möjligheter att ta egna\r\ninitiativ när det gäller boendet och att försörja sig\r\nmed eget arbete. Över huvud taget gäller det att få\r\nfram en mer flexibel mottagningsorganisation, där\r\nockså frivilligorganisationerna kan delta.</pre><pre>Räcker 10 miljoner? Nej, det gör det självfallet\r\ninte. Det förekommer också insatser från flera\r\nandra departement. Civildepartementet har t.ex.\r\ninom ramen för ungdomsdelegationen satsat 5\r\nmilj.kr., och regeringen kommer i morgon att\r\npresentera en rad andra åtgärder som skall vidtas.</pre><pre>Lars Moquist tog upp litet mer allmänna\r\nsynpunkter om invandrarpolitiken. En sak jag har\r\nsagt flera gånger här i riksdagen är att vår\r\nuppfattning är att man skall undanröja de\r\nmissförhållanden som finns, t.ex. att de som\r\nväntar på tillstånd inte får arbeta, att mottagandet\r\ninte är tillräckligt flexibelt och att det kostar för\r\nmycket pengar. Ny Demokrati utnyttjar de här\r\nmissförhållandena till att sprida motvilja mot\r\ninvandrarna. Vår uppgift är att undanröja\r\nmissförhållandena.</pre><pre>Till sist, herr talman, skulle jag vilja vända mig till\r\nSten Andersson i Malmö, som förnekar att det\r\növer huvud taget finns rasism i detta land. Det går\r\nnu omkring människor och skjuter andra\r\nmänniskor. Det har begåtts mord, en del har dött,\r\noch det kan inte vara en tillfällighet att det bara\r\nråkar vara människor som kommer från andra\r\nländer som står framför mördarens pistol.\r\nSjälvfallet finns det rasism i Sverige. Vad man kan\r\ndiskutera är omfattningen. Min uppfattning är att\r\ndet inte är särskilt många som är renodlade\r\nrasister. Men främlingsfientlighet och\r\nfrämlingsrädsla i sig är också problem som vi\r\nmåste hantera.</pre><pre>Anf. 30  THAGE G PETERSON (s):</pre><pre>Herr talman! Jag skall börja med ett påpekande\r\nangående vad Lars Moquist sade. Jag är litet\r\növerraskad över att inte kulturministern, som har\r\ndet politiska ansvaret i regeringen för dessa frågor,\r\nbemötte honom på den punkten. Lars Moquist\r\nhävdade att det inte finns något främlingshat i\r\nSverige. Av hela mitt hjärta skulle jag vilja hoppas\r\noch tro att det vore så. Tänk om Lars Moquist\r\nhade rätt i vad han sade! Men tyvärr är det inte så.\r\nDe som allra bäst kan vittna om hat, trakasserier,\r\nmobbning och våld är ju invandrare och\r\nflyktingar, och de talar ett annat språk än Lars\r\nMoquist.</pre><pre>Jag delar naturligtvis den glädje som\r\nkulturministern känner över att attityderna till\r\ninvandrare och flyktingar enligt olika\r\nundersökningar har blivit mer positiva. Alla vi\r\nsom kämpar mot rasism och invandrarfientlighet,\r\noch det är ju majoriteten av riksdagens ledamöter\r\noch även många andra, känner naturligtvis glädje\r\növer detta.</pre><pre>Birgit Friggebo gjorde, till min ledsnad faktiskt,\r\nett ordentligt övertramp. Hon gjorde gällande att\r\njag har tagit upp de här frågorna av något slags\r\npartipolitiskt nit. Birgit Friggebo säger att det inte\r\ngår att ställa en personlig fråga till statsministern,\r\nmen det är inte någon formfråga när jag i min\r\ninterpellation vill veta om han är beredd att ställa\r\nsig i ledningen för kampen mot rasism och\r\ninvandrarfientlighet. Jag avslutade mitt\r\nanförande med att säga att det är i ledningen för\r\ndetta renhållningsarbete mot lögner, fördomar\r\noch förakt som jag vill se landets statsminister. Jag\r\nberömde honom också för innehållet i hans TV-tal.\r\nHur kan då Birgit Friggebo ha mage att från\r\nriksdagens talarstol säga att jag av partipolitiskt\r\nnit skulle ställa mig frågande till olika saker och ha\r\nställt min interpellation? Jag är mycket\r\növerraskad över detta övertramp som\r\nkulturministern har gjort. Vill verkligen Birgit\r\nFriggebo göra gällande att den interpellation jag\r\nhar ställt till statsministern i dessa viktiga frågor\r\nskulle vara baserad på endast en sak, nämligen\r\nmin önskan att starta ett gräl med Birgit Friggebo\r\npå partipolitiska grunder?</pre><pre>Under hela min tid som industriminister lade jag\r\nalltid till ett avsnitt mot rasism och\r\ninvandrarfientlighet i samband med att jag var ute\r\noch talade industripolitik, näringspolitik och\r\nregionalpolitik. Under min tid som talman höll jag\r\ntal på många platser och koncentrerade\r\nhuvudbudskapet kring arbetet mot rasism och\r\nfrämlingsfientlighet. Det är då litet hårresande att\r\nBirgit Friggebo har mage att rikta denna\r\nbeskyllning mot mig.</pre><pre>Jag kan lugna Birgit Friggebo på en punkt. Det är\r\ninget problem för mig att det är Birgit Friggebo\r\nsom har svarat på min interpellation. Problemen\r\nligger väl närmast hos Birgit Friggebo, eftersom\r\nhon har åtagit sig uppgiften att uttolka och\r\nföreträda Carl Bildts känslor och innersta vilja.</pre><pre>Anf. 31  HANS GÖRAN FRANCK (s):</pre><pre>Herr talman! Jag vill om morgondagen gärna säga\r\nsamma sak som Birgit Friggebo har sagt, nämligen\r\natt det är en mycket viktig manifestation som skall\r\näga rum. Jag skall själv vara talare i morgon, och\r\njag hoppas att många andra ställer upp och\r\nmedverkar både som talare och på annat sätt. Det\r\när en manifestation som framför allt\r\ninvandrarorganisationerna står bakom, och de\r\nutgör en mycket viktig del i kampen mot rasism\r\noch rasfördomar.</pre><pre>Vad gäller dessa avarter är det viktigt att klargöra\r\natt det rör sig om dels rasism, dels rasfördomar,\r\ndels en främlingsfientlighet som tar sig uttryck i att\r\nmänniskor har en utpräglat negativ inställning till\r\ninvandrare och flyktingar. Det blir därför ibland\r\nlitet konstigt när man i debatten om dessa frågor\r\ninte gör skillnad på dessa tre olika ting och sedan\r\nplötsligt säger att det inte finns någon rasism här i\r\nlandet samtidigt som man säger att vi inte aktivt\r\nskall bekämpa rasism och organiserad rasism,\r\neftersom rasisterna då blir martyrer. Det är ju\r\nmärkvärdigt att de som inte existerar plötsligt kan\r\nbli martyrer.</pre><pre>Det har tidigare gjorts en del undersökningar om\r\ndessa saker, och jag menar att det nu kan finnas\r\nanledning att göra ytterligare någon representativ\r\nundersökning om framför allt orsakerna till\r\nrasism, rasfördomar och främlingsfientlighet.</pre><pre>Visst har vi rasistiska organisationer i Sverige. Vi\r\nhar Vitt ariskt motstånd, vi har den nysvenska\r\nrörelsen, vi har Nordiska rikspartiet, och vi har ett\r\nflertal andra organisationer. Ett tiotal\r\norganisationer av det här slaget finns redovisade\r\nockså i officiella skrifter.</pre><pre>Anf. 32  LARS MOQUIST (nyd):</pre><pre>Herr talman! Kulturministern sade att Ny\r\nDemokratis agerande skapar motvilja i\r\nbefolkningen mot invandrare. Nej, så är det inte,\r\nBirgit Friggebo. Det är systemen som skapat\r\nmotsättningarna och den attityd som i dag finns\r\nmot invandrare. Systemen har inte Ny Demokrati\r\nvarit med om att skapa -- det har Birgit Friggebo\r\noch andra som har suttit i riksdagen och andra\r\nsom har haft möjligheter att påverka den politik\r\nsom vi nu för gjort.</pre><pre>Jag förstår att Birgit Friggebo tar upp den tråden,\r\nmen det som Birgit Friggebo hävdar är då\r\negentligen bara ett försvar för det bestående\r\nsystemet. Men det är som sagt ni som har fastställt\r\nde regler som gäller.</pre><pre>Jag kan försäkra att vi i Ny Demokrati vill se till\r\natt de här problemen lyfts upp till ytan, vi vill se\r\ntill att det förs en allmän debatt, och vi vill vara\r\nmed och skapa möjligheter för att här i landet få\r\ntill stånd en invandrarpolitik som är positiv både\r\nför dem som nu bor på asylförläggningar,\r\nflyktingslussar, osv., och för dem som kan komma\r\ntill Sverige i framtiden.</pre><pre>Thage G Peterson sade att jag för fram ett slags\r\ndrömversion av hur samhället ser ut när jag säger\r\natt det inte finns något främlingshat. Jag menar att\r\ndet man kallar främlingshat inte finns, men visst\r\nfinns det stämningar av viss främlingsfientlighet.\r\nMen jag tror att de mer består av främlingsrädsla,\r\ndvs. att man så att säga är ovan vid attityder som\r\nmänniskor har som kommer från andra kulturer.\r\nJag tror att det i mycket är det det gäller.</pre><pre>Många kanske tror att det inte finns särskilt\r\nmånga invandrare med i vår organisation inom Ny\r\nDemokrati. Jag kommer från Kalmar, och där har\r\njag byggt upp en liten organisaiton, med betoning\r\npå ordet liten. I Kalmar län har vi en\r\nkommunansvarig för var och en av de tolv\r\nkommunerna, och i fyra av de kommunerna har vi\r\ninvandrare som är ansvariga. Det gäller\r\nkommunerna Borgholm, Nybro, Hultsfred och\r\nOskarshamn. Det är invandrare som inte kommer\r\nfrån Norden -- låt vara att de inte kommer så\r\nväldigt långt ifrån; de kommer från Tyskland och\r\ndet gamla Sovjetunionen.</pre><pre>Men det kan vara bra att veta att det finns\r\nmänniskor med invandrarbakgrund som tycker\r\natt det finns idéer som är värda att kämpa för inom\r\nNy Demokrati. Vi vill lyfta upp problemen till\r\nytan -- det är det väsentliga i den här saken.</pre><pre>Anf. 33  Kulturminister BIRGIT FRIGGEBO\r\n(fp):</pre><pre>Herr talman! Jag har inte uttryckt någon åsikt\r\nsom innebär att jag skulle förmena Thage G\r\nPeterson att ställa sin interpellation. Jag har inte\r\nheller ifrågasatt det faktum att han har gjort det --\r\ndet är en självklarhet. Vad jag däremot var litet\r\nförundrad inför var att Thage Peterson här och nu\r\nfortsätter att hävda att det skulle finnas behov för\r\nstatsministern att inför denna kammare skingra\r\ndimman kring var han står och att många\r\nmänniskor fortfarande är osäkra om var\r\nstatsminister Carl Bildt står i dessa frågor. Det\r\nanser jag mig ha rätt att vara förundrad över efter\r\nalla tal och manifestationer här i kammaren, i\r\nolika etermedia och ute på gator och torg och även\r\nträffar med olika invandrargrupper.</pre><pre>Jag känner inte något behov av att analysera\r\nmänniskors känslor och innersta vilja. Jag ser i det\r\npolitiska livet till vad politikerna faktiskt gör, vad\r\nde faktiskt säger, vad de faktiskt är beredda att\r\nsatsa på när det gäller pengar, lagstiftning,\r\nförordningar och liknande. Där känner jag, även\r\nom jag tillhör ett annat parti, inte något som helst\r\nbehov av att kritisera statsministern.</pre><pre>Lars Moquist tog upp frågan om hur\r\ninvandrarpolitiken faktiskt fungerar. Ni i Ny\r\nDemokrati kritiserar ofta missförhållanden som\r\nfinns, t.ex. att flyktingar inte får arbeta. Sedan\r\npåstår ni att ni är de enda som har insett att det\r\nfinns missförhållanden och påstår att alla andra\r\npartier i riksdagen -- de gamla partierna --\r\nmotsätter sig förändringar.</pre><pre>Lars Moquist hade t.o.m. mage att påstå att jag\r\nskulle ha varit med och fattat en massa beslut här\r\ni riksdagen för att befästa den organisation och de\r\nregler som finns, när det verkliga förhållandet är\r\natt vi från oppositionens sida under många år har\r\nföreslagit just förändringar. Ni använder de\r\nmissförhållanden som finns till att plädera för en\r\nbegränsning av generositeten visavi flyktingarna.</pre><pre>Vi som nu sitter i regeringen och som under många\r\når har varit kritiska går nu till rätta med\r\nmissförhållandena, vad avser väntetiderna för\r\nflyktingarna, vad avser deras möjligheter att\r\nförsörja sig, vad avser flyktingmottagandet som\r\nsådant. När ni bekriver missförhållandena är det\r\nför att ge signaler till de människor som vill\r\nbegränsa invandringen till Sverige, som vill vara\r\nmindre generösa. Där skiljer ni ut er. Sedan\r\nanvänder ni missförhållandena för att\r\nmisstänkliggöra alla andra politiker, och det är det\r\nsom jag har vänt mig emot.</pre><pre>Anf. 34  THAGE G PETERSON (s):</pre><pre>Herr talman! Carl Bildts frånvaro i debatten mot\r\nrasism och hans osäkerhet när han väl har tagit till\r\norda är ju ingenting som jag har hittat på. Jag\r\nförstår inte riktigt varifrån Birgit Friggebo har\r\nfått det. Hela svenska folket undrade ju var\r\nstatsministern höll hus, varför han dröjde så länge\r\nmed att ta till orda. Är Birgit Friggebo osäker på\r\ndetta kan hon ju gå till tidningsreferaten, till\r\ntidningsledarna, debattartiklarna och\r\ninsändarsidorna.</pre><pre>Rasismen är ett randfenomen i det svenska\r\nsamhället, sade vår statsminister, som Birgit\r\nFriggebo kanske kommer ihåg. Randproblem och\r\ndetaljer -- nej, verkligen inte! Vi som har kämpat\r\nmot rasism och invandrarfientlighet vet ju att det\r\när ett farligt, smygande gift som måste bekämpas\r\nfrån första stund och från första tecken. Annars\r\nfår rasismen fotfäste, och då hotas demokratin\r\ninifrån. Jag förstår inte vad Birgit Friggebo har\r\nemot en sådan deklaration.</pre><pre>Naturligtvis har vi ett gemensamt ansvar. Jag\r\ninstämmer i det som Carl Bildt skrev i Expressen:\r\nTala svenska folk! Tig inte när grannar eller barn\r\nlägger sig till med en halvrasistisk jargong! -- Jag\r\ndelar den uppfattningen.</pre><pre>Men ledande politiker skall bilda opinion och ta\r\nledningen i kampen mot det som är orättfärdigt,\r\nsom är farligt i utvecklingen, det som vi inte kan\r\nacceptera i vårt samhälle. Det ansvaret, menar\r\njag, Birgit Friggebo, får inte politiker, och framför\r\nallt inte ledande politiker, smita ifrån.</pre><pre>Det betyder inte att vi kan lösa rasismens och\r\nfrämlingshatets problem här i kammaren -- det\r\nmåste vi ha ut till debatt. Vi måste ha mängder av\r\nmänniskor med i den kampen.</pre><pre>Jag vill gärna, som jag har gjort i min\r\ninterpellation, ge vice statsminister Bengt\r\nWesterberg en eloge för att han inte har svävat på\r\nmålet i de här frågorna. Det hedrar honom. Han\r\när regeringens räddning på det här området.</pre><pre>Jag noterar att Birgit Friggebo inte återkom till\r\nden beskyllning som hon i sitt tidigare inlägg\r\nriktade mot mig när hon sade att jag tagit till orda\r\ni dessa viktiga och allvarliga frågor i något\r\npartipolitiskt nit. Det var, herr talman, ett\r\nordentligt övertramp.</pre><pre></pre><pre>Jag hävdar att jag vill bli respekterad när jag driver\r\ndessa frågor. Jag vill delta i kampen mot rasism och\r\ninvandrarfientlighet. Varför får jag inte göra det på\r\närliga grunder, Birgit Friggebo, utan att bli beskylld\r\nför att göra det i några, som jag upplevde att Birgit\r\nFriggebo menade, skumma avsikter? Det var ett\r\nmycket onödigt övertramp, Birgit Friggebo.</pre><pre>Anf. 35  HANS GÖRAN FRANCK (s):</pre><pre>Herr talman! Det är enligt min mening hög tid att\r\nEuropas statsministrar tar sitt ansvar inför den\r\nmycket farliga utvecklingen i vår världsdel. Jag\r\nvidhåller att jag saknar det starka engagemanget i\r\ndenna fråga i Carl Bildts vision om Europa. Det är\r\nockså angeläget att detta får en framskjuten plats i\r\nregeringens utrikespolitiska förkunnelse. Det är\r\nsällan -- om det ens har skett någon gång -- som\r\nregeringschefen offentligt tar upp dessa frågor på\r\nett markant sätt. Det är andra frågor som han\r\nhuvudsakligen intresserar sig för.</pre><pre>Europa måste samarbeta för att finna en gemensam\r\nhållning. I hela Europa måste vi aktivt bekämpa\r\nfrämlingsfientlighet och invandrarhat, rasfördomar\r\noch rasism, nynazism och högerextremism, som nu\r\ni många av våra länder likt ogräs sprider sig och\r\nriskerar att underminera våra egna samhällens\r\ndemokratiska struktur och värderingar. En\r\ngemensam kamp i dessa frågor frågor har sitt stöd i\r\nett gemensamt generöst förhållningssätt i\r\ninvandrar- och flyktingpolitiken. Sverige måste ha\r\nen egen strategi för att driva på samarbetet i en\r\ngenerös och solidarisk anda.</pre><pre>Till slut vill jag säga att jag har noterat att Birgit\r\nFriggebo i sitt anförande här i riksdagen den 4\r\nfebruari sade att hon med kraft fördömer de\r\nyttringar av främlingsfientlighet och rasism som vi\r\nhar sett breda ut sig under den senaste tiden.\r\nMotsvarande yttrande fanns inte i statsministerns\r\ntal.</pre><pre>Anf. 36  LARS MOQUIST (nyd):</pre><pre>Herr talman! Birgit Friggebo säger att vi i Ny\r\nDemokrati tar patent på att vara de enda som har\r\nsett missförhållandena. Det är i alla fall 380 000\r\nnydemokrater som kanske har sett\r\nmissförhållandena. Men jag tror att det är många\r\nfler i samhället som har sett missförhållandena och\r\nsom också talar om att det finns missförhållanden\r\nnär det gäller invandrarpolitiken.</pre><pre>Jag tycker att kulturministern gör det alltför lätt för\r\nsig genom att skylla allt som är fel på\r\nsocialdemokraterna. Okej, socialdemokraterna\r\nkanske har huvudansvaret för detta, men jag tror\r\natt socialdemokraterna studsar när de får skulden\r\nför allt elände. Det sägs ju ofta att beslut har fattats\r\ni bred enighet. Nu vill kulturministern undandra sig\r\nansvaret och ge socialdemokraterna skulden för\r\nbesluten genom att säga att det inte är folkpartiet\r\nsom har varit med och fattat dessa beslut utan att\r\nfolkpartiet på alla sätt har försökt se till att det\r\nskulle bli en annan tingens ordning.</pre><pre>Jag tycker att detta är litet oförskämt mot\r\nsocialdemokraterna. Jag kan inte säga precis i vilka\r\nfrågor som folkpartiet har gått emot den\r\nsocialdemokratiska politiken när det gäller\r\ninvandrarfrågor, men jag skall försöka sätta mig in\r\ni denna problematik.</pre><pre>Jag vill ställa en konkret fråga, eftersom Birgit\r\nFriggebo säger att folkpartiet inte har varit med om\r\natt fatta besluten och inte skall bära huvudansvaret\r\nför att det ser ut som det gör. Hur är det med\r\nsvenskundervisningen? Har ni varit med om att se\r\ntill att det inte är ett obligatorium för invandrare att\r\nläsa svenska? Vi tycker att det skall vara ett\r\nobligatorium, så att man ser till att alla invandrare\r\nfår möjlighet att lära sig svenska och att det också\r\nsätts en press på alla invandrare att de måste se till\r\natt få svenskundervisning. Eftersom det inte är på\r\ndetta sätt i dag, antar jag att det är\r\nsocialdemokraterna som får skulden för att\r\nsvenskundervisningen inte är ett obligatorium.\r\nDärför vore det intressant att få veta om folkpartiet\r\nhar försökt åstadkomma någon förändring på\r\ndenna punkt.</pre><pre>Överläggningen var härmed avslutad.</pre><pre>6 §  Svar på interpellation 1991/92:92 om avdrag\r\nför underhållskostnader för jordbruksbostäder</pre><pre>Anf. 37  Statsrådet BO LUNDGREN (m):</pre><pre>Herr talman! Lars Björkman har frågat mig vilka\r\nåtgärder jag är beredd att föreslå för att underlätta\r\nför ägare till jordbruksfastigheter att underhålla\r\nsina bostäder. Han anser att det med nuvarande\r\nskatteregler är betungande att renovera de ofta\r\nstora och gamla mangårdsbyggnaderna. Han\r\nföreslår att avdragsrätten återinförs.</pre><pre>Bakgrunden till Lars Björkmans fråga är att rätten\r\ntill avdrag för underhåll och reparationer av\r\nbostäder på jordbruksfastigheter togs bort genom\r\nskattereformen. Tidigare medgavs årliga\r\nvärdeminskningsavdrag för bl.a. ny-, till- och\r\nombyggnad. Kostnader för reparationer och\r\nunderhåll kunde dras av direkt. Å andra sidan\r\nbeskattades ägaren för värdet av bostadsförmånen.</pre><pre>Enligt det nya systemet är mangårdsbyggnaden på\r\nen jordbruksfastighet privatbostad om den används\r\nsom bostad för ägaren eller ägaren närstående\r\npersoner. Någon inkomstbeskattning sker normalt\r\ninte under löpande innehav. Det är då varken fråga\r\nom att redovisa några intäkter eller att få avdrag för\r\nkostnader.</pre><pre>Rätten till avdrag för reparationer och underhåll\r\nhar i olika sammanhagn fortsatt att diskuteras efter\r\ngenomförandet av skattereformen. I betänkandet\r\n(SOU 1991:64) Att förvalta kulturmiljöer\r\naktualiseras också frågan. Utredningen föreslår att\r\navdragsrätten återinförs för kulturhistoriskt\r\nvärdefulla mangårdsbyggnader.</pre><pre>Frågor som berör rätten till avdrag för underhåll av\r\nmangårdsbyggnader på jordbruksfastigheter\r\nbereds för närvarande inom finansdepartementet.\r\nJag är inte beredd att ange när resultatet av det\r\narbetet kan föreligga.</pre><pre>Anf. 38  LARS BJÖRKMAN (m):</pre><pre>Herr talman! Jag ber att få tacka statsrådet\r\nLundgren för svaret, och jag tolkar det så positivt\r\nsom möjligt.</pre><pre>Bakgrunden till min interpellation är den situation\r\nsom vi i dag har inom jordbruket och därmed också\r\npå landsbygden. Vi står inför en omställningsperiod\r\ndär driftsförändringar med neddragningar i\r\nproduktionen och nedläggningar är en ganska\r\nvardaglig företeelse. Den dåliga lönsamhet för dem\r\nsom fortfarande finns kvar i dessa verksamheter\r\ninnebär att sannolikt ganska många kommer att\r\növergå till alternativa produktionsgrenar.</pre><pre>Regeringen har visserligen, vilket jag tycker att vi\r\nskall hålla den räkning för, genom positiva åtgärder\r\nförändrat skattereglerna, inte minst för\r\njordbrukare och i någon mån därmed förbättrat\r\nsituationen. Regeringen har genom att ta bort\r\nskatten på arbetande kapital, genom att den skall ta\r\nbort skogsvårdsavgiften, genom att lindra\r\nförmögenhetsbeskattningen, osv, gjort det litet mer\r\ndrägligt för dessa driftsformer.</pre><pre>Med samhällets aktiva stöd och goda minne\r\nminskar emellertid aktiviteten genom det\r\nomställningsstöd och det omställningsarbete som\r\npågår. Många inom jordbruket fast boende\r\növerväger helt naturligt att helt avveckla eller att\r\nsom tätortsboende sköta sina fastigheter på ett\r\nextensivt sätt. Det innebär att avståndet mellan\r\ngrannarna ute på landsbygden kommer att öka,\r\nvilket i sin tur innebär att den sociala gemenskapen\r\nminskar i motsvarande omfattning. Detta kommer\r\natt locka fler att av olika skäl välja att bosätta sig i\r\ntätort. De får då närhet till service, och de får också\r\nförhoppningsvis en social trygghet som kan vara\r\nsvår att känna ute i ensamboendet. Det tyngsta\r\nskälet är kanske att det i dag är ekonomiskt säkrare\r\natt investera i en om- och tillbyggnad i en bostad i\r\nen tätort än att göra det i en bostad i glesbygden.\r\nVärdeökningen i byggnader i tätorter är ju ofta\r\npositiv, medan det omvända förhållandet gäller när\r\nman satsar pengar ute i glesbygden. Det känns svårt\r\natt motivera stora investeringar.</pre><pre>Parallellt med den utveckling som jag har beskrivit\r\nhar samhället och staten klara önskemål om att vi\r\nskall bevara en levande landsbygd. Det är en ärlig\r\nambition, det är jag helt övertygad om, och den\r\ndelas av alla partier. Och i regeringsförklaringen\r\nkan vi också läsa att regeringen klart har tagit\r\nställning i dessa frågor.</pre><pre>Man satsar statsmedel på olika sätt. Vi har NOLA-\r\nstöd, vi har naturvårdssatsningar och andra\r\nsatsningar som man har gjort för att upprätthålla\r\ndet befintliga boendet och därmed också se till att\r\ndet öppna landskapet i någon mån fortfarande är en\r\nrealitet.</pre><pre>I svaret hänvisar statsrådet till ett\r\nutredningsbetänkande, där de frågor som jag har\r\ntagit upp belyses. Statsrådet hävdar att man på sikt\r\nsannolikt kommer att införa en avdragsrätt för de\r\nunderhållskostnader som jag har pekat på, dock\r\nmed begränsningen att den endast skall gälla för\r\nkulturhistoriskt intressanta och värdefulla\r\nmangårdsbyggnader. Jag tycker att det vore en bra\r\nåtgärd, och det visar att man förstår problematiken.\r\nJag tycker också att det styrker min argumentering,\r\nmen man har enligt mitt sätt att se saken stannat på\r\nhalva vägen. Det skulle bli en svår gränsdragning\r\nnär det gäller vad som är kulturhistoriskt\r\nintressanta byggnader, vilket skick byggnaderna\r\nskall befinna sig i osv. Det leder kanske till ännu\r\nvärre konsekvenser genom att vi med 90-talets syn\r\npå kulturhistoria kommer att bevara någonting som\r\ni framtiden kallas Skansen-objekt. De byggnader\r\nsom i dag är levande, och det är trots allt\r\nfortfarande merparten av byggnaderna på\r\nlandsbygden, får man sämre förutsättningar för att\r\nunderhålla och satsa pengar på. Detta tycker jag är\r\noacceptabelt, och jag hoppas naturligtvis att\r\nregeringen kommer att se på dessa frågor.</pre><pre>Vi förstår ju vad den långsiktiga effekten av det här\r\nhandlandet blir. Vi lämnar en lucka i vårt kulturarv\r\nefter oss, och det torde många komma att betrakta\r\nsom en allvarlig miss.</pre><pre>Min förhoppning, herr talman, är att det arbete\r\nsom bedrivs inom finansdepartementet kring dessa\r\nfrågor, något som statsrådet också har hänvisat till,\r\nskall ges en sådan omfattning att man understödjer\r\nden naturliga livskraft som ligger i att människor\r\nfortfarande vill bo kvar i glesbygden. Det kan ske i\r\nförsta hand genom generella lättnader av den typ\r\nsom jag har föreslagit, så att man tillåter\r\navdragsrätt för underhåll av bostäder, och i andra\r\nhand -- det är underförstått -- genom selektiva\r\nåtgärder. Detta skulle kräva mindre administration\r\noch ge större effektivitet åt vidtagna åtgärder. Det\r\nmest positiva vore, som jag upplever det, att den\r\nredan i dag ansträngda statskassan inte skulle\r\nbelastas ytterligare.</pre><pre>Herr talman! Med hänvisning till\r\nregeringsförklaringens ord om att hela Sverige skall\r\nleva hoppas jag självfallet att det arbete som\r\nbedrivs i regeringskansliet leder fram till en positiv\r\nlösning av de problem som jag har belyst.</pre><pre>Anf. 39  Statsrådet BO LUNDGREN (m):</pre><pre>Herr talman! Det är bra med valfrihet också när det\r\ngäller talarstolar.</pre><pre>Beträffande avdragsrätt för underhåll och\r\nreparationskostnader är principen den att för\r\nkonventionellt beskattade fastigheter, som\r\nhyresfastigheter, finns en avdragsrätt. För tidigare\r\nschablontaxerade fastigheter, som småhus, togs\r\navdragsrätten bort i samband med att\r\nschablonbeskattningen infördes. Samtidigt\r\nbibehölls under perioden fram t.o.m. 1990\r\navdragsrätten för mangårdsbygnader på\r\njordbruksfastigheter.</pre><pre>Jag skulle kunna ange två skäl till att det var på det\r\nhär viset. Det ena var att man såg\r\nmangårdsbygnaderna som en del av\r\njordbruksfastigheten och en del av driften, det\r\nandra att man betraktade saken som ett problem\r\nmed tanke på att det ibland var svårt att särskilja\r\nreparationer på ekonomibyggnader och på\r\nmangårdsbyggnader. Då kunde det vara praktiskt\r\natt ha kvar avdragsrätten. Denna kombinerades\r\nmed den förhållandevis högre intäktsberäkningen\r\nför småhus.</pre><pre>För att man skulle uppnå enhetlighet togs\r\navdragsrätten bort i samband med riksdagsbeslutet\r\nom skatteomläggningen 1990. Nu har frågan ändå\r\nav naturliga skäl kommit upp, för om vi ser på en\r\ndel av de större mangårdsbyggnaderna finner vi att\r\ndet blir uppenbara problem att hantera det\r\nframtida underhållet. Det är svårt att göra detta\r\nutan en avdragsrätt, och förslag härvidlag har också\r\nframlagts i ett betänkande, som för närvarande\r\nbereds i regeringskansliet. Man kan naturligtvis i\r\ndetta sammanhang fråga sig om inte samma\r\nproblem finns när det gäller andra\r\nmangårdsbyggnader med tanke på att de ofta till\r\nytan är betydligt större än normala småhus i\r\ntätbebyggda områden.</pre><pre>Det finns andra effekter som gör att det här skulle\r\nkunna vara intressant och bra, men om systemet\r\ninfördes borde det kombineras med en högre\r\nintäktsberäkning, vilket skulle skapa ytterligare en\r\ndel komplikationer i skattesystemet.</pre><pre>Jag är alltså inte beredd vare sig att ange vilket\r\nresultat arbetet kommer att medföra eller när\r\nresultatet kan föreligga. Jag noterar att med tanke\r\npå att avdragsrätten avskaffades det föregående år\r\när ganska sannolikt att många, som hade ett akut\r\nbehov att vidta reparationsåtgärder, gjorde\r\nreparationerna redan 1990, så jag tror att vi har\r\nnågra månader eller litet längre tid på oss att\r\nfundera. Sedan skall vi återkomma med besked i\r\ndet här avseendet.</pre><pre>Anf. 40  LARS BJÖRKMAN (m):</pre><pre>Herr talman! Vi är fullständigt överens beträffande\r\nden historiska beskrivningen och varför frågan är\r\naktuell. Men jag har litet svårt att hänga med i ett\r\navsnitt av statsrådets resonemang; han är ju annars\r\nkänd för en så klar logik när det gäller dessa frågor.\r\nI det ena fallet, när det gäller kulturhistoriska\r\nbyggnader, tycks det vara nästintill en självklarhet\r\natt här skall avdrag få göras för åtgärder som sätts\r\nin. Men när det, enligt den bedömning man så\r\nsmåningom kommer att göra, gäller andra typer av\r\nbyggnader skall samma regler inte tillämpas, utan\r\ndå måste det till ett andrum.</pre><pre>Jag kan, herr talman, självfallet acceptera ett\r\nandrum, om siktet är inställt på att frågan skall\r\nlösas. Men jag hoppas att i det här fallet inte är\r\nfråga om ett andrum som utnyttjas endast för att\r\nskjuta upp ett ställningstagande.</pre><pre>Jag vill något förstärka min argumentation genom\r\natt tala om -- det är en sak som statsrådet själv väl\r\nkänner till -- att det aldrig kan jämställas att man\r\nhar en privatbostad i en tätort och att man bor på\r\nen aktiv jordbruksfastighet, detta av det enkla\r\nskälet att om någon har djurhållning och bedriver\r\nett aktivt lantbruk är det helt enkelt tvingande att\r\nman kan hålla produktionen under uppsikt. Då går\r\ndet inte att ha kilometeravstånd till verksamheten.\r\nDärmed borde det egentligen vara en av de\r\nsjälvklara produktionsfaktorerna att byggnaden\r\nläggs in i verksamheten och därmed inte betraktas\r\nsom enbart privatbostad.</pre><pre>Jag är också medveten om, herr talman, att\r\nförmånsvärderingen kommer att följas upp. Men\r\nnär staten uttalar sig för att man generöst vill bidra\r\ntill att hålla det här landet levande även när det\r\ngäller glesbygden och då detta tagits in i\r\nregeringsförklaringen, så är det väl ganska\r\nblygsamt att hoppas att man kommer att behandla\r\nockså förmånsvärderingen generöst. Jag hoppas\r\nalltså att man gör på detta sätt i stället för att med\r\ntranfereringar via statsbudgeten se till att\r\nverksamheten med bidrag på artificiell väg\r\nupprätthålls ute i glesbygden.</pre><pre>Anf. 41  Statsrådet BO LUNDGREN (m):</pre><pre>Herr talman! Jag vill bara framhålla att jag inte har\r\ngivit några besked vare sig när det gäller\r\nkulturbyggnader eller när det gäller andra\r\nmangårdsbyggnader. Jag har noterat\r\nproblemställningar, och jag har noterat att ärendet\r\nbereds i regeringskansliet samt att frågan kommer\r\natt tas upp så småningom och att den då kommer\r\natt bli föremål för diskussion är jag medveten om,\r\nmen jag är inte beredd att säga när det sker. Jag är\r\ninte heller beredd att i förväg säga vad utfallet blir.</pre><pre>Överläggningen var härmed avslutad.</pre><pre>Ajournering</pre><pre>På förslag av andra vice talmannen beslöt\r\nkammaren kl. 14.19 att ajournera förhandlingarna\r\ntill kl. 14.30.</pre><pre>Återupptagna förhandlingar</pre><pre>Förhandlingarna återupptogs kl. 14.30</pre><pre>7 §  Aktuellt</pre><pre>Muntliga frågor till regeringen</pre><pre>Vice statsminister Bengt Westerberg (fp),\r\nkulturminister Birgit Friggebo (fp), statsrådet\r\nGörel Thurdin (c), civilminister Inger Davidson\r\n(kds) och utbildningsminister Per Unckel (m) hade\r\ninfunnit sig i kammaren för att svara på muntliga\r\nfrågor.</pre><pre>Gymnasieskolan</pre><pre>Anf. 42  BJÖRN SAMUELSON (v):</pre><pre>Herr talman! Jag vill ställa en fråga til Per Unckel.\r\nUngdomsarbetslösheten ökar väldigt kraftigt. Inför\r\nnästa höst kan vi räkna med ytterligare tillskott till\r\ngruppen arbetslösa ungdomar. Min fråga lyder: Är\r\nregeringen, mot bakgrund av den ökande\r\narbetslösheten, beredd att tillföra medel, så att vi\r\nsnabbare kan genomföra den treåriga\r\ngymnasieutbildningen?</pre><pre>Anf. 43  Utbildningsminister PER UNCKEL\r\n(m):</pre><pre>Herr talman! Regeringen har presenterat sin\r\nbedömning av utbyggnadstakten för\r\ngymnasieskolan i den budgetproposition som\r\nriksdagen just nu behandlar. Där har regeringens\r\nstöd till kommunerna för det tredje året i\r\ngymnasieskolan baserats på den bedömning som\r\nregeringen har gjort av kommunernas\r\nutbyggnadsplaner.</pre><pre>Ty följande är regeringens bedömning baserad på\r\nvad kommunerna har kapacitet att göra. Skulle det\r\nvisa sig att kommunerna kan bygga ut\r\ngymnasieskolan i snabbare takt under kommande\r\når, eftersom kommunerna har valmöjligheter i\r\nfråga om när de själva vill introducera den nya\r\ngymnasieskolan, bör detta rimligtvis också\r\nföranleda en annan syn på i vilken utsträckning\r\nstatsbidrag skall utgå.</pre><pre>Anf. 44  BJÖRN SAMUELSON (v):</pre><pre>Herr talman! Om kommunerna nu snabbar på sin\r\nplanering för att bygga ut gymnasieskolan till en\r\ntreårig utbildning, kan de då med tillförsikt vända\r\nsig till regeringen för att erhålla medel till denna\r\nangelägna utbyggnad?</pre><pre>Anf. 45  Utbildningsminister PER UNCKEL\r\n(m):</pre><pre>Herr talman! Som jag sade är regeringens\r\nbedömning i budgetpropositionen baserad på vad\r\nvi vet att kommunerna har sannolika möjligheter\r\natt kunna genomföra till hösten, dels av en\r\nutbyggnad av gymnasieskolan med det tredje året,\r\ndels naturligtvis med en fortsättning på de ÖGY-\r\nförsök som pågår parallellt med introduktionen av\r\nden nya gymnasieskolan. Jag har nu inte anledning\r\natt ompröva regeringens bedömning av den takt\r\nsom kommunerna har kapacitet att bygga ut\r\ngymnasieskolan med.</pre><pre>Vuxenutbildningen</pre><pre>Anf. 46  BENGT SILFVERSTRAND (s):</pre><pre>Herr talman! Olika företrädare för regeringen har\r\ngett olika besked i fråga om nedskärningen av\r\nstatsbidraget till den kommunala\r\nvuxenutbildningen. Medan vice statsministern kan\r\ntänka sig en omprövning av det olycksaliga beslutet\r\nframhärdar moderaternas statsråd i ett nej till\r\nförändring.</pre><pre>Vid dagens offentliga utfrågning om komvux i\r\nutbildningsutskottet, sade dock\r\nutbildningsdepartementets företrädare att allt\r\nberor på utvecklingen. Min fråga till\r\nutbildningsministern blir därför: Beror regeringens\r\neventuella benägenhet till omprövning av\r\nkomvuxnedskärningen på utvecklingen på\r\narbetsmarknaden eller på utvecklingen inom\r\nregeringen?</pre><pre>Anf. 47  Utbildningsminister PER UNCKEL\r\n(m):</pre><pre>Herr talman! Regeringen har också i detta fall i\r\nbudgetpropositionen redovisat sin bedömning av\r\nvad som är nödvändiga besparingar, med\r\nutgångspunkt i det faktum att den förra regeringen\r\nhar kört sönder landets ekonomi. Vi har då gjort\r\nbedömningen att inom skolans område går den\r\nhögre utbildningen, forskningen och\r\nungdomsskolan först. Vi har därför känt oss\r\nnödsakade att föreslå riksdagen att genomföra\r\nbesparingar bl.a. på den kommunala\r\nvuxenutbildningen och på folkbildningen.</pre><pre>Denna fråga är nu föremål för riksdagens prövning.\r\nDet ankommer knappast på mig att lägga mig i de\r\nbedömningar som riksdagens utskott och kammare\r\nkan komma att göra under våren.</pre><pre>Sändningsrätt för radio</pre><pre>Anf. 48  ÅKE GUSTAVSSON (s):</pre><pre>Herr talman! I tisdags meddelade kulturministern\r\natt sändningsrätten för kommersiella radiostationer\r\nskall bjudas ut på auktion. Min fråga är: Varför\r\nskall yttrandefriheten gå på auktion i folkpartiets\r\nSverige?</pre><pre>Anf. 49  Kulturminister BIRGIT FRIGGEBO\r\n(fp):</pre><pre>Herr talman! Vad jag gjorde i tisdags var att\r\npresentera mina åsikter om hur jag tycker att det\r\nskall gå till när vi skall fördela\r\nsändningsrättigheterna i den nya privata radion.\r\nDen kommer att bli kommersiell och finansieras\r\nmed reklam. Man kommer alltså att kunna ha en\r\nordentlig ekonomisk bas för att bedriva denna\r\nverksamhet.</pre><pre>Jag har för min del ansett att det enklaste\r\nurvalssystemet är att bedöma hur mycket man vill\r\nbetala för denna sändningsrätt. Alternativet är att\r\nvi politiker skall lägga upp programinnehåll och\r\ngöra bedömningen av om nyheter är mer värda än\r\njazzprogram, om barnprogram är mer värda än\r\ntävlingsprogram, eller vad det nu handlar om.</pre><pre>Anf. 50  ÅKE GUSTAVSSON (s):</pre><pre>Herr talman! Det råder ingen skillnad i\r\nuppfattningen oss emellan på den punkten att det\r\nskall finnas en ordentlig ekonomisk bas för\r\nverksamheten. Men uppfyller ett\r\nkoncessionssökande det kravet får det anses vara\r\nnog. Det resonemang som Birgit Friggebo för\r\ninnebär att detta blir förbehållet ett rikt\r\netablissemang. Därför kvarstår min fråga: Varför\r\nskall yttrandefriheten gå på auktion i folkpartiets\r\nSverige?</pre><pre>Anf. 51  Kulturminister BIRGIT FRIGGEBO\r\n(fp):</pre><pre>Herr talman! Vi har gjort oss förtjänta av att ha en\r\nfin yttrandefrihet i Sverige vad gäller pressen. De\r\nsom har råd att skaffa sig tryckpressar och starta en\r\ntidning är också de som gör det. Det brukar inte\r\nÅke Gustavsson lägga sig i. Att det skulle vara en\r\nskillnad när det gäller etermedierna kan jag inte\r\ninse.</pre><pre>Alternativet är alltså att vi politiker skall bestämma\r\nvilken typ av program som skall sändas ut i etern,\r\nmed tanke på att det finns begränsat\r\nfrekvensutrymme som i dag. I framtiden blir det\r\nkanske en bättre tingens ordning, så att vi kan ha\r\nen helt fri radio.</pre><pre>Jämställdhet</pre><pre>Anf. 52  SONIA KARLSSON (s):</pre><pre>Herr talman! Jag har en fråga till\r\njämställdhetsministern. I början av året fick vi\r\nbeskedet att statens stöd till bostadsfinansieringen\r\nskulle utredas av Georg Danell och ett antal\r\nsakkunniga. Bostadsfinansieringssystemets\r\nutformning kommer att få stor betydelse för\r\nbostadspolitiken och kommer att påverka både\r\narbetsmarknaden och utvecklingen av det sociala\r\nlivet.</pre><pre>Nu har vi en utredning med grabbarna Georg,\r\nIngemar, Staffan, Olle, Urban och Per-Åke. Vad\r\nsäger jämställdhetsministern? Tycker Birgit\r\nFriggebo att det finns ett kvinnoperspektiv på\r\nbostadsfinansieringen?</pre><pre>Anf. 53  Kulturminister BIRGIT FRIGGEBO\r\n(fp):</pre><pre>Herr talman! Jag säger: Fy!</pre><pre>Anf. 54  SONIA KARLSSON (s):</pre><pre>Herr talman! Tack för det. Borde inte regeringen\r\nkunna påverka när nu riksdagen har antagit\r\nriktlinjer om en jämn könsfördelning i olika statliga\r\norgan? Det vore bra om regeringen försökte\r\npåverka.</pre><pre>Anf. 55  Kulturminister BIRGIT FRIGGEBO\r\n(fp):</pre><pre>Herr talman! Mina kolleger säger att det är en\r\nenmansutredning, men det är inget försvar. Till min\r\nglädje, skulle jag vilja säga, har vi uppnått en\r\njämnare könsfördelning när det gäller statens\r\nmyndigheter. Man har satt upp ett mål att minst\r\n30 % skall vara kvinnor år 1992. Det har man med\r\ngod marginal överträffat.</pre><pre>Jag tycker att det exempel som här dras fram inte\r\när ett särskilt bra exempel på jämställdhetspolitik.\r\nMen jag vill försäkra att jag inom regeringen nu\r\nordentligt bevakar de frågor som har med\r\nsammansättningen av arbetsgrupper och statliga\r\nutredningar att göra. Detta måste vara ett misstag i\r\narbetet.</pre><pre>Vårdnadsbidrag</pre><pre>Anf. 56  STEFAN ATTEFALL (kds):</pre><pre>Herr talman! Jag vänder mig till socialministern.\r\nEnligt en uppgift i Dagens Nyheter säger\r\nsocialministern att han inte tror att ett förslag till\r\nvårdnadsbidrag kan presenteras förrän till nästa\r\nval. Eftersom detta uttalande skulle strida mot\r\nregeringsdeklarationen, skulle jag vilja ha en\r\nförklaring av socialministern. En följdfråga blir:\r\nNär tror socialministern att vi kan få ett förslag till\r\nvårdnadsbidrag på riksdagens bord?</pre><pre>Anf. 57  Socialminister BENGT\r\nWESTERBERG (fp):</pre><pre>Herr talman! Det är felaktigt återgivet. Jag räknar\r\nnaturligtvis med att vi i enlighet med\r\nregeringsförklaringen skall kunna lägga fram ett\r\nförslag före nästa val.</pre><pre>Öresundsbron</pre><pre>Anf. 58  INGELA MÅRTENSSON (fp):</pre><pre>Herr talman! Jag skulle vilja ställa en fråga till\r\nGörel Thurdin angående Öresundsbron och den\r\nmiljökonsekvensbeskrivning som så hett\r\ndiskuterats under de senaste dagarna. Tror Görel\r\nThurdin att det finns möjligheter att få en seriös\r\nbeskrivning på den korta tid som återstår, två\r\nmånader? Kommer man då att också belysa vilka\r\neffekter en bro får för Östersjön?</pre><pre>Anf. 59  Statsrådet GÖREL THURDIN (c):</pre><pre>Herr talman! Jag kan inte avgöra hur pass mycket\r\nman hinner med under den tid som återstår fram till\r\ndess att ansökan skall lämnas in till\r\nmiljödepartementet. Det enda jag kan garantera är\r\natt det skall få ta den tid i miljödepartementet som\r\nkrävs för att nödvändigt underlag skall kunna tas\r\nfram för ett beslut.</pre><pre>Anf. 60  INGELA MÅRTENSSON (fp):</pre><pre>Herr talman! Kommer man då också att belysa\r\nvilka effekter en bro kan få för Östersjön?</pre><pre>Anf. 61  Statsrådet GÖREL THURDIN (c):</pre><pre>Herr talman! Det är alldeles klart att detta skall\r\nbelysas. Man skall dessutom belysa effekterna i\r\nförhållande till alternativet att bron inte skall\r\nbyggas. Det framgår av riksdagsbeslutet och det\r\navtal som är påskrivet.</pre><pre>Karensdagar</pre><pre>Anf. 62  LEIF BERGDAHL (nyd):</pre><pre>Herr talman! Jag skulle vilja vända mig till\r\nsocialministern med anledning av den massiva\r\nkritik mot karensdagar som riktats från olika håll\r\npå senare tid. Är socialministern fortfarande låst\r\nvid tanken om två karensdagar, eller övervägs\r\nandra alternativ inom regeringskansliet?</pre><pre>Anf. 63  Socialminister BENGT\r\nWESTERBERG (fp):</pre><pre>Herr talman! Vi har naturligtvis lyssnat på de\r\nkritiska synpunkter som har framkommit, men vi\r\ntycker inte att de väger så tungt att vi har anledning\r\natt ompröva besparingen. Det finns, såvitt vi kan\r\nse, inga andra nedskärningar som kan ge lika stora\r\nvinster som denna och som kan bäras lika av en stor\r\ndel av befolkningen.</pre><pre>Front mot rasism</pre><pre>Anf. 64  THAGE G PETERSON (s):</pre><pre>Herr talman! Från socialdemokratisk sida önskar vi\r\nregeringsinitiativ på det nordiska och\r\ninternationella planet för att bilda en internationell\r\nfront mot rasism och främlingsfientlighet. Jag vill\r\nfråga Bengt Westerberg om han har bett\r\nstatsministern att ta upp frågan om den ökande\r\nrasismen, antisemitismen och\r\nfrämlingsfientligheten i Europa i sina samtal med\r\nFN:s generalsekreterare och USA:s president. Om\r\ninte Bengt Westerberg har gjort detta, tror Bengt\r\nWesterberg att Carl Bildt har tagit upp denna\r\nviktiga fråga?</pre><pre>Anf. 65  Socialminister BENGT\r\nWESTERBERG (fp):</pre><pre>Herr talman! Jag har inte särskilt frågat vad Carl\r\nBildt skall säga i sina samtal när han befinner sig i\r\nUSA, men jag kan mycket väl tänka mig att han\r\nhelt på eget initiativ tar upp dessa frågor. De är\r\nmycket aktuella i Sverige nu, och vi har haft\r\nanledning att diskutera själva sakfrågan vid många\r\nolika tillfällen.</pre><pre>Under alla förhållanden instämmer jag i Thage G\r\nPetersons önskan att dessa frågor tas upp, att\r\nSverige skall spela en mera pådrivande roll\r\ninternationellt än vad vi har gjort under senare år.</pre><pre>Barnomsorg</pre><pre>Anf. 66  BIRGITTA DAHL (s):</pre><pre>Herr talman! Jag vill vända mig till socialministern,\r\nsom enligt uppgifter i Svenska Dagbladet i går anser\r\natt det kan bli nödvändigt att lagstifta om\r\nkommunernas skyldighet att garantera barnomsorg\r\nåt alla barn. Det är alldeles utmärkt att Bengt\r\nWesterberg nu instämmer i de krav som vi\r\nsocialdemokrater fick nej till i riksdagen så sent\r\nsom strax före jul.</pre><pre>Jag vill fråga: Betyder detta att regeringen kommer\r\natt stödja det förslag om lag om rätt till barnomsorg\r\nför alla barn som vi åter har framfört?</pre><pre>I samma tidningsartikel redovisas också att\r\nsocialdepartementet har ringt runt till landets\r\nkommuner för att få fram siffror på intresset för att\r\nstarta privata daghem. Jag frågar därför om\r\nsocialdepartementet samtidigt frågade hur många\r\nbarnomsorgsplatser i kommunal regi som nu\r\nförsvinner i rask takt. Kan Bengt Westerberg\r\nredovisa om nettoresultatet är att vi har kommit\r\nnärmare målet om full behovstäckning, eller har vi\r\nkommit längre från målet?</pre><pre>Anf. 67  Socialminister BENGT\r\nWESTERBERG (fp):</pre><pre>Herr talman! Jag börjar med den sista frågan. Det\r\nenkla svaret är att vi inte har stället den.\r\nUtgångspunkten är dock självfallet att vi skall\r\nbygga bort de barnomsorgsköer som Birgitta Dahl\r\noch övriga socialdemokrater överlämnade till den\r\nnuvarande regeringen.</pre><pre>När det gäller initiativet till en lagstiftning, är det\r\nmånga som tidigare har varit inne på den frågan. Vi\r\ni folkpartiet liberalerna -- om jag får tala för oss ett\r\nögonblick -- har också motionerat om detta, men\r\nfått avslag av socialdemokraterna.</pre><pre>I intervjun i Svenska Dagbladet diskuterade jag\r\nkopplingen till den kommunalekonomiska\r\nkommitténs förslag. Om detta förslag kommer att\r\ngenomföras, vilket innebär att bl.a.\r\nbarnomsorgsbidraget läggs i den penningpåse som\r\nkommunerna får, är det nödvändigt att också\r\növerväga en lagstiftning om barnomsorg. Frågan\r\nkan alltså komma att bli aktuell under förutsättning\r\natt kommunalekonomiska kommitténs förslag\r\ngenomförs.</pre><pre>Anf. 68  BIRGITTA DAHL (s)</pre><pre>Herr talman! Jag tycker att det är\r\nuppseendeväckande att folkpartiet liberalerna i\r\nhöstas röstade nej till förslaget om lagstiftning. I\r\ndag behövs verkligen en sådan lag som försvar mot\r\nde borgerliga majoriteter i kommunerna som nu\r\nstänger daghem och avskedar dagmammor och som\r\nförsvar för föräldrarnas och deras barns rätt till en\r\nbarnomsorgsplats.</pre><pre>Jag kan förstå att det kanske inte var så trevligt att\r\nställa frågan om hur det går med den kommunala\r\nbarnomsorgen, men jag kräver verkligen av\r\nregeringen att man håller rätt på vad nettoresultatet\r\nblir. Vi vet att nu försvinner dagisplatser fortare än\r\nde tillkommer.</pre><pre>Anf. 69  Socialminister BENGT\r\nWESTERBERG (fp):</pre><pre>Herr talman! Som Birgitta Dahl väl känner till\r\ngenomförs det varje år ordentliga statistiska\r\nundersökningar om situationen på\r\nbarnomsorgsområdet. En sådan undersökning\r\nkommer att genomföras också nu för att man skall\r\nkunna ta reda på hur situationen ser ut. Inom sinom\r\ntid kommer jag därför att kunna svara på Birgitta\r\nDahls fråga.</pre><pre>Dessutom kommer den lagstiftning som kan bli\r\naktuell att omfatta alla kommuner, också de få\r\nkommuner som är socialdemokratiskt styrda.</pre><pre>Äldrevård</pre><pre>Anf. 70  MY PERSSON (m):</pre><pre>Herr talman! Jag vill anknyta till det som det\r\ntalades om tidigare, nämligen citatet från\r\ngårdagens tidning om att det kan bli nödvändigt att\r\nlagstifta om kommunernas skyldighet att garantera\r\nbarnomsorg åt alla barn. Utifrån detta undrar jag\r\nhur socialministern har tänkt sig att garantera den\r\nkommunala omsorgen om den stora tysta grupp i\r\nsamhället som utgörs av våra mycket gamla.</pre><pre>Anf. 71  Socialminister BENGT\r\nWESTERBERG (fp):</pre><pre>Herr talman! Det finns ju redan i socialtjänstlagen\r\ninskriven en skyldighet för kommunerna att\r\ntillhandahålla en sådan service för våra gamla. Men\r\nvi vet alla att detta inte fungerar tillfredsställande i\r\nalla sammanhang. Därför sker nu en stor\r\nomorganisation -- den genomfördes på papperet\r\nvid årsskiftet och håller nu på att genomföras i\r\nverkligheten -- av omsorgen om de äldre. Syftet\r\nmed denna reform, den s.k. ÄDEL-reformen, är\r\nnaturligtvis att situationen för våra äldre skall\r\nförbättras för att vi skall kunna leva upp till de\r\nstolta mål som finns uppställda i bl.a.\r\nsocialtjänstlagen.</pre><pre>Anf. 72  MY PERSSON (m):</pre><pre>Herr talman! Jag känner till detta, men eftersom\r\nman kanske måste lagstifta för att den\r\ngemensamma kommunala potten av pengar inte\r\nskall gå barnomsorgen förbi, undrar jag om det inte\r\när risk för att den gemensamma potten kan naggas\r\ni kanten också när det gäller våra riktigt gamla.\r\nFrågan är om man inte också i det fallet måste,\r\nkanske inte lagstifta men vidta åtgärder.</pre><pre>Anf. 73  Socialminister BENGT\r\nWESTERBERG (fp):</pre><pre>Herr talman! Det finns en lagstiftning som man nu\r\nhåller på att se över och som gäller de äldre och i\r\noch för sig också barn. Om man tar bort\r\nstatsbidraget till barnomsorg, är problemet att det\r\nblir oerhört lönsamt för kommunerna att lägga ned\r\nbarnomsorgsplatser. Kommunerna förlorar på det\r\nsättet nämligen inga inkomster, samtidigt som de\r\nblir av med hela kostnaden. En stor del av de\r\nskattepengar som de kvinnor som huvudsakligen\r\nutnyttjar barnomsorg betalar in går enbart till\r\nlandsting och stat.</pre><pre>dag kompenseras kommunerna genom att det finns\r\nett statligt bidrag, men om bidraget försvinner\r\nmåste vi på annat sätt säkerställa att kommunerna\r\nfullgör sina skyldigheter mot barnfamiljerna.\r\nDärför kan det krävas en lagstiftning. Någon\r\nmotsvarande problematik finns inte när det gäller\r\näldreomsorgen, vilket självfallet inte hindrar att\r\ninsatser på det området är minst lika angelägna.</pre><pre>Öresundsbron</pre><pre>Anf. 74  BENGT HURTIG (v):</pre><pre>Herr talman! I september förband sig Sverige till att\r\nÖstersjöländernas experter skulle få medverka vid\r\nmiljökonsekvensbeskrivningen när det gäller\r\nÖresundsbron. Jag undrar hur det går att uppfylla\r\ndet målet med tanke påden senaste utvecklingen.</pre><pre>Anf. 75  Statsrådet GÖREL THURDIN (c):</pre><pre>Herr talman! Vi kommer att uppnå målet att\r\nÖstersjöländerna skall ha möjlighet att lämna\r\nförslag om vilka experter som de vill ha med i den\r\ninternationella panelen. Det är en något\r\nannorlunda inställning när det gäller förhållandet\r\ntill våra nordiska grannländer och även till länderna\r\ni Östersjöområdet, med tanke på att man i det avtal\r\nsom skrevs på tillsammans med Danmark och som\r\nriksdagen beslutade om under den\r\nsocialdemokratsika regeringen skrev bort tvånget\r\natt genomföra en miljöprövning enligt den nordiska\r\nkonventionen.</pre><pre>Öresundsbron</pre><pre>Anf. 76  BERTIL PERSSON (m):</pre><pre>Herr talman! Jag vill följa upp föregående fråga. Vi\r\ni Skåne har i över 100 år längtat efter och hoppats\r\npå att det skall bli en bro över till Köpenhamn. Det\r\nfinns en bred majoritet i Skåne som önskar att bron\r\nskall byggas. Vi är nu väldigt oroade för att denna\r\nmiljöprövning kan dra ut ytterligare på tiden, så att\r\ntidpunkten för förverkligandet av denna\r\nförbindelse, som stockholmarna kan hindra enbart\r\nför att det råkar röra sig om en nationalgräns,\r\nförskjuts. Finns det risk för ytterligare en lång\r\nfördröjning?</pre><pre>Anf. 77  Statsrådet GÖREL THURDIN (c):</pre><pre>Herr talman! Huruvida det blir en fördröjning eller\r\ninte hänger på trovärdigheten i det material som tas\r\nfram och lämnas in tillsammans med ansökan till\r\nmiljöoch naturresursdepartementet.</pre><pre>Om det sedan behövs mer tid för att få fram ett\r\ntillräckligt underlag för beslutet, måste den tiden\r\ntas i anspråk, eftersom miljöfrågorna är så viktiga.</pre><pre>Anf. 78  BERTIL PERSSON (m):</pre><pre>Herr talman! Är man beredd att i varje fall sträva\r\nefter att minimera tiden till dess att bron kan vara\r\npå plats, under förutsättning att\r\nmiljökonsekvenserna inte blir större än vad de blir\r\nvid Stora Bält, där de ju är negligerbara?</pre><pre>Anf. 79  Statsrådet GÖREL THURDIN (c):</pre><pre>Herr talman! Vi strävar efter att över huvud taget\r\nförkorta ärendebehandlingen, samtidigt som vi\r\nsträvar efter att ha ett tillräckligt beslutsunderlag.\r\nDen enhet som arbetar med dessa frågor har också\r\nförstärkts, så att det skall finnas mer resurser för att\r\nman skall klara av så pass stora frågor -- det rör sig\r\ninte bara om en fast Öresundsförbindelse. Men\r\ntidsperspektivet kan jag inte uttala mig om, annat\r\nän att vi skall försöka arbeta så snabbt vi kan.</pre><pre>Miljöprövning</pre><pre>Anf. 80  HARALD BERGSTRÖM (kds):</pre><pre>Herr talman! Jag vill fråga Görel Thurdin i ett\r\nspecifikt ärende. I Karlshamn finns det ett oljeeldat\r\nkraftverk som i stor utsträckning har bidragit till\r\nförsurningen. För 19 månader sedan lämnades det\r\nin en koncessionsansökan om att få bygga om ett av\r\nverken till en höggradig rening. Är det acceptabelt\r\natt man under 19 månader inte kan få svar på sin\r\nansökan, när byggandet för 600 milj. kr. kunde\r\nsättas i gång genast, om man bara får besked i dag?\r\nI så fall kan kunde man börja med upphandlingen i\r\nredan i morgon.</pre><pre>Anf. 81  Statsrådet GÖREL THURDIN (c):</pre><pre>Herr talman! Jag kan inte riktigt uttala mig om\r\nhuruvida väntetiden är acceptabel eller inte. Det\r\nfinns en mängd ärenden av den typen som skall\r\nhanteras inom vårt departement. Dessa ärenden\r\nskall hanteras gemensamt, för att man skall kunna\r\nfölja samma principer vid varje beslut.</pre><pre>Vi har upptäckt att det har varit dåligt med resurser\r\npå den enhet som har arbetat med dessa ärenden,\r\noch det har vi försökt reparera. Om detta är\r\nanledningen till att denna koncessionsansökan har\r\nblivit liggande, kan jag inte avgöra. Det ansvaret\r\nvill jag lägga på den tidigare regeringen. Jag vill\r\nändå framhålla vikten av att man hanterar\r\närendena så fort det går, och det är också en\r\nrättssäkerhetsfråga.</pre><pre>Arbetsmarknadspolitik</pre><pre>Anf. 82  JAN ANDERSSON (s):</pre><pre>Herr talman! Socialbidragskostnaderna ökar för\r\ntillfället mycket kraftigt runt om i Sverige. Man kan\r\nbefara att utvecklingen kommer att accentueras\r\nunder året som kommer. Huvudorsaken är den\r\nförsämrade arbetsmarknadssituationen.</pre><pre>I flera kommuner väljer man nu att försöka att\r\nsänka socialbidragskostnaderna genom att sänka\r\nnormen. Man avviker alltså från socialstyrelsens\r\nallmänna råd om skälig levnadsnivå. Jag vill fråga\r\nsocialministern: Är det inte bättre att angripa\r\nhuvudorsaken, den försämrade\r\narbetsmarknadssituationen, med en bättre\r\nekonomisk politik och med en aktivare\r\narbetsmarknadspolitik än att försämra\r\nlevnadsvillkoren för dem som kanske har det sämst\r\ni samhället?</pre><pre>Anf. 83  Socialminister BENGT\r\nWESTERBERG (fp):</pre><pre>Herr talman! Svaret på frågan är jo.</pre><pre>Asylsökandes boende</pre><pre>Anf. 84  BERITH ERIKSSON (v):</pre><pre>Herr talman! För några veckor sedan var jag\r\ninbjuden till invandrarverket i Norrköping. Där\r\nfick jag veta av generaldirektör Rogestam att det\r\ninte var så många som hade utnyttjat möjligheten\r\natt under utredningstiden bo hos bekanta eller\r\nsläktingar. Jag tror att en av de viktigaste orsakerna\r\när de ekonomiska. Det är inte lätt för en släkting\r\neller en bekant att klara uppehället för ytterligare\r\npersoner. Jag undrar om det är regeringens\r\nintention att ändra dessa bestämmelser så, att det\r\nblir möjligt att få dagbidrag även om man inte är\r\ninskriven på en förläggning. I så fall skulle man\r\nspara in förläggningskostnader, samtidigt som de\r\nasylsökande fick en bättre tillvaro under\r\nutredningstiden.</pre><pre>Anf. 85  Bostadsminister BIRGIT FRIGGEBO\r\n(fp):</pre><pre>Herr talman! Nästa torsdag förväntas regeringen\r\nlämna direktiv till en utredning som skall se över\r\njust flyktingmottagandet. Inriktningen är att se\r\növer hur frivilligorganisationerna kan hjälpa till och\r\nockså att ge möjlighet för dem som väntar att själva\r\nordna sitt boende. Självfallet kommer då också\r\nfrågan om de ekonomiska förutsättningarna för\r\ndetta att belysas. Tanken är att detta arbete skall\r\nvara slutfört under hösten.</pre><pre>Ålderdomshem och vårdhem</pre><pre>Anf. 86  JOHAN BROHULT (nyd):</pre><pre>Herr talman! Krisen inom sjukvården bottnar\r\nmycket i att det finns för få ålderdomshem och för\r\nfå vårdhem, vilket alla politiska partier är\r\nmedvetna om. Jag skulle därför vilja veta om man\r\när beredd att satsa på att bygga fler ålderdomshem\r\noch vårdhem i offentlig regi och också att tillåta\r\nfriska privata initiativ, som kan bidra till att\r\nsituationen inom hemsjukvård och på sjukhus\r\nförbättras.</pre><pre>Anf. 87  Socialminister BENGT\r\nWESTERBERG (fp):</pre><pre>Herr talman! Jag delar helt uppfattningen att en av\r\nde stora bristerna inom äldrevården är just\r\navsaknaden av tillräckligt många ålderdomshem,\r\ngruppbostäder och andra boendealternativ för\r\näldre. Genom den stora ÄDEL-reformen gör\r\nstaten en betydande satsning för att det skall byggas\r\nut alternativ för äldre, eller rättare sagt: för att\r\nhjälpa kommunerna ekonomiskt för att de skall\r\nkunna bygga ut dessa alternativ. Självfallet är\r\nförhoppningen att denna utbyggnad verkligen skall\r\nta fart.</pre><pre>När det gäller gruppbostäderna, som är ett av\r\nalternativen, räknar man med att de statliga\r\nbidragen skall ge 20 000--25 000 platser under de\r\nkommande åren. Det innebär inte att det kommer\r\natt finnas alla de platser som kommer att behövas\r\nför åldersdementa, psykiskt sjuka och andra, men\r\nde statliga bidragen innebär ett rejält steg på vägen\r\nmot målet att helt kunna tillfredsställa efterfrågan.</pre><pre>Anf. 88  JOHAN BROHULT (nyd):</pre><pre>Herr talman! Jag medger att ÄDEL-reformen är\r\nett stort steg i rätt riktning, men det är inte\r\ntillräckligt. Ett stort problem utgörs av det dubbla\r\nhuvudmannaskapet mellan landsting och kommun,\r\nvilket innebär att det inte är någon som tar det fulla\r\nekonomiska ansvaret.</pre><pre>Det är nu byggkris i Sverige, och man skulle\r\nverkligen behöva få fart på sysselsättningen. Då är\r\ndet väl ett alldeles utmärkt tillfälle att sätta i gång\r\natt bygga ålderdomshem som drivs i privat eller\r\noffentlig regi.</pre><pre>Anf. 89  Socialminister BENGT\r\nWESTERBERG (fp):</pre><pre>Herr talman! Jag delar helt den uppfattningen.\r\nMen jag tror att det inte längre är fråga om ett\r\nhuvudmannaskapsproblem. Efter ÄDEL-\r\nreformen har nu primärkommunerna ett alldeles\r\nentydigt ansvar för att erbjuda äldre olika\r\nboendealternativ. Den frågan borde nu vara löst. I\r\nflertalet primärkommuner i Sverige har man också\r\ntagit itu med uppgiften att bygga ut olika alternativ\r\nför äldre.</pre><pre>Jag delar naturligtvis uppfattningen att det är bra\r\nom kommunerna utnyttjar den konjunktursvacka\r\nmed skjunkande byggkostnader som vi nu har för\r\natt man så snabbt som möjligt skall kunna\r\ntillfredsställa den efterfrågan som finns.</pre><pre>Frågestunden var härmed avslutad.</pre><pre></pre><pre>Meddelande om ändrade regler för ''Aktuell\r\ndebatt''</pre><pre>Anf. 90  ANDRE VICE TALMANNEN:</pre><pre>Debattreglerna har justerats på så sätt att\r\nföreträdaren för det parti som har begärt debatten\r\nfår inleda med ett kort anförande om 3 minuter.\r\nDessutom får statsrådet rätt att alltid tala 10\r\nminuter i sitt första anförande.</pre><pre>De med anledning härav ändrade reglerna för\r\naktuell debatt framgår av kammarkansliets\r\nMEDDELANDE 1991/92:31 som har delats ut till\r\nledamöterna.</pre><pre>Debatt om regeringens ekonomiska politik</pre><pre>Anf. 91  ALLAN LARSSON (s):</pre><pre>Herr talman! Sverige är unikt. Sverige är det enda\r\nland som har en regering som sätter in all sin kraft\r\npå att bekämpa en djup konjunkturnedgång med\r\nhjälp av en stenhård åtstramningspolitik. Det är en\r\npolitik som slår hårt mot alla de många företag\r\ninom och utom industrin som producerar varor och\r\ntjänster för den svenska marknaden.</pre><pre>När regeringen i höstas aviserade den nya\r\nåtstramningspolitiken fick det omedelbart två\r\neffekter. Orderingången från hemmamarknaden\r\nrasade, och omvärldens förtroende för Sverige\r\nförsvagades. Valutorna flödade ut ur landet, och\r\nräntorna steg kraftigt.</pre><pre>Regeringen tvingades i sin budgetproposition att\r\nräkna ner tillväxten och räkna upp arbetslösheten\r\ntill 4--5 % nästa år. Nu kommer den ena rapporten\r\nefter den andra om att utvecklingen blir ännu värre\r\nän vad regeringen har sagt. Arbetslösheten ligger\r\nredan över den nivå som regeringen angav för hela\r\n1992. AMS-chefen har hävdat att arbetslösheten\r\nkan nå upp över 6 % i början av nästa år. Veckans\r\nAffärers konjunkturexpert målar upp en ännu\r\nmörkare bild av regeringens politik. Han skriver att\r\narbetslösheten kan vara uppe i över 7 % i mitten av\r\nnästa år.</pre><pre>Det är framför allt fyra inslag i politiken som ger\r\nupphov till djupgående skador på den svenska\r\nekonomin. Det är finanspolitiken med ingrepp mot\r\nbyggandet, hushållen och kommunerna. Det är\r\ningrepp som skär ned efterfrågan på varor och\r\ntjänster och som därmed skapar arbetslöshet. Det\r\när näringspolitiken, vars huvudnummer är att\r\nstaten genom att realisera, sälja ut, sina företag\r\nlägger beslag på det sparande som behövs som\r\nriskkapital i det privata näringslivet. Det är\r\nfördelningspolitiken med ökade bördor för dem\r\nsom lever på knappa marginaler och stora\r\nskattelättnader för dem som har det allra bäst i\r\nSverige.</pre><pre>Detta är en fördelningspolitik som kommer att ge\r\nupphov till starka kompensationskrav, vilket i sin\r\ntur underminerar stabiliseringspolitiken. I\r\narbetsmarknadspolitiken håller arbetslinjen på att\r\növerges. Ingen svensk regering i modern tid har\r\nplanerat att satsa så stor andel på passivt\r\nkontantstöd och så liten del på aktiva åtgärder som\r\nregeringen Bildt och Westerberg.</pre><pre>När regeringar i andra länder tar initiativ för att\r\nstimulera den ekonomiska aktiviteten, ägnar sig\r\nden svenska regeringen åt att stå på bromsen. Inte\r\nnog med det: regeringen angriper oss som vill slå\r\nvakt om arbetslinjen och få till stånd investeringar,\r\narbete och utbildning.</pre><pre>Förra veckan gästspelade statsminister Carl Bildt i\r\nriksdagen. Han var uppenbarligen helt ur balans\r\noch riktade våldsamma angrepp mot oss\r\nsocialdemokrater. Men han hade ingenting att säga\r\nom den politik som driver upp arbetslösheten till\r\nnivåer som vi inte har sett sedan 1930-talet.</pre><pre>Frågan är om Bengt Westerberg har kommit hit för\r\natt upprepa vad Carl Bildt sade eller om Bengt\r\nWesterberg kan ge besked om vilka slutsatser\r\nregeringen drar av det faktum att arbetslösheten\r\nkommer att stiga långt över era egna prognoser.\r\nTänker regeringen fortsätta in i återvändsgränden\r\nmed massarbetslöshet som följd? Eller tänker ni\r\növerge den enda vägen?</pre><pre>Anf. 92  Socialminister BENGT\r\nWESTERBERG (fp):</pre><pre>Herr talman! Uppenbarligen tyckte inte\r\nsocialdemokraterna att debatten förra veckan gick\r\nsärskilt bra, eftersom de nu vill ha en ny debatt i\r\nnästa ämne som en slags förberedelse inför den\r\ndebatt som kommer om några veckor. Det skall vi i\r\nregeringen naturligtvis ställa upp på.</pre><pre>Svaret på Allan Larssons fråga om vi har ändrat\r\npolitik sedan förra veckan är nej. Vi kommer att\r\nfullfölja den politik som vi redovisade i debatten för\r\nen vecka sedan.</pre><pre>Vår ambition har två klara och tydliga\r\nutgångspunkter. För det första att den ekonomiska\r\nstagnationen i Sverige skall brytas. Det är\r\nnödvändigt om nya arbetstillfällen skall skapas och\r\nom välfärden skall kunna tryggas. Den andra\r\nhuvuduppgiften, som naturligtvis hänger ihop med\r\nden första, är att vi skall säkra en varaktigt låg\r\ninflation. Det kräver, som Allan Larsson väl vet, en\r\nstram finanspolitik och en fast valutapolitik.</pre><pre>Det här är inga lätta uppgifter. Vi har ärvt svåra\r\nekonomiska problem av den tidigare regeringen.\r\nNu vill jag med det inte alls säga att allt är\r\nsocialdemokraternas fel och att vi själva skulle\r\nsakna all skuld för den utveckling som har skett i\r\nSverige. Det är bara den som är okunnig i\r\nekonomiska frågor som tvärsäkert kan uttala sig om\r\nhur en framgångsrik politik skulle ha sett ut på\r\nvarje punkt.</pre><pre>Men det är också självklart att socialdemokraternas\r\nmisslyckanden på det ekonomiska området har gett\r\noss erfarenheter som vi nu försöker dra nytta av när\r\nvi lägger upp vår egen ekonomiska politik. Vi har\r\nockså, som bekant, varit kritiska mot mycket av det\r\nsom ni har gjort under årens lopp. Det är också en\r\nviktig utgångspunkt när vi fösöker utforma en\r\nannorlunda ekonomisk politik.</pre><pre>Vi har fått en del hjälp på traven.\r\nProduktivitetsdelegationen, som Allan Larsson en\r\ngång ledde innan han blev finansminister, har på ett\r\nförtjänstfullt sätt belyst orsakerna till Sveriges\r\nekonomiska problem och har också lämnat en rad\r\nrekommendationer om hur problemen skall kunna\r\nlösas. Delegationen har pekat på brister i både\r\nstabiliserings- och strukturpolitiken.</pre><pre>Man kan kort sammanfatta detta att våra åtgärder\r\npå strukturområdet ligger mycket väl i linje med\r\nvad produktivitetsdelegationen föreslår. Det\r\nhandlar om att driva på internationaliseringen, att\r\nskärpa konkurrensen, förnya den offentliga\r\nsektorn, satsa på utbildning och forskning,\r\nförändra föursättningarna för kapitalbildning, osv.</pre><pre>Kapitalskatterna är en fråga som har diskuterats\r\noch där socialdemokraterna har ifrågasatt\r\nregeringens politik. Låt mig få citera vad\r\nproduktivitetsdelegationen säger i sin\r\nsammanfattning: ''Vidare bör skatten på sparande\r\nsänkas. Kapitalbeskattningen är i dag högre i\r\nSverige än i de flesta länder i Europa. Ju rörligare\r\nkapitalmarknaden blir, desto större blir risken att\r\nden höga skattebelastningen medverkar till\r\nkapitalutflöde. Kapitalbeskattningen bör därför\r\nsänkas.''</pre><pre>I stycket efter understryks särskilt hur viktigt det är\r\natt helt ta bort förmögenhetsskatten på arbetande\r\nkapital i småföretag, vilket riksdagen sedan dess\r\nhar beslutat om.</pre><pre>Allan Larsson och socialdemokraterna insåg sent\r\nunder sitt regeringsinnehav behovet av en del\r\nstrukturåtgärder. Det ledde fram till\r\nskattereformen, förändringar i sjukförsäkringen,\r\nreformen för rehabilitering av arbetsskadade, ecu-\r\nanknytningen, ansökan om medlemskap i EG, osv.\r\nVi från de nuvarande regeringspartiernas sida har\r\nstött dessa åtgärder och har i hög grad varit\r\npådrivande. Det är naturligtvis bra att allt detta har\r\nkunnat ske i stor enighet.</pre><pre>Nu går vi vidare. Men samtidigt kan vi konstatera\r\natt socialdemokraterna tycks ha återintagit den\r\ngamla positionen, dvs. den position man intog\r\ninnan omprövningens tid kom. Den motvilja man\r\nhar visat mot förändringar på\r\nkapitalbeskattningsområdet är ett exempel.</pre><pre>Men även det stabiliseringspolitiska sammanhanget\r\när oerhört viktigt vid utformningen av den\r\nekonomiska politiken.</pre><pre>Produktivitetsdelegationens analys har lett fram till\r\nslutsatsen att det framför allt är under två skeden\r\nunder de senaste 20 åren som Sverige på allvar har\r\nsackat efter. Det ena var i mitten på 70-talet, då\r\nman drev överbryggningspolitiken. Det andra var i\r\nslutet på 80-talet, då vi hade den stora\r\növerhettningen i den svenska ekonomin.</pre><pre>Därför måste vi nu, när vi utformar politiken\r\nframöver, ta hänsyn också till de erfarenheter och\r\nkunskaper som vi har fått genom denna analys. När\r\nman utformar politiken måste man också ha det\r\nstabiliseringspolitiska perspektivet. Egentligen\r\nhandlar det om två perspektiv. Det är dels det\r\nmycket korta perspektivet, vad som skall hända i\r\når, dels det något längre perspektivet, vad som skall\r\nhända 1993/94.</pre><pre>Låt mig börja med det mycket korta perspektivet.\r\nVi kan nu konstatera att den arbetslöshetsbomb\r\nsom vi varnade för under valrörelsen har briserat.\r\nDetta är inte någonting som är en följd av den nya\r\nregeringens politik. Det är en följd av den\r\nekonomiska politik som har förts tidigare. Vi såg\r\ndetta komma redan under valrörelsen, samtidigt\r\nsom Allan Larsson mest talade om att vi hade\r\npasserat vändpunkten.</pre><pre>Regeringen satsar självfallet på många olika sätt för\r\natt hålla tillbaka arbetslösheten, eftersom\r\narbetslinjen fortfarande skall gälla. Där finns det\r\nstor politisk enighet. Vi ger stora resurser till\r\narbetsmarknadsstyrelsen för\r\narbetsmarknadsutbildning och för att människor\r\nskall kunna hitta nya jobb. Vi gör insatser för att ge\r\nungdomar meningsfull sysselsättning.</pre><pre>Just nu förbereds en proposition inom\r\narbetsmarknadsdepartementet, som presenteras\r\ninom några dagar, och som syftar till att\r\npraktikarbeten skall inrättas för ungdomar mellan\r\n18 och 24 år. Vi har tidigarelagt investeringar.\r\nRedan beslutade satsningar motsvarar flera\r\nmiljarder och beräknas ge uppåt 4 000 jobb.\r\nRäknar man in underleverantörer blir det\r\nnaturligtvis ännu många fler.</pre><pre>Kommunikationsdepartementet håller nu på att\r\nutarbeta program som skall göra det möjligt för oss\r\natt ytterligare utvidga dessa aktiviteter. Dessutom\r\nhar vi redan satsat pengar på statliga\r\nbyggnadsinvesteringar, ungefär 1 miljard kronor,\r\nsom beräknas ge 3 000 jobb under detta år.</pre><pre>Infrastrukturinvesteringar och aktiv\r\narbetsmarknadspolitik går hand i hand med politik\r\nför tillväxt och stabila priser. Det finns ingen\r\nmotsats mellan dessa, som man kan tro när man\r\nläser Jan Berqvists framställning till\r\ntalmanskonferensen.</pre><pre>Däremot tror vi inte på att man generellt skall\r\nstimulera byggande av bostäder och kontor.\r\nProblemen i byggbranschen beror till stor del på\r\nden subventionspolitik vi har haft i Sverige. Alla vet\r\natt byggbranschen till stor del på grund av denna\r\nsubventionspolitik har verkat som en\r\ninflationsmotor i den svenska ekonomin. Det är ett\r\nviktigt sundhetstecken att byggkostnaderna nu går\r\nner. Under sista kvartalet i fjol föll de med 2--3 %,\r\noch det är utomordentligt positivt.</pre><pre>Det andra perspektivet som vi måste anlägga på\r\nstabiliseringspolitiken är det medellånga. De flesta\r\nav de åtgärder vi nu diskuterar kommer att få effekt\r\nförst 1993/94. Därför måste vi när vi utformar\r\npolitiken ha en uppfattning om hur situationen\r\nkommer att te sig då. Då måste man naturligtvis\r\nluta sig mot prognoser, med all den osäkerhet som\r\nligger i alla prognoser.</pre><pre>Den bedömning vi gör från regeringens sida är att\r\nden internationella konjunkturen kommer att\r\nvända i år och att vi kommer att märka det tydligt i\r\nsvensk ekonomi under 1993, dvs. vi står nu inför en\r\nuppgång i konjunkturen. Vår bedömning är då att\r\ndet är viktigt att inte ''elda på'' ekonomin 1993/94,\r\nför att undvika att göra de misstag\r\nsocialdemokraterna har gjort i flera skeden, när de\r\nhar fört en felaktig stabiliseringspolitik. De har\r\neldat på när det har varit goda tider och kanske\r\nstramat åt när tiderna har blivit sämre.</pre><pre>Om man nu, som socialdemokraterna föreslår,\r\nskulle spä på den inhemska efterfrågan genom att\r\nlåta de offentliga utgifterna öka, riskerar det att\r\nleda till ny överhettning så småningom, till snabba\r\nprisökningar och till urholkad konkurrenskraft.\r\nDet skulle göra det svårare för svenska företag att\r\nhaka på när världskonjunkturen vänder. Resultatet\r\nskulle bli att vi missade chansen till en exportledd\r\ntillväxt och att vi i stället skulle driva in den svenska\r\nekonomin i en ny och djupare kris, med fortsatt\r\nutslagning av företag och arbetstillfällen.</pre><pre>Prognoser är prognoser. De kan slå fel. Om det\r\nvisar sig att de bedömningar vi nu gör är helt fel kan\r\nvi också tvingas att ompröva politiken på både kort\r\noch medellång sikt. Men det finns ännu inga tecken\r\nsom är så tydliga att vi har funnit anledning till\r\nnågon sådan omprövning.</pre><pre>Låt mig, herr talman, avsluta med ett citat.</pre><pre>''Finanspolitiken måste fortsatt inriktas på att\r\nvaraktigt pressa ner inflationen. En fortsatt stark\r\nåterhållsamhet med de offentliga utgifterna är\r\nockså nödvändig för att skapa utrymme för en\r\nutbyggnad av den utlandskonkurrerande\r\nsektorn ------. Av dessa skäl begränsas expansionen\r\ni den kommunala verksamheten.''</pre><pre>Citatet är hämtat ur Allan Larssons\r\nkompletteringsproposition för knappt ett år sedan.\r\nVi instämde då och gör det fortfarande. Därför\r\nhåller vi fast vid politiken.</pre><pre>Anf. 93  ALLAN LARSSON (s):</pre><pre>Herr talman! Det är utmärkt att Bengt Westerberg\r\nciterar vad vi skrev i finansplanen för ett år sedan.\r\nDet är en riktig linje, och den ligger fast i vår\r\nekonomiska politik.</pre><pre>Men den ekonomiska politiken måste också vara\r\nkänslig för vad som sker. Det är på den punkten\r\nsom regeringen nu gör fel.</pre><pre>I det svåra konjunkturläge vi har klipper regeringen\r\ntill med en åtstramningspolitik, som redan har fått\r\neffekter på en lång rad områden. Ni satte i gång\r\nmed en rivstart i höstas. Ni satte bl.a. hela\r\nbyggsektorn i gungning. Kom inte och säg att det\r\ninte var en följd av den politik ni för.</pre><pre>Var litet försiktiga i er beskrivning av utgångsläget!\r\nJag hörde Per Unckel tidigare tala om Sveriges\r\nekonomi på det lättsinniga sätt som ni gjorde i\r\nhöstas, när ni gav omvärlden en felaktig bild av\r\nsvensk ekonomi, något som sedan ledde till\r\nvalutautflöde och räntechocker. Vi vet vad det\r\nbetyder.</pre><pre>I stället för att gå på i den stilen borde ni tala om\r\nfakta, att Sverige är ett av de få länder som\r\nuppfyller EG:s stränga krav när det gäller\r\nstabiliseringspolitik. Det är utgångsläget. Utifrån\r\ndet är det möjligt att med en klok ekonomisk\r\npolitik få i gång tillväxten.</pre><pre>Ni har tvingats revidera de prognoser som gjordes i\r\nhöstas till finansplanen. I dag har Handelsbanken\r\nkommit med nya, mycket dystra siffror. Det är för\r\natt man räknar in effekterna av er politik. Det är\r\nåtstramningen som börjar göra verkan. Hushållen\r\ntvingas disponera om sin ekonomi. Kommunerna\r\nhar redan börjat anpassa sig till de indragningar på\r\n10 miljarder ni laddar upp för. Byggsektorn\r\ndrabbas hårt. Det här har lett till arbetslöshet runt\r\nom i landet.</pre><pre>Skyll inte ifrån er! Stå upp och ta ansvaret för den\r\npolitik ni för! Det är ni som har ansvaret. Det är ni\r\nsom fattar beslut. Det är era åtgärder som nu börjar\r\ngöra verkan.</pre><pre>Jag tycker att Bengt Westerberg skall tala om ifall\r\nprognoserna för arbetsmarknaden som ni lade fast\r\ni januari står sig. Eller skall vi tro mer på de\r\nbedömningar som AMS-chefen har gjort, eller på\r\nde bedömningar som Handelsbanken nu har gjort\r\nsom visar en ännu högre siffra?</pre><pre>Vilken är utgångspunkten när riksdagen nu skall ta\r\nställning till den ekonomiska politiken. Vad är det\r\nför ekonomisk politik ni tänker föra? Här säger\r\nBengt Westerberg att det blir fortsatt stenhård\r\nåtstramningspolitik, som håller tillbaka\r\nefterfrågan, försvårar för företagen att få\r\navsättning för sina produkter och därmed försvagar\r\ntillväxten. Det är det som har varit budskapet sedan\r\ni höstas.</pre><pre>Eller skall vi tro på Mats Odell och Börje\r\nHörnlund, som säger att nu skall man stimulera\r\nekonomin?</pre><pre>Ni måste tala om vad det är som gäller. Det går inte\r\natt ha två olika linjer i diskussionen.</pre><pre>Förklara för oss det som var huvudnumret i januari,\r\natt svensk ekonomi genom nedskärningar i\r\nutbildningen skulle bli bättre. På vilket sätt blir\r\nsvensk ekonomi bättre om ungdomar förvägras en\r\ngymnasieutbildning med kvalitet? På vilket sätt blir\r\nden bättre om vuxna, som har ambitionen att\r\nutbilda sig, får avstå från det? På vilket sätt blir\r\nsvensk ekonomi bättre?</pre><pre>Förklara för oss varför ni lägger upp en politik där\r\nni de facto överger arbetslinjen. Det är också vad\r\nekonomerna säger.</pre><pre>Det var en stor artikel i Dagens Nyheter i veckan\r\nmed uttalanden av Lars Calmfors, som är ett av era\r\negna orakel. Han säger att ''den svenska regeringen\r\när på väg att upprepa EG-ländernas 80-talsmisstag.\r\nDet verkar som om de inte tar tillräckligt mycket\r\nlärdom av det som hänt i EG-länderna.Synen hos\r\nde flesta ekonomer har vänt sedan 80-talet.''</pre><pre>Detta är budskapet från en av de ledande\r\nekonomerna, som ni tidigare har lyssnat på. Nu\r\nsäger han att er politik får de effekter som vi har\r\nsagt. Ni driver en politik som medvetet eller\r\nomedvetet -- jag vet inte vilket som är värst -- leder\r\ntill en ökad arbetslöshet. Det är en återvändsgränd.</pre><pre>Min uppmaning till Bengt Westerberg är: Försök\r\natt ta er ur återvändsgränden. Det är oerhört svårt\r\natt komma ner från den höga arbetslöshet som ni\r\nnu är på väg att etablera. Det har vi sett i land efter\r\nland, där man har gått denna väg.</pre><pre>Det är dags att tänka om. Ta chansen nu! Överge\r\n''den enda vägen''!</pre><pre>Anf. 94  BO G JENEVALL (nyd):</pre><pre>Herr talman! Jag var mycket nyfiken på\r\naktualiteten inför denna debatt. Jag har inte kunnat\r\nhitta något spår av den ännu, av vad som skulle vara\r\nså aktuellt. Vi fick inte ens debattera den\r\nekonomiska politiken under den allmänpolitiska\r\ndebatten.</pre><pre>Vi stödjer i allt väsentligt regeringens politik -- den\r\nhär debatten skall ju gälla regeringens politik.\r\nSkillnaderna är mer nyansmässiga. Vi önskar gå\r\nlitet snabbare fram, mer radikalt än regeringen gör.\r\nVi är medvetna om de svårigheter det innebär. Det\r\när svårt att skära ner utgifter. Vi märker inte minst\r\nhur alla särintressen kommer i gång så fort man\r\npetar i någonting. Men det är en nödvändighet.</pre><pre>Vi tycker dessutom att det är mer angeläget att\r\nförsöka satsa på tillväxtfrämjande åtgärder, dvs. att\r\nsänka de tillväxthämmande skatterna. Vi säger att\r\nman bör rikta in sig på en sänkning motsvarande 1--\r\n1,5 % av BNP per år. Det är en något högre\r\nmålsättning än regeringens.</pre><pre>Det tycks handla en hel del om\r\narbetsmarknadspolitik i denna debatt. Det är ju ett\r\nangeläget område. Vi hade det uppe till debatt i\r\nfredags i förra veckan. Vi framförde ett par litet\r\nannorlunda förslag i detta sammanhang, att man\r\nskulle angripa arbetslösheten speciellt hos\r\nungdomar. Det skulle vara intressant att höra om\r\nvice statsministern har någon synpunkt på det.</pre><pre>Regeringen talar mycket om små och medelstora\r\nföretags möjligheter att förbättra sin verksamhet,\r\ninte minst när det gäller riskkapitalförsörjningen.\r\nDet är rätt och riktigt, och det är ett av våra\r\nhuvudmål. Men vi vill se litet av praktisk politik i\r\ndetta sammanhang. Med en viss tjatighet vill vi\r\nupprepa vårt förslag om en privat investeringsbank.\r\nVi menar att man skall använda en del av\r\nlöntagarfondskapitalet för att förbättra små och\r\nmedelstora företags möjligheter till\r\nkapitalförsörjning.</pre><pre>En annan aktuell fråga, som kanske speciellt kan\r\nriktas till socialministern och vice statsministern, är\r\nfattigpensionärernas situation. Jag utgår från att\r\nhan delar vår uppfattning att man måste göra\r\nnågonting, men vi efterlyser åtgärderna. Vi har inte\r\nsett några sådana. Det är faktiskt fråga om ganska\r\nlitet pengar.</pre><pre>Vi har vidare med en viss förskräckelse\r\nuppmärksammat att pensionärerna svarar för\r\nmerparten av förmögenhetsskatten i vårt land, och\r\nvi håller på att fördjupa oss i den problematiken.\r\nDet skulle vara intressant att få del av\r\nsocialministerns syn på den frågan -- förhållandet\r\nmåste vara väl känt. Nu skall ju\r\nförmögenhetsskatten försvinna, och därmed\r\nkommer problemet automatiskt att försvinna, men\r\ndet är några år till dess. Pensionärerna är redan\r\ngamla och har ofta inte så många år kvar att vänta\r\npå detta.</pre><pre>Vi har i vår motion om den ekonomiska politiken\r\nframhållit att det skulle vara meningsfullt att i de\r\nförnämliga medierna informera svenska folket om\r\nhur de ekonomiska sambanden ser ut i ett\r\nnationalekonomiskt perspektiv. Man gör många\r\ngånger nationalekonomin mera svår och mystifik\r\nän den behöver vara. Jag tror att man på ett\r\npedagogiskt riktigt sätt skulle kunna utbilda hela\r\nsvenska folket i en förenklad nationalekonomi,\r\nrelaterad till en vanlig hushållsbudget. Jag tror att\r\ndet skulle skapa en större förståelse hos\r\nallmänheten för bakgrunden till och\r\nnödvändigheten av åtgärder som vidtas.</pre><pre>Vi har vidare, för att gå över till något annat, nu\r\nmycket goda förutsättningar för att locka utländska\r\ninvesterare till vårt land. Vi har mycket goda\r\nförutsättningar inom industrin. Vi har resurser, vi\r\nhar ett högt tekniskt kunnande och vi har\r\nvälutbildad personal. Det skulle inte skada om man\r\nökade informationen till olika länder, t.ex. till\r\nJapan, och framhöll att vi med all sannolikhet snart\r\nkommer att vara en del av EG och att den japanska\r\nindustrin skulle ha goda möjligheter att investera\r\nhär. Jag vet att näringsministern skall resa till Japan\r\ninom kort, men jag tänker här på mera praktiska\r\noch längre syftande åtgärder.</pre><pre>När det sedan gäller rationaliseringen av landsting\r\noch kommuner är det mycket viktigt att tänka på att\r\nkommunerna har en betydligt större del, nästan tre\r\ngånger så stor, av BNP som staten. Därför måste\r\nman inrikta sig extra mycket på att rationalisera på\r\ndet kommunala området.</pre><pre>Jag återkommer i ett kommande anförande,\r\neftersom jag ser att min tid för detta anförande har\r\nrunnit ut.</pre><pre>Anf. 95  JOHAN LÖNNROTH (v):</pre><pre>Herr talman! Jag tror att det var 1983 som Bengt\r\nWesterberg skrev en artikel i Ekonomisk Debatt\r\ndär han erkände att den borgerliga\r\nregeringspolitiken i slutet av 70-talet -- då\r\nWesterberg själv en tid varit statssekreterare på\r\nfinansen -- i stort sett varit ett fullföljande av den\r\ntidigare socialdemokratiska politiken. Den enda\r\nviktiga skillnaden var att man sänkt ett antal skatter\r\nmed därav följande budgetunderskott. Det var en\r\nhedersam självbekännelse av en\r\noppositionspolitiker.</pre><pre>Också Kjell-Olof Feldt har ju biktat sig, men från\r\nAllan Larsson har man ännu inte hört särskilt\r\nmycket av självkritik. Är inte den nuvarande\r\nborgerliga regeringspolitiken trots allt och i grova\r\ndrag ändå ett fullföljande av den\r\nsocialdemokratiska politiken som den såg ut med\r\nAllan Larsson som finansminister? Jag skulle\r\nkunna ta fram många fler citat än de som Bengt\r\nWesterberg med välbehag anförde.</pre><pre>En fråga i denna debatt är om en kortsiktig och mer\r\naktiv ekonomisk politik i nuvarande lågkonjunktur\r\nleder till ett alltför stort budgetunderskott och till\r\natt nödvändiga strukturförändringar på längre sikt\r\noch en varaktig inflationsbekämpning försvåras.\r\nJag vill först hänvisa till vad nästan alla var överens\r\nom för ett antal år sedan, nämligen att det statliga\r\nbudgetunderskottet inte är så viktigt som hela det\r\nfinansiella sparandet i den offentliga sektorn. Den\r\nstora problematiken är bytesbalansen.</pre><pre>Bytesbalansen beräknas i finansplanen hamna på\r\nett minus om ca 17 miljarder i år. Det innebär en\r\ndramatisk förbättring i förhållande till de prognoser\r\nsom gjordes i Allan Larssons finansplan förra året.\r\nOm en mer expansiv politik nu inriktas på\r\nimportsnåla verksamheter som byggande,\r\nutbildning och kommunal service, kan vi till ett i\r\nbytesbalans mätt mycket billigt pris åstadkomma\r\nväsentligt fler jobb.</pre><pre>Att slopa konfiskeringen av kommunernas pengar,\r\nsatsa mer på folk- och vuxenutbildning samt att ge\r\nstörre summor till byggstartklara investeringar\r\ninom exempelvis kollektivtrafik och för\r\nupprustning av skolor är också mycket billigt sett ur\r\noffentligfinansiell synpunkt. Låt mig ta situationen\r\nhemma i Göteborg som exempel. Kommunen är\r\nnära en finansiell katastrof och varslar i stor skala,\r\nsamtidigt som byggarbetslösheten ökar starkt.</pre><pre>Också inom industrin och den privata\r\ntjänstesektorn varslar man i Göteborg.\r\nIndragningarna inom den offentliga sektorn och i\r\nbyggandet gör att kommunalanställda och\r\nbyggarbetare går rakt ut i arbetslöshet, varvid de\r\nbelastar A-kassan och på sikt socialbidragen med\r\nnästan lika mycket som nuvarande lönekostnad.\r\nDe mår också sämre. Med hänsyn till att man\r\nbetalar mindre i skatt när man blir arbetslös är\r\nkonfiskeringen av kommunala pengar\r\nsamhällsekonomiskt en ren förlustaffär.</pre><pre>Så över till frågan om dagens kortsiktigt negativa\r\npolitik är långsiktigt nödvändig. Regeringen hävdar\r\natt man vidtar dagens åtgärder -- som Bengt\r\nWesterberg nyss uttryckte det -- för att lägga\r\ngrunden för en uthållig långsiktig politik mot\r\ninflation. Jag skulle som Allan Larsson vilja koppla\r\ndetta till EG-debatten.</pre><pre>Inte bara Calmfors varnar för konsekvenserna av\r\nutvecklingen inom EG. En lång rad ekonomer,\r\näven socialdemokratiska, varnar oss för att låsa in\r\noss i EG:s byråkratiska och protektionistiska\r\ntvångströja och hävdar att både frihandeln och den\r\nlångsiktigt samhällsekonomiska effektiviteten\r\nklaras bättre utanför än innanför EG. Särskilt har\r\nkritiken vuxit efter besluten i Maastricht i\r\ndecember förra året.</pre><pre>Allan Larsson har här citerat Calmfors. Jag har\r\ntidigare hört att man citerat amerikanska\r\nekonomer, och jag vill hänvisa till en -- som jag\r\ntror -- f.d. socialdemokratisk ekonom, Ingemar\r\nStåhl, som den 15 december uttalade sig så här i\r\nGöteborgs-Posten: ''Den politik som en gemensam\r\nEG-valuta kommer att medföra blir influerad av\r\nmer inflationsbenägna länder än Tyskland. Man får\r\nständiga spänningar och konflikter. Möjligheterna\r\ntill egen budgetpolitik är i praktiken noll eftersom\r\nalla deltagande länder måste disciplineras.''</pre><pre>Det finns också andra aspekter på EG. De\r\nstatsfinansiella konsekvenserna nämns mycket\r\nsällan. Bl.a. lär medlemskapet netto kosta Sverige\r\ni storleksordningen 8--10 miljarder om året. Jag har\r\ninte hört någon från regeringen tala om hur detta\r\nskall finansieras. Jag vill också peka på en färsk\r\nrapport från riksrevisionsverket, där man pekar på\r\natt EES-avtalet och EG-anpassningen ''kan\r\nmedföra behov av en sammantaget större inhemsk\r\nregelbyråkrati''. Man skriver att beslutet om att dra\r\nner statsförvaltningen med 10 % under en\r\ntreårsperiod står i strid med detta.</pre><pre>I den långsiktigt trovärdiga inflationsbekämpande\r\npolitiken ingår tydligen också ett skrotande av\r\nfördelningspolitiken. Jag vill avsluta med att\r\nåberopa ytterligare en nationalekonom, nämligen\r\nKnut Wicksell. Han ansåg att ett system med\r\nfrihandel och marknadskonkurrens fungerar bäst\r\nvid en jämn fördelning av inkomster och\r\nförmögenheter. Mot honom stod högerns\r\nekonomer, som exempelvis Vilfredo Pareto -- för\r\növrigt senare finansminister under Mussolini -- som\r\nhävdade att ekonomisk tillväxt och effektivitet stod\r\ni strid med en stark fördelningspolitik.</pre><pre>Jag är säker på att Bengt Westerberg hellre ser\r\nWicksell än Pareto som ideologisk förfader. Man nu\r\nskall han regera ihop med Paretos andliga\r\nbarnbarn, och jag tror inte att han mår särskilt bra\r\nav det.</pre><pre>Snart är det vår, Bengt Westerberg. Släpp loss\r\nvänsterliberalerna ur högerburen!</pre><pre>Anf. 96  Socialminister BENGT\r\nWESTERBERG (fp):</pre><pre>Herr talman! Det här blev ju ingen debatt i en\r\naktuell fråga utan i snart sagt alla aktuella frågor.\r\nJohan Lönnroth får ursäkta om jag väntar med EG-\r\ninläggen till ett senare tillfälle. Jag vill dock bara\r\nkonstatera att jag snarare regerar tillsammans med\r\nIngemar Ståhls vänner än med Paretos vänner. Om\r\ndet är någon tröst för Johan Lönnroth vet jag inte.</pre><pre>Jag vill ta upp de trådar som Allan Larsson spann\r\nvidare på. Till att börja med: Är det en stenhård\r\nåtstramningspolitik som regeringen bedriver? Nej,\r\ndet kan man inte gärna påstå, i ett läge när vi ändå\r\nhar ett budgetunderskott på 70 miljarder kronor.\r\nDet har vuxit mycket snabbt under kort tid. En\r\nviktig ambition med de besparingar som vi föreslår\r\ni budgetpropositionen är att hålla tillbaka\r\nbudgetunderskottet. Vi ser att ett snabbt växande\r\nbudgetunderskott riskerar att leda till just de höga\r\nräntor som långsiktigt håller tillbaka\r\ninvesteringarna och driver upp inflationstakten.</pre><pre>Allan Larsson åberopade Lars Calmfors. Lars\r\nCalmfors är en god vän till mig, och vi har\r\ndiskuterat ofta. Däremot har jag kanske inte alltid\r\nlyssnat till hans råd. Han tillhörde dem som\r\nkritiserade den politik som vi förde i början av 80-\r\ntalet för att hålla arbetslösheten nere. Den\r\nrekommendation som Lars Calmfors nu gör, den\r\nslutsats som han drar av de citat som Allan Larsson\r\nläste upp, är att vi skall sänka\r\narbetsgivaravgifterna.</pre><pre>Allan Larsson utnyttjar ofta metoden att anföra ett\r\nlösryckt citat från någon ekonom för att ge\r\nauktoritet åt sina egna bedömningar, men löper\r\nsedan inte linan ut och ser efter vilka\r\nrekommendationer ekonomen har. Det är att\r\nanvända ekonomerna på ett felaktigt sätt. Om\r\nAllan Larsson är beredd att förespråka sänkningar\r\nav arbetsgivaravgifterna, säg det rakt ut och stå för\r\ndet själv, utan att åberopa Calmfors!</pre><pre>Jag vet att Allan Larsson i tidigare debatter liksom\r\nsin partiledare har åberopat den amerikanske\r\nekonomen Paul Krugman. Denne har, liksom\r\nmånga ekonomer, en hel del bra synpunkter, men\r\nockså många synpunkter som vi inte delar, t.ex. att\r\ndet krävs minst 5 % arbetslöshet för att hålla\r\ninflationen nere.</pre><pre>Jag tycker att man skall akta sig för att ge större\r\nauktoritet åt sina egna uttalanden genom att\r\nåberopa personer vars åsikter man inte till fullo\r\ndelar, utan bara i form av något slags lösryckta citat.\r\nJag tror för övrigt att Johan Lönnroth hade samma\r\nproblem när det gällde Ingemar Ståhl. Johan\r\nLönnroth delar nog inte många av Ingemar Ståhls\r\nuppfattningar.</pre><pre>Nu vill socialdemokraterna satsa på stark\r\nexpansion. Man säger t.ex. nej till de\r\nnedskärningar i statens bidrag till kommunerna\r\nnästa år som vi har föreslagit. Man vill i praktiken\r\nföra en mycket expansiv politik också inom hela\r\nbyggområdet. Man vill bygga fler kontor, bostäder\r\noch annat. Jag tror att denna politik är\r\nutomordentligt farlig, vilket jag försökte utveckla i\r\nmitt huvudanförande. Jag tror nämligen att risken\r\när betydande för att dessa åtgärder kommer att få\r\nexpansiva effekter just i ett läge där vi behöver\r\nåtstramning för att inte få en huggsexa på den\r\nsvenska arbetsmarknaden.</pre><pre>De åtgärder som vi nu diskuterar kommer att få full\r\neffekt under 1993 och 1994. Förutsatt att inte alla\r\nprognosmakare, inkl. den auktoritet som Allan\r\nLarsson på den punkten åberopar, nämligen\r\nVeckans Affärers prognosmakare Kjell Olsson --\r\nsom ju tror att vändningen kommer redan i år och\r\nkommer att blomma ut under 1993 -- har fel, är det\r\noklokt att föra en politik som skulle få mer\r\nexpansiva effekter 1993--1994.</pre><pre>Allan Larsson sade mycket riktigt att Sverige är ett\r\nav de länder som klarar de stabiliseringspolitiska\r\nkrav som EG ställer upp. Det är riktigt, och därför\r\när det även betydelsefullt att vi ser till att föra en\r\npolitik som gör att vi även nästa år och året därefter\r\nkan klara dessa krav. Det är viktigt att vi kan hålla\r\ninflationen nere när vi nu kommit ned i en takt som\r\nfaktiskt ligger under vad som är fallet i snart sagt\r\nalla andra länder i Europa. Med den\r\nsocialdemokratiska politiken skulle man överge\r\nmycket av denna inflationsbekämpande politik,\r\noch risken för att vi i stället skulle få en uppgång i\r\ninflationen och försämrad konkurrenskraft 1993 är\r\nbetydande.</pre><pre>Allan Larsson frågade vem man skall tro på. Skall\r\nman tro på finansplanen, på Börje Hörnlund eller\r\npå Mats Odell? Regeringen är naturligtvis en enhet\r\noch för en politik som hänger ihop, vilket jag också\r\nvisade i mitt inledningsanförande. Det är inte så att\r\nåtgärder i form av infrastruktursatsningar,\r\ntidigareläggningar av investeringar eller\r\narbetsmarknadspolitiska åtgärder av olika slag står\r\ni strid med regeringens strategi på det ekonomisk-\r\npolitiska området -- tvärtom. Vi tror att\r\narbetsmarknadspolitiska åtgärder och\r\ntidigareläggningar av investeringar är\r\nutomordentligt bra för att kortsiktigt bekämpa den\r\nalltför höga arbetslöshet som vi nu har. Vi menar\r\natt infrastruktursatsningar är oerhört centrala för\r\natt vi skall få i gång den ekonomiska tillväxten och\r\nkomma bort från den stagnation som Allan Larsson\r\nefterlämnade när han avgick från\r\nfinansministerposten.</pre><pre>Till sist, herr talman, ställde Bo G Jenevall några\r\nfrågor. Jag hinner tyvärr inte kommentera alla,\r\nmen låt mig säga om fattigpensionärerna att vi i\r\nenlighet med vad vi redovisade i\r\nregeringsförklaringen i höstas håller på med en\r\nkartläggning av de sämst ställda pensionärernas\r\nsituation och att vår avsikt är att komma tillbaka till\r\nriksdagen med förslag inför 1993 om hur vi skall\r\nförbättra deras läge. Jag vill också säga att det inte\r\när särskilt billigt. Tvärtom är det ganska dyrt. Vi\r\nmåste därför göra stenhårda prioriteringar för att få\r\nutrymme för dessa satsningar, men de är så viktiga\r\natt vi kommer att se till att ett sådant utrymme\r\nfinns.</pre><pre>Anf. 97  ALLAN LARSSON (s):</pre><pre>Herr talman! Bengt Westerberg kommer i ett\r\nbesvärligt läge när han å ena sidan skall beskriva\r\nhur dålig Sveriges ekonomi är, å andra sidan medge\r\natt Sverige är ett av de få länder som uppfyller EG:s\r\nmycket stränga krav på stabilitet. Det är inte ett\r\nförhållande som har uppstått under de senaste\r\nmånaderna. Grunden är lagd genom en rad\r\nåtgärder. Vi har med insatser för att bekämpa både\r\ninflationen och arbetslösheten och i gott samspel\r\nmed arbetsmarknadens parter kunnat åstadkomma\r\nen snabbare och bättre nedväxling från\r\ninflationsekonomi till stabila priser än vad andra\r\nländer har gjort. Det är ju det utgångsläge som man\r\nhar haft.</pre><pre>Hur ser det ut på de viktiga områdena i ekonomin?\r\nKostnadstrycket har minskats, inflationen har\r\npressats ned, inflationsförväntningarna är lägre än\r\nnågonsin, räntorna har kunnat sänkas -- bortsett\r\nfrån i höstas, när ni drev upp dem -- och\r\nkonkurrenskraften har förbättrats. Detta är ett\r\nutgångsläge på vilket man kan bygga en ny tillväxt.</pre><pre>Men vad har ni gjort med er rivstart? Jo, ni har\r\nställt er på bromsarna, så att ni själva tvingas\r\nredovisa en nedskrivning av tillväxten. Jag har\r\nrespekt för Bengt Westerberg, som talar vackert för\r\nökad tillväxt, men de åtgärder som ni har satt in har\r\nmotsatt effekt.</pre><pre>Nu kommer den ena prognosen efter den andra\r\nsom säger att t.o.m. den nedräkning som ni har\r\ngjort i januari underskattar problemet. Det finns i\r\nden utveckling som ni nu skapar inom byggsektorn\r\noch som sprider sig på många andra håll i samhället\r\nen stor risk för att vi kan hamna i ett mycket\r\nallvarligt läge. Det är därför som jag uppmanar vice\r\nstatsministern att besinna sig. Tänk efter, stå inte\r\nbara på och avvisa kritiken! Det är någonting djupt\r\noroande i den utveckling som ligger i förlängningen\r\nav er politik.</pre><pre>Är det en stenhård åtstramningspolitik? Ja, det är\r\ndet. Den bidrar inte till att återvinna tillväxten utan\r\ntill att dra ned den, och det kommer ni att få visa i\r\nkompletteringspropositionen.</pre><pre>Behövs det en åtstramning i detta läge? Det säger\r\nBengt Westerberg. Argumentet för denna\r\nåtstramningspolitik är att den behövs. Då är frågan:\r\nÄr det en kapacitetsbrist i den svenska ekonomin\r\nsom gör det motiverat att hålla tillbaka efterfrågan\r\nför två tredjedelar av samhällsekonomin? Jag kan\r\ninte se att det finns en sådan kapacitetsbrist.</pre><pre>Finns det ett inflationstryck i ekonomin som det är\r\nmotiverat att hålla nere, för att hålla tillbaka\r\nefterfrågan och därmed inflationen? Nej, det finns\r\ninget inflationstryck. Inflationsförväntningarna är\r\nlåga.</pre><pre>Har vi ett bytesbalansproblem som gör att vi måste\r\nbedriva en stenhård åtstramningspolitik? Nej, vi\r\nser alla att bytesbalansen har förbättrats påtagligt.\r\nEnligt fackekonomerna är den inte nu ett\r\nbekymmer som kräver den typen av\r\nuppmärksamhet.</pre><pre>På alla de här viktiga områdena talar alltså\r\nsituationen emot den typ av politik som ni bedriver.\r\nDet är skälet till att jag med gott samvete kan citera\r\nLars Calmfors kritik av er politik. Jag behöver inte\r\nansluta mig till hans metoder, men han är en\r\nkompetent bedömare av vad politiken nu leder till.\r\nVi kommer fram till samma slutsats som han har\r\ngjort, att politiken leder till en arbetslöshet på EG-\r\nnivå.</pre><pre>Vi drar en annan slutsats när det gäller åtgärderna\r\nsom man skall sätta in. Vi menar att det inte skall\r\nvara generella insatser utan insatser som är mer\r\nriktade när det gäller investeringar, utbildning och\r\narbete.</pre><pre>Paul Krugmans böcker rekommenderar jag varmt\r\ntill läsning. Jag vet att Bengt Westerberg har läst\r\ndem. Men kom ihåg att den arbetslöshetsnivå som\r\nKrugman talar om gäller den amerikanska\r\narbetsmarknaden, därför att den har en stelhet som\r\ninte den svenska arbetsmarknaden har. Just genom\r\natt vi har bedrivit en aktiv arbetsmarknadspolitik\r\nhar vi fått en arbetsmarknad som fungerar bättre än\r\nvad den gör i resten av Europa och i USA. OECD\r\nhar omvittnat detta, och även många andra\r\ninternationella bedömare gör det.</pre><pre>Så vi kan väl citera och åberopa Paul Krugman, när\r\nhan säger att den typ av ekonomisk politik som nu\r\nförs inte leder till de mål som ni sätter upp, utan\r\ndetta är en politik, Bengt Westerberg, som leder\r\nrakt in i återvändsgränden. Ni drar med er företag\r\noch löntagare in i denna återvändsgränd och i\r\narbetslöshet.</pre><pre>Ta chansen, medan tid är! Tänk efter! Fördjupa\r\ninte lågkonjunkturen och driv den över branten till\r\nen depression! Det finns fortfarande tid, Bengt\r\nWesterberg. Ta nu ledningen och försök\r\nomorientera den ekonomiska politiken!</pre><pre>Anf. 98  BO G JENEVALL (nyd):</pre><pre>Herr talman! Till Bengt Westerberg vill jag säga:\r\nStå på dig! Ni är inne på rätt väg. Vi skall stödja er.</pre><pre>Den situation som råder i dag är resultatet av en\r\nlättsinnig politik som har förts under 80-talet. Det\r\när regeringen som nu får klä skott nu för effekterna\r\nav den politiken. Det gäller att nu inte börja på att\r\nsvaja utan stå rätt upp i den hårda vinden.</pre><pre>Vi måste komma till rätta med det här. Det finns\r\ningen annan medicin. Däremot skall vi se till att\r\nförsöka mildra effekterna, framför allt för enskilda\r\nmänniskor. Där skall vi hjälpas åt allihop. Jag\r\nhoppas att man skall kunna se litet mera\r\npragmatiskt på en del av de föreslagna åtgärderna,\r\nbl.a. på förslag som har framförts av oss.</pre><pre>Någonting som har slagit mig under den korta tiden\r\ni politiken såsom det största hindret för att kunna\r\nföra en rationell politik tycks vara den politiska\r\nretoriken. Man säger på fullt allvar när man\r\ndiskuterar saker och ting: ''Nja, men det kan vi inte\r\ngöra. Vi skrev en motion för sju år sedan, då vi sade\r\nsi och så, och det kan vi inte ändra på nu.'' Skulle\r\nman säga samma sak ute i företagsvärlden, skulle\r\nföretagen få slå igen efter sex månader.</pre><pre>Man måste ändra sig snabbt inför förändrade\r\nsituationer. Även när ett land kommer inför\r\nförändrade situationer måste man ta konsekvensen\r\nav det och göra snabba förändringar. Vi måste lära\r\noss det i det här huset också: Upp med problemen\r\npå bordet! Diskutera problemen och vidta åtgärder\r\ndirekt! När ekonomin befinner sig i ett allvarligt\r\nläge, får man lägga den politiska retoriken på\r\nhyllan.</pre><pre>Så litet grand om sjukvården. Vi har kanske en litet\r\nannan syn på den. Vi vill nämligen påstå att\r\nsjukvården i dag bedrivs planekonomiskt. Som ett\r\nlitet exempel på det kan jag nämna att på 1960-talet\r\nhade vi ungefär 4 000 läkare i landet, och vi hade\r\ndå en väl fungerande sjukvård. 1975 hade antalet\r\nläkare växt till 8 000. I dag har vi 24 000 läkare och\r\nen dåligt fungerande sjukvård. Vad håller vi på med\r\nför någonting? Vi måste skapa incitament för den\r\ngruppen att effektivisera sig.</pre><pre>Det finns otroligt mycket att göra. Vi kan få en\r\nmycket bättre sjukvård för de medel som vi i dag\r\nsatsar, om vi gör det på ett annat sätt.</pre><pre>Slutligen någonting som skulle vara intressant att\r\nprova i motionsfloden. Tänk, om vi skulle avlämna\r\nalla motioner hemligt och bedöma dem på deras\r\negna meriter! Då tror jag att vi skulle få helt andra\r\nbeslut här i huset.</pre><pre>Anf. 99  JOHAN LÖNNROTH (v):</pre><pre>Herr talman! Varken Bengt Westerberg eller Allan\r\nLarsson har någon större lust att prata med mig om\r\nEG och sambandet mellan EG och den ekonomiska\r\npolitiken, och jag har en viss förståelse för det. Det\r\när naturligt att såväl socialdemokraterna som\r\nregeringen vill ha en debatt sinsemellan, och då har\r\nman också ett intresse av att något blåsa upp\r\nmotsättningarna.</pre><pre>Sedan tror jag också att det finns en annan orsak\r\nbakom oviljan att diskutera EG. Man har, tror jag,\r\ninsett att de ekonomiska argumenten för EG-\r\nmedlemskap har blivit svagare och svagare.</pre><pre>För något år sedan pratade både borgerliga och\r\nsocialdemokratiska politiker väldigt gärna om det\r\nhär med ekonomi och EG och varför det var\r\nekonomiskt nödvändigt osv. för Sverige att gå med\r\ni EG. Nu talar man nästan inte alls om det. Är det\r\nnågra argument som hörs för EG-medlemskapet,\r\nså är det politiska argument -- försvarspolitiska,\r\nden s.k. sociala dimensionen, osv.</pre><pre>Bengt Westerberg tycker att jag kanske inte skall\r\ncitera Ingemar Ståhl som inte har samma åsikt som\r\njag, men det finns en rad både socialdemokratiska\r\nekonomer och vänsterekonomer som i stort sett\r\nsäger samma sak. Jag kan peka på Nils Lundgren\r\nt.ex., och det finns en hel rad andra.</pre><pre>Vi skall ju diskutera den ekonomiska politiken i\r\ndag, och jag förmodar att både Allan Larsson och\r\nBengt Westerberg är överens med mig om att det\r\nföreligger ett mycket starkt samband mellan det\r\nhandlingsutrymme som finns för den ekonomiska\r\npolitiken och anpassningen till EG inkl.\r\nanknytningen till ecun, som ju Sverige redan har\r\ngjort på ett frivilligt sätt.</pre><pre>Allan Larsson säger, och det är helt riktigt, att\r\nSverige redan uppfyller EG:s krav på stabilitet.\r\nInflationstakten i Sverige blir i år väsentligt lägre än\r\ninom EG. Arbetslösheten, den öppna, är tack och\r\nlov fortfarande väsentligt lägre än inom EG, men vi\r\när i rasande fart på väg mot samma dramatiskt höga\r\narbetslöshetsnivå. Det är det stora, fundamentala\r\nproblemet. Alla vet att om vi inte får bukt med\r\nutvecklingen, blir det en permanent stor\r\narbetslöshet.</pre><pre>Så jag vill fråga både Allan Larsson och Bengt\r\nWesterberg: Finns det några omständigheter,\r\nnågon händelseutveckling inom EG, som gör att ni\r\när beredda att ompröva anpassningen till och\r\nmedlemskapet i EG, för att vi skall kunna undvika\r\nen hotande massarbetslöshet?</pre><pre>Anf. 100  Socialminister BENGT\r\nWESTERBERG (fp):</pre><pre>Herr talman! Allan Larsson frågar: Behövs det\r\nåtstramning nu? Mitt svar på den frågan är nej. Det\r\nbehövs ingen åtstramning nu, och regeringen har\r\nheller inte föreslagit någon åtstramning nu.</pre><pre>Det vi diskuterar i den här debatten och när vi\r\nbehandlar den aktuella budgetpropositionen är\r\nframför allt utvecklingen under 1993 och i viss mån\r\n1994. Då måste man ha någon bild av hur\r\nkonjunkturen kommer att se ut. Hur kommer\r\nekonomin att se ut? Vilken ekonomisk politik\r\nbehövs då?</pre><pre>Ett stort problem när den socialdemokratiska\r\nregeringen och för all del den gamla borgerliga\r\nregeringen har bedrivit stabiliseringspolitik har\r\nvarit just att man inte har haft siktet tillräckligt\r\nlångt mot framtiden utan man har tittat på de\r\nnärmaste månaderna, det närmaste året. Var och\r\nen vet att i det mycket korta perspektivet är våra\r\nhandlingsmöjligheter starkt begränsade.</pre><pre>Om vi t.ex. menar att det vore bra,\r\nstabiliseringspolitiskt, att minska utgifterna\r\n1993/94, för att på det sättet kunna föra en stram\r\nfinanspolitik, måste vi nu våga lägga fram de\r\nförslagen, därför att när vi kommer till våren 1993\r\noch upptäcker att det riskerar att bli kaos på\r\narbetsmarknaden, att vi riskerar att få för mycket\r\nexpansion i ekonomin, då är det för sent. Då finns\r\ndet bara skattehöjningar att ta till, och det vill vi\r\nundvika.</pre><pre>Det är därför som vi nu håller oss till perspektivet\r\n1993/94, när vi diskuterar utgiftssidan. Jag vill\r\nunderstryka att den information vi nu har\r\nnaturligtvis kan vara felaktig. Att vi kan få\r\nanledning att revidera våra prognoser, vill jag inte\r\nalls sticka under stol med -- det har Allan Larsson\r\ntvingats göra många gånger -- men med den\r\ninformation vi nu har tyder det mesta på att vi\r\nkommer att se en vändning i den internationella\r\nekonomin under 1992 och i den svenska ekonomin\r\nunder 1993. Då är den politik vi har lagt fast den\r\nriktiga politiken, och därför kommer vi att fullfölja\r\ndenna politik.</pre><pre>Jag skulle vilja fråga Allan Larsson: Om våra\r\nbedömningar är korrekta, att vi kommer att få en\r\nförbättrad konjunktur i svensk ekonomi under 1993\r\noch fram mot 1994 hur ser då socialdemokraternas\r\npolitik ut?</pre><pre>Det förslag ni nu lägger fram innebär satsning på en\r\nmer expansiv politik i detta tidsperspektiv. Allan\r\nLarsson delar, förmodar jag, min uppfattning att\r\ndet vore olämpligt att föra den politiken i fall vi fick\r\nden konjunkturutveckling som jag talar om. Då är\r\nmin fråga: Hur kommer ni då att vilja strama åt\r\nekonomin, när ni på våren 1993 upptäcker att det\r\när motiverat att göra det? Är det nya\r\nskattehöjningar som väntar, eller vilka åtgärder\r\nkommer socialdemokraterna då att vilja föreslå?</pre><pre>Allan Larsson sade att våra åtgärder motverkar\r\ntillväxt. Nej, det är klart att de inte gör det. Det\r\nsom nu håller tillbaka den svenska ekonomiska\r\ntillväxten är den politik som har förts under en lång\r\nföljd av år. Det är det som man brukar kalla\r\nstrukturproblemen i svensk ekonomi som gjort att\r\nvi i både goda och dåliga tider har haft en sämre\r\nekonomisk tillväxt än andra länder. Det är det\r\nproblemet som produktivitetsdelegationen\r\nanalyserade, där Allan Larsson var med och drog\r\nigång många av de viktiga projekt som nu har gett\r\noss information och underlag för att föra den\r\nekonomiska politiken.</pre><pre>Man har pekat på en rad strukturproblem som kan\r\nförklara varför Sverige har släpat efter när det\r\ngäller ekonomisk tillväxt, varför Allan Larssons år\r\nsom finansminister inte gav någon tillväxt alls och\r\nvarför socialdemokraternas senaste mandatperiod\r\ninte gav någon tillväxt alls i svensk ekonomi utan\r\ntotal stagnation. Man har pekat ut en rad saker,\r\nsom jag nämnde exempel på i mitt\r\nhuvudanförande, som vi nu försöker åtgärda och\r\ndär ni själva, så länge ni satt i regeringen, var inne\r\npå att det behövde göras en hel del. Ni tycks nu ha\r\nglömt bort det och återfallit i något slags\r\ngammaldags tradtionell socialdemokratisk politik.</pre><pre>Allan Larsson har själv upplevt, utifrån och som\r\nmedverkande, hur vi har haft total stagnation under\r\nden socialdemokratiska regeringstiden. Allan\r\nLarsson vet innerst inne att det krävs någonting\r\nannorlunda, något nytt, att det inte går att fortsätta\r\ni gamla hjulspår. Det vi försöker göra är just att\r\nlägga grund för en politik som skall ge bättre\r\nekonomisk tillväxt.</pre><pre>Vi är beroende av att det blir en svängning i den\r\ninternationella konjunkturen för att få i gång\r\ntillväxten i Sverige. När den kommer i gång, hoppas\r\nvi att vi genom vår ekonomiska politik har lagt\r\ngrunden, så att vi snabbare skall kunna haka på och\r\nframför allt hänga med när den internationella\r\ntillväxten sätter fart och på det sättet få dels\r\nmöjligheter att pressa ned arbetslösheten och få\r\nupp sysselsättningen, dels också klara välfärden.</pre><pre></pre><pre>Johan Lönnroth återkom till EG, och jag drar mig\r\ninte alls för att föra en debatt om EG och\r\nekonomisk politik. Jag ägnade i själva verket 80 %\r\nav mitt anförande i den allmänpolitiska debatten åt\r\njust denna fråga, och jag skall gärna återkomma till\r\nden i andra sammanhang.</pre><pre>Låt mig gärna bekräfta att det under hela den tid\r\nsom jag och mitt parti har förordat svenskt\r\nmedlemskap i EG har varit de politiska argumenten\r\nsom varit tyngst vägande -- långt tyngre än de\r\nekonomiska argumenten. Det är i och för sig sant\r\natt det skulle bli svårt för oss att locka hit\r\ninvesteringar från andra länder om Sverige inte var\r\nmedlem i EG.</pre><pre>Jag skrev t.o.m. i en uppsats, som publicerades i en\r\nbok som ABF gav ut hösten 1989, att för mig var de\r\nekonomiska argumenten inte särskilt tunga, utan\r\ndet var de politiska argumenten. Sveriges\r\nmöjligheter att påverka beslut som är viktiga för\r\nEuropas framtid och för oss själva var huvudskälet\r\nför att Sverige skulle gå med i EG, och det är\r\nfortfarande för mig det avgörande huvudskälet.</pre><pre>Jag tror inte alls, som Johan Lönnroth, att svenskt\r\nEG-medlemskap leder till massarbetslöshet, utan\r\ntvärtom till att vi får bättre förutsättningar att hålla\r\nnere arbetslösheten och hålla uppe sysselsättningen\r\ni Sverige.</pre><pre>Anf. 101  ALLAN LARSSON (s):</pre><pre>Herr talman! Det har ifrågasatts varför den här\r\nfrågan skulle tas upp i en aktuell debatt. Jag kan\r\ninte se någon fråga som är viktigare än just kampen\r\nmot arbetslösheten som vi behöver ta upp. Vi ser\r\nnu effekterna av regeringens politik, där den ena\r\nprognosen efter den andra kommer som visar och\r\nbevisar det vi har sagt, dvs. att denna\r\nåtstramningspolitik leder till arbetslöshet. Den ger\r\ninte de effekter som regeringen har sagt att den vill\r\nuppnå, utan den leder till motsatsen.</pre><pre>Det var intressant att höra Bo Jenevall som Bengt\r\nWesterbergs skyddsängel. Det var inte så länge\r\nsedan vi såg Bengt Westerberg resa sig upp ur TV-\r\nsoffan på valnatten och springa ut. Nu sitter Bengt\r\nWesterberg i Ny Demokratis knä.</pre><pre>Johan Lönnroth tog upp en viktig debatt, och jag\r\nför gärna en diskussion om EG och dess politik och\r\nom Sveriges förhållanden, men på den knappa tid\r\nsom vi har i dag vill jag koncentrera mig på det som\r\när huvudproblemet. Det är inte EG:s politik, utan\r\ndet är den svenska regeringens politik, som leder\r\ntill arbetslöshet i Sverige. Jag skall gärna komma\r\ntillbaka i en annan debatt och ge mina synpunkter\r\npå detta.</pre><pre>Om jag skall säga någonting om EG:s syn på\r\narbetsmarknadspolitik, är det att man\r\nrekommenderar medlemsländerna, som har drivit\r\nen kontantstödspolitik, att lägga om och i stället\r\ndriva en arbetslinje. Det är den svenska linjen, och\r\ndet är en bra politik, där vi kan medverka på olika\r\nsätt.</pre><pre>Bengt Westerberg säger att det inte behövs någon\r\nåtstramning. Jo, men er politik innebär ju en\r\nåtstramning, och den biter nu. Den biter på de\r\nhushåll som vet att ni det här året drar in ungefär\r\n3 000 kr. av ett genomsnittligt hushålls köpkraft.\r\nDe kan förutse att de nästa år får ytterligare en\r\nindragning på ca 6 000 kr. Hushållen anpassar sig\r\nefter detta. Byggsektorn håller på att anpassa sig\r\nefter de neddragningar och den gungning som ni\r\nhar satt hela systemet i, genom att riva ned\r\nfinansieringssystemet. Kommunerna håller på att\r\nanpassa sig efter den indragning på sammanlagt ca\r\n10 miljarder som ligger i budgeten. Åtstramningen\r\nbiter nu, och det är därför vi får arbetslöshet.</pre><pre>Min fråga till Bengt Westerberg är slutligen: Hur\r\nhög måste arbetslösheten vara för att er\r\nekonomisk-politiska strategi skall fungera?</pre><pre>Anf. 102  Socialminister BENGT\r\nWESTERBERG (fp):</pre><pre>Herr talman! Låt mig då med samma envishet som\r\nen drucken papegoja upprepa att den här debatten\r\nhandlar om två perspektiv. Den handlar om det\r\nmycket korta perspektivet, 1992. Arbetslösheten är\r\nför hög i Sverige och måste bekämpas, och det skall\r\nvi göra med hela den arsenal som står till vårt\r\nförfogande -- tidigarelagda investeringar och\r\narbetsmarknadspolitiska åtgärder. Däremot är jag\r\ninte beredd att förespråka -- det är inte heller den\r\nregering som jag sitter i -- att vi nu skall föra en\r\ngenerellt stimulerande politik, av det slag som t.ex.\r\nLars Calmfors förordar.</pre><pre>Om det skulle vara så att vår bedömning av den\r\nekonomiska utvecklingen är felaktig, att vi inte får\r\nden internationella svängningen i år och i Sverige\r\n1993, kan vi naturligtvis tvingas ompröva denna\r\nstrategi, men för dagen har vi ingen information\r\nsom motiverar en sådan omprövning, utan än så\r\nlänge utgår vi från de prognoser vi har och utformar\r\npolitiken därefter.</pre><pre>Det viktiga är perspektivet på meddellång sikt,\r\n1993/94, därför att allting tyder på att det då kan\r\nbehövas åtstramande åtgärder. Det är därför som vi\r\nnu lägger fram en serie förslag till nedskärningar av\r\nde offentliga utgifterna. Därmed fullföljer vi den\r\nstrategi som var Allan Larssons ännu i\r\nkompletteringspropositionen förra året.</pre><pre>Jag hoppas att alla noterade att Allan Larsson\r\nsorgfälligt undvek att besvara min fråga hur den\r\nsocialdemokratiska åtstramningspolitiken kommer\r\natt se ut våren 1993, förutsatt att vi då har fått en\r\nkonjunktursvängning. Det beror naturligtvis på att\r\ndet i så fall, om man väljer socialdemokraternas\r\nstrategi i dag, bara finns ett alternativ, nämligen\r\nskattehöjningar. Den metoden har prövats många\r\ngånger förr, och den har fått mycket allvarligt\r\nnegativa effekter på den svenska ekonomiska\r\nutvecklingen. Därför är den metoden olämplig. Vi\r\nvill nu pröva en annan strategi, som skall ge tillväxt\r\ni stället för stagnation, som under de tre senaste\r\nsocialdemokratiska åren.</pre><pre>Överläggningen var härmed avslutad.</pre><pre>Information från regeringen om\r\narbetsmarknadspolitiska åtgärder för ungdomar</pre><pre>Anf. 103  Arbetsmarknadsminister BÖRJE\r\nHÖRNLUND (c):</pre><pre>Herr talman! Bekymren på dagens svenska\r\narbetsmarknad är omfattande. Det finns i dag ledig\r\narbetskraft med stor yrkeserfarenhet. Detta gör att\r\nungdomarna får det speciellt svårt att komma in på\r\nden ordinarie arbetsmarknaden. Det gäller såväl i\r\nSverige födda som invandrare och olika\r\nhandikappgrupper.</pre><pre>Även om tiderna förbättras under senare delen av\r\n1992 och konjunkturen blir hygglig 1993 är min\r\nbedömning, att med de stora\r\nproduktivitetsförbättringar som i dag sker i vårt\r\nland kommer företag, kommuner och landsting att\r\nutföra väsentligt mycket mera med det antal\r\nanställda som de redan har. Det här är mycket bra\r\nför företagen och deras anställda och även för\r\nSverige, då vår konkurrenskraft därmed förstärks.\r\nMen för de arbetslösa är det bekymmersamt,\r\nliksom för alla dem som jobbar med våra\r\narbetslösa.</pre><pre>Det är alltså min och regeringens bedömning att\r\nsituationen på arbetsmarknaden blir än mer\r\nbekymmersam under resten av 1992 och under 1993\r\ninnan den blir bättre.</pre><pre>Svenska undersökningar, men framför allt\r\ninternationella erfarenheter, visar att unga\r\nmänniskor som går långtidsarbetslösa far illa. Det\r\nfinns länder runt om i världen som har 10 %\r\narbetslöshet eller mer, och när det blir litet fart på\r\nhjulen i dessa länder börjar de få\r\növerhettningstendenser vid en öppen arbetslöshet\r\npå 6--8 %.</pre><pre>Vad betyder detta? Det betyder i klartext att en så\r\nstor del av deras arbetskraft har farit så illa, framför\r\nallt av långtidsarbetslöshet, att den egentligen inte\r\nstår till arbetsmarknadens förfogande. Så får inte\r\nske i vårt land.</pre><pre>För unga människor är det mycket viktigt med en\r\nfast dygnsrytm, med egen försörjning, även om den\r\när knapp. Det är viktigt med det kamratskap man\r\nfår på våra arbetsplatser. Allt detta är viktigt för\r\nderas självkänsla.</pre><pre>I dag har vi 120 000 ungdomar utanför ordinarie\r\narbetsmarknad. Det är ett högt tal.</pre><pre>Jag övergår litet till det samhällsekonomiska läget.\r\nDen lågkonjunktur vi upplever ger starkt stigande\r\nkostnader för att bekämpa arbetslösheten samtidigt\r\nsom statsbudgeten får minskande inkomster på\r\ngrund av konjunkturläget. Detta medför problem\r\nsom vi försöker hitta en lösning på, som både kan\r\nförbättra ungdomarnas situation och tillgodose\r\nsamhällsekonomins krav.</pre><pre>Sedan vill jag säga -- och det är väldigt viktigt -- att\r\ndet är min och regeringens uppfattning att\r\nungdomarna när denna svåra tid är över kommer\r\natt bli mycket eftersökta. Jag är övertygad om att\r\njust våra unga välutbildade kommer att bli en viktig\r\nförnyelsekraft ute i företagen och i kommuner och\r\nlandsting.</pre><pre>Därför har regeringen i dag lagt fram ett förslag om\r\nutbildning och praktik för ungdomar. Jag skall strax\r\nredogöra för detta förslag, men jag vill säga att det\r\när en försöksverksamhet. Vi kommer att noga,\r\nmånad för månad, följa försöksverksamheten. Den\r\nförsta stora utvärderingen skall komma redan efter\r\nett halvår.</pre><pre>Vad innebär då det nya systemet för ungdomarna?\r\nDet skall gälla alla ungdomar i åldern 18--24 år. Det\r\nskall gälla för hela arbetsmarknaden och på lika\r\nvillkor för alla arbetsgivare. Systemet skall vara\r\nenkelt och obyråkratiskt. Efter en kortare tids\r\narbetslöshet skall ungdomarna in i s.k.\r\njobbsökarklubbar, där ungdomarna skall få\r\ninformation, vägledning och förmedlingsinsatser.\r\nFör många kommer man att upprätta en individuell\r\nplan för vad som skall göras månaderna framöver.\r\nDet rör sig då om regelrätt utbildning genom att\r\nman köper platser i ordinarie skolväsende, i AMU\r\neller liknande.</pre><pre>Men det gäller också -- och det är det nya -- praktik\r\noch därmed inbyggd utbildning i företag. Den\r\npraktik vi tänker oss skall omfatta sex månader och\r\nkunna förlängas när det finns skäl. Under praktiken\r\nskall ungdomarna kunna gå ut och aktivt söka\r\narbete på den öppna arbesmarknaden. Under\r\npraktiken skall arbetsgivarna förse de unga med de\r\nuppgifter och instruktioner som behövs för att de\r\nskall få en viktig yrkes- och arbetslivserfarenhet.</pre><pre>Som ersättning kommer ungdomar upp till 19 år att\r\nfå utbildningsbidrag med 239 kr. per dag.\r\nUngdomar mellan 20 och 24 år får 338 kr. per dag i\r\nutbildningsbidrag.</pre><pre>De kostnader som detta system medför kommer att\r\nrymmas inom den budget AMS i dag har, om man\r\nutgår ifrån det antal ungdomar som för närvarande\r\när arbetslösa och som kommer in i de här skisserade\r\nåtgärderna.</pre><pre>Däremot blir det besparingar på\r\narbetslöshetskassornas konton, och det blir också\r\nstora besparingar för hårt pressade kommuners\r\nsociala budgetar.</pre><pre>Jag vill dock betona att risken är stor att antalet\r\nungdomar ökar. Då blir det naturligtvis också en\r\nmerutgift, men så fungerar det system som vi i dag\r\nhar beslutat om i regeringen.</pre><pre>I denna proposition vädjar jag till\r\narbetsmarknadens parter. Jag ser därför gärna att\r\nde centrala parterna i samförstånd aktivt verkar för\r\natt ungdomarna tas emot på arbetsmarknaden och\r\nfår erforderlig utbildning och praktik.</pre><pre>Jag vänder mig nu direkt till ett antal åhörare på\r\nläktaren. Där sitter sida vid sida företrädare för\r\nvåra stora organisationer, LO, TCO, SACO,\r\nSvenska arbetsgivareföreningen, de båda\r\nkommunförbunden och AMS generaldirektör. Jag\r\nvill tacka er för det arbete som ni under ett antal\r\ndagar och kvällar har utfört tillsammans med mig\r\nför att komma fram till detta förslag. Vi har haft\r\nolika åsikter. Vissa av meningsskiljaktigheterna\r\nkvarstår. Men jag upplever att detta samarbete har\r\nvarit positivt för Sveriges ungdomar och därmed\r\nockså för Sveriges framtid.</pre><pre>Jag vill avslutningsvis säga att detta är ett stort\r\nsystem. Alla stora system som ligger utanför den\r\nordinarie arbetsmarknaden orsakar vissa problem.\r\nMen problem är till för att lösas. Det verkligt stora\r\nproblemet är en omfattande långtidsarbetslöshet\r\nbland ungdomar upp t.o.m. 24 års ålder. Jag menar\r\natt vi tillsammans nu gjort något bra för att lösa\r\ndetta stora problem.</pre><pre>Därmed, damer och herrar på läktaren och ärade\r\nledamöter i kammaren, tror jag att vi tillsammans\r\nockså kan lösa de små problem som kan uppstå.\r\nDet stora är det viktiga. Tack för ordet.</pre><pre>Anf. 104  KENT CARLSSON (s):</pre><pre>Herr talman! Att göra insatser mot\r\nungdomsarbetslösheten är oerhört viktigt i\r\ndagsläget, inte minst med tanke på att det är så\r\noerhört många ungdomar som går arbetslösa under\r\nen längre tid.</pre><pre>Det är också bra att man arbetar vidare med\r\nprincipen att ungdomar skall erbjudas utbildning\r\noch praktik eller någon form av jobb.</pre><pre>Det man som ungdom här i riksdagen kan fråga sig\r\när först och främst om det kommer att finnas\r\ntvångsmoment. Tvingas ungdomar in på detta, eller\r\nskall det ske på frivillighetens grund? Det kanske\r\narbetsmarknadsministern kan kommentera.</pre><pre>En annan tveksamhet gäller givetvis\r\nersättningsnivåerna som är löjligt låga. Har man\r\nfunderat över vad det innebär för ungdomarna att\r\nförsöka överleva ekonomiskt på de runt 4 700 kr. i\r\nmånaden som de skulle få för praktiken eller\r\nutbildningen? Kommer man inte att behöva belasta\r\nockså socialbudgeten?</pre><pre>Anf. 105  Arbetsmarknadsminister BÖRJE\r\nHÖRNLUND (c):</pre><pre>Herr talman! Alla har ju rent principiellt rätt att\r\navstå från att arbeta. Min uppfattning är att om\r\nman får ett erbjudande om utbildning, praktikplats\r\neller ordinarie arbete bör erbjudandet antas. Det är\r\ninte tillfredsställande att man väljer att leva på\r\nbidrag i det läget. Det är bättre för en själv och för\r\nsamhället i stort att man går till ett arbete eller en\r\nutbildning för att få sina pengar.</pre><pre>Beloppet för 18--19-åringarna blir, beroende på\r\nantalet arbetsdagar i månaden, ca 5 300 kr. per\r\nmånad. För äldre ungdomar, om man nu får kalla\r\n20--24-åringar för äldre ungdomar, blir beloppet ca\r\n7 500 kr. per månad. Det är ju vad som gäller om\r\nman går på olika utbildningar. Det har kommit\r\nlänsarbetsnämndsdirektörer till mig och talat om\r\nhur otillfredsställande det är att personer som gått\r\npå ett tillfälligt arbete, t.ex. i en kommun, och\r\nerhållit ca 10 000 kr. i månaden och sedan behöver\r\nutbildning, svarar att de inte vill gå på utbildning\r\neftersom det ger ett lägre belopp.</pre><pre>Här är det fråga om utbildning och praktik i\r\nföretag. Jag vill då jämställa utbildning i regelrätt\r\nkursverksamhet i AMU eller komvux med\r\nutbildning i företag. Därför anser jag med stor\r\nbestämdhet att ersättningarna bör vara likartade.</pre><pre>Jag tycker också att det är riktigt att ersättningen\r\nligger under de avtal om ungdomslöner som finns\r\npå den ordinarie arbetsmarknaden. Det skall också\r\nfinnas ett stort intresse att aktivt skaffa sig ett\r\nordinarie jobb. Det finns inte så många nu, men\r\nändå. Detta är vad samhällsekonomin har råd med.</pre><pre>Detta är en ersättning som är högre än KAS-\r\nersättningen och högre än vad man får via\r\nsocialbidragen. Det är ett led i ungdomarnas\r\nutbildning. Jag tycker att det är fullt godtagbart i\r\ndetta besvärliga läge.</pre><pre>Anf. 106  KENT CARLSSON (s):</pre><pre>Herr talman! Jag måste tolka\r\narbetsmarknadsministern så att den formella\r\nfrivillighet som tydligen är inskriven i det här\r\nförslaget inte egentligen är någon frivillighet. Det\r\nfinns ett förtäckt tvång som innebär att man nästan\r\nskall kunna tvinga in ungdomar i insatser som man\r\ndessutom betalar mycket dåligt. Jag skulle vilja\r\nbeteckna det här närmast som en frivillighet under\r\nyxan, som innebär att man upprättar ett slags\r\nslavkontrakt. Det är inte möjligt att leva på den\r\nersättningen. Det skall ändå, om jag har förstått det\r\nrätt, utföras ett heltidsarbete hos de arbetsgivare\r\nsom får de här praktikplatserna.</pre><pre>Anf. 107  Arbetsmarknadsminister BÖRJE\r\nHÖRNLUND (c):</pre><pre>Herr talman! Jag hoppas att Kent Carlsson inte\r\nmenar att det skulle vara bättre för unga\r\nmänniskor, och speciellt unga människor som av\r\nnågon anledning börjat fara illa i samhället, att gå\r\noch slå dank på bidrag och vända på dygnet än att\r\nvi på alla sätt försöker få in dem i rätt utbildning\r\neller på en praktikplats inom ett yrkesområde som\r\nde tror att de kan vara intresserade av att jobba\r\ninom framöver.</pre><pre>Anf. 108  BO G JENEVALL (nyd):</pre><pre>Herr talman! Arbetsmarknadsministern och jag\r\nhade en liten diskussion här i kammaren i fredags i\r\nsamband med att vi i den allmänpolitiska debatten\r\ndiskuterade dessa frågor. Jag vet inte om läktaren\r\nvar lika väl besatt då. Jag registrerade inte det. Det\r\när intressant att höra att vi har tunga och\r\nintresserade åhörare. Därför skulle jag vilja ta upp\r\nen tråd från i fredags.</pre><pre>Vi lade fram ett par mycket kontroversiella förslag\r\ndå. Det kunde vara intressant att se om tankarna\r\nhar fördjupats hos arbetsmarknadsministern. De\r\ngick ut på att man genom en tillfällig dispens från\r\nlagen om arbetstrygghet skulle möjliggöra för\r\narbetslösa att få areta i företagen med bibehållande\r\nav sin arbetslöshetsersättning och med tillägg från\r\nföretagen upp till avtalsenlig marknadsmässig lön.\r\nDet skulle vara ett privat initiativ att låta de\r\narbetslösa ta kontakt med företagen och göra upp\r\ndetta direkt och snabbt.</pre><pre>Jag som själv kommer från företagsvärlden är\r\növertygad om att detta skulle kunna suga upp\r\nmånga tusen arbetslösa på ett förnuftigt sätt. Vi har\r\nju nu en ny kategori arbetslösa som vi kanske inte\r\nhar haft tidigare.</pre><pre>Det andra förslaget gick ut på att man skulle befria\r\nde företag som anställer ungdomar under 25 år från\r\narbetsgivaravgift under den period som det skulle\r\ngälla upp till max 18 månader. Det skulle gälla för\r\nden kategori som hade stämplat i minst två\r\nmånader.</pre><pre>Detta skulle inte kosta samhället någonting, men\r\nmed initiativ från företag och arbetslösa skulle det\r\nkunna leda till att många kom i arbete. När hjulen\r\nsedan börjar snurra igen skulle det kunna innebära\r\natt många av dem blir kvar på företagen. De har då\r\nfått en chans att bekanta sig med varandra. Det\r\nskulle vara intressant att höra om\r\narbetsmarknadsministern har haft tillfälle att\r\ndiskutera detta med sina kolleger och kanske med\r\narbetsmarknadens parter.</pre><pre>Anf. 109  TREDJE VICE TALMANNEN:</pre><pre>Jag vill erinra om att frågorna skall anknyta till det\r\nmeddelande som statsrådet har lämnat.</pre><pre>Anf. 110  Arbetsmarknadsminister BÖRJE\r\nHÖRNLUND (c):</pre><pre>Herr talman! Dagens information gäller\r\nungdomarna. Jag vill för dagen inte svara på annat\r\nsätt än vad jag svarade vid den tidigare debatten.</pre><pre>Anf. 111  STEN ÖSTLUND (s):</pre><pre>Herr talman! Det är naturligtvis inte möjligt att\r\ngöra någon bedömning av förslaget efter den korta\r\ninformation som vi fått av\r\narbetsmarknadsministern. Vi som sitter i\r\narbetsmarknadsutskottet skall granska det här\r\nriktigt rejält. Men några frågor rinner ju på när\r\nmanvi har lyssnat till informationen.</pre><pre>Den första frågan gäller finansieringen. Den skall\r\nsåvitt jag förstår ske inom budgetramen. Det finns\r\nalltså inte heller här, liksom inte heller när Mats\r\nOdell presenterade sitt förslag om infrastrukturen i\r\nförra veckan, några nya pengar. Det får väl till\r\nkonsekvens att det dras ett streck över de särskilda\r\ninskolningsplatser, utbildningsvikariat,\r\nrekryteringsplatser och andra åtgärder för\r\nungdomarna som vi har haft i\r\narbetsmarknadspolitiken. Är det rätt uppfattat att\r\ndet är på det sättet?</pre><pre>Sedan angav ministern att det fanns vissa\r\nkvarstående olösta frågeställningar med parterna.\r\nJag kan tänka mig med vilka delar av parterna som\r\ndet uppstår meningsskiljaktigheter. Jag skulle vilja\r\nhöra med ministern hur pass allvarliga dessa\r\nmeningsskiljaktigheter är.</pre><pre>Sedan rinner det på ytterligare en fråga -- det finns\r\nväl risk att jag blir för långrandig. Är denna\r\nanställning ett jobb eller är det en utbildning?\r\nMinistern talade om båda i samma andetag. De\r\nskulle in i företagen för praktik och för utbildning\r\noch de skulle utföra ett jobb. Vad är det?</pre><pre>Anf. 112  Arbetsmarknadsminister BÖRJE\r\nHÖRNLUND (c):</pre><pre>Herr talman! Sten Östlund vet från den tiden då vi\r\narbetade tillsammans i arbetsmarknadsutskottet att\r\ni ett tidigare läge då ungdomsarbetslösheten var\r\nmycket hög, fick vi ett förslag om ungdomslag. Vi\r\nförde diskussioner då. För ungdomarnas skull\r\nantog riksdagen förslaget, trots att t.ex. jag\r\npersonligen var missnöjd med att det gällde arbete\r\npå halvtid och att nästan alla ungdomar hamnade i\r\nden kommunala sektorn.</pre><pre>Det här förslaget har tillkommit vid en liknande\r\ntidpunkt, om man ser det ur arbetslöshetssynpunkt.\r\nJag föredrar verkligen att ungdomarna får de\r\narbetstider som råder ute i näringslivet. Det här\r\nförslaget gäller full tid.</pre><pre>Arbetsförmedlingens personal skall vägleda de som\r\nbehöver komplettera sin utbildning. Min\r\nförhoppning är att personalen får dessa personer att\r\nvälja utbildningsalternativet. Men det finns många\r\nungdomar som är mycket välutbildade. De kanske\r\nredan har gått igenom påbyggnadskurser och\r\nlängtar verkligen efter att få praktik, känna att\r\nvingarna bär och lära sig den praktiska delen av\r\narbetet. I förslaget kallar jag även detta för\r\nutbildning. Dessa ungdomar måste få känna på att\r\njobba på ett bra sätt i ett företag. Det är så man lär\r\nsig saker och ting.</pre><pre>Vi har sagt att fyra till åtta timmar per vecka -- man\r\nkan spara och slå ihop timmarna -- får användas till\r\natt söka jobb ute på den öppna marknaden eller till\r\nutbildning och information. Arbetsförmedlingen\r\nhåller i den delen.</pre><pre>Förslaget -- med den volym vi har att räkna med när\r\nsystemet startar -- kommer att kosta i runda tal 2,9\r\nmiljarder kronor. De åtgärder som det här systemet\r\nersätter kostar drygt 2,9 miljarder kronor. Vi sparar\r\ndock ganska många hundra miljoner kronor på\r\narbetslöshetskassorna. När arbete bereds slipper\r\nkommunerna också betala ut en hel del socialbidrag\r\ntill unga människor. Sammantaget upplever jag att\r\nförslaget är så bra det kan bli i en situation då vi har\r\nen så hög ungdomsarbetslöshet att den ordinarie\r\narbetsmarknaden inte orkar med.</pre><pre>Beträffande meningsskiljaktigheter är det mycket\r\npositivt att alla har besjälats av en vilja att\r\nmedverka, komma med synpunkter och diskutera.\r\nDet finns många detaljer som vi har enats kring,\r\nmen det kvarstår naturligtvis delar som vi ännu inte\r\nhar blivit riktigt eniga om. Det tycker jag emellertid\r\när av underordnad betydelse. Jag har en känsla av\r\natt de inblandade parterna -- var och en för sig och\r\nalla tillsammans -- är beredda att göra något bra av\r\ndet här.</pre><pre>Anf. 113  STEN ÖSTLUND (s):</pre><pre>Herr talman! Jag är orolig över om man skall spara\r\npå A-kassan. Låt mig ta ett konkret exempel. Min\r\nson är 24 år och kvalificerad elektriker med sex års\r\npraktik. Vad händer om han blir uppsagd och\r\narbetslös? Får han behålla ersättningen från\r\narbetslöshetskassan eller tar det här förslaget ifrån\r\nhonom den? Han har som sagt jobbat sex, sju år.</pre><pre>Arbetsmarknadsministern sade att ungdomarna\r\nskall följa den vanliga arbetstiden. Jag fick inget\r\nsvar på frågan hur det skall bli med anställningen.\r\nVi får väl återkomma till det senare i behandlingen\r\nav förslaget.</pre><pre>Är inte risken, Börje Hörnlund, att förslaget\r\nmedför att inga arbetsgivare kommer att anställa\r\nungdomar i den aktuella åldersgruppen? På den här\r\npunkten känner man den största oron när det gäller\r\nutformningen av förslaget. Vilken arbetsgivare\r\nkommer att anställa ungdomar i 20-årsåldern om\r\nhan kan få ungdomar gratis i sexmånadersperioder\r\nmed möjlighet till sex månaders förlängning?</pre><pre>Anf. 114  Arbetsmarknadsminister BÖRJE\r\nHÖRNLUND (c):</pre><pre>Herr talman! Sten Östlunds son och andras söner\r\noch döttrar som har kvalificerat sig för A-kassan får\r\ni detta system den ersättning som A-kassan ger.\r\nÖvriga får den ersättning som jag tidigare har\r\nredogjort för.</pre><pre>Jag vill se det här positivt. Företag som behöver\r\nfolk för regelrätt produktion och regelbundet\r\narbete kommer säkert att anställa personal som\r\nvanligt. Många små företag som har haft en ung\r\nmänniska hos sig i sex månader kommer säkert att\r\nupptäcka att det är en stor tillgång för företaget. Jag\r\ntror därför att det här systemet kommer att leda till\r\nett antal anställningar.</pre><pre>Den typ av problem som Sten Östlund tar upp\r\ngäller sådant som man hela tiden får följa upp.</pre><pre>Jag vill upprepa vad jag sade avslutningsvis i mitt\r\nanförande, nämligen att det viktiga är att se till att\r\nvi har bra, fräscha och fina ungdomar som\r\nutbildningsmässigt går framåt under\r\narbetslöshetstiden och som sedan skall ta itu med\r\natt klara Sveriges ekonomi när den svåra tiden är\r\növer. Detta är det viktiga. Sedan finns det\r\nnaturligtvis vissa delproblem som vi måste vara\r\nuppmärksamma på och -- mina damer och herrar --\r\ntillsammans lösa.</pre><pre>Anf. 115  BJÖRN SAMUELSON (v):</pre><pre>Herr talman! Jag är liksom tidigare talare skeptisk\r\ntill den ersättningsnivå som nu föreslås. Jag vill\r\nställa en rak fråga. Vilket motiv har man för att\r\ngöra en sådan skillnad mellan ungdomar som är 19\r\nresp. 20 år? Man blir myndig när man fyller 18 år.\r\nJag kan garantera Börje Hörnlund att jag inte åt\r\nmindre när jag var 18 år än när jag hade fyllt 20 år.\r\nVad är motivet till denna stora skillnad i\r\nersättningsnivån?</pre><pre>Hur länge skall man ha varit arbetslös innan man\r\nkan ställa krav på att få ta del av de föreslagna\r\nåtgärderna? Kan man ställa som krav på de\r\narbetslösa ungdomarna i dessa åldrar att de flyttar\r\nför att få lämplig praktik, t.ex. i anknytning till\r\nderas tidigare utbildning? Om det kravet kan ställas\r\npå dem är ersättningsnivån katastrofalt låg.</pre><pre>Kan samma villkor gälla för ungdomar som vill\r\nskaffa sig praktik och delvis utbildning för att starta\r\neget företag?</pre><pre>Finns det möjlighet till flexibilitet när det gäller de\r\nfyra till åtta timmarna som man kunde röra sig med\r\nför att t.ex. täcka behov av kompletterande\r\nutbildning? Kan man vara på en praktikplats två\r\ndagar i veckan för att sedan studera på komvux --\r\nom komvux kommer att finnas kvar -- tre dagar i\r\nveckan? Kan det här individanpassas samtidigt som\r\nman får denna, för all del låga men ändock,\r\nersättning?</pre><pre>Anf. 116  Arbetsmarknadsminister BÖRJE\r\nHÖRNLUND (c):</pre><pre>Herr talman! Jag sade också, Björn Samuelson, att\r\nvi eftersträvar mycket enkla regler.\r\nJobbsökarklubben skall ha samma omfattning för\r\n18--19-åringar som den har i dag, medan den skall\r\nha större omfattning för ungdomar mellan 20 och\r\n24 år. Det är ett förslag som är framlagt i\r\nbudgetpropositionen och som riksdagen i vår skall\r\nbehandla.</pre><pre>Den unge skall efter att ha lärt sig hur man möter\r\nchefer och skriver ansökningar på egen hand gå ut\r\noch försöka skaffa sig praktik och erfarenhet inom\r\nden gren av näringslivet där han eller hon tror sig\r\ntrivas. När det inte går har arbetsförmedlingen\r\nansvaret för arbetsplatsanskaffningen.\r\nArbetsförmedlingen har alltid ansvaret, men\r\nmycket av detta jobb kommer att göras av de unga.</pre><pre>Vi har mycket positiva erfarenheter av dessa\r\njobbsökarklubbar för personer i åldrarna 18--19 år,\r\noch erfarenheterna kommer inte att bli mindre\r\npositiva för de äldre ungdomarna.</pre><pre>Vi har i dag en bestämmelse som säger att\r\nutbildningsbidraget ligger på den storlek jag har\r\nnämnt, dvs. en normal månadslön för yngre är ca\r\n5 500 kr. Det är så i dag för ungdomar på 18 och 19\r\når, och för dem mellan 20 och 24 år är\r\nutbildningsbidraget ca 7 500 kr. per månad. Vi har\r\nalltså inte i detta sammanhang gjort några\r\nförändringar, utan vad vi har fört in under denna\r\nhuvudrubrik är utbildningspraktik i företag, där\r\nsamma villkor gäller.</pre><pre>Skall ungdomarna flytta eller inte? Dagens\r\narbetsmarknad är ju sådan att det i alla län och i alla\r\nkommuner finns en mängd ungdomar som söker\r\njobb, och det finns alltså inte så mycket att flytta till\r\njust nu, inte heller tillfälliga jobb. Jag är därför helt\r\növertygad om att man kommer att försöka hjälpa\r\nungdomarna på hemmaplan. Det kan sedan finnas\r\nen unik utbildning, en unik erfarenhet man vill ha\r\nmen som inte finns hemmavid. Jag är medveten om\r\ndetta.</pre><pre>Starta eget-bestämmelserna är desamma som\r\ntidigare. Jag har dock i ett par sammanhang sagt att\r\njag inom departementet vill se över just de\r\nbestämmelserna, men det är ännu inte gjort.</pre><pre>Det är ganska viktigt att reglerna är klara och\r\nenkla. Den lille företagaren skall veta att en viss\r\nflicka eller pojke kommer att vara på hans\r\narbetsplats mellan 32 och 36 timmar per vecka eller\r\natt hon eller han kommer att vara där alla\r\nveckodagar under ett antal veckor men sedan vara\r\nborta ett tag för att genomgå någon kort utbildning\r\neller för att söka jobb, eftersom den unge nu tror\r\nsig ha fått en erfarenhet som gör att den ordinarie\r\narbetsmarknaden kan öppna sig.</pre><pre>Anf. 117  BJÖRN SAMUELSON (v): Herr\r\ntalman! Börje Hörnlund påpekar själv att\r\nförhållandena är olika på olika ställen i landet, och\r\ndet är därför jag menar att det är viktigt att det finns\r\nklara öppningar för en väldig individanpassning om\r\nförslaget skall antas av riksdagen. Jag tror att det är\r\nviktigt om det skall fungera.</pre><pre>Jag tolkar det arbetsmarknadsministern sade som\r\natt man inte kan ställa krav på ungdomarna att de\r\nskall flytta till en anvisad praktikplats. Jag har\r\nförstått det arbetsmarknadsministern sade som att\r\nungdomar efter genomgången jobbsökarkurs om\r\nde så vill har rätt att ställa krav på att få en\r\npraktikplats. Är det riktigt uppfattat?</pre><pre>Anf. 118  Arbetsmarknadsminister BÖRJE\r\nHÖRNLUND (c): Herr talman! Den praktiska\r\nhandläggningen sker til syvende och sist hos den\r\naktuella arbetsförmedlingen.</pre><pre>Praktikplatser är det som prövas i sista hand. Först\r\nprövar man om det finns mer att göra inom\r\nordinarie skolväsende, om den unge med avbruten\r\nutbildning inom ett visst område nu är mogen att\r\nkomplettera och göra sin utbildning färdig. Efter\r\ndet att man har löst det problemet tar man ställning\r\ntill ungdomsplatsen, och den unge skall då ha sin\r\nungdomsplats, sin praktikplats, efter jobbsökeriet.</pre><pre>Anf. 119  HUGO BERGDAHL (fp): Herr talman!\r\nI motsats till tidigare frågeställare tycker jag att det\r\nhär är ett bra och intressant initiativ från\r\nregeringens sida. Låt oss pröva det!</pre><pre>Jobbgarantin, som jag vill kalla den, skall ge arbete\r\nunder upp till sex månader.\r\nArbetsmarknadsministern säger sedan att\r\nanställningen ''under vissa förhållanden'' kan\r\nförlängas. Min fråga är då: Under vilka\r\nförhållanden kan dessa ungdomar få sin anställning\r\nförlängd? Risken är ju i många fall att man efter en\r\nsådan här insats under sex månaders tid går mot en\r\nny arbetslöshetsperiod.</pre><pre>Anf. 120  Arbetsmarknadsminister BÖRJE\r\nHÖRNLUND (c): Herr talman! Detta avgörs av\r\narbetsförmedlingarna. Jag har inte varje ord i\r\npropositionen i minnet, men där står skrivet att\r\nman naturligtvis först skall söka på alla sätt och vis\r\npå ordinarie arbetsmarknad. Detta gäller över hela\r\nden ordinarie arbetsmarknaden, inte minst där man\r\nhar fått praktik.</pre><pre>Anställningen kan förlängas för exempelvis en\r\nperson med ganska besvärligt handikapp, som har\r\nmycket svårt att komma ut på arbetsmarknaden.\r\nDet kan också ske i fråga om en ung människa som\r\nav olyckliga omständigheter har haft bekymmer\r\nmed sin personliga livsföring men som under tiden\r\ni praktik har blivit bättre och bättre. Om det inte\r\ngår att komma ut på den öppna marknaden kan\r\narbetsförmedlingen göra den bedömningen att det\r\nnog är väldigt klokt att personen i fråga får\r\nstabilisera sig en tid till.</pre><pre>Personalen på arbetsförmedlingen måste mycket\r\nmycket noga titta på skälen, men det är sagt att alla\r\nandra möjligheter skall prövas först.</pre><pre>Anf. 121  GULLAN LINDBLAD (m): Herr\r\ntalman! Jag vill faktiskt ge en eloge till\r\narbetsmarknadsministern för ett konstruktivt\r\nförslag som är framåtsyftande. Det är viktigt att de\r\nunga inte behöver sluta sin skolgång för att sedan\r\ngå ut i en passiv arbetslöshet. Här finns nu en chans\r\natt ändå få visa att man är intresserad och att man\r\nduger.</pre><pre>Jag delar helt arbetsmarknadsministerns\r\nuppfattning att arbetsgivaren efter att ha fått\r\nkontakt med den unge kanske finner att det är en\r\nduktig kille eller tjej och att han eller hon då kan få\r\nett riktigt jobb. Jag tror att det är viktigt att vi nu\r\nsamfällt besjälas av en vilja att göra något positivt\r\nav detta och inte se svårigheterna utan\r\nmöjligheterna.</pre><pre>Jag tycker mig delvis ha fått svar på de två frågor\r\njag hade, men jag vill kontrollera att så är fallet.\r\nArbetsmarknadsministern vet att vi i Värmland har\r\nsvåra arbetsmarknadsproblem, särskilt inom vissa\r\nkommuner, där arbetslösheten faktiskt kan ligga på\r\nupp till 10 %.</pre><pre>Min första fråga är: Det är alltså inga särskilda\r\nkvalifikationsvillkor för dessa ungdomar annat än\r\natt de skall gå in i en jobbsökarklubb?</pre><pre>Den andra frågan gäller något som jag ofta har\r\nblivit kontaktad av ängsliga föräldrar om, nämligen\r\nde värnpliktiga som fick lov att avbryta sin\r\nutbildning men som är i den här åldern. Dessa har\r\nväl en möjlighet att nu söka på det här sättet och\r\nkomma in på arbetsmarknaden i stället för att, som\r\nen mamma sade, ligga hemma på soffan och\r\nnättopp bli apatiska? Det är vad många av de här\r\nungdomarna i dag har drabbats av. -- Det är de två\r\nfrågor som jag vill ha svar på, så att jag har detta\r\nhelt klart för mig.</pre><pre>Anf. 122  Arbetsmarknadsminister BÖRJE\r\nHÖRNLUND (c):</pre><pre>Herr talman! Ungdomarna anmäler sig på\r\narbetsförmedlingen. Efter kortare karenstid träder\r\njobbsökeriet in. Efter jobbsökeriet har man fått\r\nordinarie jobb eller kommit fram till om man skall\r\nkomplettera utbildning eller om man väljer\r\npraktikvägen. Det här gäller självfallet inte minst\r\nvärnpliktiga som har avbrutit sin utbildning.</pre><pre>Anf 123  TAGE PÅHLSSON (c):</pre><pre>Herr talman! Jag får sälla mig till den kader som har\r\nkommit med beröm. Jag tänkte bara gratulera\r\narbetsmarknadsministern till en som jag ser det\r\nganska avgörande reform på\r\nungdomsarbetslöshetssidan. Speciellt bra tycker\r\njag att det är med samarbetet med myndigheter,\r\nfackförbund, Kommun- och Landstingsförbund,\r\nm.fl. Men jag har några frågor -- det kommer\r\nnaturligtvis att bli många frågor innan man får det\r\natt fungera praktiskt.</pre><pre>Innebär det här att alla eventuella problem med\r\nfackförbunden är undanröjda? Jag tänker då på de\r\nbekymmer som vi hade med de s.k.\r\ninskolningsbidragen -- det gick flera år innan man\r\nkom till rätta med dem.</pre><pre>Det är inte tal om något slags motprestation från\r\narbetsgivarsidan? Vi pratar ju nu om\r\nersättningsnivån, som en del tycker är låg. Är det\r\nnågot som hindrar att arbetsgivarna går in och\r\nbetalar någon typ av flitpengar, bonus eller något\r\nslags lön som komplement? Det skulle vara\r\nintressant att höra om ni har tänkt på det.</pre><pre>Innebär det här sedan också att hela batteriet med\r\nsärskilda inskolningsplatser, rekryteringsstöd,\r\nm.m. kommer att slopas eller ersättas?</pre><pre>Jag fattade det så att detta skulle gälla alla\r\narbetsgivare. Är det alltså samtliga branscher? Det\r\när mycket viktigt att veta det om man skall ut och\r\nprata om det här sedan.</pre><pre>En brist i tidigare arbetsmarknadsåtgärder är att\r\ndet alltid har varit problem med begränsning med\r\navseende på branscherna. Servicesektorn har oftast\r\nvarit undantagen.</pre><pre>Blir detta något slags måste för myndigheterna, så\r\natt alla ungdomar av den här kategorin kan kräva\r\natt få denna typ av arbete eller utbildningsplats om\r\nde inte har någonting annat? Jag uppfattade det så,\r\nmen det vore bra att få klarhet i det.</pre><pre>Jag uppfattade inte riktigt giltighetstiden. Är det\r\ntänkt att detta skall gälla fr.o.m. den 1 juli, dvs. från\r\nnästa budgetår, eller kan det eventuellt träda i kraft\r\ntidigare?</pre><pre>Sedan bara en fundering som jag har: Det kan\r\nkomma att bli aktuellt med samarbete mellan\r\narbetsmarknadsmyndigheterna och de sociala\r\nmyndigheterna. Är det någonting som ni har tagit\r\nunder övervägande?</pre><pre>Anf. 124  Arbetsmarknadsminister BÖRJE\r\nHÖRNLUND (c):</pre><pre>Herr talman! Jag anser att arbetsgivarna inte skall\r\nbetala ett enda öre utöver det som vi har varit eniga\r\nom, nämligen utbildningsbidragets nivå. Vill man\r\nanvända ungdomarna som regelrätt arbetskraft\r\nskall man betala hela summan eller följa de regler\r\nsom finns om rekryteringsbidrag, m.m.</pre><pre>De särskilda inskolningsplatserna i kommunerna\r\nförsvinner. Det gäller bara två nivåer, en för yngre\r\nungdomar och en för äldre ungdomar. Hela\r\narbetsmarknaden öppnas på samma villkor.</pre><pre>Pengarna -- lönen -- betalas ut via\r\nförsäkringskassan, och bidraget är 100 % i den här\r\nverksamheten. Arbetsgivarnas ansvar är att göra\r\ndet här utbildningsmässigt meningsfullt och bra, så\r\natt det verkligen för ungdomen framåt.</pre><pre>Förslaget till riksdagen -- det är ju ni som avgör --\r\när att det här systemet skall träda i kraft den 1 juli.\r\nMen samtidigt vill vi inte komma in på\r\nsommarlovsarbetsmarknaden. Man får väl börja\r\nanmäla sig i augusti. Det innebär att tidigaste\r\njobbsökeri i stort sett börjar i september. -- Så\r\nungefär kommer det att bli.</pre><pre>Det här är utbildning -- det är icke anställning.\r\nAMS kommer att anmäla alla platser som kommer\r\nin, via ungdomarna själva eller egenanskaffning,\r\ntill rätt facklig organisation. Finns det då i denna\r\nfackliga organisation någon kunskap om att en viss\r\nplats är mycket olämplig -- t.ex. att det är en konstig\r\nkrog någonstans -- får länsarbetsnämnden och\r\nAMS signalen och har skyldighet att åtgärda det.</pre><pre>Sedan finns det naturligtvis ett övervakningsansvar.\r\nÖvervakningen kommer att ske på flera sätt. AMS,\r\nlänsarbetsnämnden och arbetsförmedlingarna har\r\ndet ansvaret, men naturligtvis kommer också\r\nfacken på de här olika ställena att noga följa detta\r\noch se till att det blir bra och riktigt. En sådan god\r\nanda räknar jag med att kunna åstadkomma -- det\r\nvore tråkigt annars. Det här är att överbrygga en\r\nsvår tid för att skapa något mycket fint framöver.</pre><pre>Anf. 125  BENGT KRONBLAD (s):</pre><pre>Herr talman! Tillgången till utbildningsplatser är\r\noerhört viktig. I den region i sydöstra Sverige som\r\njag representerar är det utomordentligt stor\r\narbetslöshet, inte minst för ungdomar. Vi möter där\r\ni den lokala debatten starka krav, inte minst från\r\nföreträdare för centern i regionen, på att staten\r\nskall ha fler arbetsplatser. Nu vill jag fråga: Hur ser\r\nministern på statens ansvar för att ta fram de\r\nutbildningsplatser som kan behövas för att täcka\r\nbehovet av ökad sysselsättning?</pre><pre>Ministern säger att detta kostar 2,9 miljarder\r\nkronor och att man kommer att spara pengar bl.a.\r\npå A-kassesidan. Är detta riktigt?</pre><pre>Som svar på en fråga tidigare under diskussionen\r\nsades det att om man har kvalificerat sig för\r\nersättning från A-kassa skall A-kasseersättningen\r\nutgå. Om det svaret i den tidigare diskussionen var\r\nriktigt innebär det att man inte sparar någonting på\r\nersättningen från A-kassan.</pre><pre>Anf. 126  Arbetsmarknadsminister BÖRJE\r\nHÖRNLUND (c):</pre><pre>Herr talman! Man får sin A-kasseersättning,\r\neftersom man har gjort rätt för en ersättning på den\r\nnivån, via försäkringskassan.</pre><pre>Staten har i det här fallet samma ansvar som alla\r\nandra arbetsgivare. Finessen, som jag ser det, är att\r\nom jag har gått en lång datautbildning och ingen\r\narbetsgivare tar emot mig kan jag gå till en\r\ndataavdelning som tillhör ett statligt företag, ett\r\nprivat företag eller ett kommunalt företag för att\r\nsjälv be att få praktiken där.</pre><pre>Om jag däremot har tänkt bli skomakare -- det är\r\nju inte så många som har det -- skall jag gå och få\r\nmin praktik hos en skomakare och inte på\r\nkommunalkontoret. Det är finessen i jämförelse\r\nmed hur det fungerade med ungdomslagen och hur\r\ndet fungerar i dag med särskilda inskolningsplatser,\r\ndär nästan alla kommer in till kommunen, eftersom\r\nde inte tas i tidigare skede; efter sju veckor går man\r\nin till kommunen.</pre><pre>Jag vill här säga som i andra sammanhang: Jag\r\nförutsätter att statens ansvariga är lika goda och\r\nförstående arbetsgivare som jag vill förutsätta att\r\nandra är.</pre><pre>Överläggningen var härmed avslutad.</pre><pre></pre><pre>8 § Bordläggning</pre><pre>Anmäldes och bordlades</pre><pre>Propositionerna</pre><pre>1991/92:88 Ändrade regler om utlänningars rätt att\r\nidka näring i Sverige</pre><pre>1991/92:91 Ombildning av Samhall till aktiebolag,\r\nm.m.</pre><pre>1991/92:104 Ändring i patientjournallagen\r\n(1985:562) m.m.</pre><pre>Redogörelse</pre><pre>1991/92:6 Styrelsens för stiftelsen Riksbankens\r\nJubileumsfond berättelse över fondens verksamhet\r\noch förvaltning under år 1991</pre><pre>Motionerna</pre><pre>med anledning av prop. 1991/92:89 Uppsägningav\r\ninternationella arbetsorganisationens (ILO:s)\r\nkonvention (nr 96) angående avgiftskrävande\r\narbetsförmedlingsbyråer</pre><pre>1991/92:A4 av Lars Werner m.fl. (v)</pre><pre>1991/92:A5 av Mona Sahlin m.fl. (s)</pre><pre>med anledning av förs. 1991/92:16 Riksdagens\r\nrevisorers förslag angående konsumentprisindex</pre><pre>1991/92:Fi31 av Barbro Westerholm (fp)</pre><pre>9 § Anmälan om interpellation</pre><pre>Anmäldes att följande interpellation framställts</pre><pre>den 19 februari</pre><pre>1991/92:111 av Marianne Jönsson (c) till\r\njustitieministern om straffet för olovligt\r\nbortförande av barn, m.m.:</pre><pre>Att olovligt bortföra ett barn och därmed försvåra\r\nför den andre föräldern att träffa sitt barn och\r\nbarnet att träffa sin förälder måste anses vara en\r\nmycket allvarlig handling. Egenmäktighet med\r\nbarn ger böter eller fängelse i högst sex månader.\r\nÄr brottet att anse som grovt skall gärningsmannen\r\ndömas till fängelse i högst två år. Några anvisningar\r\nom när brottet skall anses som grovt har inte\r\nlämnats i lagtexten. Brottet anses inte tillräckligt\r\ngrovt för att utvisning skall ske.</pre><pre>Omtanken om barnen måste vara avgörande. I ett\r\nnyligen avgjort mål i högsta domstolen tilldömdes\r\nfadern vårdnaden trots att han bor i Sverige och\r\nbarnet tas om hand av släktingar i hemlandet. Detta\r\nbarn saknar således både mor och far.</pre><pre>Min fråga till justitieministern är:</pre><pre>Anser justitieministern att straffet för olovligt\r\nbortförande av barn bör höjas?</pre><pre>Anser justitieministern att utvisning skall följa på\r\nett sådant brott?</pre><pre>Anser justitieministern att svenskt medborgarskap\r\nskall accepteras efter ett sådant brott?</pre><pre>10 § Anmälan om frågor</pre><pre>Anmäldes att följande frågor framställts</pre><pre>den 19 februari</pre><pre>1991/92:400 av Marianne Jönsson (c) till\r\nutrikesministern om konventioner gällande\r\nvårdnad om barn:</pre><pre>Haagkonventionen om de civila aspekterna på\r\ninternationella bortföranden av barn och\r\nEuroparådskonventionen om erkännande och\r\nverkställighet när det gäller vårdnad om barn har\r\ninte biträtts av länder i världsdelar som exempelvis\r\nAsien och Afrika. Ofta kommer männen som\r\nkidnappar sina barn just från dessa länder. Det är\r\ndärför en angelägen uppgift att fler länder skriver\r\nunder dessa konventioner.</pre><pre>Jag vill fråga utrikesministern:</pre><pre>På vilket sätt ämnar utrikesministern verka för att\r\nfler länder biträder konventionerna?</pre><pre>1991/92:401 av Margitta Edgren (fp) till\r\nkulturministern om olovligt bortförande av barn:</pre><pre>Om en invandrare gifter sig med en svenska och\r\ndärefter rövar bort deras barn till sitt hemland kan\r\nhan trots detta återvända till Sverige och arbeta här.</pre><pre>Barnarov inträffar i cirka ett hundratal fall årligen.\r\nBarnen hamnar i 90 % av fallen hos släktingar i\r\nmuslimska länder men fäderna återvänder hit för\r\natt fortsätta arbeta i Sverige. Ett barnarov enligt\r\nnuvarande lag gör inte att den skyldige förlorar sitt\r\nsvenska medborgarskap. Om lagstiftningen\r\nändrades på den punkten skulle dessa barnarov\r\nsäkert minska betydligt i omfattning.</pre><pre>Avser regeringen vidta ändringar i lagstiftningen\r\nför att minska antalet barnarov?</pre><pre>11 § Kammaren åtskildes kl. 17.00.</pre><pre>Förhandlingarna leddes</pre><pre>av  förste vice talmannen från sammanträdet början\r\nt.o.m. 5 § anf. 35 (delvis),</pre><pre>av  andre vice talmannen därefter t.o.m. 7 § anf.\r\n100 (delvis) och</pre><pre>av  tredje vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}