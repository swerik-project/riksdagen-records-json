{"dokumentstatus":{"dokument":{"hangar_id":"2349317","dok_id":"GH0951","rm":"1993/94","beteckning":"51","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"51","slutnummer":"0","datum":"1994-01-13 00:00:00","systemdatum":"2005-10-27 13:38:44","publicerad":"1994-01-13 00:00:00","titel":"Riksdagens snabbprotokoll 1993/94:51 Torsdagen den 13 januari","subtitel":null,"status":null,"htmlformat":null,"relaterat_id":null,"source":"webbnav","sourceid":"{38ECD7F1-82F7-46EC-B228-400C0896E528}","dokument_url_text":"http://data.riksdagen.se/dokument/GH0951/text","dokument_url_html":"http://data.riksdagen.se/dokument/GH0951","dokumentstatus_url_xml":"http://data.riksdagen.se/dokumentstatus/GH0951","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1993/94:51</div>\r\n<div class=\"sidhuvud_datum\">Torsdagen den 13 januari</div>\r\n<div class=\"sidhuvud_klockslag\">Kl. 12.00--15.29</div>\r\n<hr class=\"sidhuvud_linje\">\r\n<pre>1 §  Val av den svenska delegationen till\r\nEuropeiska ekonomiska samarbetsområdets (EES)\r\ngemensamma parlamentarikerkommitté och den\r\nsvenska delegationen till EFTA-staternas\r\nparlamentarikerkommitté</pre><pre>Företogs val av åtta ledamöter och åtta suppleanter\r\ntill den svenska delegationen till dels Europeiska\r\nekonomiska samarbetsområdets (EES)\r\ngemensamma parlamentarikerkommitté, dels\r\nEFTA-staternas parlamentarikerkommitté.</pre><pre>Valberedningen hade enhälligt godkänt\r\ngemensamma listor för dessa val.</pre><pre>Sedan de gemensamma listorna upplästs av andre\r\nvice talmannen och godkänts av kammaren befanns\r\nföljande personer, vilkas namn i här angiven\r\nordning upptagits på resp. listor, valda för\r\nriksdagens innevarande valperiod:</pre><pre>ledamöter till den svenska delegationen till\r\nEuropeiska ekonomiska samarbetsområdets (EES)\r\ngemensamma parlamentarikerkommitté och den\r\nsvenska delegationen till EFTA-staternas\r\nparlamentarikerkommitté</pre><pre>Lars Tobisson (m)</pre><pre>Mats Hellström (s)</pre><pre>Karin Falkmer (m)</pre><pre>Berit Löfstedt (s)</pre><pre>Hadar Cars (fp)</pre><pre>Anita Johansson (s)</pre><pre>Pär Granstedt (c)</pre><pre>Reynoldh Furustrand (s)</pre><pre>suppleanter till den svenska delegationen till\r\nEuropeiska ekonomiska samarbetsområdets (EES)\r\ngemensamma parlamentarikerkommitté och den\r\nsvenska delegationen till EFTA-staternas\r\nparlamentarikerkommitté</pre><pre>Göran Lennmarker (m)</pre><pre>Inga-Britt Johansson (s)</pre><pre>Göran Hägglund (kds)</pre><pre>Nils T Svensson (s)</pre><pre>Ylva Annerstedt (fp)</pre><pre>Hans Stenberg (s)</pre><pre>Bengt Dalström (nyd)</pre><pre>Bengt Hurtig (v)</pre><pre>2 §  Avsägelse</pre><pre>Andre vice talmannen meddelade att Gudrun\r\nSchyman (v) avsagt sig uppdraget att vara\r\nsuppleant i den svenska delegationen till\r\nEuropeiska frihandelssammanslutningens (EFTA)\r\nparlamentarikerkommitté.</pre><pre>Kammaren biföll denna avsägelse.</pre><pre>\r\n3 §  Anmälan om kompletteringsval till den\r\nsvenska delegationen till Europeiska\r\nfrihandelssammanslutningens (EFTA)\r\nparlamentarikerkommitté</pre><pre>Andre vice talmannen meddelade att\r\nVänsterpartiets riksdagsgrupp på grund av\r\nuppkommen vakans anmält Bengt Hurtig (v) som\r\nsuppleant i den svenska delegationen till\r\nEuropeiska frihandelssammanslutningens (EFTA)\r\nparlamentarikerkommitté efter Gudrun Schyman.</pre><pre>Andre vice talmannen förklarade vald till</pre><pre>suppleant i den svenska delegationen till\r\nEuropeiska frihandelssammanslutningens (EFTA)\r\nparlamentarikerkommitté</pre><pre>Bengt Hurtig (v)</pre><pre>\r\n4 §  Svar på interpellation 1993/94:51 om\r\nuppehållstillståndet för våldtäktsoffer från forna\r\nJugoslavien</pre><pre>Anf. 1  Kulturminister BIRGIT FRIGGEBO\r\n(fp):</pre><pre>Herr talman! Viola Furubjelke har frågat mig om\r\njag avser att verka för att våldtäkt definieras som\r\ntortyr när den utförs av myndighetsutövare och om\r\njag är beredd att ge Invandrarverket instruktioner\r\nom att kvinnor från andra delar än Bosnien i forna\r\nJugoslavien skall ges flyktingstatus i enlighet med\r\nGenèvekonventionen. Låt mig först säga att vi här i\r\nriksdagen redan tidigare i olika debatter från alla\r\nhåll har varit eniga i vårt fördömande av och vår\r\navsky för de våldsbrott som begås mot kvinnor i det\r\nforna Jugoslavien.</pre><pre>Vid UNHCR:s exekutivkommittés möte i oktober\r\nförra året antogs en konklusion rörande sexuella\r\növergrepp. I denna har medlemsstaterna uttryckt\r\nsitt stöd för att den som åberopar välgrundad\r\nfruktan för förföljelse i form av sexuella övergrepp,\r\npå grund av sin ras, religion, nationalitet,\r\ntillhörighet till en viss samhällsgrupp eller politiska\r\nuppfattning, skall betraktas som flykting enligt\r\nGenèvekonventionen. Det är denna tolkning av\r\nflyktingdefinitionen i Genèvekonventionen som\r\nSverige har ställt sig bakom och som också sedan\r\ntidigare tillämpats av svenska myndigheter vid\r\nprövningen av enskilda asylansökningar.\r\nInvandrarverket har efter individuell prövning i ett\r\nflertal beslut beviljat våldtagna kvinnor från\r\nBosnien flyktingstatus. Jag anser därmed att det\r\nsom Viola Furubjelke efterfrågar redan är gjort.</pre><pre>På Viola Furubjelkes fråga om huruvida\r\nasylsökande kvinnor från andra delar av f.d.\r\nJugoslavien som utsatts för våldtäkt, som utförts av\r\nmyndighetsföreträdare, kommer att få stanna går\r\ndet inte att ge ett entydigt svar då varje ärende\r\nprövas individuellt. I de fall den beslutande\r\nmyndigheten finner att de skäl som har åberopats i\r\nett ärende faller under den definition som jag\r\ntidigare redogjorde för, kommer kvinnan, liksom\r\ntidigare, att få stanna oavsett från vilket land, eller\r\ndel av ett land, som hon kommer ifrån. Jag kan här\r\nnämna att Utlänningsnämnden har beviljat en\r\nkvinna från Kosovo, som åberopat våldtäkt till stöd\r\nför sin ansökan, asyl som de facto-flykting.</pre><pre>Viola Furubjelke har slutligen frågat mig om jag är\r\nberedd att ge Invandrarverket instruktioner om att\r\ndessa kvinnor skall ges flyktingstatus i enlighet med\r\nGenèvekonventionen. Enligt nu gällande\r\nlagstiftning har varken jag eller regeringen någon\r\nmöjlighet att ge Invandrarverket instruktioner på\r\ndet sätt som Viola Furubjelke efterfrågar.\r\nRegeringen kan däremot genom beslut i enskilda\r\närenden, som överlämnats av Invandrarverket eller\r\nUtlänningsnämnden, ge uttryck för hur\r\nbestämmelserna i utlänningslagen skall tolkas och\r\nhuruvida olika åberopade skäl skall anses vara\r\nasylgrundande eller ej.</pre><pre>Anf. 2  VIOLA FURUBJELKE (s):</pre><pre>Herr talman! Invandrarministern har förvisso\r\nsvarat på min interpellation, men svaret gör mig\r\nbåde arg och besviken. Jag hade hoppats att svaret\r\nskulle ge några öppningar till en konstruktiv dialog\r\ni vad som för de berörda asylsökande kvinnorna\r\noch deras familjer är en ödesfråga. I stället säger\r\ninvandrarministern med kyligt avståndstagande att\r\nvad göras skall redan är gjort. Vilken skillnad mot\r\ntonen i den debatt som vi här förde i april och i de\r\nuttalanden som Birgit Friggebo gjorde när hon\r\ntillsammans med andra kvinnor i departementen\r\ndemonstrerade i svart utanför Rosenbad i februari!\r\nDå sades det att vi måste ha en beredskap för att\r\nkunna ge stöd åt de våldtagna kvinnor som kommer\r\nhit och söker asyl. I det här svaret finns det inte ens\r\nett uns av medkänsla eller försök till förståelse för\r\ndessa kvinnor och deras familjer.</pre><pre>Invandrarministern gömmer sig bakom formella\r\nskrivningar. Hon vill göra gällande att asylsökande\r\nsom kan åberopa fruktan för förföljelse i form av\r\nsexuella övergrepp på grund av ras, religion,\r\nnationalitet, tillhörighet till viss samhällsgrupp eller\r\npolitisk uppfattning får asyl i Sverige. Alla som\r\narbetar med flyktingfrågor vet att så är det ju inte.</pre><pre>Sverige är en rättsstat. Men att på det här sättet\r\nformulera officiella sanningar som inte har ett dugg\r\nmed verkligheten att göra påminner mera om det\r\nsom man hade för sig i statsskick som vi har\r\nfördömt. Vore jag i invandrarministerns kläder\r\nskulle jag nog ta kritiken från den brittiska domstol\r\nsom uttalat att Sverige inte längre lever upp till\r\nGenèvekonventionen på allvar. Besvärar det inte\r\ninvandrarministern det minsta att de levande\r\nbevisen för att vi inte lever upp till den UNHCR-\r\növerenskommelse som citerats finns överallt ute på\r\nförläggningarna? Kvinnor som under stor ångest,\r\nvanligtvis efter flera besök hos och tålmodigt arbete\r\nav Flyktingmedicinskt centrums vårdpersonal, har\r\nberättat hur de av poliser och paramilitära grupper\r\nhar utsatts för de mest brutala sexuella övergrepp,\r\ninte sällan inför ögonen på sina barn. Nu får den\r\nena kvinnan efter den andra besked om att SIV och\r\nUtlänningsnämnden tror på deras berättelser, men\r\natt man likväl anser att de utan risk kan resa tillbaka\r\ntill landet där övergreppen skedde. Detta rör sig\r\nofta om albanska kvinnor från Kosovo, men också\r\nom kvinnor från andra serbkontrollerade delar av\r\ndet forna Jugoslavien.</pre><pre>I ett mycket välskrivet reportage i DN i går kunde\r\nman läsa om några av dessa kvinnor och om de\r\nbedömningar som Invandrarverket och\r\nUtlänningsnämnden har gjort i dessa fall. Jag vill\r\ncitera ett utlåtande av Utlänningsnämnden, daterat\r\nden 30 december 1993: ''De nuvarande allmänna\r\nförhållandena i familjen X hemland och främst i\r\nKosovo är inte sådana att dessa utgör grund för\r\nbeviljande av asyl. Vid denna bedömning har även\r\nbeaktats uppgifter om övergrepp mot den albanska\r\nbefolkningen.''</pre><pre>Förutom att maken i den familj som här avses\r\nunder många år satt fängslad, blev misshandlad och\r\ntrakasserad för politisk verksamhet blev kvinnan i\r\nfamiljen våldtagen av serbisk polis vid en\r\nhusrannsakan i april 1992, varefter de flydde till\r\nSverige.</pre><pre>I denna och andra avslagsmotiveringar från SIV\r\noch Utlänningsnämnden skriver man att\r\nvåldtäkterna som dessa kvinnor har utsatts för av\r\nstatens företrädare inte kan anses sanktionerade av\r\nden serbiska staten.</pre><pre>Jag har tagit del av minst ett tiotal asylsökande\r\nkvinnors berättelser från dessa områden. Jag\r\nönskar att invandrarministern kunde möta dessa\r\nkvinnor. Det råder inget som helst tvivel om att de\r\nvåldtäkter som de har utsatts för har politiska\r\nmotiv. I de flesta fall är syftet att pressa fram\r\ninformation om make eller släktingar. I några fall\r\när det för att de vägrar att samarbeta med serberna.\r\nAtt våldtäkterna har sin grund i kvinnors ursprung\r\neller religion är väl alldeles uppenbart.</pre><pre>Den bedömning som Utlänningsnämnden och SIV\r\ngör skiljer sig på alla punkter från de rapporter som\r\nFN:s flyktingkommissarie, Amnesty International\r\noch andra Balkanexperter gör om förföljelserna av\r\nalbaner i Kosovo och andra serbkontrollerade delar\r\ni restjugoslavien.</pre><pre>Balkanexperter som Sören Sommelius säger t.ex.:\r\n''Och jag hade under den tid jag följt utvecklingen\r\nmed mina egna ögon kunnat se hur allt bara\r\nsuccessivt förvärrats, månad för månad, i ett\r\nsönderfallande apartheidsamhälle med ständigt\r\nstegrat våld mot civilbefolkningen.''</pre><pre>Örjan Sturesjö säger: ''Jag förstår inte hur många\r\nsom över huvud taget aldrig satt sin fot där, aldrig\r\nkänt den etniska spänningen i luften och heller inte\r\ntalat med bägge sidorna, med sådan tvärsäkerhet\r\nkan uttala sig om hur situationen är där nere.''</pre><pre>Mot denna bakgrund vill jag fråga\r\ninvandrarministern: Är det inte dags att regeringen\r\nlever upp till UNHCR-exekutivens konklusion och\r\natt de våldtagna kvinnorna från hela f.d.\r\nJugoslavien ges asyl, eftersom de har våldtagits av\r\npolitiska motiv? Är det inte också dags att\r\ntillmötesgå UNHCR:s representants vädjan om att\r\ninte över huvud taget skicka tillbaka asylsökande\r\ntill Kosovo under rådande omständigheter?</pre><pre>Anf. 3  MARIANNE ANDERSSON (c):</pre><pre>Herr talman! Våldtäkt som vapen har använts i alla\r\nkrig för att förtrycka och förnedra motståndare\r\neller besegrade.</pre><pre>Häromdagen redovisades i en nyhetssändning i TV\r\nen rapport om hur de allierade vid slutet av andra\r\nvärldskriget våldtog 2 miljoner tyska kvinnor på det\r\nmest urskillningslösa och besinningslösa sätt.\r\nKvinnorna som redan tidigare var offer och som\r\ninte hade orsakat något krig fick ta straffet. Många\r\navled eller tog sitt liv efteråt. En mängd ovälkomna\r\nbarn föddes, och många har aldrig berättat för\r\nnågon om vad de utsattes för. Deras liv förstördes.\r\nGärningsmännen gick fria. Kanske hyllades de som\r\nkrigshjältar när de kom hem.</pre><pre>Jag berättar detta bara för att visa att detta har\r\nhänt -- det händer fortfarande -- och att vi måste\r\ngöra något för att stoppa det.</pre><pre>Jag vill tacka invandrarministern för svaret, även\r\nom också jag tycker att det är något svagt. Vi hade\r\nen debatt här förra våren om hur våldtagna kvinnor\r\nskall kunna hjälpas här i Sverige och även på plats.\r\nFörutsättningarna för att på ett bra sätt kunna ge\r\nsådan hjälp här är naturligtvis att kvinnorna får\r\nstanna här och inte skickas tillbaka till eventuella\r\nnya övergrepp.</pre><pre>Enligt de uppgifter som jag har fått om\r\nGenèvekonventionen, och som också\r\ninvandrarministern bekräftar, är våldtäkt\r\nförbjuden enligt 4:e Genèvekonventionen som\r\nhandlar om skydd för civilbefolkning. Där står\r\nuttryckligen att våldtäkt är att betrakta som\r\nkrigsförbrytelse. Frågan behandlas också i\r\ntilläggsprotokollen nr 1 och 2, som handlar om\r\ninterna konflikter. Där sägs att våldtäkter och\r\nsexuella trakasserier är förbjudna och att kvinnor\r\nskall ha skydd mot detta.</pre><pre>För mig framstår det som självklart att sexuella\r\ntrakasserier och våldtäkter som utförs av militär\r\neller polis som ett led i den etniska rensningen eller\r\nför att få kvinnan att lämna information är att\r\njämställa med tortyr och därför utgör skäl för\r\nbeviljande av asyl.</pre><pre>I svaret hänvisar invandrarministern till att ett\r\nflertal våldtagna kvinnor från Bosnien beviljats\r\nflyktingstatus. Detta är väl ganska självklart,\r\neftersom det finns ett principbeslut om Bosnien.\r\nKvinnorna hade kanske fått stanna även om de inte\r\nblivit våldtagna.</pre><pre>Det är de kvinnor som kommer från andra delar av\r\nf.d. Jugoslavien och kanske även från andra delar\r\nav världen som frågan gäller. I det avseendet tycker\r\njag att svaret är mycket vagt. Är det verkligen\r\nendast en kvinna från Kosovo som har beviljats\r\nasyl? Gäller det för hela f.d. Jugoslavien? Jag måste\r\nerkänna att jag inte har klart för mig i hur många\r\nfall man väntar på beslut och inte heller hur många\r\nav dem som har åberopat nämnda skäl för begäran\r\nom asyl som har avvisats. Jag vill därför fråga\r\ninvandrarministern om det finns några uppgifter\r\nom detta.</pre><pre>Ingen kan väl längre hävda att förhållandena i f.d.\r\nJugoslavien på något sätt uppfyller kraven på\r\ndemokrati och rättssäkerhet. Argumentet att\r\nvåldtäkt är förbjudet i landet och att det därför inte\r\när någon fara att skicka tillbaka offren håller inte.\r\nInte kommer någon polis att skydda kvinnor som\r\nhar våldtagits av andra poliser. Jag vill poängtera\r\natt det här rör sig om fall där övergreppen utförts\r\nav polis och/eller militär och att de självfallet skall\r\nprövas individuellt.</pre><pre>Vi är alla medvetna om att vi inte kan ge alla\r\nvåldtagna kvinnor i världen skydd här i Sverige. Jag\r\när också medveten om att regeringen inte kan ge\r\nInvandrarverket den typ av instruktion som\r\nefterfrågas i interpellationen, men däremot i\r\närenden som överlämnas av Invandrarverket eller\r\nUtlänningsnämnden, vilket invandrarministern\r\nockså säger. Har något överlämnande skett i denna\r\ntyp av ärenden? Om så inte är fallet, har regeringen\r\nuttryckt någon önskan om att få ett sådant ärende?\r\nI så fall är det hög tid att vi får ett vägledande\r\nbeslut.</pre><pre>Kampen mot de sexuella förbrytelserna i krig och\r\nkonflikt får inte avmattas. Vi har alla ett ansvar för\r\natt protestera och för att ställa förbrytarna till svars.\r\nMen vi vet att vi egentligen kan göra väldigt litet,\r\ntyvärr. Det händer alltför sällan att förbrytarna\r\nställs till svars. Under tiden måste vi ändå försöka\r\natt göra vad vi kan för att skydda de kvinnor som av\r\npolitiska och militära skäl utsätts för detta förtryck.</pre><pre>Anf. 4  BERITH ERIKSSON (v):</pre><pre>Herr talman! I krig är det den starkares rätt som\r\nråder. Hittills har man aldrig med lagar kunnat\r\nskydda kvinnor vid krig. Vad man borde kunna\r\ngöra är att med lagar här i Sverige skydda de\r\nkvinnor som söker skydd mot att återsändas.</pre><pre>Som Marianne Andersson sade är det mycket\r\nviktigt att understryka att detta inte är något nytt.\r\nMan kan säga att det i krig har skapats mycket\r\ninvecklade beteendemönster för att skydda\r\nsoldaten, eftersom det anses att soldaten bara utför\r\nsitt arbete när han dödar. Genom det oundvikliga\r\nlidande som detta arbete innebär för soldaten kan\r\nman genom en gemensam överenskommelse ta ut\r\nhämnd på en tredje part, kvinnorna.</pre><pre>Det var i tidigare krig en urgammal sed att den\r\nintagna staden plundrades av armén under tre\r\ndagar. Kvinnornas andel av blodsfesterna var sådan\r\natt den knappast kan beskrivas, än mindre förstås.</pre><pre>Från krigen under 1500- och 1600-talet berättar\r\nsägnen om hur de barmhärtigaste männen ur\r\nsegrarmakten vandrade från hus till hus och dödade\r\nkvinnorna innan de skulle råka i händerna på de\r\nvåldsberusade erövrarna. Uttrycket ett öde värre\r\nän döden lär härstamma från den tiden. Det var\r\nbättre för kvinnorna med en snabb död än att råka\r\nut för ett öde värre än döden.</pre><pre>En annan tolkning av bakgrunden till övergreppen\r\npå kvinnor är att kvinnan ses som mannens\r\negendom. Genom att skända kvinnan hämnas man\r\npå mannen genom att förstöra hans egendom.</pre><pre>Som Marianne Andersson tog upp har en rapport\r\npresenterats om vad som hände efter andra\r\nvärldskriget. Det är sedan tidigare känt hur de\r\nryska arméerna, när de vältrade in över Östeuropa\r\noch Tyskland, tog ut sin hämnd på de tyska\r\nkvinnorna. Men denna senare rapport visar att det\r\nockså gällde för de andra arméernas soldater.</pre><pre>Det är inte endast under krig som kvinnor blir\r\nställföreträdande offer för hämnd. Våldtäkter\r\nanvänds i diktaturer som Iran och Irak mot\r\noppositionens och gerillans kvinnor och i länder\r\nsom Serbien och andra delar av det f.d. Jugoslavien\r\näven som ett led i en etnisk rensning och som\r\npolitiskt påtryckningsmedel. Det är alltså inget nytt\r\nfenomen. Det bör verkligen påpekas i\r\nsammanhanget.</pre><pre>Med den bakgrundskunskap som i dag finns om det\r\nhär problemkomplexet är det märkligt om inte ett\r\nland som Sverige är det land som i sin asylhantering\r\noch sin lagstiftning och även i sitt arbete i\r\ninternationella forum klart deklarerar att\r\nvåldtäkter utförda av en stats företrädare, som\r\npolis, militär, paramilitär och andra som har en\r\nlegitim rätt att ses som företrädare för statsmakten,\r\nskall bedömas som asylskäl utifrån\r\nGenèvekonventionen. Förföljelsen har i sådana fall\r\nvarit personlig, och man kan väl knappast kräva att\r\nen person som utsatts för de här övergreppen sedan\r\nskall känna sig trygg i att kunna räkna med sitt\r\nhemlands beskydd.</pre><pre>Jag vill därför fråga: Anser inte kulturministern att\r\ndet är dags att ta initiativ till att våldtäkt utförd av\r\nen stats företrädare skall bedömas som asylskäl\r\nutifrån Genèvekonventionen och att detta även\r\nskall skrivas in i utlänningslagen?</pre><pre>Anf. 5  ISA HALVARSSON (fp):</pre><pre>Herr talman! Som redan har sagts är det inget nytt\r\nfenomen att våldtäkter används som en del i själva\r\nkrigföringen. Likväl är det fullständigt oacceptabelt\r\noch ett brott mot folkrätten, och därför är det\r\nviktigt att kraftigt reagera mot den här typen av\r\nbrott. Det måste med kraft understrykas och\r\nklargöras att våldtäkt är en krigsförbrytelse.</pre><pre>Vi är kvinnor från alla partier som har gått samman\r\ni aktionen Kvinna till kvinna, som ett sätt att visa\r\natt vi reagerar mot det här men också för att visa att\r\nvi vill hjälpa till, att vi vill få in pengar och medel\r\ntill stöd för de här kvinnorna, både kvinnor i forna\r\nJugoslavien och kvinnor som kommer hit som\r\nflyktingar.</pre><pre>Kriget i Bosnien-Hercegovina är ett terrorkrig mot\r\ncivilbefolkningen. I det tidigare multietniska, forna\r\nJugoslavien försöker man nu med en otrolig\r\ngrymhet att skapa etniskt rena områden, och\r\nvåldtäkterna ingår som ett medel i den strategin.\r\nKvinnorna utsätts för de här fruktansvärda\r\nvåldtäkterna, men avsikten är inte bara att skada\r\nkvinnorna utan att skada hela samhället, hela\r\nfolkgruppen. Detta är ju en mycket känslig och\r\nsvårhanterlig fråga.</pre><pre>Samtidigt är det underligt att man ändå så litet\r\nanvänder ordet våldtäkt. Kulturministern skriver i\r\nsitt svar att UNHCR:s exekutivkommitté har\r\nantagit en konklusion, och det är bra. Men det talas\r\ndär om ''sexuella övergrepp'', och man använder\r\nalltså inte ordet våldtäkt, som jag menar är den\r\nrätta benämningen i det här sammanhanget.</pre><pre>I en rapport skriven av Röda korset i det forna\r\nJugoslavien talar man också om ''tortyr, sexuella\r\növergrepp och andra typer av grovt våld''. Jag har\r\ntittat i hela skriften -- ordet våldtäkt nämns inte en\r\nenda gång.</pre><pre>En av huvudpunkterna här är ju att våldtäkt inte är\r\nsom vilken sorts tortyr som helst. Effekterna av\r\nvåldtäkten sträcker sig över generationer och\r\nskadar inte bara den människa som blir utsatt, utan\r\nsyftet med den är betydligt större. De här\r\nkvinnorna befinner sig ju också i en otroligt stängd\r\nsituation, eftersom de också möter ett fördömande\r\nav samhället runt omkring sig. Det är en ohygglig\r\nsituation de befinner sig i, och de behöver verkligen\r\nolika former av hjälp.</pre><pre>Det är ju ett väldigt stort steg för de här kvinnorna\r\natt över huvud taget erkänna, tala om att de har\r\nblivit våldtagna. De törs inte tala om det för sina\r\nmän ens en gång. När man efter att ha kommit som\r\nflykting har tagit det stora steget att berätta om att\r\nman blivit våldtagen, vilket gör att man tycker att\r\nman lämnar ut sig själv in på bara kroppen, innebär\r\ndet en otrolig smärta att saken inte tas upp som det\r\nförfärliga det är. Dessa kvinnor har blivit utsatta för\r\nvåldtäkter och gruppvåldtäkter av statens män --\r\ninte bara av militär utan också av poliser. Det är\r\nstatens män i uniform som utför dessa handlingar,\r\noch det gör det hela ännu mera grymt.</pre><pre>När man talar med människor på\r\nflyktingförläggningar och när man läser artiklar om\r\ndetta kan man verkligen ifrågasätta uttalandena\r\nfrån Utlänningsnämnden och Utlänningsnämndens\r\nsyn på de här frågorna. Vad som händer är att det\r\nsom sägs om våldtäkter eller ''sexuellt övervåld''\r\neller vad det nu kallas av Utlänningsnämnden helt\r\nenkelt vävs in i själva dokumentationen, ungefär\r\nsom att en våldtäkt inte skulle räcka utan att den\r\nmåste utgöra ett led i en rad andra handlingar.</pre><pre>Detta är något som jag menar att man verkligen\r\nmåste protestera mot. Att ha blivit utsatt för en\r\nbrutal våldtäkt en enda gång måste ju vara en\r\nfruktansvärd upplevelse som man bär med sig hela\r\nlivet. Jag ser det som en form av tortyr, som borde\r\nha en väldigt stor tyngd för en som söker asyl. Jag\r\nhar också hört en del säga att asylsökande kommer\r\nhit och påstår att de har blivit våldtagna, men jag\r\nmenar att den smärta som kvinnorna visar när de\r\nberättar om våldtäkterna måste vara ett bevis i sig.</pre><pre>Har invandrarministern över huvud taget tittat på\r\nde frågor som Utlänningsnämnden har tagit upp?</pre><pre>Anf. 6  MARGARETA VIKLUND (kds):</pre><pre>Herr talman! Som så många redan tidigare har sagt\r\när våldtäkter inte precis någon ny företeelse.\r\nKanske har våldtäkter förekommit i alla tider -- jag\r\nvet inte om det är så, men jag kan intuitionsmässigt\r\ngissa.</pre><pre>Det jag vet är att våldtäkter och krig tyvärr är en\r\nganska vanlig kombination, men även om det är\r\nvanligt får våldtäkter aldrig accepteras som något\r\nnaturligt och integrerat i krigets generella\r\nvedermödor. Det handlar faktiskt om människors\r\nintegritet och människovärde. Det människovärde\r\nvi alla har måste ju också gälla i krig, vilket också\r\nGenèvekonventionen understryker.</pre><pre>Det är bra att sexuella övergrepp, som jag upplever\r\när en vidare definition än våldtäkt, nu också skall\r\nbetraktas som anledning till flyktingstatus. Det är\r\nbra.</pre><pre>I kriget som pågår i Bosnien-Hercegovina, ett land\r\nsom vi har många flyktingar från, förekommer\r\nmycket tortyr. Våldet, tortyren, riktas mot\r\nsärskilda grupper och har såväl psykiska och fysiska\r\nsom sociala konsekvenser.</pre><pre>Män och kvinnor förs bort i skilda grupper till olika\r\nfångläger, och barn och gamla separeras från sina\r\nfamiljer. Kvinnorna utsätts för systematiska\r\nvåldtäkter och hålls i fångenskap. Blir de gravida,\r\nsläpps de inte förrän graviditeten är så långt\r\nframskriden att abort är omöjlig. Våldtäkt är alltid\r\nen oerhörd kränkning mot individen och drar ofta\r\nskam inte bara över kvinnan själv utan över hela\r\nfamiljen och hela släkten.</pre><pre>Dessutom känner kvinnan i de här sammanhangen\r\nockså en stor skuld, fastän hon egentligen inte har\r\nnågon anledning att göra det.</pre><pre>Det är självklart att den fiende som behandlar de\r\nbosniska kvinnorna på det här sättet också\r\nbehandlar kvinnorna så i grannlandet Kosovo.\r\nVåldet handlar om att förnedra, förödmjuka och få\r\nmänniskor att rymma från sina hem och samhällen.\r\nDet handlar om ett vapen i den etniska rensning\r\nsom nu pågår i Europa.</pre><pre>Jag och många med mig anser att systematiska\r\nvåldtäkter är en form av mycket avancerad tortyr.</pre><pre>Det egentliga syftet med tortyr är att få information\r\neller erkännanden från den som torteras. Men det\r\nhar blivit allt tydligare att det egentliga syftet är att\r\nsystematiskt, psykiskt och fysiskt, bryta ner en\r\nmänniska, att bryta ner hennes identitet och\r\npersonlighet. Man vill skapa ett människovrak fyllt\r\nav skam och skuld, utan självkänsla och\r\nsjälvrespekt. Att skapa skräck och vara en varning\r\ntill andra ingår också i syftet med tortyren. Men det\r\när inte bara den torterade som drabbas utan\r\nockså -- som jag redan varit inne på -- hela familjen\r\nsamt släkt, vänner och arbetskamrater. De blir\r\nrädda och uppgivna och går ofta i landsflykt eller\r\nunder jorden. Men det var ju bl.a. det som var\r\nmeningen.</pre><pre>I Sverige har vi en stor grupp flyktingar, framför allt\r\nkvinnor och barn, som har blivit utsatta för\r\nsystematiska våldtäkter -- således tortyr. De skall\r\nenligt min uppfattning behandlas därefter i\r\nasylhänseende.</pre><pre>Hur många dessa människor är vet vi inte, därför\r\natt vi inte har undersökt den saken ännu. De\r\ntusentals kvinnor som nu finns i vårt land och som\r\nhar blivit utsatta för systematiska våldtäkter har\r\nhelt utan behandling och oftast också utan stöd\r\nsjälva fått kämpa med sin ångest och sin ängslan.\r\nOfta har de gjort allt för att förtränga det som de\r\nhar varit med om, när de nu i alla fall fått behålla\r\nlivet. Det har inte tagits någon särskild hänsyn till\r\nderas situation. Av bl.a. kulturella skäl har\r\nkvinnorna inte heller kunnat tala med vem som\r\nhelst om vad de har varit med om.</pre><pre>Av en av en läkare privat och frivilligt utförd\r\nundersökning av 40 kvinnor från Bosnien vid en av\r\nvåra flyktingförläggningar i Sverige framgår att\r\n38 % av kvinnorna hade blivit utsatta för sexuella\r\ntrakasserier och våld. 93 % hade varit ögonvittnen\r\ntill terror och mord. 93 % var fördrivna hemifrån.\r\n80 % hade förlorat en närstående person. Det\r\növervägande antalet av de undersökta kvinnorna\r\nhade också gynekologiska problem. Någon adekvat\r\nmedicinsk hjälp hade de inte fått. Speciell hänsyn\r\nhade således inte tagits till deras svåra situation.</pre><pre>Våldtäkter klassas i dag inte som tortyr i vårt land.\r\nKvinnor som har utsatts för våldtäkter är därför\r\ninte berättigade till hjälp vid tortyrcentrum och\r\nandra rehabiliteringsenheter. Konstigt nog tycks vi\r\nhär i Sverige vara ganska immuna mot vetskapen\r\nom den tortyr i form av våldtäkter som kvinnor\r\nändå utsatts för.</pre><pre>Det finns i Kroatien och en del andra länder projekt\r\nsom drivs av olika organisationer för att ge socialt\r\noch psykologiskt stöd till de kvinnor som har blivit\r\nutsatta för våldtäkter. Rädda barnen har startat\r\nutbildning för psykologer och speciallärare i\r\nKroatien, speciellt för att nå utsatta barn.</pre><pre>Det här är exempel på viktiga insatser för\r\nmänniskor som under pågående krig, och efter\r\nkriget, behöver mycket stöd och hjälp. Det är\r\nviktigt, tycker jag, att Sverige som nation ger ett\r\naktivt stöd till sådana här och liknande projekt samt\r\nverkar för ett ökat internationellt engagemang\r\nbåde i Sverige och i andra länder för det som har\r\nhänt, och händer, i det forna Jugoslavien. Men det\r\nskulle behövas sådan här verksamhet i Sverige\r\nockså.</pre><pre>Det är väldigt tyst, tycker jag, också i vårt land om\r\nverksamheten med kartläggning av\r\nkrigsförbrytelser och av kvinnor som har blivit\r\nutsatta för tortyr. En sådan här kartläggning pågår\r\nju. Men det har, som sagt, blivit väldigt tyst i det\r\navseendet. Den här verksamheten behöver därför\r\nlyftas fram i ljuset.</pre><pre>Slutligen vill jag bara säga att jag har ytterligare\r\nnågra frågor som jag skulle vilja ställa.</pre><pre>Anf. 7  BIRGIT HENRIKSSON (m):</pre><pre>Herr talman! Kvinnor från alla partier har ju\r\ntidigare, liksom sker i dag, ställt upp för en\r\ngemensam manifestation, varvid det slagits fast att\r\nvåldtäkt aldrig får accepteras. Här gäller det\r\ndessutom massvåldtäkter iscensatta i syfte att\r\nförstöra, förgöra och om möjligt driva bort\r\nmänniskor från deras hem och t.o.m. från deras\r\nhemländer. Det är oerhört viktigt att vi alla, och då\r\ninte bara kvinnor, i alla sammanhang tar avstånd\r\nfrån denna sortens avskyvärda handlingar.</pre><pre>Det mesta av bakgrunden till vårt avståndstagande\r\nhär i dag har man redan redogjort för. Jag tänkte\r\ndärför bara ta upp något som visar vad följderna på\r\nmycket lång sikt kan bli för kvinnor som har\r\ndrabbats av våldtäkt. Det är nämligen många år\r\nsedan jag första gången kom i kontakt med kvinnor\r\nsom hade varit utsatta för tortyr av olika slag --\r\ntortyr där även våldtäkter ingick som ett led i\r\nbehandlingen.</pre><pre>Den gången gällde det kvinnor från olika länder i\r\nSydamerika. Jag arbetade för min kommuns\r\nräkning i ett område där vi hade direktmottagning\r\ni bostadsområdet, och många bosatte sig sedan i\r\nomgivningarna.</pre><pre>Ungefär vid samma tidpunkt fick jag uppdraget att\r\nsom svensk delegat ingå i EFU:s kommission för\r\nflykting- och invandrarpolitik. Bl.a. fick vi i uppgift\r\natt kartlägga flyktingkvinnors och -barns situation.\r\nDet gällde att kartlägga hur de hade klarat\r\nomställningen och sin nya situation -- hur de mådde\r\nhelt kort. Jag tyckte först att det var en ganska\r\ngrannlaga uppgift. Jag frågade mycket försynt om\r\nman kunde tänka sig att svara på vissa frågor. Men\r\njag blev fullkomligt överöst av svar från kvinnor\r\nsom alla ville berätta.</pre><pre>Det var, och det kan vara mycket viktigt att notera\r\ndetta, mest intellektuella, relativt högutbildade\r\nfamiljer som kom först. De visste med förnuftet att\r\nde inte hade kunnat förhindra det som hade hänt.\r\nÄndå blev problemen dem övermäktiga och ändå\r\nledde det hela i många fall till upprivande\r\nskilsmässor och oförmåga att samla familjerna\r\nigen.</pre><pre>Den första tiden var allt bra. Alla, eller åtminstone\r\nganska många, i familjen var tillsammans igen.\r\nMan hade fått en fristad. Men sedan kom minnena,\r\nde skilda erfarenheterna, sömnlösheten och -- för\r\nmånga -- omöjligheten att lappa ihop\r\nfamiljebanden. Processen fram till en skilsmässa\r\nvarade från två och uppemot tre fyra år. Det här\r\ndrabbade också barnen, som nu är vuxna men som\r\nbär på minnen om det som hänt.</pre><pre>Herr talman! Den frågeställning som Viola\r\nFurubjelke tar upp i sin interpellation har mycket\r\nstor humanitär betydelse. Att inte kunna lita på det\r\negna landets myndighetspersoner och att dessa\r\nbegår kriminella handlingar som drabbar en mängd\r\nkvinnor måste fördömas. Jag håller ändå med\r\nkulturminister Birgit Friggebo när hon påpekar att\r\nalla bedömningar måste göras individuellt.</pre><pre>Jag har tidigare i en debatt om flyktingpolitik\r\nbeklagat att regeringen så snabbt gav alla bosnier\r\npermanent uppehållstillstånd i stället för temporärt\r\nuppehållstillstånd. Det har jag gjort bl.a. därför att\r\njag anser att vi inte får underlätta för dem som vill\r\netniskt rensa stora områden. Samma oro infinner\r\nsig nu.</pre><pre>Däremot anser jag att våldtäkt borde kunna\r\ndefinieras som tortyr, framför allt när den utförs av\r\nmyndighetsutövare i syfte att få upplysningar eller\r\natt uppnå etnisk rensning. Det måste kunna\r\nstoppas. Våldtäkt måste också vid bedömningen\r\nanses vara ett mycket tungt vägande skäl.</pre><pre>Jag vill därför fråga kulturminister Friggebo om\r\nhon ändå inte kunde ge Invandrarverket sådana\r\nsignaler att man vid bedömningen tillmäter\r\nvåldtäkt betydelsen av mycket tungt vägande skäl.</pre><pre>Anf. 8  INGELA MÅRTENSSON (fp):</pre><pre>Herr talman! Jag hade tänkt att börja med att säga\r\natt våldtäkt inte är ett nytt sätt att våldföra sig på\r\neller tortera människor, som vid krigföring. Det\r\nnya är väl att vi numera diskuterar det hela och att\r\nman kan föra upp dessa saker till ytan. Det här är\r\nju något som varit tabubelagt, något som\r\nmänniskor över huvud taget inte har kunnat tala\r\nom.</pre><pre>Precis som Birgit Henriksson sade är det här inte\r\nbara en kvinnofråga. Detta är i stället något som\r\nberör både kvinnor och män. Både kvinnor och\r\nmän är ju involverade i handlingen. Vidare är det\r\ninte heller bara kvinnor som utsätts för våldtäkt.</pre><pre>Jag talade med en kvinnlig psykiater som jobbar på\r\nett center för tortyrskadade i Turkiet. När jag tog\r\nupp frågan om våldtäkt av kvinnor sade hon: Ja,\r\nmen det är inte bara kvinnor, utan det är även män\r\nsom utsätts för de här övergreppen. För männen är\r\ndet ännu svårare att tala om detta. Att behandlas\r\nsom homosexuella, att utsättas för övergrepp av\r\nandra män i olika former av handlingar är en\r\nförnedring.</pre><pre>Sexualitet är någonting som berör det innersta hos\r\nmänniskan. Att ge sig på det innersta hos\r\nmänniskan är det värsta sättet att utöva tortyr på.\r\nDärför är detta inte bara en kvinnofråga. Det är en\r\nfråga att diskutera för oss alla. Det är därför jag\r\ntycker att vi måste ha mer engagemang i frågan. Vi\r\nmåste driva den mer internationellt. Hur skall vi\r\nförhålla oss till detta? Det är oacceptabelt att man\r\nbeter sig så här mot människor.</pre><pre>Det är inte heller bara i det forna Jugoslavien som\r\ndetta sker. Jag hade glädjen att få vara med på\r\nvärldskonferensen om mänskliga rättigheter, som\r\nFN arrangerade i Wien i somras. Där fanns\r\nvittnesbörd just från det forna Jugoslavien. Det var\r\nfruktansvärda berättelser som vi fick höra där. Det\r\nvar en ung pojke som skulle översätta den ena\r\nkvinnans berättelse. Han hade ibland svårt att över\r\nhuvud taget översätta det hon sade för att han\r\nberördes så illa. Men, som sagt, det är inte bara i\r\ndet forna Jugoslavien som detta sker, det är över\r\nhela världen.</pre><pre>Det är inte heller bara nu som man utvisar kvinnor\r\nsom blivit våldtagna. Detta har pågått under lång\r\ntid. Jag var involverad i ett fall som rörde en kvinna\r\nfrån Latinamerika. Hon var politiskt engagerad på\r\nvänsterkanten i sitt land och blev kallad till förhör.\r\nDe ville få information om olika politiskt aktiva\r\nmänniskor. När hon inte ville lämna information\r\nblev hon våldtagen av en högre militär och blev\r\nmed barn. Hon flydde sedan till Sverige och födde\r\nbarnet här. Man kan tänka sig in i vilken relation\r\ndet i ett sådant fall blir mellan mor och barn.</pre><pre>Hon fick hjälp med terapi, men sedan skickade man\r\ntillbaka henne till det här landet. Det var många\r\nsom engagerade sig i fallet och tyckte att det var\r\nhorribelt att skicka tillbaka kvinnan. Den här\r\nmannen ville dessutom ha barnet. I alla fall blev\r\nhon tillbakasänd. Det här var flera år sedan. Röda\r\nkorset försökte sedan att få kontakt med henne.\r\nIngen vet vad som hände den kvinnan eller hur det\r\nblev med henne och barnet.</pre><pre>Det är oacceptabelt att man skickar tillbaka\r\nkvinnor som har blivit våldtagna på just det här\r\nsystematiska sättet. Det är inte ''bara'' våldtäkt det\r\när fråga om, det är fråga om att den utnyttjas i\r\nförföljelse av en grupp. Den ingår i ett politiskt\r\nsyfte att förnedra människor. Då måste den ses som\r\nen mycket grov form av tortyr. Den måste\r\nbehandlas därefter, och det finns verkligen skäl för\r\natt ge de personerna asyl enligt\r\nGenèvekonventionen.</pre><pre>Jag skulle vilja att Sverige var föregångare på det\r\nhär området. Jag skulle vilja vädja till Birgit\r\nFriggebo: Hur kan vi som land verkligen jobba\r\ninternationellt för att det här debatteras mycket\r\nmer och för att både män och kvinnor deltar?\r\nDärför gläder det mig särskilt att nästa talare är\r\nPierre Schori.</pre><pre>Anf. 9  PIERRE SCHORI (s):</pre><pre>Herr talman! Fru kulturminister! Vi har alla ett\r\nansvar för det som händer i Bosnien, män som\r\nkvinnor, som medmänniskor. Vi kan konstatera\r\nmed sorg att omvärlden sviker både männen och\r\nkvinnorna i Bosnien. Det är likgiltighet, det är inte\r\ntillräcklig handlingskraft. Det vi nu upplever är att\r\nfastän ingen av FN-resolutionerna talar om\r\nuppdelning av Bosnien, utan i stället om att bevara\r\nlandets integritet, så handlar förhandlingarna i\r\nGenève om uppdelning av landet.</pre><pre>Då får vi denna egendomliga situation, som har\r\nbärighet på den diskussion som förs här i dag, att\r\ndet kanske skapas en muslimsk stat i Europa, trots\r\natt inte någon egentligen vill ha den, utom\r\nmöjligtvis Milosevic och hans anhang. Bosnierna\r\nhar hela tiden velat ha ett multikulturellt samhälle.</pre><pre>Mest svikna av alla -- det visar den här debatten --\r\när nog ändå kvinnorna. Våldtäkt, sexuell tortyr och\r\növergrepp har förekommit i alla krigiska\r\nsammanhang och i diktaturer, inte minst i\r\nLatinamerika. Jag såg själv i Nicaragua strax efter\r\nbefrielsen från Somozadiktaturen rader med\r\nkastrerade män. Det drabbar både män och\r\nkvinnor. Men i just det fall som vi diskuterar är det\r\nnaturligtvis kvinnorna som drabbas mest.</pre><pre>Det är helt tydligt att massvåldtäkterna ingår i en\r\nsystematisk och selektiv politisk plan, som en del av\r\nden etniska rensningens strategi. Det får, som vi har\r\nhört här tidigare, förödande konsekvenser för de\r\nkvinnor som drabbas. Det är tortyr. Det är ställt\r\nutom allt tvivel. Det är en medeltida, primitiv\r\nmetod som används i ett modernt krig. Därför är\r\ndet viktigt att vi också försöker finna extraordinära\r\nåtgärder, utöver lagparagrafer och anvisningar till\r\nmyndigheter, för att kunna ställa upp för de offer\r\nsom har drabbats och för att agera också i\r\npreventivt syfte.</pre><pre>Ingen här betvivlar att kulturministern har kraften,\r\nviljan och engagemanget att göra någonting.\r\nDärför begränsar sig mitt inlägg till en vädjan till\r\nkulturministern att, som Ingela Mårtensson sade,\r\nförsöka föra frågan vidare ut i det nordiska\r\nsammanhanget, i europeiska och andra\r\nsammanhang, så att vi får en samlad front mot detta\r\nmedeltida tortyrinstrument.</pre><pre>Nu när vi får fler och fler flyktingar med muslimsk\r\nreligion finner vi också att det bland\r\nflyktinghandläggarna här i Sverige inte finns\r\ntillräcklig kunskap och erfarenhet för att ta hand\r\nom de svåra psykologiska problem som blir följden\r\nav tortyren. Jag har själv träffat flera\r\nflyktinghandläggare som vill veta mer, men som\r\nunder dignande arbetsbörda inte hinner skaffa sig\r\ninformation och kunskaper. Det skulle vara min\r\nandra vädjan till kulturministern, att på något sätt\r\nbidra till information i just det här avseendet ut till\r\nflyktingmottagningarna i hela vårt rike.</pre><pre>Anf. 10  Kulturminister BIRGIT FRIGGEBO\r\n(fp):</pre><pre>Herr talman! Vi har haft några diskussioner\r\ntidigare i kammaren. Då var utgångspunkten i\r\nförsta hand de bosniska kvinnorna. Jag välkomnar\r\natt frågan över huvud taget har kommit i ljuset och\r\natt vi nu får en öppnare diskussion, debatt och\r\ngenomlysning av vad som också händer och har\r\nhänt i Kosovo. Det var ganska tyst om det\r\nsommaren 1992, när de flesta personerna från\r\nKosovo kom. Då var det ganska många som ännu\r\ninte hade satt sig in i vad som hände där nere, som\r\ntalade om turistresor, charterresor, lycksökare och\r\nliknande.</pre><pre>Nu har det gått några år. Då har också kunskapen\r\nblivit vidare i det svenska samhället. Vi har också\r\nen mer offentlig diskussion och en ökad kunskap.\r\nJag välkomnar det. Det gör att fler av oss kan ställa\r\nupp och fördöma det som händer också i Kosovo.</pre><pre>Det redovisas ofta hur offren har svårt att tala om\r\ndet de har varit med om. Skulle de kunna tala om\r\ndet är de rädda för det fördömande som gruppen\r\neller den egna familjen kanske skulle komma att\r\ngöra. Jag vill redovisa att jag själv faktiskt också har\r\nsvårt att hantera den här typen av frågor. Jag tycker\r\natt det är mycket arbetsamt att tala om dem. När\r\nViola Furubjelke beklagar att jag hade svarat på\r\nfrågorna rakt upp och ner har det delvis sin\r\nbakgrund i detta faktum. Det är också för oss\r\nandra, som kanske inte riktigt kan förstå vad det\r\ninnebär, men som ändå försöker att förstå, svårt att\r\nhantera de här grymheterna.</pre><pre>Det här talar mot allt vad mänsklighet och\r\nhumanism heter. En del vill kalla det för djuriskt\r\nbeteende, men jag är inte ens säker på det. Bakom\r\ndetta ligger en alldeles speciell ondska, som djuren\r\nförmodligen inte är kapabla till att så att säga\r\nplanera fram på samma sätt som en del av\r\nmänskligheten uppenbarligen är. En del av\r\nreportagen från Tyskland under senare tid visar vad\r\ndet här handlar om, att man först nu på något\r\nbredare front kan börja diskutera vad som hände\r\nunder kriget under så lång tid med de kvinnor som\r\nutsattes för hemskheter.</pre><pre>Viola Furubjelke frågade om det inte var dags att\r\nregeringen börjar ge våldtagna kvinnor asyl. Jag\r\nhar svarat på den frågan med att det inte är\r\nregeringen som behandlar de enskilda ärendena,\r\nutan våra myndigheter gör det. Jag vill samtidigt\r\nsvara på Marianne Anderssons fråga om det har\r\nskett något överlämnande av ärenden till\r\nregeringen när det gäller kosovoalbanska kvinnor.\r\nDet har inte skett. Jag vill upplysa kammaren om\r\natt regeringen över huvud taget inte har haft något\r\npraxisärende vad gäller behandlingen av\r\nkosovoalbaner. Detta har hittills kunnat\r\nhandläggas av våra myndigheter. Dessa har ansetts\r\nha haft den information som har behövts för att ta\r\nställning. De har också själva varit på plats ett antal\r\ngånger, och det planeras nya resor för att man skall\r\nkunna hålla sig à jour med vad som faktiskt händer\r\nnere i Kosovo.</pre><pre>Det frågades också om jag tänker be att få något\r\närende för prövning. Det är på myndigheternas\r\neget initiativ som ärenden sänds till regeringen.\r\nDäremot kan vi naturligtvis, både i riksdag och i\r\nregering, vara mycket uppmärksamma på och ge\r\nsignaler om känsligheten i dessa frågor. Det krävs\r\nen mycket stor kunskap om vad det egentligen är\r\nfråga om. Jag vet att myndigheterna under senare\r\ntid har ökat på sin kunskap för att på ett seriöst sätt\r\nkunna handlägga dessa frågor. Det behövs alltså\r\nbåde känslighet och kunskap.</pre><pre>Marianne Andersson sade någonting om att\r\nbosnierna självklart alltid får stanna. Jag upplyste i\r\nmitt svar om att en individuell prövning skall göras\r\ndär kvinnor som har varit utsatta för våldtäkt och\r\nsexuella övergrepp får flyktingstatus på grund av\r\ndetta. Bosnierna generellt får uppehållstillstånd av\r\nhumanitära skäl på grund av kriget i Bosnien.\r\nDärutöver sker en individuell prövning, där man\r\nalltså ger flyktingstatus till kvinnor som särskilt\r\ndrabbats. Jag tycker att det är viktigt att ha detta\r\nklart för sig.</pre><pre>Berith Eriksson undrar om man inte kan skriva in\r\ndetta i utlänningslagen. Det är fastslaget att\r\nvåldtäkt kan vara ett skäl, om det används i\r\npolitiskt eller etniskt syfte, till att få flyktingstatus\r\noch uppehållstillstånd i Sverige. Låt oss inte\r\nundergräva detta genom att påstå att det inte är så.\r\nJag tycker att det är en sak för Flyktingpolitiska\r\nutredningen att se om det finns behov av att skriva\r\nin detta i utlänningslagen, om man på detta sätt\r\nbättre kan säkerställa det.</pre><pre>Isa Halvarsson hade synpunkter på definitionen.\r\nJag tror, precis som Margareta Viklund sade, att\r\nsexuella övergrepp är ett vidare begrepp. Därför\r\ntycker jag att det är bra att använda det, för att inte\r\nsnäva in det till våldtäkt, även om jag håller med\r\nom att våldtäkt är ett hårdare ord som mera ger\r\nintrycket av vad det faktiskt handlar om.</pre><pre>Anf. 11  VIOLA FURUBJELKE (s):</pre><pre>Herr talman! Jag är glad att invandrarministern här\r\nlitet mera gav uttryck för sina personliga känslor\r\ninför våldtäkter och sexuella övergrepp på kvinnor.\r\nSvaret andades inte mycket av det. Nu fick vi en\r\nförklaring till det, och jag accepterar den.</pre><pre>Icke desto mindre kanske vi kan gå vidare. Jag\r\nskulle vilja fylla i där Birgit Henriksson slutade,\r\nnämligen att den som inte kan söka skydd i sitt eget\r\nland, därför att det just är företrädare för staten\r\nsom har gjort dessa övergrepp, måste få asyl.\r\nVåldtäkt har i de bedömningar som jag har sett inte\r\ntillmätts särskilt stor vikt över huvud taget. Oftast\r\nhar mannens skäl refererats på tre fyra sidor, och\r\nlängst ner på sista sidan har man också sagt att\r\nkvinnan har blivit utsatt för sexuella övergrepp men\r\natt det inte finns någon risk för att detta upprepas,\r\neftersom det inte är sanktionerat av staten. Därför\r\nkan dessa kvinnor skickas tillbaka. Jag delar inte\r\nalls den uppfattningen. Min uppfattning är styrkt av\r\nmånga som på senare tid har rapporterat om\r\növergreppen.</pre><pre>När vi under första halvåret 1992 inte skickade\r\ntillbaka albaner till Kosovo, hade vi ändå en del\r\nobservatörer där. Det fanns ända till i somras ESK-\r\nobservatörer där, och Amnesty hade tillträde till\r\nKosovo. I dag, när dessa är utkörda därifrån och vi\r\nfaktiskt inte får regelbunden information, kan vi\r\ntvärsäkert säga att övergreppen inte fortsätter, att\r\nkvinnorna inte löper någon risk om de skickas\r\ntillbaka. Jag tycker att det är fel. Jag anser att\r\nregeringen visst, precis som när det gällde de ryska\r\njudarna, kan begära att från Invandrarverket få\r\nnågot ärende för prövning. Det har skett förut, och\r\ndet borde kunna ske i det här fallet också.</pre><pre>Medan man gör en omprövning av våldtäkt som\r\nasylskäl borde det vara ett verkställighetsstopp för\r\nutvisningar till Kosovo. Alltför många signaler\r\ndärifrån tyder på att situationen nu är sådan, att det\r\när mycket inhumant att skicka tillbaka kvinnor dit.</pre><pre>Vittnesmål finns det gott om. Ett vittne framträdde\r\ni Dagens Nyheter i går. Jag har faktiskt haft\r\nmöjlighet att träffa den kosovoalbanske före detta\r\npolisen Ramadan Hyseini. Han gör ett mycket\r\ntrovärdigt intryck. Jag vet att man från\r\nFlyktingmedicinskt centrum har skrivit till\r\nUtlänningsnämnden. Hyseini har erbjudit sina\r\ntjänster. Han vill gärna vittna. Han vet att\r\nvåldtäkter förekommer fortfarande. Han känner\r\ntill namnen på flera av de poliser som har utsatt\r\nkvinnor för våldtäkter. Jag tycker att vi skall ta vara\r\npå det. Annars ger vi mycket märkliga signaler till\r\nförövarna i Kosovo.</pre><pre>Anf. 12  MARGARETA VIKLUND (kds):</pre><pre>Herr talman! Någon sade här att kriget i det forna\r\nJugoslavien är ett modernt krig. Det kan jag inte\r\nanse. Som många andra anser jag i stället att det\r\nkriget, med tanke på råheterna, är som ett krig på\r\nmedeltiden.</pre><pre>Invandrarministern sade att vi i dag har kunskap\r\nom vad som händer i Kosovo. Då skulle jag vilja\r\nfråga: Om vi har så stor kunskap, varför skickas så\r\nmånga tillbaka dit? Nu finns det verkligen\r\nanledning att inte skicka några tillbaka dit. Det\r\nfinns väldigt många från det landet som i dag flyr\r\nfrån flyktingförläggningar i vårt land därför att de\r\nhar sett sina kamrater sändas tillbaka och själva är\r\nrädda för det. De flyr till andra länder från Sverige.\r\nDet kan man tycka är litet märkligt -- vi som tror\r\natt vi är så väldigt bra på humanismen och på att ta\r\nhand om de människor som har det svårt.</pre><pre>Jag var inne på hur vi tar emot de flyktingar som\r\nkommer till vårt land. Enligt vad jag har fått reda\r\npå lär FN söka personer -- läkare, jurister och\r\nsocialarbetare -- som kan serbokroatiska för att i\r\nKroatien intervjua flyktingar som har utsatts för\r\nkrigsförbrytelser. Vi har i vårt land många sådana\r\nflyktingar. Man kan undra varför FN inte är\r\nintresserat av att här intervjua personer, kunniga i\r\ndet språk som människor som har utsatts för\r\nkrigsförbrytelser talar. Därför skulle jag vilja fråga\r\nom också Sverige har fått ett erbjudande från FN\r\nom att på samma sätt som i Kroatien undersöka de\r\nolika fallen av krigsförbrytelser.</pre><pre></pre><pre>Jag vet att det pågår ett visst arbete. Min fråga är:\r\nHar Sverige fått en ny invit? Jag vill direkt fråga\r\ninvandrarministern: Tänker invandrarministern\r\narbeta för att kvinnor som utsatts för systematiska\r\nvåldtäkter skall klassas som om de hade utsatts för\r\ntortyr och behandlas i enlighet med detta?</pre><pre>Vad tänker invandrarministern göra för att de\r\nkvinnor som i dag finns i vårt land, och som har\r\nblivit utsatta för systematiska våldtäkter i krig,\r\nverkligen får den hjälp som de behöver? Det är så\r\nmånga som inte får det i dag. Tänker\r\ninvandrarministern arbeta för att frivilliga\r\norganisationer, som i Kroatien bedriver en sådan\r\nverksamhet som jag tidigare nämnde, också får\r\nmöjlighet att verka på liknande sätt i Sverige? Det\r\nfinns hur mycket som helst att göra.</pre><pre>Anf. 13  BERITH ERIKSSON (v):</pre><pre>Herr talman! I sitt svar tar kulturministern upp ett\r\nfall med en kvinna från Kosova som har fått asyl.\r\nMen samtidigt finns det ett fall där en annan\r\nkvinna, från Vojvodina, som hade identiska\r\nasylskäl fick avslag. Jag fick besluten i dessa två\r\närenden sända till mig just för att man ville visa hur\r\nmänniskor behandlas olika.</pre><pre>I skälen för beslutet skriver man:''Enligt vad som är\r\nkänt för nämnden utgör de allmänna förhållandena\r\ni Vojvodina inte sådana omständigheter att de kan\r\ngrunda rätt till asyl.'' Det sägs också: ''Nämnden vill\r\nslutligen framhålla att även om hennes uppgifter\r\nom trakasserier och övergrepp'' -- dvs. det hon\r\nkallar för våldtäkt -- ''i allt väsentligt skulle vara\r\nriktiga har dessa inte utgjort ett led i någon politiskt\r\nbetingad förföljelse av nn och kan därför inte\r\ngrunda rätt till asyl.''</pre><pre>Jag vill inte försvaga utan förstärka det lagrum som\r\ni dag finns i utlänningslagen, kulturministern. Det\r\nkan göras genom att -- som så många har nämnt här\r\ntidigare -- räkna våldtäkter utförda av en stats\r\nlegitimerade företrädare som grov tortyr och\r\ndärmed som utgörande asylskäl enligt\r\nGenèvekonventionen.</pre><pre>Det är viktigt att vi inte enbart begränsar detta till\r\natt gälla kvinnor från Bosnien och från andra delar\r\nav f.d. Jugoslavien. Det måste också gälla kvinnor\r\nfrån andra delar av världen.</pre><pre>Anf. 14  MARIANNE ANDERSSON (c):</pre><pre>Herr talman! Jag fick inte något svar på min fråga\r\nom hur många som har åberopat våldtäkt i sin\r\nasylansökan som för det första har blivit avvisade\r\noch som för det andra nu finns här i Sverige och\r\nväntar på beslut. Jag vet inte om det finns någon\r\nsådan statistik, men det skulle vara mycket\r\nintressant att få ett något så när begrepp om hur\r\nmånga det kan röra sig om.</pre><pre>Ministern säger att representanter för\r\nUtlänningsnämnden och Invandrarverket har varit\r\ni Kosovo och gjort en bedömning över läget, när det\r\ngick att komma dit. Nu är förmodligen\r\nförhållandena betydligt värre, som många här har\r\nsagt.</pre><pre>Med all respekt för de observatörerna tror jag ändå\r\natt det är mycket svårt att få någon uppfattning om\r\njust våldtäkter. Det är inte någonting som\r\nmänniskor talar om. Det måste vara den fråga där\r\ndet är allra svårast att få ett begrepp om vad som\r\nverkligen händer.</pre><pre>Jag tycker precis som alla andra här att det är\r\noerhört viktigt att just de kvinnor som åberopar\r\nvåldtäkter får en generös bedömning. Jag vill också\r\nvädja till ministern att regeringen begär in ett\r\nsådant ärende för att få en praxisbedömning. Jag\r\ntror att det var Viola Furubjelke som nämnde att\r\ndetta gjordes när det gällde judarna från f.d.\r\nSovjetunionen. Det kan göras också i den här\r\nfrågan. Den är precis lika angelägen.</pre><pre>Jag vill instämma med dem som här har sagt att det\r\när mycket angeläget att våldtäkter som utförs av\r\nmilitär, polis eller andra företrädare för en stat\r\nklassas som tortyr och på så sätt ger skäl för asyl,\r\noch att kvinnor då behandlas som tortyroffer. Om\r\ndet finns belägg för att det förhåller sig på det sättet\r\nmåste detta självfallet gälla oavsett vilket land den\r\nkvinna som åberopar dessa skäl kommer ifrån.</pre><pre>Anf. 15  Kulturminister BIRGIT FRIGGEBO\r\n(fp):</pre><pre>Herr talman! Några talare har här varit inne på att\r\nde internationella besöken i Kosovo har inskränkts.\r\nDet är sant att t.ex. ESK inte får åka in med sina\r\ndelegationer. Samtidigt finns det internationell\r\nnärvaro i Kosovo.</pre><pre>Vi är inte helt förhindrade att få information, även\r\nom vissa typer av undersökningsgrupper inte släpps\r\nin. Bl.a. åker de stater som deltog i ESK-\r\nmissionerna på eget initiativ regelbundet in i\r\nområdet. Det finns en cirkulationslista, och man\r\nåker till Kosovo. Det är framför allt de\r\ndiplomatiska representationerna i Belgrad från de\r\nolika länderna som gör sådana resor. De görs också\r\nfrån den svenska ambassaden i Belgrad.</pre><pre>UNHCR är på plats. Det finns också olika\r\nhumanitära organisationer som kan komma in,\r\näven om Amnesty är utkastat. Vi har våra egna\r\nmydigheter som har varit nere och som också står i\r\nbegrepp att göra nya resor. Det är oerhört viktigt.</pre><pre>Jag vill kommentera det som Marianne Andersson\r\nsade om att man kanske inte får veta så mycket,\r\neftersom det inte talas om det. Det är klart att det\r\nalltid finns en risk att framför allt personer som har\r\ndrabbats har svårt att vid ett kort samtal snabbt\r\nreferera vad som har hänt. Men i regel kryper ändå\r\ninformationen fram om övergreppen är ett\r\nsystematiskt led. Det går inte att hemlighålla.</pre><pre>Det är också viktigt att undersöka om dessa\r\növergrepp är en brottslig verksamhet där nere. Det\r\nvet vi att de är. Men beivras de av myndigheterna?\r\nDet är nästa steg. Det kan man också göra\r\nundersökningar om, framför allt när man träffar de\r\nkosovoalbanska politikerna och deras\r\norganisationer. Det finns en mängd sådana legala\r\nuppgifter. Vilken lagstiftning finns? Tillämpar man\r\nlagstiftningen? Finns det ett skydd i landet, eller\r\nstruntar man helt och hållet i vad de egna\r\ntjänstemännen gör?</pre><pre>Jag kan inte svara på Marianne Anderssons fråga\r\nom antalet fall. Jag har också noterat att den\r\nsökande ibland även om hon har utsatts för våldtäkt\r\ninte vill att det över huvud taget skall beröras i\r\nbeslutsmotiveringar och liknande. Det gör att dessa\r\nfakta kanske ibland inte går att få fram av de mer\r\nformella delarna. Jag vet inte. Det är möjligt att det\r\nfinns sammanställningar om detta någonstans.</pre><pre>Jag vill göra en korrigering av vad som har sagts här\r\ntidigare om att regeringen skulle ha begärt att få in\r\nett ärende om de ryska judarna. Så är inte fallet.\r\nDet var ett eget initiativ från Invandrarverket att\r\nsända vidare det ärendet.</pre><pre>Olika talare har här haft önskemål om dels\r\nändringar av utlänningslagen, dels vårdresurser och\r\nannat i Sverige, dels vår humanitära hjälp nere i\r\nregionen för att bidra till att bearbeta dessa\r\növergrepp. Jag skall inte gå in på var och en av\r\ndessa. Men jag kan lova mina kära systrar --\r\neftersom det trots vad som har sagts här tidigare\r\nnästan bara är systrar som deltar i den här\r\ndiskussionen -- att jag skall ta upp detta med mina\r\nkolleger i regeringen.</pre><pre>Dessa frågor berör både biståndsavdelningen och\r\nSocialdepartementet, och det är viktigt att hantera\r\ndem där. Jag lovar er bestämt att jag skall ta upp\r\ndessa frågor med mina kolleger.</pre><pre>Anf. 16  VIOLA FURUBJELKE (s):</pre><pre>Herr talman! Det sista invandrarministern sade var\r\nmycket positivt. Jag är glad att kunna inkludera\r\nkulturministern i systerskapet.</pre><pre>Vi har här framfört litet olika krav. Det har funnits\r\nföreträdare för alla partier, och stundtals har tonen\r\nkanske varit litet hård. Jag hoppas att det\r\ntvärpolitiska engagemang vi har visat i dessa frågor\r\ninte skall gå förlorat.</pre><pre>Det kanske inte var så att regeringen begärde att få\r\nin det ärende jag tidigare nämnde från\r\nInvandrarverkets styrelse. Det är möjligt. Jag har\r\nfått uppgiften från Invandrarverkets styrelse, och\r\ndet kan hända att det då sades så. Men låt oss inte\r\ntvista om den saken.</pre><pre>Det viktiga är ändå att det sker som så många av oss\r\nhär önskat, nämligen att ett ärende kan bli föremål\r\nför regeringens prövning. Det skulle vara till en\r\novärdelig nytta och föra denna fråga framåt.\r\nVåldtäkterna skulle kanske kunna få en\r\nuppgradering som skäl för asyl. Jag hoppas\r\nverkligen på det. Med detta vill jag tacka\r\nkulturministern för svaret och för debatten.</pre><pre>Anf. 17  BERITH ERIKSSON (v):</pre><pre>Herr talman! Jag vill också uttala min glädje över\r\natt nästan alla partier är representerade här i\r\nkammaren runt samma fråga. Det är också\r\nglädjande att vi är så rörande överens.</pre><pre>Som vi vet, och som kulturministern har påpekat,\r\när det inte möjligt för kulturministern att begära in\r\nett ärende för vägledning i asylhanteringen.\r\nDäremot är det möjligt för regeringen att ta initiativ\r\nnär det gäller lagstiftning.</pre><pre>I den här debatten har kulturministern inte svarat\r\npå hur hon ser på de krav som vi har framfört om\r\natt våldtäkt skall betraktas som grov tortyr.</pre><pre>Anf. 18  MARGARETA VIKLUND (kds):</pre><pre>Herr talman! När man är många om samma fråga\r\nfinns det risk för att man upprepar vad andra sagt.\r\nJag kommer nog att göra det nu också.</pre><pre>I svaret från invandrarministern saknade jag just\r\nsvar på hur invandrarministern ser på att klassa\r\nsystematiska våldtäkter som tortyr. Det var positivt\r\natt invandrarministern sade att många av dessa\r\nsociala frågor och/eller biståndsfrågor kommer att\r\ntas upp i olika sammanhang. Jag tycker att det\r\nkänns mycket bra. Jag lovar att jag kommer att\r\nfölja dessa frågor med stort intresse. Jag vill också\r\ntacka invandrarministern för detta.</pre><pre>Anf. 19  Kulturminister BIRGIT FRIGGEBO\r\n(fp):</pre><pre>Herr talman! Vad som återstår när jag har talat med\r\nmina kolleger är frågan om huruvida våldtäkt skall\r\nanses som tortyr. Vi har sagt att våldtäkt kan vara\r\nett skäl till att få flyktingstatus enligt\r\nGenèvekonventionen. Om man utsätts för\r\növergrepp, förföljelse och tortyr på grund av etnisk\r\ntillhörighet, politisk aktivitet osv. kan man bli\r\nflykting enligt Genèvekonventionen.</pre><pre>Jag vet inte -- jag är litet oklar på den punkten --\r\nom det finns ett värde i att man inordnar sexuella\r\növergrepp eller våldtäkter inom ramen för\r\ntortyrbegreppet. Jag tycker att de har en\r\nsärställning som bör nämnas vid sitt rätta namn.\r\nDet är också vad UNHCR har gjort när man\r\nnämner sexuella övergrepp som ett skäl till att\r\nbetraktas som flykting enligt Genèvekonventionen.\r\nJag tycker att det är bra att man tydliggör vad det\r\nhandlar om och inte inordnar det under begreppet\r\ntortyr.</pre><pre>När det gäller själva definitionen i rent juridisk\r\nrättslig mening eller i rent mänsklig mening, är det\r\nklart att vi alla här är överens om att sexuella\r\növergrepp, framför allt om de sker systematiskt och\r\npolitiskt, är tortyr i högsta grad. När vi kommer till\r\nhur man skall skriva i de internationella\r\nkonventionerna tycker jag att det är viktigt att vi\r\nsäger vad det handlar om, just för tydlighetens\r\nskull.</pre><pre>Överläggningen var härmed avslutad.</pre><pre>5 §  Svar på interpellation 1993/94:70 om gömda\r\nflyktingbarn</pre><pre>Anf. 20  Kulturminister BIRGIT FRIGGEBO\r\n(fp):</pre><pre>Herr talman! Eva Zetterberg har frågat mig vad\r\nregeringen avser att göra för att se till att gömda\r\nflyktingbarn får adekvat sjukvård eller behandling\r\nvid akuta tillstånd och för att tidigare gömda\r\nflyktingbarn, sedan de beviljats uppehållstillstånd,\r\nfår långsiktig behandling för att bearbeta sina\r\nupplevelser. Hon har vidare frågat mig vad\r\nregeringen avser att göra för att se till att barns\r\nflyktingskäl bedöms som lika viktiga som vuxnas.</pre><pre>Inledningsvis vill jag djupt beklaga att det\r\nförekommer att barn hålls undan för att undgå\r\nverkställighet av avvisningsbeslut. Beslut om\r\navvisning meddelas efter noggrann prövning i\r\nenlighet med av riksdagen fastställda\r\nbestämmelser. För barnens skull, och för\r\ntrovärdigheten i vår flyktingpolitik, är det viktigt\r\natt besluten också kan verkställas. Jag är övertygad\r\nom att de som hjälper dessa barn och deras familjer\r\natt hålla sig undan gör det i all välmening. Men de\r\nkan ändå inte undgå ett tungt ansvar för de svåra\r\nförhållanden som framför allt barnen därigenom\r\nkan tvingas leva under och de konsekvenser detta\r\nkan få för dem. Inte heller barnens föräldrar kan\r\nundgå detta ansvar när de medverkar till att deras\r\nbarn hålls gömda.</pre><pre>Jag vill också peka på en annan fara med det\r\nökande antalet människor som vistas här illegalt.\r\nRisken finns att dessa människor kan komma att\r\nutnyttjas av arbetsgivare, hyresvärdar och andra.\r\nDen situationen är redan verklighet i flera länder i\r\nEuropa. Regeringen vill förhindra en sådan\r\nutveckling i Sverige.</pre><pre>Vi saknar dock närmare kunskap om den konkreta\r\nsituationen för barn som hålls gömda, t.ex. när det\r\ngäller i vilken utsträckning de får hälso- och\r\nsjukvård. Regeringen har därför, på\r\nsocialförsäkringsutskottets förslag, uppdragit åt\r\nSocialstyrelsen och Statens invandrarverk att\r\nutreda förhållandena för de gömda barnen. Som\r\nnämns i interpellationen skall uppdraget redovisas\r\nsenast den 1 april 1994.</pre><pre>Landstingen har enligt 4 § hälso- och\r\nsjukvårdslagen skyldighet att erbjuda omedelbar\r\nhälso- och sjukvård åt dem som vistas inom\r\nlandstingskommunen. Detta innebär en skyldighet\r\natt se till att även de som håller sig undan\r\nverkställighet av avvisningsbeslut får akut\r\nsjukvård.</pre><pre>De flyktingbarn som har beviljats\r\nuppehållstillstånd har en självklar rätt till den\r\nhälso- och sjukvård de behöver. Det gäller givetvis\r\nockså den långsiktiga behandling de kan behöva för\r\natt bearbeta tidigare upplevelser. Det är\r\nsjukvårdshuvudmannens ansvar att se till att sådan\r\nvård ges.</pre><pre>En svårighet i sammanhanget är hur\r\nsjukvårdshuvudmannen skall kunna\r\nuppmärksamma ett barns behov av vård eller\r\nbehandling. För de barn som har vistats på en\r\nförläggning torde oftast samtycke från föräldrarna\r\nkunna inhämtas till att barnens patientjournal\r\növerlämnas från förläggningen till\r\nsjukvårdshuvudmannen där de kommunplacerats.\r\nI övrigt bör behovet kunna uppmärksammas i\r\nsamband med upprättandet av de individuella\r\nintroduktionsplanerna vid mottagandet i\r\nkommunen. Statens invandrarverk arbetar nu för\r\natt dessa planer i högre grad än hittills skall\r\navspegla barnens situation. Jag vill också framhålla\r\natt det regelmässigt finns ett nära samarbete mellan\r\nkommuner och landsting vad gäller mottagandet av\r\nflyktingar i kommunerna.</pre><pre>Det behövs, enligt min bedömning, inga ytterligare\r\nåtgärder av regeringen för att flyktingbarn skall få\r\nnödvändig behandling.</pre><pre>Innan beslut om uppehållstillstånd meddelas måste\r\ndels utrönas vilka egna skäl att få stanna i Sverige,\r\nsom ett barn kan ha, dels bedömas i vad mån dessa\r\nskäl är tillräckligt starka. Barns skäl för\r\nuppehållstillstånd bedöms i sig på samma sätt som\r\nvuxnas. Bestämmelserna om detta är helt klara. Jag\r\när väl medveten om att det har funnits brister vad\r\ngäller att undersöka om barn kan ha egna skäl för\r\nuppehållstillstånd, men det har gjorts stora\r\nförbättringar under senare tid. Inte heller här\r\nbedömer jag att det behövs några ytterligare\r\nåtgärder av regeringen.</pre><pre>Anf. 21  EVA ZETTERBERG (v):</pre><pre>Herr talman! Frågan om gömda flyktingbarn har\r\nengagerat många tusentals svenskar. Den situation\r\nsom dessa barn befinner sig i har upprört många.</pre><pre>Det diskuteras mycket hur många barn, hur många\r\nmänniskor som gömmer sig i vårt land. Det finns\r\nsiffror som varierar från 1 000 upp till 20 000. Från\r\nvederhäftigt håll har jag fått uppgifter på att det\r\nbara i Stockholm bör röra sig om minst 4 000\r\npersoner, varav de allra flesta är barn. Det är alltså\r\nen stor andel barn som tvingas leva under de här\r\nomständigheterna.</pre><pre>Vi vet att på PBU-mottagningar, t.ex. i Stockholm,\r\när drygt 10 % av de barn som får behandling\r\nasylsökande eller barn som är avvisade. De utgör\r\nen tung del av PBU-mottagningarnas arbete. Det\r\ngörs en väsentlig insats där.</pre><pre>Jag tycker att det är cyniskt av invandrarministern\r\natt beklaga att barn hålls undan för att undgå\r\nverkställighet av avvisningsbeslut eller, som\r\ninvandrarministern också påpekar, att människor\r\ngömmer flyktingar i all välmening.</pre><pre>Jag undrar om inte invandrarministern, som ju är\r\nväl insatt i dessa frågor, är klar över de skäl som\r\nmänniskor har för att gömma sig och de skäl som de\r\nmänniskor har som gömmer flyktingar. Man väger\r\nnaturligtvis den risk som det innebär för barn att\r\nhålla sig gömda mot risken för vad som kan inträffa\r\nom de återvänder. De människor som ändå väljer\r\natt gömma sig och försöka stanna, uppfattar att de\r\nkommer att möta en säker död, misshandel eller\r\nvåldtäkt -- för att återgå till det som var temat för\r\nden föregående interpellationsdebatten -- vid ett\r\nåtervändande till hemlandet. Vi måste inse att en\r\nmänniska som står inför det valet till varje pris vill\r\nundvika att utsätta sig själv och sina barn för en\r\nsådan situation.</pre><pre>Jag är intresserad av att höra hur Birgit Friggebo\r\nsjälv skulle ställa sig i en sådan situation. Om jag\r\nsom förälder med ansvar för mig och min familj\r\nskulle tvingas att tillsammans med mina barn\r\nåtervända till en situation där jag klart uppfattar att\r\nbarnen skulle utsättas för sådana händelser, är det\r\nsjälvklart vad jag skulle välja. Den bakgrunden\r\nmåste vi klart och tydligt ha med när vi diskuterar\r\ndessa frågor.</pre><pre>Herr talman! Min interpellation gällde också\r\nflyktingbarns rätt till akut hälso- och sjukvård. Vi\r\nvet -- det framgår i svaret -- att de har rätt till detta.\r\nDe har också rätt till akut sjukvård även om de\r\nhåller sig gömda.</pre><pre>Hur ser det ut i verkligheten? Det finns exempelvis\r\nkrav på att flyktingar skall betala för sig om de\r\nsaknar de fyra sista siffrorna i personnumret.\r\nKostnaden för ett läkarbesök är dryg i den\r\nekonomiska situation dessa personer befinner sig i.</pre><pre>Varje gång flyktingen uppsöker ett sjukhus är han\r\neller hon rädd att polisen skall komma -- att någon\r\nfrån sjukhuset skall varsko polisen. Denna risk\r\nväger man alltså mot risken att ett barns hälsa\r\nallvarligt försämras.</pre><pre>I svaret nämns också att man på förläggningarna tar\r\naktiv del och ser till att flyktingbarn får hälso- och\r\nsjukvård. Jag undrar hur det är på den\r\nbarnpsykiatriska sidan. Är man på förläggningarna\r\nverkligen angelägen om att barn som har akuta\r\npsykiatriska problem får den hjälp de faktiskt\r\nbehöver? Det sker väldigt sällan, och det måste\r\nockså Birgit Friggebo vara medveten om.</pre><pre>Herr talman! Interpellationen rörde också frågan\r\nom vilken betydelse man i Utlänningsnämnden\r\nlägger vid de skäl som just barnen har. Birgit\r\nFriggebo anför att det har funnits dåliga\r\nförutsättningar och att man inte har tagit särskilt\r\nstor hänsyn till barnen, men att den situationen är\r\nstarkt förbättrad.</pre><pre>Herr talman! Instruktionerna har såvitt jag har\r\nförstått förbättrats. Man har klart och tydligt sagt\r\natt barns skäl skall väga lika tungt. Men hur är det\r\ni praktiken? Jag har blivit varse ett flertal ärenden\r\ndär just barnens skäl inte alls har fått någon större\r\nbetydelse.</pre><pre>Från Rädda Barnen, som har en mycket tät kontakt\r\nmed dessa barn, har man berättat att inte ett enda\r\nav de intyg man utfärdat under det senaste året har\r\ntillmätts någon som helst betydelse.</pre><pre>Jag har också fått uppgifter från PBU-\r\nmottagningar, där man tidigare ändå tog viss\r\nhänsyn, om att man i dag inte i något ärende fäster\r\nbetydelse vid dessa intyg. Jag kan ge exempel på\r\nvad de har handlat om.</pre><pre>Jag menar alltså att man i praktiken inte tillmäter\r\nbarnens skäl samma tyngd som de vuxnas.</pre><pre>Hur kan det komma sig att det inte finns någon\r\nbarnpsykiatrisk expertis kopplad till\r\nUtlänningsnämnden? Det vore naturligt om man\r\nanser att barns skäl är lika viktiga.</pre><pre>Till slut, herr talman, vill jag ta upp frågan om\r\nbarnkonventionen. Jag nämnde ämnet i\r\ninterpellationen, men kulturministern har inte alls\r\nberört det. Barnkonventionen berör i högsta grad\r\nockså asylsökande barn eller barn som hålls gömda.\r\nJag kan inte finna att man beaktar detta vad det\r\ngäller gömda flyktingbarn. De har inte rätt till ett\r\nsäkert liv i vårt land.</pre><pre>Anf. 22  BERITH ERIKSSON (v):</pre><pre>Herr talman! Jag vill tacka för svaret.</pre><pre>Jag vill ta upp några andra saker än vad Eva\r\nZetterberg har gjort. Jag vill börja med\r\nbarnkonventionen.</pre><pre>När riksdagen godkände Sveriges anslutning till\r\nbarnkonventionen utgick man från att svensk lag\r\nstod i fullständig överensstämmelse med\r\nbarnkonventionen. Det har visat sig att det inte\r\nriktigt är fallet.</pre><pre>Eftersom Sverige tillämpar den dualistiska\r\nprincipen beträffande internationella\r\nkonventioners giltighet kan Utlänningsnämnden,\r\nvilket den gjorde genom sin ordförande, hävda att\r\nnämnden i sina avgöranden inte har att ta hänsyn\r\ntill barnkonventionen utan endast till\r\nutlänningslagen.</pre><pre>Jag anser därför att det vore nödvändigt att\r\nbarnkonventionen snarast, på samma sätt som\r\nEuropakonventionen om skydd för de mänskliga\r\nrättigheterna, införlivas med svensk lag. Jag undrar\r\nom kulturministern kan tänkas ta initiativ till det.</pre><pre>Så vill jag ta upp de gömda barnens situation. Om\r\ndet förhåller sig så -- vilket jag är benägen att tro --\r\natt utlänningslagens bestämmelser om skydd för\r\nasylsökande i stor omfattning inte tillämpas av\r\nmyndigheterna, kan detta vara det som har lett till\r\natt många människor ser sig tvingade att gömma sig\r\nefter avvisningsbeslut. Bland dessa människor finns\r\nmånga barn. De far mycket illa och lever under\r\nförhållanden som tveklöst strider mot\r\nbarnkonventionen.</pre><pre>I början på februari kommer Socialstyrelsen på\r\nregeringens uppdrag att anordna en hearing om\r\ndessa barns situation. Jag undrar om\r\nkulturministern kan tänka sig att ta initiativ till att\r\nSocialstyrelsen ges i uppdrag att organisera en\r\narbetsgrupp i vilken det skall ingå barnpsykiatrisk\r\nexpertis. Denna grupp skall undersöka enskilda\r\ngömda barns hälsa och utveckling och avge\r\nutlåtande om deras fysiska och psykiska\r\nhälsotillstånd. Dessa utlåtanden skulle sedan kunna\r\nligga som underlag för en förnyad prövning av\r\närendena hos Invandrarverket. Den prövningen\r\nmåste göras i en anda av humanitära\r\nhänsynstaganden. Det finns säkert anledning att ha\r\nföregående debatt i åminne och även titta på\r\nkvinnornas asylskäl.</pre><pre>Vi måste söka andra lösningar på detta problem än\r\natt med ökade ekonomiska resurser utöka jakten\r\noch antalet förvarstaganden och uppslitande\r\navvisningar. Vi bör, liksom man nu har gjort i\r\nNorge, erbjuda barnfamiljer som gömmer sig en\r\nförnyad prövning. Den förstärkning av\r\nbarnexpertisen jag talat om skall avspeglas i den\r\nnya asylbedömningen.</pre><pre>Anf. 23  Kulturminister BIRGIT FRIGGEBO\r\n(fp):</pre><pre>Herr talman! Eva Zetterberg inledde med att fråga\r\nhur många som gömmer sig. Det vi har är statistik\r\npå hur många som är efterlysta för avvisning. En\r\ndel i det uppdrag att titta på gömda barns situation\r\nsom Socialstyrelsen och Invandrarverket har\r\nhandlar naturligtvis om att försöka undersöka hur\r\nmånga det kan röra sig om.</pre><pre>Som Berith Eriksson nämnde kommer\r\nBarnombudsmannen inom ramen för detta\r\nuppdrag att ha en hearing den 8 februari där olika\r\norganisationer deltar. Jag tycker att det är bra att\r\ndet är Barnombudsmannen som gör detta, så att\r\nman kan tala öppet om hur situationen verkligen är.</pre><pre>Eva Zetterberg tyckte att mitt svar var cyniskt.\r\nFrågan var vilka skäl flyktingar har att gömma sig\r\noch vilka skäl att gömma flyktingar som finns. Man\r\nskall vara helt klar över att dessa personer har fått\r\nen prövning, först i Invandrarverket och sedan i\r\nUtlänningsnämnden, och att de ibland därutöver\r\nockså har fått ytterligare prövning när det har gällt\r\nny ansökan. Besluten fattas inte på lösa boliner.\r\nMan har ordentligt prövat deras skäl och behov av\r\nskydd.</pre><pre>Jag har hört väldigt många personer som är gömda\r\nsäga just det Eva Zetterberg säger, nämligen att de\r\ngår en säker död till mötes och att de därför\r\ngömmer sig. Numera finns det ganska många\r\nkosovoalbaner som gömmer sig. 60 000 personer\r\nfrån Kosovo har sökt asyl i Sverige. Hälften av dem\r\nhar nu åkt hem, antingen efter beslut om avslag\r\neller helt frivilligt. Vi har ännu inte fått någon\r\nrapport om att någon skulle ha dödats efter att ha\r\nkommit hem till Kosovo. Ändå gömmer sig många\r\nkosovoalbaner och säger att de åker hem till en\r\nsäker död.</pre><pre>Jag vill inte negligera eller nedvärdera den oro som\r\nkan finnas hos dessa människor eller det faktum att\r\nde inte vill åka tillbaka därför att det är ett\r\nmisslyckande att ha lämnat sina hem och sedan\r\nkomma tillbaka igen -- inte på minsta sätt. Jag vill\r\nheller inte nedvärdera de mycket varma känslor\r\nsom många av de människor som gömmer\r\nflyktingar känner. Det var bakgrunden till att jag\r\nsade att många gömmer flyktingar i välmening och\r\nav människokärlek. Jag kan förstå de\r\nprivatpersoner som gömmer flyktingar efter att ha\r\nhört de enskilda berättelserna. De säger: ''Ja visst,\r\njag vill personligen hjälpa dig.''</pre><pre>Men det blir delvis en annan sak när det handlar om\r\nvilken lagstiftning man skall ha. Den bör vara\r\nobjektiv och behandla alla människor lika.</pre><pre>Många av dem som nu gömmer personer, också\r\nbarn, skulle kunna ge ett kraftfullt stöd till de\r\nfamiljer och de personer som de lär känna vid\r\nåtervändandet. Ännu finns det inte någon\r\nhumanitär organisation som är verksam eller bidrar\r\ntill humanitära insatser i exempelvis Kosovo.</pre><pre>Eva Zetterberg tog upp frågan om att flyktingar\r\ninte vågar söka sig till sjukhus därför att de är rädda\r\natt någon skall varsko polisen. Den risken finns\r\nnaturligtvis alltid. Å andra sidan är ju personalen\r\npå sjukhuset bunden av sekretess och får alltså inte\r\nutlämna uppgifter till polisen.</pre><pre>Det har också efterlysts vilka resurser vi har när det\r\ngäller hjälp att bearbeta psykiska problem och\r\ntraumatiska upplevelser. De resurser som finns till\r\nförfogande är just nu något överbelastade,\r\neftersom det har kommit så många människor som\r\nhar behov av hjälp för att bearbeta sina upplevelser,\r\nsom också får stanna här i Sverige.</pre><pre>Låt mig säga att barnkonventionen är mer än väl\r\nuppfylld för Sveriges del när det gäller att ge hälso-\r\noch sjukvård. Det gäller de barn som är\r\nasylsökande, de barn som har fått\r\nuppehållstillstånd och också de barn som gömmer\r\nsig. Vid de granskningar som har gjorts har inte\r\nnågon ens antytt att det skulle vara på något annat\r\nsätt.</pre><pre>Berith Eriksson tar upp bakgrunden till att fler nu\r\ngömmer sig. Det har kommit väldigt många\r\nflyktingar, vilket betyder att det är många fler än\r\nnågonsin som får stanna. Det betyder också att fler\r\navvisas än vad som varit vanligt under senare år. Då\r\nblir det också fler som gömmer sig. Dessutom har\r\nvi tagit bort den bestämmelse som innebar att det\r\nfaktum att man hade varit i landet en viss tid var\r\nskäl att få stanna i Sverige. Regeringen har sagt att\r\nbehovet av skydd skall vara det avgörande.</pre><pre>Anf. 24  EVA ZETTERBERG (v):</pre><pre>Herr talman! Det är självfallet bra att\r\nSocialstyrelsen i april skall redovisa hur situationen\r\nser ut för gömda flyktingbarn. Jag välkomnar den\r\nhearing som skall äga rum i februari angående\r\nflyktingbarnens situation. Jag instämmer i att det är\r\nbra att Barnombudsmannen håller i den.</pre><pre>Herr talman! Jag måste nu gå in på frågan om en\r\nordentlig prövning av avvisningsbesluten. Jag vill\r\nhävda att man vid sådana prövningar inte tar någon\r\nstörre hänsyn till barnpsykiatrisk expertis. Jag\r\nundrar vad Birgit Friggebo grundar sig på när hon\r\nhävdar att så sker. Intyg från PBU och Rädda\r\nBarnen har i dagens läge inte någon betydelse. Som\r\njag var inne på tidigare finns inte heller någon\r\nexpertis kopplad till Utlänningsnämnden. Birgit\r\nFriggebo har inte heller svarat på den fråga som\r\nBerith Eriksson väckte, nämligen frågan om en\r\narbetsgrupp med barnpsykiatrisk expertis kopplad\r\ntill Socialstyrelsen. Det är någonting som vore av\r\nstörsta vikt.</pre><pre>Bland de exempel som är officiella kan jag nämna\r\nen tonåring som har blivit våldtagen och flytt till\r\nSverige och tvingats föda sitt barn. Hon har\r\nbefunnits lida av en psykos. Trots tungt vägande\r\nintyg har hon ändå utvisats tillbaka till sitt hemland.\r\nEtt annat exempel som man känner till från en\r\nPBU-central gäller en flicka i nioårsåldern som\r\nvarit vittne till hur modern har våldtagits. Själv har\r\nhon misshandlats. Hon har befunnit sig i en\r\npsykiskt mycket svår situation i Sverige. Hon har\r\ninte talat på ett år och knappt ätit. Trots detta, och\r\ntrots att man har vederlagt denna situation, har hon\r\nutvisats.</pre><pre>Jag säger inte att alla som har blivit tillbakasända\r\nhar blivit dödade. Tack och lov att det inte har hänt.\r\nMen det är tillräckligt illa att människor uppfattar\r\natt de befinner sig i dödsfara vid ett återvändande.\r\nFrån en rad fall känner vi inte till någonting om vad\r\nsom har hänt människor som har återvänt.</pre><pre>Vi kan bara gå tillbaka till föregående diskussion\r\nsom rörde våldtagna kvinnor. Att bli våldtagen, att\r\nbli torterad genom våldtäkt, kan vara lika illa som\r\natt bli dödad. Det faktum att vi inte känner till så\r\nmånga dödsfall som har inträffat vid avvisning kan\r\ninte motivera att man säger att detta är ordentligt\r\nprövat och att ingen löper någon risk vid en\r\navvisning. Jag menar att man på ett mycket\r\nkraftfullare sätt måste se över detta och ta hänsyn\r\ntill att barn har egna skäl. De tas inte hänsyn till i\r\ndag. På det viset uppfyller vi inte heller\r\nbarnkonventionens krav på att barnets hälsa och\r\nsäkerhet skall tryggas.</pre><pre>Anf. 25  BERITH ERIKSSON (v):</pre><pre>Herr talman! Senast i dag hörde vi att UNHCR gick\r\nut med en vädjan om att inte skicka tillbaka\r\nmänniskor till Kosova. Det handlar naturligtvis inte\r\nom att det bara är förargligt att man har fått lämna\r\nsitt hem och tvingas återvända dit igen. Det är\r\nverkligen att förenkla och negligera problematiken.\r\nFör mig är det frustrerande att i den ena debatten\r\nhöra kulturministern säga att hon är mycket\r\nmedveten om situationen i Kosova och i en annan\r\ndebatt höra henne prata som om ingenting händer\r\nnär människor återvänder dit.</pre><pre>Kulturministerns förklaring till statistiken över\r\nantal människor som skickas tillbaka är en\r\nförenkling, och den är därmed också oriktig. Det\r\när i dag 10 % som får stanna efter Invandrarverkets\r\nbedömning och 4 % som får stanna efter\r\nUtlänningsnämndens bedömning. Det är en\r\nmycket kraftig minskning som har skett under de\r\nsenaste åren, och den står inte alls i proportion till\r\nde händelser ute i världen, framför allt i Europa,\r\nsom dessa flyktingar kommer ifrån. I dessa siffror\r\när inte de bosnier som nu får stanna inräknade. De\r\nkommer att höja siffrorna väsentligt.</pre><pre>Jag tog upp frågan om att tillsätta en grupp med\r\nbarnexpertis. Eva Zetterberg har också nämnt\r\ndetta. För min del handlar det om att jag inte har\r\ntilltro till Invandrarverket. Om man skall erbjuda\r\nhjälp åt barnfamiljer som gömmer sig, måste de\r\nockså få en försäkran om att deras ärende blir\r\nseriöst behandlat av människor som har insikt om\r\nbarnens situation och undersöker barnens asylskäl.\r\nNär det kommer in en ansökan om ny prövning kan\r\ndet samma dag gå ett besked tillbaka att ingenting\r\nnytt har tillkommit. Det blir ingen ordentlig\r\nprövning vid en ny ansökan.</pre><pre>Överläggningen var härmed avslutad.</pre><pre>6 §  Svar på interpellation 1993/94:71 om asyl för\r\nvissa militärtjänstvägrare</pre><pre>Anf. 26  Kulturminister BIRGIT FRIGGEBO\r\n(fp):</pre><pre>Herr talman! Berith Eriksson har i en interpellation\r\nåberopat en resolution från EG-parlamentet samt\r\nett uttalande från FN:s flyktingkommissariat\r\nangående krigsvägrare/militärtjänstvägrare från\r\nf.d. Jugoslavien. Hon har med utgångspunkt från\r\ndessa frågat statsministern om regeringen kommer\r\natt ändra den svenska bedömningen av detta slags\r\nasylskäl i enlighet med resolutionen och uttalandet.\r\nVidare har Berith Eriksson åberopat en artikel ur\r\nThe Times från den 24 september 1993 som säger\r\natt mellan 20 000 och 60 000 soldater ur den\r\nreguljära serbiska armén deltar i striderna i\r\nBosnien-Hercegovina. Berith Eriksson synes mena\r\natt personer från Serbien-Montenegro som avvisas\r\nfrån Sverige skulle riskera att sändas till\r\nkrigsskådeplats.</pre><pre>Interpellationen har överlämnats till mig.</pre><pre>Det har i flera sammanhang cirkulerat uppgifter om\r\natt den reguljära serbiska armén deltar i strider på\r\nbosniskt territorium. Artikeln i The Times utgör\r\nexempel på detta. Något bevis för att så faktiskt\r\nskulle vara fallet finns inte. Det finns soldater från\r\nSerbien-Montenegro som deltar i striderna i\r\nBosnien-Hercegovina, men det rör sig om frivilliga\r\noch inte inkallade soldater.</pre><pre>I uttalandet från flyktingkommissariatet som Berith\r\nEriksson åberopar sägs att soldater inte är tvingade\r\natt tjänstgöra utanför det serbiska eller\r\nmontenegrinska territoriet, eftersom, den\r\njugoslaviska armén inte är inblandad med\r\nmarktrupper i Bosnien-Hercegovina eller Krajina.\r\nÄven den av Berith Eriksson åberopade\r\nresolutionen från EG-parlamentet talar om skydd\r\nför desertörer som inte vill medverka i\r\nkrigshandlingar och om möjligheter att ge skydd för\r\npersoner som inte vill delta i de olika stridande\r\nförbanden i f.d. Jugoslavien.\r\nFlyktingkommissariatet slår t.om. fast att personer\r\nfrån Serbien-Montenegro inte riskerar att sändas\r\ntill krigsskådeplats mot sin vilja.\r\nFlyktingkommissariatet har i ett senare uttalande\r\nutvecklat och vidhållit denna ståndpunkt.</pre><pre>Utlänningslagen föreskriver rätt för krigsvägrare,\r\ndvs. den som har övergett en krigsskådeplats eller\r\nsom flyr från sitt hemland eller behöver stanna i\r\nSverige för att undgå förestående krigstjänstgöring,\r\natt erhålla asyl i Sverige. De asylsökande från\r\nSerbien-Montenegro som undanhåller sig från\r\nmilitärtjänst är inte att betrakta som krigsvägrare i\r\nutlänningslagens mening. Det är i Bosnien-\r\nHercegovina som reguljära strider förekommer i\r\ndag. Sverige låter som bekant asylsökande från\r\nBosnien-Hercegovina stanna antingen av\r\nhumanitära skäl eller för att de beviljats asyl\r\nantingen enligt Genèvekonventionen eller enligt\r\nutlänningslagens de factobestämmelse.</pre><pre>Återsändande till Serbien-Montenegro sker främst\r\nav albaner från provinsen Kosovo men också av ett\r\nrelativt sett lägre antal serber som åberopat\r\nkrigsvägrarskäl. Varje ärende prövas individuellt,\r\noch de skäl som den enskilde åberopar utgör en\r\nviktig del i det underlag som ligger till grund för\r\nmyndigheternas beslut. Dessa skäl måste dock\r\nställas i relation till de faktiska sakförhållandena i\r\nhemlandet och huruvida den rädsla den enskilde\r\nkänner för att återvända är välgrundad eller inte.\r\nDe personer som bedöms vara i behov av skydd i\r\nSverige bereds sådant. Sedan juli 1991 har ca 3 000\r\npersoner från Serbien-Montenegro fått\r\nuppehållstillstånd i Sverige. Av dessa har ca 300\r\nerhållit asyl.</pre><pre>Regeringen finner, bl.a. mot bakgrund av det\r\nunderlag som Berith Eriksson åberopat, att den\r\nrådande tillämpningen av utlänningslagen i detta\r\nfall är tillfredsställande.</pre><pre>Anf. 27  BERITH ERIKSSON (v):</pre><pre>Herr talman! Jag vill tacka kulturministern för\r\nsvaret, som jag vill kommentera och komplettera.</pre><pre>Vad först gäller tidningsartikeln i The Times angavs\r\ndet i denna att den grundade sig på uppgifter från\r\nen NATO-rapport. Artikeln är skriven av The\r\nTimes militärkorrespondent. Men regeringen har\r\nnaturligtvis större möjlighet än Vänsterpartiet att\r\nundersöka om dessa NATO:s uppgifter är riktiga.\r\nDet är inte bara från NATO som det har kommit\r\nsådana uppgifter, men jag valde att använda denna\r\ntidningsartikel och därmed också den av tidningen\r\nuppgivna källan.</pre><pre>Jag övergår så till Europarådets appell och\r\nUNHCR:s resolution. Kulturministern väljer att\r\ncitera bara det som gäller skydd till personer som\r\ninte vill delta i de stridande förbanden, men i\r\nresolutionen hänvisas det faktiskt även till\r\nmilitärtjänstvägrare. Svåra övergrepp utförs\r\ndagligen av serbiska soldater även i provinsen\r\nKosova. Tror kulturministern att Arkan och hans\r\nunderhuggare först frågar de serbiska soldaterna i\r\nKosova om de vill delta i de här övergreppen?</pre><pre>Vid asylprövning bör enligt min mening noga\r\nbeaktas inte bara risken att vederbörande sänds till\r\nfronten utan även risken att de tvingas delta i\r\növergrepp, mord och andra kriminella och\r\nkrigsliknande handlingar mot minoriteter och mot\r\nandra folkslag i hela f.d. Jugoslavien.</pre><pre>Vi kunde i dag i nyheterna höra om\r\nskenrättegångar som föregåtts av tortyr mot\r\nkosovaalbanerna i Pristina och även om UNHCR:s\r\nvädjan till länderna att i varje instans pröva\r\nmöjligheterna att inte sända tillbaka människor till\r\nKosova.</pre><pre>Tror kulturministern att behandlingen av\r\ndeserterande serbiska soldater är humanare än\r\nbehandlingen av kosovaalbaner? Jag tror att risk\r\nfinns att de bedöms som förrädare och får en än\r\nhårdare behandling.</pre><pre>Birgit Friggebo hänvisar till UNHCR:s resolution\r\nfrån juni, men det har ju kommit skrivelser därifrån\r\nockså senare, och såvitt vi vet i dag får desertörer\r\nmycket långa fängelsestraff.</pre><pre>Utvisningen av peruanskan Monica Castillo gav\r\nSverige negativ internationell uppmärksamhet. Till\r\ndetta kommer fallet med de i England asylsökande\r\nkosovaalbanerna, som angivit som asylskäl rädsla\r\nför att sändas till fronten. En domstol i England\r\nansåg i det sammanhanget att Sverige inte längre\r\nkan betraktas som ett säkert asylland. Det känns\r\ninte bra. Det är för mig stötande att\r\nkulturministern, Invandrarverket och\r\nUtlänningsnämnden i sina bedömningar och\r\nuttalanden utgår från att Serbien är en fungerande\r\nrättsstat. Ett sådant svar som kulturministern\r\nlämnat i dag måste av Milosevic, Arkan och den\r\nserbiska regimen ses som ett stöd.</pre><pre>Både Europaparlamentet och\r\nflyktingkommissariatet har uppmanat till\r\nmassdeserteringar från Restjugoslavien och\r\nanmodat FN-samfundets stater -- vad gäller\r\nEuropaparlamentet naturligtvis främst de egna\r\nmedlemsstaterna -- att ge desertörerna skydd.</pre><pre>Europaparlamentet har i en skrivelse särskilt riktat\r\nsig till Danmark, som man ansåg skickade tillbaka\r\ndesertörer, och Danmark har rättat sig efter denna\r\nskrivelse.</pre><pre>Appellen från UNHCR har avvisats av chefen för\r\nInvandrarverkets praxisbyrå. Jag vill fråga\r\nkulturministern hur hon ser på denna appell och i\r\nvilken utsträckning kulturministern tycker att\r\nSverige skall hörsamma den.</pre><pre>Anf. 28  Kulturminister BIRGIT FRIGGEBO\r\n(fp):</pre><pre>Herr talman! Vad först beträffar frågan om den\r\nregelrätta serbiska armen i Serbien deltar i\r\nkrigshandlingar och tvingar soldater att delta i\r\nkrigshandlingar i Bosnien sade Berith Eriksson att\r\nuppgifterna kom från NATO-rapporter. I artikeln\r\nhänvisas dock till att ''NATO sources'' tror att\r\n20 000 är inblandade. Vidare anförs att ''unofficial\r\nreports claim'' att det kan vara fråga om så många\r\nsom 60 000.</pre><pre>Det har från och till kommit uttalanden om att den\r\nregelrätta serbiska armén tvångsvis skulle sätta in\r\nsoldater i Bosnien-Hercegovina. Ingen har kunnat\r\nbekräfta detta. Däremot vet vi att många serber\r\ndeltar i kriget på frivillig grund.</pre><pre>Vad sedan gäller frågan om deserterande soldater\r\nsom åberopar krigsvägrarskäl läser vi och framför\r\nallt de myndigheter som behandlar de enskilda\r\närendena UNHCR:s skrivelser mycket noga. Den\r\n2 december 1993 säger man för det första att det\r\nformellt finns ganska hårda straff för desertering.\r\nMen man säger också:</pre><pre>I praktiken har emellertid antalet processer mot\r\npersoner som har undanhållit sig från inkallelser\r\noch mot desertörer varit litet, och sådana brott har\r\nbetraktats som begångna i fredstid. Enligt uppgift\r\när straffen milda och i många fall villkorliga.\r\nSoldater är inte tvingade att tjänstgöra utanför det\r\nserbiska eller montenegriska territoriet, eftersom\r\nden jugoslaviska armén inte är inblandad med\r\nmarktrupper i Bosnien eller Krajina.</pre><pre>Dessa uppgifter ges i en översättning gjord på vårt\r\ndepartement av UNHCR:s rapport, som är skriven\r\npå engelska.</pre><pre>Också den 20 december uttalar man sig om bl.a.\r\ndesertörer och avslutar med att säga att även om\r\nrisk finns att ställas inför rätta synes straffen för\r\nmilitärtjänstvägrande desertörer som stannat i\r\nJugoslavien för närvarande vara låga.</pre><pre>Det har tidigare förts en diskussion mellan Sverige\r\noch UNHCR om detta, och UNHCR var för ett bra\r\ntag sedan delvis av en annan uppfattning, men\r\nUNHCR har nu samma uppfattning som Sverige.</pre><pre>Därmed tror jag faktiskt också att våra\r\nmyndigheter när de bedömer detta gör rätt.\r\nKosovaalbaner riskerar för det första numera\r\nförmodligen inte ens att inkallas, eftersom serberna\r\ninte vill ha kosovaalbaner i sin armé, för det andra\r\ninte att skickas till krigsskådeplats. I den mån de\r\ntidigare har deserterat eller inte har hörsammat\r\ninkallelseorder och återvänder blir de i de flesta fall\r\növer huvud taget inte dömda. I de ytterst få fall där\r\nså sker handlar det om mycket lindriga straff, ofta\r\nvillkorliga, dvs. de hamnar inte ens i fängelse.</pre><pre>Jag tycker att det är viktigt att man undersöker\r\ndetta, eftersom vi i Sverige har en lag som säger att\r\nden som riskerar att skickas till en krigsskådeplats\r\noch att tvingas delta i krigshandlingarna kan anföra\r\ndetta som ett skäl till att få skydd i Sverige.</pre><pre>Att jag gör denna redovisning och hänvisar till vad\r\nUNHCR säger innebär naturligtvis inte att Sverige\r\nskulle anse att Serbien är en fungerande rättsstat --\r\nlångt därifrån. Både Berith Eriksson och jag vet att\r\ndet inte är så. Men låt oss ändå se till fakta om hur\r\nde länder som producerar flyktingar till Sverige\r\nfungerar. Ingen av oss har behov av att försöka\r\nbeskriva förhållandena annorlunda än de är.</pre><pre>Av tradition tar Sverige stor hänsyn till UNHCR:s\r\nkunskap och rapporter. Däremot är jag litet\r\nförvånad över att Berith Eriksson vill anföra\r\nuttalanden från EG som styrande för svensk\r\nmyndighetsutövning.</pre><pre>Anf. 29  BERITH ERIKSSON (v):</pre><pre>Herr talman! Det finns en anledning till att\r\nVärldssamfundet har proklamerat blockad mot\r\nSerbien. Det vore ju fullständigt huvudlöst att sätta\r\nSerbien under blockad om man inte ansåg att\r\nSerbien var inblandat i pågående krig.</pre><pre>Kanske sätter jag större tilltro till uppgifterna om\r\natt serbisk armé också är inblandad i krigen i\r\nBosnien. Man skulle inte kunna fortsätta att kriga\r\nom man inte fick just vapen, förnödenheter och\r\näven mannar från Serbien.</pre><pre>Det är en sak att se på riskerna vid ett återsändande\r\noch en annan att se på den appell som har gått ut\r\noch som uppmanar soldater i f.d. Jugoslavien till\r\ndesertering. Birgit Friggebo svarade inte på min\r\nfråga om hur hon ser på den appellen.</pre><pre>FN har fördömt det här kriget, och bara det gör att\r\nvi inte borde skicka tillbaka soldater som inte vill\r\ndelta i kriget. Det gäller inte bara kosovoalbaner.\r\nDet fall som ligger bakom min interpellation gäller\r\nen serb från Kosova som också fick avslag och\r\nförmodligen är tillbakaskickad.</pre><pre>Jag förstår inte riktigt att Birgit Friggebo kan vara\r\nförvånad över att jag tar upp en appell som\r\nEuropaparlamentet har tagit initiativ till. Detta\r\nkrig är ju fördömt av alla FN:s medlemsländer som\r\nhar stått bakom olika resolutioner som skrivits, så\r\ndet är inte så konstigt.</pre><pre>Jag vill fortfarande höra hur Birgit Friggebo ser på\r\nden här frågan. Det handlar om att uppmana\r\nsoldater att desertera och att också ge dem skydd i\r\nstället för att göra som vi och skicka tillbaka dem\r\nmed motiveringen att det inte händer dem\r\nnågonting.</pre><pre>Anf. 30  Kulturminister BIRGIT FRIGGEBO\r\n(fp):</pre><pre>Herr talman! Det råder naturligtvis inte någon\r\noenighet mellan Berith Eriksson och mig när det\r\ngäller viljan att få slut på kriget nere i Jugoslavien.\r\nVi behöver inte fortsätta på det temat. Frågan är\r\ndäremot vad man skall göra.</pre><pre>Jag tycker t.ex. att det är väldigt viktigt att vi har\r\nen mycket intensiv kontakt med de demokratiska\r\nkrafter och den opposition som finns i Serbien och\r\natt vi inte lämnar dem ensamma.</pre><pre>Dessutom är jag övertygad om att Serbien och\r\nMilosevic på olika sätt stödjer kriget i Bosnien-\r\nHercegovina. Det är ingen nyhet. Efter förmåga\r\nges säkert stöd i form av både olja och pengar, och\r\njag är säker på att Milosevic med gillande ser att det\r\nfinns många frivilliga soldater från Serbien i\r\nBosnien-Hercegovina.</pre><pre>Milosevic tillåter ju också användningen av den\r\ngamla jugoslaviska arméns materiel, som i stor\r\nutsträckning fanns inne i Bosnien-Hercegovina när\r\nkriget bröt ut. Det är en av orsakerna till att\r\nbosnienserberna har så stor tillgång till\r\nmilitärmateriel av olika slag. Men det är inte det\r\nfrågan gäller.</pre><pre>Nu diskuterar vi tillämpningen av den svenska\r\nflyktinglagstiftningen när människor kommer hit.\r\nVi har internationella rapporter, UNHCR:s\r\nrapporter och egen information som visar att\r\npersoner från Serbien-Montenegro, där ju\r\nKosovoprovinsen också ingår, inte riskerar att\r\nskickas med tvång till krigsskådeplatser, dvs. in i\r\nBosnien.</pre><pre>Några personer har kanske varit rädda för att de\r\nskulle skickas i väg, vilket det säkert fanns\r\nanledning till tidigare, och kommit hit till Sverige\r\nför att söka skydd. Men nu kan vi konstatera att\r\nman i de allra flesta fall över huvud taget inte bryr\r\nsig om detta när de kommer tillbaka till Serbien-\r\nMontenegro. Om myndigheterna ändå gör det så är\r\ndet fråga om mycket korta straff, ofta villkorliga.\r\nDe hamnar inte i fängelse. Det är det vi diskuterar\r\nnär det gäller den svenska flyktingpolitiken.</pre><pre>Anf. 31  BERITH ERIKSSON (v):</pre><pre>Herr talman! Jag är imponerad av att\r\nkulturministern anser sig så övertygande känna till\r\nhur saker och ting fungerar i f.d. Jugoslavien och\r\nhur det fungerar för de människor som skickas\r\ntillbaka härifrån. Jag önskar att jag kunde dela\r\nBirgit Friggebos tro på att det också förhåller sig så.</pre><pre>Vi diskuterar ju inte enbart hur vi i Sverige med\r\nutgångspunkt från Utlänningslagen skall se på\r\ndeserterade soldater från f.d. Jugoslavien som\r\nsöker asyl i Sverige. Jag ville också ha svar på\r\nfrågan hur kulturministern ser på appellen, på att\r\nman uppmanar till desertering och på att länder\r\näven ger desertörerna skydd. Det är ju inte\r\nmeningen att de skall tillbaka och sitta i fängelse\r\nunder en tid och sedan skickas ut i kriget igen. En\r\norsak till att de kanske inte sätts i fängelse kan vara\r\natt de behövs i armén.</pre><pre>Överläggningen var härmed avslutad.</pre><pre>7 §  Svar på interpellation 1993/94:61 om\r\ndispens från husläkarlagen</pre><pre>Anf. 32  Statsrådet BO KÖNBERG (fp):</pre><pre>Herr talman! Bo Holmberg har frågat mig om jag\r\nkommer att medverka till att regeringen beviljar\r\nMalmö kommun dispens från husläkarlagen.</pre><pre>Mitt svar är nej, och åtminstone två skäl talar för\r\ndetta. För det första har Malmö kommun inte\r\nansökt om dispens. För det andra kan regeringen\r\ninte ge dispens från bestämmelserna i\r\nhusläkarlagen.</pre><pre>Anf. 33  BO HOLMBERG (s):</pre><pre>Herr talman! Jag ber att få tacka statsrådet för\r\nsvaret.</pre><pre>Bakgrunden till min fråga var att riksdagens\r\nsocialutskott i november besökte Malmöhus läns\r\nlandsting och Malmö kommun. Då fick vi\r\nledamöter av socialutskottet en redovisning av hur\r\nman uppfattade regeringens förslag om husläkare.</pre><pre>Man var mycket bekymrad över förslaget av det\r\nskälet att man där var på väg att bygga upp\r\nprimärvården. Man såg framför sig att man hade\r\nvårdcentraler med mycket bra personalkategorier\r\nmen att detta hotades.</pre><pre>Det var för mig ganska överraskande att denna oro\r\nfanns både hos sjukvårdpersonalen, läkare m.fl.,\r\noch hos ansvariga politiker i Malmö -- över\r\nblockgränserna. Det uttrycktes önskemål om att få\r\ndispens från ett eventuellt förslag. Jag kände då att\r\njag ville ta med mig den lokala opinionen tillbaka\r\noch ställa frågan till Bo Könberg.</pre><pre>Det har gått en tid, och jag kan konstatera att det\r\ninte bara är här i rikspolitiken som det är turbulens.\r\nMan vet inte var beslut landar. I Malmö kommun\r\nfattades inte något beslut om att söka dispens.</pre><pre>Men, Bo Könberg, i sak tycker jag ändå att frågan\r\när relevant. Det finns en uppenbar risk att den fina\r\nprimärvården med vårdcentraler, där det inte bara\r\nfinns doktorer utan också distriktsköterskor för de\r\ngamla, personal för mödrar, barn och\r\nfolkhälsoarbete, nu görs smalare så att det bara blir\r\nen husläkare kvar. Risken är att vi kan gå en\r\nframtid till mötes där vi inte kan behålla\r\nprimärvården. Jag har sett att statsrådet Könberg i\r\nårets budgetproposition har sagt att basen för\r\nsvensk sjukvård också framöver skall vara\r\nprimärvården.</pre><pre>Vi har varit överens om att de människor som vill\r\nskall få lista sig för en doktor. Det är regeringen och\r\nSocialdemokraterna överens om. Varför kan man\r\ndå inte åstadkomma en frivillig listning, Bo\r\nKönberg? Vår linje har varit att de som vill lista sig\r\nskall få göra det och inte att man skall ha detta\r\nobligatorium, denna risk för att primärvården skall\r\nslås sönder.</pre><pre>Det ser ju inte likadant ut överallt i Sverige. Min\r\nföljdfråga är därför: Borde man inte kunna ge\r\nmöjlighet till dispens om det framöver skulle visa\r\nsig att ansvariga politiker runt om i landet känner\r\natt målsättningarna för att ha en sammanhållen\r\nprimärvård som bas, som regeringen också vill ha,\r\npå något sätt hotas genom husläkarreformen? I\r\nsann liberal anda skulle då ett husläkarlän och ett\r\nannat län kunna tävla mot varandra. Då kan vi se\r\nvad som är bäst. Är detta något som statsrådet\r\nskulle kunna tänka sig om den situationen skulle\r\nuppstå?</pre><pre>Anf. 34  EVA ZETTERBERG (v):</pre><pre>Herr talman! Jag har tidigare haft en liknande\r\ndiskussion med Bo Könberg just om möjligheten\r\ntill dispens. Därför är jag inte överraskad över\r\nsvaret. Jag uppfattar helt klart att möjligheten till\r\ndispens med nuvarande regler inte finns. Vi har\r\nockså diskuterat frågan om husläkarlagen i sig,\r\nvilken jag är starkt kritisk till.</pre><pre>Jag vill inskränka mig till att ställa en följdfråga:\r\nVilka möjligheter ser regeringen till att ta initiativ\r\ntill försöksverksamhet när lagen har trätt i kraft?\r\nDetta gäller de landsting som med nuvarande regler\r\ninte kan få dispens men som är intresserade av\r\nförsöksverksamhet.</pre><pre>Herr talman! Det står naturligtvis oss som\r\nriksdagsledamöter fritt att motionera om och\r\neventuellt få igenom en sådan försöksverksamhet i\r\nriskdagen, men min fråga till Bo Könberg är alltså:\r\nI vilken mån skulle regeringen kunna ta initiativ till\r\nförsöksverksamhet just mot bakgrund av den anda\r\nav fri konkurrens som Bo Holmberg här vällovligt\r\ntalade om? Det borde ligga i regeringens intresse\r\natt kunna mäta hur landsting fungerar där\r\nhusläkarlagen fullt ut är genomförd enligt\r\nriksdagens intentioner jämfört med lansting där\r\nman genom försöksverksamhet får behålla den\r\norganisation inom primärvården som man har\r\nbyggt upp.</pre><pre>Anf. 35  Statsrådet BO KÖNBERG (fp):</pre><pre>Herr talman! Husläkarlagen har tillkommit därför\r\natt många av oss, majoriteten av riksdagen, har\r\nuppfattat att det är en brist i svensk sjukvård att\r\nman som patient inom den svenska primärvården\r\ninte har haft rätt att få en egen läkare.</pre><pre>Detta har bl.a. det parti som jag representerar\r\nverkat för länge. Den tankegången anslöt sig\r\nLandstingsförbundets samtliga partier till\r\nhäromåret, åtminstone de partier som deltog i\r\ndebatten. Jag skall kanske göra undantag för Eva\r\nZetterbergs parti. Vänsterpartiet är inte alltid lätt\r\natt placera i sjukvårdssammanhang, men det parti\r\nsom Bo Holmberg företräder anslöt sig till denna\r\ntankegång.</pre><pre>Den lag som är antagen innebär just att alla i\r\nSverige som vill har rätt till en egen läkare, en\r\nhusläkare. De som inte vill ha en husläkare kan\r\nanmäla det till det landsting de tillhör, på samma\r\nblankett som har skickats ut till alla medborgare i\r\nlänet. De slipper därmed husläkare. I övrigt råder\r\ndet liksom hittills mycket stor frihet för landstingen\r\natt organisera vården efter egen bedömning, efter\r\nlokala förhållanden eller efter de uppfattningar\r\nsom är företrädda i landstingsfullmäktige i\r\nrespektive län. Det finns ingenting i husläkarlagen\r\nsom talar om hur mödravården eller barnavården i\r\nlänet skall organiseras. Det fanns det egentligen\r\ninte tidigare heller, och det finns det inte nu.</pre><pre>Det som Bo Holmberg och många andra ägnar sig\r\nåt är en mytbildning. Den kan möjligen lura några\r\nett kort tag, men verkligheten tar med tiden alltid\r\nkol på myten.</pre><pre>De län som vill ha en viss organisation av sin\r\ndistriktssköterskeverksamhet,\r\nbarnavårdsverksamhet eller\r\nmödravårdsverksamhet har haft möjlighet till det\r\nhittills. De kommer att ha den möjligheten även i\r\nfortsättningen.</pre><pre>När det gäller den andra punkten som har betydelse\r\nför detta gjorde majoriteten av riksdagen\r\nbedömningen att landstingen skulle få möjlighet att\r\nha två år på sig för att genomföra själva reformen.</pre><pre>Bo Holmberg har tagit upp en fråga som rör Malmö\r\nkommun. Han har talande utvecklat hur väl\r\nfungerande primärvården är just i Malmö\r\nkommun. Mitt intryck genom åren som\r\nlandstingspolitiker har inte varit att Malmö har\r\nvarit den kommun som har byggt ut primärvården\r\nmest bland de svenska sjukvårdshuvudmännen --\r\njag har delvis varit verksam inom\r\nLandstingsförbundet även på riksplanet. Det är\r\nmöjligt att Bo Holmberg har en färskare\r\nbedömning än dem som jag tog del av under mina\r\når inom landstingspolitiken.</pre><pre>Jag måste erkänna att jag i själva verket då och då\r\nhar varit förvånad över att man har varit så litet\r\nbenägen att bygga ut primärvården i Malmö trots\r\nde erfarenheter som finns på andra sidan sundet.\r\nMalmö ligger ju så pass nära Danmark och fram till\r\nför några hundra år sedan tillhörde man Danmark.\r\nOm det beror på bristen på fasta förbindelser eller\r\npå något annat vet jag inte. Detta är ändå det\r\nintryck som jag har fått.</pre><pre>Efter det att Bo Holmberg ställde den här\r\ninterpellationen till mig har tyvärr en majoritet i\r\nMalmö stadsfullmäktige ställt sig bakom att skjuta\r\npå genomförandet av husläkarlagen nästan så länge\r\nsom det är möjligt enligt lagen. Majoriteten består\r\nav Socialdemokraterna och Skånepartiet, möjligen\r\nockså Vänsterpartiet. Jag vet inte om\r\nVänsterpartiet är representerat där. Det har jag\r\ninte efterforskat.</pre><pre>Det ligger i sakens natur att denna möjlighet finns\r\neftersom riskdagen på mitt förslag öppnade\r\nmöjligheten att variera genomförandet tidsmässigt\r\ni olika delar av landet.</pre><pre>Såvitt jag förstår innebär detta att möjligheten för\r\nprivata läkare att etablera sig som husläkare i\r\nMalmö finns sedan några veckor tillbaka. Det Bo\r\nHolmbergs partivänner tillsammans med\r\nSkånepartiet har sett till är att\r\nlandstingskommunala, i det här fallet\r\nprimärkommunala, allmänläkare inte har\r\nmöjlighet att lista patienter förrän tidigast den 1 juli\r\n1995.</pre><pre>För de värsta privatiseringsivrarna i svensk debatt\r\nskulle väl detta kunna betraktas som ett bra beslut,\r\ndvs. att man gör det möjligt för de privata läkarna\r\natt göra något så attraktivt som att erbjuda\r\nhusläkartjänster men förhindrar de\r\nprimärkommunala läkarna att göra det.</pre><pre>Herr talman! Jag skall inte förneka att jag har känt\r\nen viss förvåning över att just det beslutet har\r\ngenomförts med hjälp och på anstiftan av Bo\r\nHolmbergs partivänner. Det är en sak som Bo\r\nHolmbergs partivänner får förklara för sina\r\nmedlemmar och väljare i Malmö kommun.</pre><pre>Bo Holmberg sade i sitt anförande alldeles nyss att\r\nSocialdemokraterna och regeringspartierna var\r\növerens om att de som vill skall få lista sig för en\r\negen läkare. Det man från socialdemokratiskt håll\r\nvände sig mot var obligatoriet. Det är också en del\r\nav mytbildningen i sammanhanget, därför att lagen\r\när uppbyggd så, att den som vill skall få och har rätt\r\natt lista sig. För säkerhets skull har det skrivits in\r\nen helt egen lagparagraf i husläkarlagen, som är en\r\nganska kort lag. Det är en lagparagraf som stadgar\r\natt den som inte vill ha en husläkare slipper det.\r\nNågot obliagatorium i den meningen finns alltså\r\ninte.</pre><pre>Inom ramen för den svenska traditionen på\r\nsjukvårdsområdet, som jag själv är anhängare av,\r\nfinns det en betydande frihet för de olika\r\nlandstingen att utforma vården som de vill. Den\r\nenda inskränkningen, om man vill använda det\r\nordet, i landstingens frihet i samband med\r\nhusläkarlagen är egentligen att alla som bor i\r\nSverige har rätt att lista sig hos en egen husläkare.\r\nDet innebär förstås en ökning av medborgarnas\r\nfrihet.</pre><pre>Herr talman! Eva Zetterberg ställde en fråga till\r\nmig om försöksverksamhet ute i olika län. Det är\r\nnågonting som jag ofta har varit anhängare av. I\r\nnågon mån har jag kanske här och var bidragit till\r\nsådan.</pre><pre>Jag måste säga att jag inte förstod ändamålet med\r\nden här försöksverksamheten och vad man skulle\r\nsyssla med. Därför har jag litet svårt att svara på\r\nEva Zetterbergs fråga.</pre><pre>Anf. 36  BO HOLMBERG (s):</pre><pre>Herr talman! Situationen för Bo Könberg och\r\nregeringen inför propositionen om husläkarlagen\r\nvar den att man hade kunnat göra en kompromiss\r\nmed Socialdemokraterna. Därmed hade man i\r\nprincip fått hela Sjukvårdssverige med sig för en\r\nförändring.</pre><pre>Regeringen gick ett steg vidare och införde ett\r\nobligatorium. Därmed riskerade man att enbart\r\nlyfta fram läkarna, med fara för att primärvården\r\nskulle få sig en ordentlig törn framöver.</pre><pre>Vad som hände, Bo Könberg, inför genomförandet\r\nvar att samtliga politiska partier utanför riksdagen,\r\ndvs. Landstingsförbundet, inte ville gå så långt som\r\nBo Könberg och således var emot. När riksdagens\r\nsocialutskott genomförde en hearing var alla\r\norganisationer i Sjukvårdssverige, med undantag\r\nför Läkarförbundet, emot.</pre><pre>Jag är inte den som tycker att det är skoj om någon\r\ngör en missbedömning. Bo Könberg och jag har\r\nhaft delade meningar om risken med den här\r\nreformen.</pre><pre>Läkarförbundet var för reformen. I förbundets\r\ntidning Läkartidningen skrevs i slutet av december\r\natt listningen har lett till anarki bland\r\nsjukvårdshuvudmännen. Tidningen talade om för\r\nläsekretsen att man inte tar något ansvar för den\r\nmisshandel av primärvården som pågår runt om i\r\nlandet i husläkarsystemets namn. Det innebär\r\nsåledes att den enda intressegrupp som stödde\r\nkonstruktionen verkar ha fått kalla fötter --\r\nåtminstone dess språkrör.</pre><pre>En av riksdagens talmän, Bertil Fiskesjö, säger i en\r\nartikel: ''Personligen vill jag inte ha någon\r\nhusläkare.'' Han säger också att han inte kan förstå\r\nvarför en liberal skall tvinga på oss svenskar och de\r\nsvenska landstingen detta system.</pre><pre>Jag tog med dessa exempel för att förklara för Bo\r\nKönberg att jag inte ägnar mig åt mytbildning. Jag\r\nägnar mig åt att lyfta fram de reaktioner andra\r\nmänniskor har inför husläkarsystemet. I dag säger\r\nInger Ohlsson, som är företrädare för\r\nsjuksköterskorna i Sverige, att man nu avskedar\r\ndistriktssköterskor och undersköterskor på\r\nlöpande band. Hon tillägger att det kommer att\r\ndrabba barnen, barnhälsovården, de äldre och\r\nhemhjälpen.</pre><pre>Bo Könberg, jag vill att vi skall ta litet allvarligare\r\npå frågan och försöka se till verkligheten i stället för\r\natt ägna oss åt retorik. Jag vill därför återkomma till\r\nmin fråga. Om ansvarig sjukvårdspersonal, lokala\r\nopinioner och ansvariga landstingspolitiker\r\nframdeles skulle känna att primärvården hotas,\r\nskulle det då inte vara möjligt att få göra ett\r\nundantag och ha fri tävlan? Bo Könberg var oerhört\r\nsnabb när det gällde att skriva lagen om husläkare.\r\nMed en sådan snabbhet kan lagen lätt ändras så att\r\nman kan få dispens. Den kapaciteten besitter Bo\r\nKönberg.</pre><pre>Anf. 37  EVA ZETTERBERG (v):</pre><pre>Herr talman! Bo Könberg var osäker på var\r\nVänsterpartiet befann sig. När det gäller\r\nLandstingsförbundet är den enkla sanningen att vi\r\ntyvärr inte har någon representant i styrelsen.\r\nDärför är det lätt att förstå varför vi inte har kunnat\r\ndelta i den diskussionen. Jag tror dock att det har\r\nvarit ganska tydligt vad Vänsterpartiet har ansett\r\nom husläkarlagen. Partiet har varit negativt till\r\nlagen. Jag har svårt att förstå den osäkerhet som Bo\r\nKönberg tycks uppleva.</pre><pre>Så till min fråga. Det är i princip samma fråga som\r\nBo Holmberg har. Jag accepterar dock att dispens\r\ninte går att ges. Jag undrar i stället om det är möjligt\r\nmed försöksverksamhet. Kan man ha\r\nförsöksverksamhet i ett landsting där politiker och\r\nen stor majoritet av allmänheten vill ha kvar det\r\nsystem man har i stället för att införa ett\r\nhusläkarsystem? Jag undrar också om inte\r\nregeringen kan tänka sig att skriva fram ett ärende\r\nmed försöksverksamhet.</pre><pre>Herr talman! Låt mig kommentera den passiva\r\nlistningen. Jag känner inte i detalj till hur det går till\r\ni olika landsting runt om i landet. Här i Stockholms\r\nlandsting sker en passiv listning om man inte själv\r\nhar gjort en ansökan. Den person som inte själv har\r\nskrivit och angett att man inte vill ha en husläkare\r\nblir listad hos en husläkare. Jag trodde att det var\r\nhelt klart för Bo Könberg att så var fallet.</pre><pre>Jag tycker att det här i stora drag påminner om ett\r\nannat system som vi har haft i Sverige sedan flera\r\nårhundraden tillbaka, nämligen\r\nstatskyrkosystemet. Om ens föräldrar är\r\nmedlemmar i svenska kyrkan föds man in i kyrkan\r\noavsett om man själv vill det eller inte och oavsett\r\nom man är döpt eller inte. Detta förhållande har\r\nmitt parti liksom Bo Holmbergs parti reagerat på.\r\nVi har ansett att ett medlemskap skall bygga på den\r\nenskildes aktiva ansökan om och intresse av att\r\ndelta i kyrkan. Vi kan också dra paralleller till\r\nfackföreningar.</pre><pre>Jag menar att det är ett felaktigt förfarande. Jag\r\ntycker inte att man aktivt skall behöva säga att man\r\ninte vill vara med i husläkarsystemet. Om det skall\r\nfinnas ett sådant system måste det bygga på att man\r\nsom medborgare faktiskt har valt och vill ha en viss\r\nhusläkare. Det tycker jag att Folkpartiet också\r\nborde vara angeläget om.</pre><pre>Anf. 38  Statsrådet BO KÖNBERG (fp):</pre><pre>Herr talman! I den här interpellationsdebatten har\r\nvi inte kommit in så mycket på bakgrunden till\r\nhusläkarlagen, eftersom den är så väl känd.\r\nBakgrunden är de många, många årens debatt om\r\nbristerna i svensk primärvård framför allt vad det\r\ngäller utbyggnaden av antalet läkartjänster och\r\nmöjligheterna för enskilda att få en fast relation till\r\nen husläkare som de själva har valt.</pre><pre>Bo Holmberg nämnde inledningsvis att det fanns en\r\nmöjlighet att nå en kompromiss med\r\nSocialdemokraterna i den här frågan men att\r\nregeringen gick vidare och föreslog ett\r\nobligatorium. Bo Holmberg och jag borde vara\r\nlämpliga att ge besked i den här frågan, eftersom\r\ndet var vi som förde de här samtalen. Det var ett\r\ninitiativ från min sida att vi skulle prata om detta\r\ni akt och mening att försöka nå samförstånd över\r\nblockgränserna. Det är något jag önskar i de allra\r\nflesta stora politiska frågor, för att inte säga alla,\r\ndär det är möjligt.</pre><pre>Den punkt jag uppfattade att vi inte kunde komma\r\növerens om gällde etableringsfriheten, dvs. att man\r\nskall ha möjlighet att konkurrera med den\r\nlandstingskommunala primärvårdens husläkare\r\näven i landsting där den politiska majoriteten\r\neventuellt är emot. Jag har ingen vag utan en\r\nmycket bestämd minnesbild av att det var den\r\npunkten det gällde. Det kan också beläggas av de\r\nkommentarer som Bo Holmberg gjorde till\r\nmassmedierna efter samtalen, som tyvärr inte\r\nnådde ända fram.</pre><pre>Jag blev litet förvånad över att Bo Holmberg\r\nåberopade ett avsnitt i Läkarförbundets tidning\r\nLäkartidningen som argument emot reformen.\r\nSanningen är att de invändningar som\r\nLäkarförbundet haft under resans gång mot\r\npropositionen om husläkarlag och mot\r\ntillämpningen under hösten i vissa delar -- Bo\r\nHolmberg läste innantill i tidningens ledare om\r\ndetta -- görs från rakt motsatt håll i förhållande till\r\nBo Holmbergs invändningar. I den åberopade\r\nledaren kritiseras förslaget egentligen på en enda\r\ngrund. Det gäller att jag och därefter riksdagens\r\nmajoritet gav för stor frihet till de enskilda\r\nlandstingen. I den ledare Bo Holmberg refererade\r\ntill sägs att det har blivit kaos. Om Bo Holmberg\r\nhar läst hela ledaren var hänvisningen inte särskilt\r\nsnygg. Om han inte har läst hela ledaren har jag\r\nlättare att förlåta honom.</pre><pre>För var och som har följt den här frågan är det\r\nuppenbart att den kritik som Bo Holmberg har mot\r\nhusläkarsystemet är den rakt motsatta mot den som\r\nLäkarförbundet har. Om man är Bo Holmberg, och\r\nsåledes är emot husläkarlagen, kan man tala om att\r\nLäkarförbundet och andra också är emot den men\r\nav andra skäl. Men man bör inte ge intryck av att\r\ndet finns en massiv och samlad opinion som tycker\r\nlika. Fr.o.m. det att propositionen lades fram har\r\nLäkarförbundet kritiserat mig och förslaget. Man\r\ntycker att huvudgreppet är bra men att landstingen\r\nhar fått för stort inflytande.</pre><pre>Herr talman! Hela den här interpellationsdebatten\r\ngäller ett önskemål från Bo Holmberg och nu även\r\nEva Zetterberg om att de enskilda landstingen skall\r\nfå större inflytande på de enskilda inidividernas\r\nbekostnad. Man skulle med andra ord se till att i\r\nvissa landsting i vårt land skulle husläkarlagens\r\nparagraf om att man har rätt att välja en husläkare\r\ninte gälla. Vi har helt olika uppfattningar i det\r\navseendet, vilket jag hoppas har framgått av\r\ndiskussionen i dag. Jag anser förstås att det skall\r\nfinnas lagliga möjligheter i vårt land för alla,\r\noavsett vilket landsting eller vilken primärkommun\r\nmed sjukvårdsansvar man bor i, att välja en egen\r\nhusläkare.</pre><pre>Bo Holmberg vill dementera att han ägnar sig åt\r\nmytbildning. Det finns inte särskilt mycket kraft i\r\nden dementin. En stor del av Bo Holmbergs\r\nagerande här i dag liksom under det gångna\r\nhalvåret i den här frågan har handlat om\r\nmytbildning. Han har försökt måla upp en bild av\r\nen mycket strikt reglerad husläkarlag som talar om\r\nprecis hur det skall se ut på varje vårdcentral i vårt\r\nland. För var och en som har ägnat fyra minuter åt\r\natt läsa lagen -- socialutskottets ordförande har\r\nnaturligtvis ägnat långt mycket mera tid åt den --\r\nframgår det tydligt att lagen reglerar de principiella\r\ngrunderna. Det gäller rätten att välja,\r\netableringsfriheten och rätten att ha\r\nkonkurrensneutralitet. Därigenom inskränks\r\nförstås i någon mening landstingens frihet. Man vill\r\nöka medborgarnas frihet.</pre><pre>Eva Zetterberg konstaterade att Vänsterpartiet har\r\nvarit emot husläkarlagen. Det har jag uppfattat.\r\nDet var inte därvidlag det rådde någon osäkerhet\r\nfrån min sida. Däremot sade jag här i talarstolen att\r\njag inte kunde erinra mig om Vänsterpartiets\r\nrepresentanter på Landstingsförbundets kongress\r\n1991 var för eller emot det förslag som antogs i\r\nmycket bred enighet, inkluderande Bo Holmbergs\r\nparti. Förslaget innebar att man ville verka för att\r\ndet i vårt land skulle byggas upp ett\r\nhusläkarsystem/familjeläkarsystem.</pre><pre>Avslutningsvis tog Eva Zetterberg i sitt inlägg upp\r\ndet faktum att om man inte har sagt att man vill\r\nslippa ha en husläkare så kommer man att få ett\r\nbrev från landstinget som talar om vilken husläkare\r\nman tills vidare kan vända sig till. Eva Zetterberg\r\nanser att det är samma sak som att födas in i en\r\nreligiös organisation, kyrkan, eller i ett politiskt\r\nparti. Jag har, herr talman, litet svårt att se den\r\nparallellen.</pre><pre>Anf. 39  BO HOLMBERG (s):</pre><pre>Herr talman! Jag vill gärna göra rättvisa åt Svenska\r\nläkareförbundets tidning och dess skribent. De har\r\nstött reformen, även om de nu är oroliga. Men jag\r\nville framhålla att även de -- oavsett motiv -- känner\r\natt det är anarki och andra problem nu på fältet. Jag\r\nville ta det som intäkt för att den oro jag kände\r\ninför denna reform nu tyvärr besannas.</pre><pre>När man åker runt i Sverige i dag, Bo Könberg,\r\nfinner man en stor oro för vad som skall hända med\r\nsvensk sjukvård. Skolhälsovården är på väg att dras\r\nned. Företagshälsovården är rätt ordentligt på väg\r\nned -- från 900 enheter till 600 vid årsskiftet.</pre><pre>För 50 år sedan beslöt Sveriges riksdag att vi skulle\r\nbygga upp en mödra- och barnhälsovård. Detta har\r\nlett till minskad spädbarnsdödlighet och bättre\r\nhälsa hos våra mödrar. I fjol beslöt riksdagen att\r\nsäga: Detta ger vi inte längre något nationellt stöd.\r\nDet får vara en affär för förhandlingar hos de\r\nenskilda landstingen i samband med\r\nhusläkarreformen.</pre><pre>Till det kommer -- vilket Bo Könberg inte är skyldig\r\ntill för det ligger på enskilda landsting -- de här\r\nköp--sälj-systemen. Människor börjar fråga sig: Är\r\ndet penningvärdet eller människovärdet som skall\r\nstyra svensk sjukvård?</pre><pre>Vem skall föra de svagas talan om inte samhället\r\noch ansvariga sjukvårdspolitiker gör det på ett så\r\nviktigt, basalt trygghetsområde som sjukvården\r\nutgör?</pre><pre>Jag känner för att det är dags att lugna ner alla\r\nexperiment, alla köp--sälj, och i stället säga till\r\nsvenska folket: Nu skall vi lugna ned oss när det\r\ngäller neddragningar. Nu måste vi se efter hur det\r\ntotalt sett står till inom sjukvården, så att våra barn,\r\nvåra ungdomar och våra gamla kan tas om hand på\r\nett bra sätt.</pre><pre>Jag tror nämligen, Bo Könberg, att\r\nsolidaritetstanken sitter djupt hos svenska folket.\r\nOm vi ger oss in på äventyrligheter och bryter\r\nsönder solidariteten, tryggheten och rättvisan i\r\nsvensk sjukvård, då kommer väljarna att säga ett\r\nklart nej.</pre><pre>Jag hoppas, i likhet med Bo Könberg, att vi i viktiga\r\nfrågor, vilket jag anser att sjukvården är, inte skall\r\nägna oss åt den här typen av kast, utan kan bilda\r\nstabila majoriteter, så att var och en vet: Sjukvård\r\nskall jag få, oavsett om jag är stor eller liten, rik\r\neller fattig, bor i Norrbotten eller i Skåne; och att\r\nman håller fanan högt för den solidaritetstanken i\r\nsvensk sjukvård också i framtiden.</pre><pre>Anf. 40  Statsrådet BO KÖNBERG (fp):</pre><pre>Herr talman! Det finns, säger Bo Holmberg, en oro\r\ninom sjukvården i Sverige. Jag tror att det på flera\r\nhåll är så.</pre><pre>Det finns flera skäl till detta. Ett skäl är förstås att\r\nsjukvården är så oerhört viktig. Den är framför allt\r\nviktig för oss när vi är som svagast, oroligast och\r\nsjukast. Det är därför vi har den.</pre><pre>Vi befinner oss för närvarande i den värsta\r\nekonomiska kris vårt land har genomgått sedan\r\n1930-talet, alltså på två generationer. Det har för\r\nden här regeringen och för mig varit en väsentlig\r\nuppgift att försöka se till att svensk sjukvård under\r\ndessa år skall kunna klara sig och ge en god service\r\ntill medborgarna, och i bästa fall -- trots det\r\nekonomiska läget -- förbättra sin verksamhet.</pre><pre>På några områden tror jag att det är klart att\r\nverksamheten har blivit förbättrad. Ett sådant\r\nområde gäller den s.k. ÄDEL-reformen, som Bo\r\nHolmbergs parti och det parti jag företräder var\r\ninblandade i häromåret. Socialstyrelsens och\r\nandras utvärderingar tyder på att den i huvudsak\r\nhar lett till förbättringar. Ett annat område är de\r\noperationsköer som har plågat den svenska\r\nsjukvården och framför allt dess väntande patienter\r\ni decennier, men som i dag är avsevärt kortare än\r\nför bara några år sedan. Det går att räkna upp en\r\ndel andra områden, inte minst husläkarområdet,\r\ndär svenska folket för första gången nu i år och\r\nnästa år kommer att hamna i en situation där den\r\nsom vill har rätt till en egen läkare.</pre><pre>Den svenska sjukvården är oerhört omfattande.\r\nDen omfattar ungefär 10 % av alla anställda i\r\nSverige och kanske 8-9 % av alla resurser i Sverige.\r\nDen omfattar också miljontals möten mellan\r\nvårdgivare och oss medborgare-patienter. I en så\r\nstor verksamhet finns saker som fungerar lysande,\r\nandra som fungerar hyggligt och åter andra som\r\nfungerar dåligt. Men jag tror att jag vågar säga att\r\nden genomsnittliga bilden av svensk sjukvård ändå\r\när att den i dag är t.o.m. bättre än för några år\r\nsedan, trots det ekonomiska läget och tack vare\r\nfantastiska insatser av vårdpersonalen.</pre><pre>Om detta är sant menar jag, herr talman, att det är\r\nen mycket stor och viktig insats som gjorts på det\r\nhär området.</pre><pre>Bo Holmberg försöker få den solidaritetstanke som\r\nhan och jag är helt överens om att bli något slags\r\nargument emot sådana saker som husläkare och\r\nandra viktiga förändringar i svensk sjukvård. Det är\r\nmöjligen retoriskt användbart, vad vet jag, men det\r\när framför allt inte speciellt sant. Annars måste han\r\nju fortsätta resonemanget och låta mig och\r\nriksdagen och många andra få veta på vilket sätt det\r\nstrider mot solidaritetstanken att alla i vårt land\r\nskall kunna få en fast läkarkontakt. Det är ju\r\nnågonting som överklassen i de flesta länder alltid\r\nhar skaffat sig.</pre><pre>Överläggningen var härmed avslutad.</pre><pre>8 §  Svar på interpellation 1993/94:65 om vård i\r\nlivets slutskede</pre><pre>Anf. 41  Statsrådet BO KÖNBERG (fp):</pre><pre>Herr talman! Sten Andersson i Malmö har frågat\r\nmig vilka åtgärder jag är beredd att vidta för att\r\nmänniskor under livets slutskede skall bli\r\nbehandlade på ett värdigt vis. Jag har också fått\r\nfrågan om jag är beredd att medverka till en\r\nlagstiftning där den enskilde människan ges en\r\nstörre bestämmanderätt över vården i livets\r\nslutskede.</pre><pre>De flesta människor dör i dag på sjukhus eller\r\nandra vårdinrättningar men många vårdas också i\r\nhemmet. Det är därför viktigt att kunskap om vård\r\ni livets slutskede finns inom alla vårdformer. I\r\nmånga fall föregås döden av en lång\r\nsjukdomsperiod. Vi måste naturligtvis sträva efter\r\natt människor i det sista skedet av livet får en så god\r\nomvårdnad som möjligt och att en bra\r\nsmärtlindring kan ges.</pre><pre>Man brukar i det här sammanhanget tala om\r\npalliativ medicin. Med det menas åtgärder som\r\nsyftar till att lindra de symtom som den döende\r\nupplever. Det kan gälla att tillfredsställa fysiska,\r\npsykiska, sociala och andliga behov.</pre><pre>Det finns mycken god kunskap om omvårdnad och\r\nsmärtlindring i livets slutskede, kunskaper som\r\nutvecklats framför allt inom hospice-verksamhet\r\noch smärtkliniker. Olika uppgifter tyder dock på att\r\ndessa kunskaper inte i tillräcklig utsträckning nått\r\nut till läkare och annan personal inom vården.\r\nKunskapen om smärtlindring är tyvärr fortfarande\r\ni alltför många fall otillräcklig utanför\r\nspecialklinikerna. Man måste kontinuerligt verka\r\nför att den här kunskapen förs ut, att läkare,\r\nsjuksköterskor och annan vårdpersonal får\r\nfortbildning i dessa frågor med syftet att modern\r\nsmärtlindring och omvårdnad i livets slutskede skall\r\nkunna ges överallt.</pre><pre>Inom Socialstyrelsen arbetar man för närvarande\r\nmed att kartlägga omfattningen av den utbildning\r\nsom i olika former ges i palliativ medicin. Tanken\r\när att man skall kunna visa på goda exempel för att\r\nstimulera andra liknande initiativ.</pre><pre>Prioriteringsutredningen har i sin nyligen\r\npublicerade delrapport framhållit att ett värdigt\r\navsked från livet bör vara en av de högst\r\nprioriterade delarna inom vården. Just den frågan\r\nhar uppmärksammats av media och bemötts\r\nmycket positivt.</pre><pre>Det är jag glad för. Jag anser nämligen också att\r\nvården i livets slutskede bör prioriteras högt.\r\nMänniskor skall inte behöva sluta sitt liv i smärta\r\noch ångest.</pre><pre>Sten Andersson tar också upp frågan om ett större\r\nsjälvbestämmande över vården i livets slutskede.</pre><pre>Enligt hälso- och sjukvårdslagen skall all vård\r\nbygga på respekt för patientens självbestämmande\r\noch integritet. Vad patienten själv önskar skall ha\r\navgörande betydelse. När en patient som drabbats\r\nav en allvarlig och dödlig sjukdom, som det inte\r\nfinns någon bot för, inte är i stånd att uttrycka sin\r\negen vilja t.ex. på grund av medvetslöshet, bör man\r\nförsöka ta reda på om patienten tidigare i livet\r\nuttalat sig för eller emot en viss behandling i livets\r\nslutskede.</pre><pre>Jag har tidigare här i riksdagen besvarat en fråga\r\nom s.k. livstestamenten. Ett livstestamente är en\r\nskriftlig viljeförklaring där en person redan innan\r\nnågon sjukdom brutit ut uttryckt sin inställning till\r\nlivsuppehållande behandling i livets slutskede.</pre><pre>Jag redogjorde i mitt svar för de olika system med\r\nlivstestamenten som införts på skilda håll i världen.</pre><pre>Också i Sverige förekommer s.k. livstestamenten,\r\nspridda av organisationer som Rätten till vår död.\r\nDessa testamenten är dock inte juridiskt bindande,\r\nde registreras inte någonstans, och läkaren är inte\r\nheller skyldig att följa dem.</pre><pre>Livstestamentet är ett sätt att få reda på patientens\r\nvilja. Ett system med ställföreträdare för patienten\r\nkan vara ett annat.</pre><pre>Jag poängterade i mitt tidigare frågesvar att jag är\r\nhelt klar över de svårigheter av både etisk och\r\njuridisk art som är förknippade med\r\nlivstestamenten. Jag betonade samtidigt att de\r\nberör en väldigt angelägen fråga.</pre><pre>Jag sade också att jag hade för avsikt att\r\nåterkomma till frågan när jag visse lite mer om\r\nutvecklingen i exempelvis Danmark. Av vad jag har\r\ninhämtat har man ännu inte gjort någon\r\nuppföljning eller utvärdering av systemet med\r\nlivstestamenten i Danmark.</pre><pre>Anf. 42  STEN ANDERSSON i Malmö (m):</pre><pre>Herr talman! Jag tackar för svaret på min\r\ninterpellation.</pre><pre>Under de senaste hundra åren har\r\nläkarvetenskapen gjort enorma framsteg. Det har\r\ninneburit att sjukdomar som för trettio eller femtio\r\når sedan ofta hade dödlig utgång i dag ganska lätt\r\nkan botas. Man kan i dag göra kirurgiska ingrepp\r\nsom var främmande för läkarna för femtio år sedan.</pre><pre>Allt detta är positivt. Det har inneburit ett lättare\r\nliv för många människor som har blivit sjuka eller\r\nsom har råkat ut för någon form av skada. Men\r\näven det som huvudsakligen är positivt har alltid\r\nnågon gång något negativt med sig.</pre><pre>Det positiva har också fått den effekten att många\r\nmänniskor i livets slutskede tvingas tillbringa sina\r\nsista dagar i en ur mänsklig synpunkt ytterst\r\nförnedrande situation. Jag tror inte att någon\r\nmänniska vill tillbringa de sista stunderna i livet\r\nsom ett kolli.</pre><pre>För något år sedan presenterades en\r\nopinionsundersökning där en kraftig majoritet av\r\nsvenska folket delade denna uppfattning.</pre><pre>Prioriteringsutredningen, som statsrådet\r\nrefererade till, säger att man har rätt till ett värdigt\r\navsked från livet. Statsrådet erkänner här också att\r\nkunskapen runt om i landet vad gäller smärtlindring\r\nkunde varit betydligt bättre. Vi vet att denna\r\nkunskap finns. Jag hoppas att den sprids ut och att\r\nden blir tillgänglig för alla. Lika värdigt som vi vill\r\natt livet skall vara, lika värdigt skall också livets slut\r\nvara.</pre><pre>Den andra delen av min fråga handlade om\r\nlivstestamente. Det innebär att medan man är frisk\r\noch vid sina sinnens fulla bruk skriver man ett intyg,\r\nsom är bevittnat och även kan uppdateras, där man\r\ntalar om att om man skulle hamna i en situation där\r\nman inte längre är kontaktbar, så vill man inte att\r\ndet skall sättas in livsuppehållande insatser. Man\r\ntalar om att man vill få lov att somna in lugnt och\r\nstilla.</pre><pre>Dessa testamenten har blivit diskuterade. Om jag\r\nhamnar på sjukhus vid mina sinnens fulla bruk, så\r\nkan jag tala om för doktorn att jag inte vill ha\r\nmedicinsk hjälp. Det accepteras. Men testamenten\r\naccepteras inte alltid.</pre><pre>Jag har ett exempel från Malmö. För något år sedan\r\nblev en kvinna rånad och nedslagen. Hon vaknade\r\naldrig upp ur sin medvetslöshet. När hon kom till\r\nsjukhuset fann man i hennes papper att hon\r\ntillhörde en viss religiös åskådning. Det stod att hon\r\nunder inga förhållanden ville ta emot blod, även om\r\ndet innebar att hon därför avled.</pre><pre>Detta respekterade läkaren. Jag tycker att man\r\nborde respektera ett livstestamente på samma sätt.</pre><pre>Däremot är jag mycket orolig för en mening i\r\nstatsrådets svar. Statsrådet talar om alternativ. Han\r\nsäger att livstestamente är ett alternativ. Sedan\r\nkommer: Ställföreträdare för patienten kan vara ett\r\nannat alternativ.</pre><pre>Det vill jag aldrig vara med om. Då kan vi hamna i\r\nrågångar där släktingar, t.ex. på grund av arv och\r\nliknande, kan börja prata om att patienten önskade\r\nsi och så. Den situationen hoppas jag att ingen som\r\nligger på sitt yttersta skall behöva vara med om.\r\nDet skulle bli mycket svårt att dra gränserna där.</pre><pre>Vidare, herr talman, har jag en fråga som är mycket\r\nsvår och ytterst besvärlig. Det rör vårt livs slut. Inte\r\nen människa känner likadant som en annan. Men\r\ndet pågår verksamhet i Danmark och i Holland.\r\nStatsrådet säger visserligen att det inte skett någon\r\nutvärdering, men min fråga är: Kan vi inte i Sverige\r\nsjälva sätta i gång en utredning i en fråga som\r\ntydligen ändå berör så många människor? Vi\r\nbehöver inte vänta på vad som skall hända i\r\nDanmark eller Holland.</pre><pre>Till sist: Anser statsrådet att den läkare gör fel som\r\ni dag respekterar ett livstestamente, trots att\r\npatientens liv, om medicinska insatser hade gjorts,\r\nskulle ha kunnat förlängas med några dagar?</pre><pre>Anf. 43  MARGITTA EDGREN (fp):</pre><pre>Herr talman! Jag håller med Sten Andersson i\r\nMalmö om att detta är en oerhört svår och\r\ngrannlaga fråga att diskutera. Det hindrar dock inte\r\natt den är viktig. Jag vill också här peka på den\r\ndebattskrift som statens medicinskt-etiska råd har\r\ngett ut i frågan om eutanasi. Överskriften på Sten\r\nAnderssons interpellation var faktiskt eutanasi,\r\nmen det har inte Bo Könberg tagit upp.</pre><pre>I de gängse ordböckerna är eutanasi synonym för\r\ndödshjälp, barmhärtighetsmord. Jag vill fråga Bo\r\nKönberg om det finns något särskilt skäl för att man\r\nfrån regeringens håll inte uttalar sig om den sidan\r\nav saken.</pre><pre>Vad Sten Andersson tangerar är att vi i Sverige\r\nskulle införa de regler som finns i Holland. Där är\r\ndet fortfarande i lag förbjudet att medverka till\r\neutanasi, men ett tillägg till lagen ger läkare\r\nåtalsfrihet om de har medverkat men hållit sig inom\r\nvissa riktlinjer.</pre><pre>För min personliga del vill jag mycket bestämt säga\r\natt den typen av regler vore oerhört besvärande.\r\nJag hoppas man inte har några funderingar på att\r\ninföra dem i svensk lagstiftning. Det av flera skäl.</pre><pre>För det första skulle det urholka respekten för\r\nmänniskovärdet som vi till varje pris måste\r\nupprätthålla.</pre><pre>För det andra innebär det att patientens\r\nsjälvbestämmande -- dvs. att patienten själv tar\r\nställning -- alltid också inbegriper någon annans\r\nsjälvbestämmande. En läkare, sjuksköterska eller\r\nkurator måste också hjälpa till. Därmed kräver\r\npatienten att någon annan undertrycker sitt eget\r\nsjälvbestämmande.</pre><pre>Jag tror, som Bo Könberg, att en bättre väg att gå\r\när att ta tag i den ångest och oro som finns inför\r\ndöden, troligtvis hos oss alla. Vi måste försäkra\r\nmänniskor, göra det tydligt och troligt för dem, att\r\nden dag de står inför sin död kommer de att få dö i\r\nvärdighet utan smärta och ångest.</pre><pre>Vi vet att trots mycket kurser och mycket skrivet\r\nom smärta i livets slut så finns det fortfarande stora\r\nkunskapsluckor ute bland personal och anhöriga\r\nom hur man ger patienter smärtfrihet, hur man\r\nförmedlar frihet från ångest inför döden. Denna\r\nlucka, denna brist på kunskaper måste vi först och\r\nfrämst se till att fylla. För det andra måste vi också\r\nvara medvetna om att övervård förekommer. Det\r\nhar flera avhandlingar visat, bl.a. en av Carl\r\nKjellstrand för några år sedan.</pre><pre>Denna övervård kan förklaras av personalens egen\r\nrädsla för döden, personalens egen orutin och\r\ndåliga kunskaper. Den kan bero på rädsla för\r\nanmälan till Socialstyrelsen. Men den kan tyvärr\r\nockså kanske bero på imperiebyggande\r\nklinikchefer, klinikchefer som måste bevisa\r\nbehovet av ytterligare resurser till sina resp.\r\nkliniker.</pre><pre>Socialstyrelsen har gett ut mycket tydliga råd om\r\ndetta. I dessa råd är man mycket klar över\r\npatientens rätt att dö under värdiga former och\r\nläkarens rätt att avstå från aktiv behandling, om\r\nden inte gagnar patienten. Däremot har läkaren\r\neller sjukvårdaren aldrig rätt att avstå från\r\nomvårdnad, dvs. att avstå från att underlätta för\r\npatienten att leva till slutet. Det finns inte tillräcklig\r\nkunskap om detta i sjukvården.</pre><pre>Jag vill att Bo Könberg tar klart avstånd från\r\npropåerna som ligger inlindade i Sten Anderssons i\r\nMalmö interpellation om att i Sverige underlätta\r\nför eutanasi. Jag skulle också vilja att Bo Könberg\r\nnågot mer utvecklar vad man funderar på att göra\r\nför att sprida kunskaperna om lindring av smärta\r\noch ångest.</pre><pre>Anf. 44  Statsrådet BO KÖNBERG (fp):</pre><pre>Herr talman! Trots att interpellanten deltar i\r\ndebatten börjar jag med att kommentera Margitta\r\nEdgrens synpunkter. Jag har uppfattat Sten\r\nAnderssons i Malmö interpellation på det sättet att\r\nden handlar om just det som står i dess rubrik,\r\nnämligen om vård i livets slutskede.\r\nInterpellationen tar också upp det som tas upp i två\r\nfrågor som ställts till mig. Den första frågan handlar\r\nom hur man som människa i livets slutskede skall\r\nkunna bli behandlad på ett värdigt vis. Den andra\r\nfrågan handlar om hur man skall kunna få en större\r\nbestämmanderätt över vården i livets slutskede.\r\nDet stämmer att ordet eutanasi förekommer i\r\ningressen av interpellation och där synes definieras\r\nsom en god och stilla död. Jag har därför inte\r\nuppfattat att Sten Andersson har frågat mig om de\r\nfrågor som Margitta Edgren uppfattar som\r\ninlindade i Sten Anderssons interpellation.</pre><pre>Jag svarar ändå gärna på den fråga som Margitta\r\nEdgren ställer; jag har gjort det i flera andra\r\nsammanhang tidigare. Min uppfattning är att vi i\r\nSverige inte skall skaffa oss en sådan lagstiftning\r\neller tillämpning som i dag finns i Holland. Jag har\r\nutvecklat detta i andra sammanhang och gör det\r\ngärna i fler sammanhang, i den mån jag därigenom\r\nbidrar till debatten på den punkten.</pre><pre>Jag har mer uppfattat Sten Andersson som oroad\r\növer det som Margitta Edgren själv tar upp,\r\nnämligen att det inom svensk sjukvård ibland\r\nförekommer övervård. Sten Andersson avslutade\r\nsitt inlägg med att fråga mig om huruvida man\r\nsåsom läkare gör fel om man bryr sig om\r\nlivstestamenten och på så sätt därigenom i\r\npraktiken agerar så att patienten kanske lever\r\nnågra dagar kortare än om de maximala\r\nteknologiska insatserna sätts in. Därför har jag i\r\nmitt svar koncentrerat mig till dessa frågor.</pre><pre>Nu riktar jag mig till Sten Andersson. Den bästa\r\ntekniken för detta kan förstås diskuteras. I\r\nställföreträdarskap finns risker av den typ som här\r\nnämnts. Utgångsläget är att det om patienten är\r\nmedvetslös och man som läkare och annan\r\nvårdpersonal vill skaffa sig en uppfattning om vad\r\npatienten haft för önskemål, ligger i saken natur att\r\nman ibland försöker utröna detta genom att fråga\r\nde människor som finns i patientens omgivning,\r\nmänniskor som känner patienten bäst. Samtal av\r\nden typen förmodar jag inte alltför sällan\r\nförekommer inom svensk sjukvård, just i\r\nsituationer där det, som Sten Andersson sade, rör\r\nsig om några dagar. Detta är en mycket\r\nkomplicerad fråga att ta ställning till. Från\r\nvårdpersonalens sida vill man säkert känna att man\r\nhandlar i harmoni med de släktingar och människor\r\nsom stått vederbörande närmast under livet, om\r\npatienten i fråga är medvetslös.</pre><pre>Jag håller med om att om ett sådant förfarande\r\nskulle institutionliseras får man förstås tänka sig\r\nnoga för, och det inryms i den allmänna bedömning\r\njag gjorde. Det finns, som jag sade, många\r\nsvårigheter av både etisk och juridisk art vid\r\nutrönandet av detta.</pre><pre>Om vi skall utreda frågan separat i Sverige, var min\r\nbedömning när jag besvarade frågan senast i\r\nriksdagen att man borde kunna avvakta den typ av\r\nförsök som äger rum i ett land som liknar vårt så\r\nmycket som Danmark gör. Jag har fortfarande\r\nuppfattningen att eftersom danskarna av något\r\nskäl, gott eller dåligt, kommit i gång före oss med\r\nen försöksverksamhet, verkar det lämpligt att vi\r\nförsöker lära oss någonting av den verksamheten.</pre><pre>Direkt orsakat av Sten Anderssons interpellation\r\nhar våra danska kolleger kontaktats för att vi skulle\r\nfå reda på om det fanns någonting att ta del av.\r\nEnligt det svar som vi fått finns ingen sådan\r\ninformation för ögonblicket, men jag räknar med\r\natt kunna få sådan.</pre><pre>Låt oss som sammanfattning av den diskussion som\r\nvi nu fört säga att det är ytterst angeläget att\r\nfortsätta med de ansträngningar som pågår från\r\nSocialstyrelsens sida när det gäller att sprida ut den\r\nredan befintliga kunskap som människosläktet\r\nförskaffats till den svenska sjukvården, detta för att\r\nfå ett så värdigt slut på livet som möjligt. Jag är\r\növerens med Margitta Edgren om att ju bättre vi\r\nanvänder oss av moderna forskningsresultat om\r\nbl.a. smärtlindring, desto färre människor kommer\r\natt utsättas för plåga. Desto färre människor\r\nkommer också innan en sådan situation inträffar\r\nplågas av oro för vad som skall hända.</pre><pre>Det är naturligtvis bättre att vi ser till att människor\r\nfår ett så värdigt liv som möjligt, även de allvarligt\r\nsjuka, än att sätta in insatser för att diskutera på\r\nvilket sätt man bör tillmötesgå människor som\r\nabsolut inte orkar leva med sina plågor.</pre><pre>Anf. 45  STEN ANDERSSON i Malmö (m):</pre><pre>Herr talman! Först vill jag ta upp något som kanske\r\norsakat missförstånd. Jag har använt ordet\r\neutanasi. Jag har inte gjort det därför att jag kan\r\ngrekiska utan för att jag har fått klart för mig att\r\nordet betyder en god och stilla eller värdig död. Jag\r\ntycker ordet passar utmärkt i denna debatt. Om jag\r\nhar fått ordet fel översatt ber jag givetvis i så fall om\r\nursäkt för att jag ha använt det felaktigt.</pre><pre>Margitta Edgren talar om respekt för\r\nmänniskovärdet. Det är just det som jag vill ha\r\nfram med denna debatt, med tanke på hur vissa\r\nmänniskor i dag blir behandlade i livets slutskede,\r\ninte av illvilja, vill jag tillägga, men på grund av\r\nbristande kunskap. En sak är gemensam för oss\r\nalla, vad vi än sysslar med i livet, nämligen att vi alla\r\nen gång skall dö; det är bara att konstatera. Det är\r\nviktigt att vi dör under lika värdiga former som vi\r\nförhoppningsvis levt våra liv.</pre><pre>Jag är dock litet förvånad över att\r\nkunskapsluckorna eller kommunikationsbristerna\r\när så stora vid de verksamma sjukhusen vad gäller\r\nnågot som så intensivt berör alla människor. Att\r\nstatsrådet lägger tyngd i uttalandet att han vill verka\r\nför att kunskapsluckorna skall försvinna låter för\r\nmig ytterst positivt. Jag är också nöjd med att\r\nstatrådet har tagit kontakt med danskarna för att\r\nefterhöra deras senaste kunskaper i dessa frågor.</pre><pre>Visserligen tänker jag inte söka sak med Margitta\r\nEdgren, men Margitta Edgren nämnde ingenting i\r\nsitt inlägg om livstestamente. Jag skulle vilja fråga\r\nMargitta Edgren något som jag tidigare frågat\r\nstatsrådet. Om en människa vid sina sinnens fulla\r\nbruk skriver på ett intyg -- ett intyg som innebär att\r\nom personen i fråga hamnar i en viss beskriven\r\nsituation inte vill ligga som ett kolli under sina sista\r\ndagar -- får intyget bevittnat av två trovärdiga\r\npersoner och får det uppdaterat kanske vartannat\r\når, bör en sådan önskan respekteras, Margitta\r\nEdgren? Vi säger ju alla att det är människans egen\r\nvilja som ytterst skall vara avgörande.</pre><pre>Anf. 46  MARGITTA EDGREN (fp):</pre><pre>Herr talman! Det är helt korrekt, Sten Andersson i\r\nMalmö, att ordet eutanasi på grekiska betyder stilla\r\noch värdig död. Men i svenskt, europeiskt och\r\nengelskt-amerikanskt språkbruk betyder eutanesia\r\ndödshjälp.</pre><pre>Det är inte så lätt att svara på frågan om\r\nlivstestamenten. Det beror på under vilka\r\nomständigheter det skrevs, vilken tid som har\r\nförflutit och vilka möjligheter som står till buds. Är\r\ndet så, att doktorn när det gäller en svårt sjuk\r\nmänniska kan göra den bedömningen att en insatt\r\nåtgärd inte vare sig botar sjukdomen eller gagnar\r\ndet fortsatta livet, har han rätt att avstå att sätta in\r\nbehandling. Men en läkare har aldrig rätt avstå från\r\natt ordinera omvårdnad, dvs. skötsel, vändning och\r\nunderlättande av andning och ätning. Jag kan alltså\r\ninte svara ja eller nej. Jag är nog väldigt ambivalent\r\ni den frågan.</pre><pre>Sedan är jag mycket glad över Bo Könbergs klara\r\navståndstagande i fråga om ett närmande till det\r\nbruk som finns i Holland. Det är väldigt viktigt för\r\nen nation att ha den tydliga gränsdragningen när\r\ndet gäller läkarskråets och över huvud taget\r\nläkarvetenskapens aktiva medverkan i att mörda\r\nandra människor, därför att det är ju det som det\r\nhandlar om. Annars kan man snabbt komma in i\r\nnågon sorts ''slippery slope''.</pre><pre>Sten Andersson talade om att leva med tanken på\r\natt vi alla skall dö. Grundproblemet ligger i den\r\nexistentiella ångest som vi alla känner inför detta\r\nfaktum. Vi måste alla vara öppna för att föra en\r\ndiskussion med varandra, familjevis och vänner\r\nemellan. Det är ett sätt att komma ifrån denna\r\nångest.</pre><pre>Det finns en opublicerad rapport om smärtlindring,\r\nBo Könberg. Den visar att det är mellan 20 % och\r\n40 % av alla cancerpatienter i landet som inte får\r\nadekvat smärtlindring. Vi har på något vis trott --\r\njag kommer själv från sjukvården från början -- att\r\ndetta var någonting som var historiskt. Men så är\r\ndet inte, och detta är ett jätteproblem. Så länge som\r\nvi inte har löst det problemet kan vi inte heller\r\nkomma ifrån en opinionsyttring av det slag som\r\nSten Andersson tog upp, dvs. att människor i\r\nSverige när de tillfrågas på ett enkelt sätt är\r\nintresserade av dödshjälp. Det beror på att de har\r\nbrist på förtroende för sjukvårdens förmåga och\r\nvilja -- framför allt förmåga -- att bidra till att skapa\r\nen värdig död.</pre><pre>Anf. 47  Statsrådet BO KÖNBERG (fp):</pre><pre>Herr talman! Jag vill bara göra en kort kommentar.\r\nDet är klart att ju mer oro som det finns över att\r\nman riskerar att sluta livet i en situation med\r\nmycket smärta och ångest, desto fler är det som är\r\nbenägna att svara ja på frågan om man vill ha denna\r\nmöjlighet. Som jag avslutade mitt förra inlägg med\r\nmåste vår huvuduppgift vara att göra någonting åt\r\ndenna situation. Att vi alla skall dö kan man inte\r\ngöra någonting åt, men det är förstås oerhört viktigt\r\natt man gör det på ett så bra sätt som möjligt. Det\r\när oroväckande med sådana uppgifter som Margitta\r\nEdgren lämnade, och som har nämnts i några av\r\nmassmedierna under de senaste veckorna, som\r\nvisar att det fortfarande är väldigt många\r\nmänniskor som inte får den smärtlindring som de\r\nbehöver.</pre><pre>Herr talman! Jag vill understryka att såvitt jag har\r\nförstått är inte detta ett växande problem, utan\r\nproblemet ligger i det faktum att man inte\r\ntillräckligt fort tillämpar modern kunskap för att\r\nminska den smärta som har funnits under hela\r\nmänniskosläktets vistelse på den här jorden.</pre><pre>Anf. 48  STEN ANDERSSON i Malmö (m):</pre><pre>Herr talman! Jag skall hålla mig kort. Jag har\r\ntidigare sagt att jag vet om att detta är oerhört svåra\r\nfrågor. Många människor, säkert alla människor,\r\nhar sin egen speciella syn på detta. Men debatten\r\nblir litet sned när man som Margitta Edgren\r\nanvänder sådana begrepp som ordet mörda när\r\nman talar om lagstiftningen i Holland. Jag tror att\r\nvi hamnar i positioner som ingen gynnas av om vi\r\nanvänder det språkbruket. Man skall inte nämna\r\ndet ordet. Holland är dock ett land som ligger i\r\nEuropa. Det är ett väl utvecklat land som ingår i\r\nEG, som också vi vill bli medlemmar av. Det passar\r\nsig inte att använda den vokabulären vare sig för\r\nHollands del eller i debatten kring eventuella\r\nlivstestamenten och smärtlindringar i livets\r\nslutskede.</pre><pre>Överläggningen var härmed avslutad.</pre><pre>9   Svar på interpellation 1993/94:75 om Gota\r\nBank</pre><pre>Anf. 49  Statsrådet BO LUNDGREN (m):</pre><pre>Herr talman! Jan Fransson har frågat mig om jag\r\nnu och inom ramen för statliga Nordbanken/Gota\r\nBank avser att vidta åtgärder för att i den reella\r\nbankverksamheten återskapa den betydelsefulla\r\nfunktion och ställning som Skaraborgsbanken och\r\nWermlandsbanken tidigare hade som\r\nprovinsbanker i sina hemlän.</pre><pre>Regeringen godkände den 10 december 1993\r\nBankstödsnämndens beslut om överlåtelse av Gota\r\nBank till Nordbanken. Beslutet innebär att\r\nNordbanken och Gota Bank kan slås samman till\r\nen bank.</pre><pre>Bankstödsnämndens beslut föregicks av en\r\nnoggrann undersökning av hur stor\r\nsamordningsvinsten skulle bli vid en\r\nsammanslagning av Nordbanken och Gota Bank.\r\nDetta värde jämfördes med de övriga\r\nintressenternas bud. På så sätt har man kunnat\r\nklara av att rättvist jämföra ett bud från en bank\r\nsom staten äger med övriga bud. Analyser visade\r\natt Nordbanken och Gota Bank gav det bästa\r\nutfallet. De samordningsvinster som kan uppnås är\r\ntill nytta inför den kommande privatiseringen av\r\nNordbanken.</pre><pre>Gota Bank kommer tills vidare att drivas som ett\r\ndotterbolag till Nordbanken och den regionala\r\nprägeln bevaras. Firmorna Götabanken,\r\nSkaraborgsbanken och Wermlandsbanken kommer\r\natt behållas.</pre><pre>Ansvaret för genomförandet av sammanslagningen\r\nav de båda bankerna ligger på Nordbanken.\r\nRegeringen och Bankstödsnämnden kommer alltså\r\ni huvudsak att stå utanför den process som\r\nsammanslagningen innebär. Från Nordbanken har\r\njag dock erfarit att den självklara utgångspunkten\r\noch ambitionen är att ta till vara det bästa i de båda\r\nbankerna. På drygt 70 orter i Sverige föreligger\r\ndubbeletableringar av bankernas kontor. På dessa\r\norter kommer bankverksamheten att integreras i\r\nett kontor på det sätt som på respektive ort blir bäst\r\nför den nya sammanslagna Nordbanken/Gota\r\nBank.</pre><pre>Anf. 50  JAN FRANSSON (s):</pre><pre>Herr talman! Jag vill tacka Bo Lundgren för svaret.\r\nDet var kanske inte så mycket svar på min fråga om\r\nhuruvida statsrådet i egenskap av den främste\r\nföreträdaren för ägaren/staten kunde tänkas vidta\r\nåtgärder för att återskapa den betydelsefulla\r\nfunktion och ställning som Skaraborgsbanken och\r\nWermlandsbanken tidigare hade som\r\nprovinsbanker i respektive hemlän.</pre><pre>Jag hoppas att Bo Lundgren har förståelse för att\r\njag i det fortsatta samtalet ser honom i just den\r\nrollen som företrädare för ägaren, inte minst mot\r\nbakgrund av riksdagens unikt långtgående\r\ndelegering till regering och bankstödsnämnd. Det\r\när viktigt att vi här i kammaren kan diskutera hur\r\nden statliga bankverksamheten bäst bör utvecklas.\r\nDärför vill jag gärna höra litet mera om hur Bo\r\nLundgren ser på tanken att återskapa en\r\nsammanhållen skaraborgsbank inom ramen för\r\nNordbanken inklusive Gota Bank. Den affären är\r\nju klar, så den hade jag inte tänkt att ta upp till\r\ndiskussion. Men ägaren måste ha någon\r\nuppfattning om detta.</pre><pre>Själv argumenterar jag starkt i min interpellation\r\nför denna tanke. Gota Bank består av de tidigare\r\nutpräglade och välsedda provinsbankerna\r\nSkarborgsbanken och Wermlandsbanken. Båda\r\ndessa banker hade en i väsentliga avseenden stark\r\nställning i respektive region. Huvudkontoren låg i\r\nSkövde och Karlstad, och man hade välrustade\r\nkontor i både Stockholm och Göteborg, där man\r\nhöll kontakt med den riksomfattande\r\nverksamheten. Utlandsverksamheten var väl\r\nutvecklad. Bankernas starka provinsiella ställning\r\nkom till uttryck såväl i marknadsandelar som i\r\nstyrelsernas sammansättning. De var i allra högsta\r\ngrad en omvittnat betydande tillgång för\r\nutveckling, företagande och näringsliv i\r\nhemregionerna. Deras samarbete med näringsliv\r\nlikaväl som med kommuner och länsmyndigheter\r\nvittnade om ett stort ansvar för den region som de\r\nverkade i.</pre><pre>När nu en ny situation har uppstått menar jag att\r\nett gynnsamt tillfälle erbjuds att genom\r\norganisatoriska åtgärder, inom ramen för en\r\nstorbank, ge största möjliga självständighet åt\r\nSkaraborgsbanken. Detta menar jag kan ske\r\ngenom en långtgående decentralisering och mot\r\ndenna svarande delegering av befogenheter och\r\nresurser till regionstyrelser och verkställande\r\nledning. På så sätt skulle man vinna provinsbankens\r\nställning och betydelse för utveckling av regionens\r\nnäringsliv och sysselsättning.</pre><pre>Bo Lundgren säger att Gota Bank tills vidare\r\nkommer att drivas som ett dotterbolag till\r\nNordbanken. ''Tills vidare'' tolkar jag som ett eller\r\ntvå år, tills fusionen praktiskt har genomförts.\r\nDetta är naturligtvis ingen garanti för en utveckling\r\ni den riktning som jag menar är önskvärd.</pre><pre>Bo Lundgren säger vidare att ansvaret för\r\ngenomförandet av sammanläggningen av de båda\r\nbankerna ligger på Nordbanken och att regeringen\r\noch Bankstödsnämnden i huvudsak kommer att stå\r\nutanför processen. Jag förstår också att det är\r\nbankens ledning som har ansvaret för det praktiska\r\ngenomförandet.</pre><pre>Men, Bo Lundgren, det borde väl ligga i ägarens\r\nintresse att exempelvis genom en expertutredning\r\nmycket skyndsamt titta på möjligheterna att sätta\r\nen provinsbanksprägel på bl.a. den\r\nbankverksamhet som berör gamla\r\nSkaraborgsbankens område. Själv är jag övertygad\r\nom att det skulle innebära att man, just som Bo\r\nLundgren säger i sitt svar, tar till vara det bästa i de\r\nbåda bankerna.</pre><pre>Jag fick för en tid sedan ett brev från Nordbankens\r\nkoncernchef Rolf Dahlborg. Brevet kom några\r\ndagar efter att min interpellation hade lagts. Han\r\nsatte värde på att få del av de synpunkter vilka vi\r\nsom representerar folket i dessa regioner kan ha på\r\nbankverksamhetens utveckling.</pre><pre>Jag har utgått från att Dahlborg menar allvar.\r\nDärför har jag i dag skrivit ett brev till honom, i\r\nvilket jag närmare utvecklar mina synpunkter. Det\r\nskulle naturligtvis vara värdefullt att här och nu få\r\nhöra Bo Lundgren uttala, som jag hoppas, sitt\r\nintresse av att se på möjligheterna att återupprätta\r\nprovinsbankstanken, utifrån de tidigare goda\r\nerfarenheterna från Skaraborgsbanken. Därför vill\r\njag återigen ställa frågan: Vilken uppfattning har\r\nvår främste ägarrepresentant om detta?</pre><pre>Anf. 51  MAGNUS PERSSON (s):</pre><pre>Herr talman! Anledningen till att jag deltar i\r\ndebatten är den ökade roll som storbankerna och\r\nfinansinstituten spelar, där den lokala och regionala\r\nnivån alltmer är på väg att suddas ut.</pre><pre>Provinsbanksrörelsen har inom respektive\r\nområden mycket noggrant bidragit till samhällets\r\nuppbyggnad. Bankerna har trott på regionens\r\nidentitet och framtid och alltid sökt stödja de\r\nregionala initiativen. De har levt i regionen på ett\r\nsätt som större banker aldrig har kunnat eller velat\r\ngöra.</pre><pre>Finansminister Gunnar Sträng var på sin tid en\r\nmycket stark tillskyndare av provinsbanksidén. Den\r\nskapade, enligt Gunnar Sträng och många med\r\nhonom, en nödvändig konkurrens till\r\nstorbankernas mera byråkratiska och tunga\r\norganisation samt allmänt centrala tänkande.</pre><pre>Wermlandsbanken och Skaraborgsbanken har\r\nspelat en utomordentligt stor och viktig roll i\r\nVärmland respektive Skaraborg. Så länge deras\r\nrörelse koncentrerades till de egna regionerna var\r\nockså lönsamheten tillfredsställande.</pre><pre>Nu har koncentrationen av banksektorn blivit\r\nalltför stor. Nu efterfrågas av allmänhet och företag\r\nalternativa bankkoncept med personlig kontakt,\r\nobyråkratiskt tänkande och snabba beslutsvägar --\r\nbanker som med andra ord lever i och med\r\nregionens näringsliv och samhälle.</pre><pre>Vi som bor och verkar ute i regionerna är\r\nbekymrade, för att inte säga starkt oroade, för att\r\nde stora drakarna -- de stora bank- och\r\nfinansinstituten -- alltför mycket dominerar och\r\nutifrån centrala direktiv inte ser och möter\r\nproblemen. Man brukar säga att ju närmare brasan\r\nman befinner sig, ju varmare blir det. Det är på\r\nsamma sätt så, att ju längre bort från problemen\r\nsom bankdirektör och koncernledning sitter, desto\r\nstörre är risken att man ser centralistiskt på det\r\nhela. Konkurrenssituationen försvinner osv.</pre><pre>Jag tror att de stora bankerna menar allvar när de\r\ni reklamkampanjer berömmer sig för att satsa och\r\ntänka regionalt. Men verkligheten är annorlunda.</pre><pre>Herr talman! Efter att ha läst svaret vill jag i likhet\r\nmed Jan Fransson efterfråga ansvarsfrågan.\r\nStatsrådet Bo Lundgren är ju ändå ägare. Han\r\nsymboliserar ägarstrukturen. Jag tycker för det\r\nförsta att Bo Lundgren svävar på målet. För det\r\nandra undrar jag: Hur länge kommer Gota Bank att\r\nleva? Tills vidare säger statsrådet i sitt svar.</pre><pre>Statsrådet borde väl närmare kunna konkretisera\r\noch ange vilken tidsplan som gäller. Det borde\r\nrimligen också ligga i statsrådets intresse att ta sitt\r\nägaransvar och utifrån detta agera. Då tycker jag\r\natt den modell som Jan Fransson här har skisserat\r\när riktig. Jag hoppas att statsrådet i nästa\r\nreplikskifte kan konkretisera litet närmare vad han\r\nmenar med just ''tills vidare''.</pre><pre>Många av de gamla provinsbankernas framtid är nu\r\npå grund av omstruktureringar för sin framtid\r\nberoende av ett utvecklat småföretagande, baserat\r\npå personliga initiativ som kräver personligt stöd av\r\nolika experter.</pre><pre>Herr talman! Som situationen ser ut hemma i\r\nVärmland, med en starkt ökande arbetslöshet,\r\nfinns det verkligen all anledning att varje statsråd i\r\nregeringen drar sitt strå till stacken för snabba\r\nbeslut, inte minst när det gäller bankfinansiering\r\netc. Där spelar bankerna onekligen en stor roll. Det\r\när därför vi i dag vill uttrycka vår oro i denna\r\ndebatt.</pre><pre>Jag hoppas än en gång att statsrådet närmare kan\r\nange vad som döljer sig bakom ''tills vidare'' och att\r\nstatsrådet också är beredd att vidta litet mer\r\nkonkreta åtgärder för att provinsbankerna, och\r\ndärmed också näringslivet, skall kunna leva vidare\r\noch blomstra. Det skulle också främja\r\nfinansieringen av de olika företagen.</pre><pre>Anf. 52  Statsrådet BO LUNDGREN (m):</pre><pre>Herr talman! Jan Fransson ställde frågan om hur\r\nstatliga banker bäst bör utvecklas. I första hand\r\nsker det genom att avveckla det statliga ägandet.\r\nErfarenheterna av staten som ägare för såväl\r\nNordbanken som tidigare PK-banken kan vi själva\r\nse effekterna av. De är inte särskilt upplyftande.</pre><pre>Att vi i riksdagen skulle diskutera hur man bäst\r\nutformar en bra struktur för en enskild bank är nog\r\nden största otjänst som vi skulle kunna göra\r\nbanken. Det kliar alltid i fingrarna på politikerna\r\nnär det gäller att styra och ställa -- hos vissa\r\nsannolikt mer än hos andra. Jag menar inte\r\nnödvändigtvis Magnus Persson eller Jan Fransson i\r\ndet avseendet, utan det ligger säkert för oss alla,\r\neftersom vi är intresserade och vill vara med och\r\nbesluta om saker och ting. Men vissa saker kan inte\r\nvi politiker hantera. Vi är inte bra på att driva och\r\nleda företag, åtminstone inte i den roll som vi har\r\nsom politiker. Det finns andra exempel på detta\r\nutanför banksektorn.</pre><pre>När det gäller enskilda företag gör vi bäst i att skapa\r\nbra betingelser för dessa. Jag återkommer till att\r\ndet finns all anledning att ha synpunkter på de stora\r\nstrukturerna.</pre><pre>Magnus Persson frågade mig: Hur länge kommer\r\nGota Bank att leva? En sak kan jag säga: Gota\r\nBank hade inte levt längre än till september 1992\r\nom inte regeringen och så småningom riksdagen\r\nhade ingripit. Banken var helt färdig att avvecklas,\r\nmed våldsamma förluster, som nu skattebetalarna\r\nhar tagit. Banken kommer också i realiteten att\r\navvecklas, men precis som jag hela tiden har sagt\r\nskall självfallet varje avveckling av en bank som har\r\ngått så katastrofalt dåligt ske i ordnade former --\r\nvilket också har skett -- och de livskraftiga delarna\r\nskall tas till vara så att de kan utvecklas.</pre><pre>Alldeles bortsett från att staten inte är en bra ägare\r\nfinns det naturligtvis konfliktrisker i att i viss\r\nutsträckning vara ansvarig för den finansiella\r\nmarknadens lagstiftning och strukturer och\r\nsamtidigt ha ett eget ägande på den marknaden.\r\nDetta är konfliktrisker som vi måste vara medvetna\r\nom.</pre><pre>Ägarens uppfattning vad gäller Nordbanken och nu\r\nNordbanken/Gota Bank måste naturligtvis vara att\r\nman vill få så bra avkastning som möjligt på de\r\ninvesterade medlen, i det här fallet en så bra\r\nåterbetalning som möjligt på de pengar som\r\nskattebetalarna tyvärr har tvingats betala till följd\r\nav spekulationsekonomin under 80-talets andra\r\nhälft och den dåliga ledningen från såväl ägare som\r\nledning i banken. Detta är naturligtvis väldigt\r\nviktigt.</pre><pre>Staten å andra sidan har ett stort intresse av ett\r\neffektivt, väl fungerande betalnings- och\r\nkreditsystem och också en effektiv och bra\r\nkonkurrens på det området. Vi arbetar i den\r\nriktningen genom att riva ner regleringar och\r\nhinder för etablering av nya banker, men självfallet\r\nställs krav på den verksamhet som skall bedrivas.\r\nVi har förbättrat möjligheterna för utlänningar att\r\nförvärva svenska banker. Det finns alltså möjlighet\r\natt uppnå den konkurrens vi eftersträvar.</pre><pre>Låt mig sedan gå in på frågan om Nordbanken.\r\nSom jag sade inledningsvis är ingen av oss tre som\r\ndeltar i debatten någon expert på hur man bedriver\r\nbankverksamhet. Vi har olika uppfattningar, mål\r\noch ambitioner. En ambition som vi naturligtvis har\r\nanledning att ha är att få ett bra och effektivt\r\nfungerande kreditsystem.</pre><pre>Om Jan Fransson och Magnus Persson har rätt i sin\r\nbedömning av vilken vikt de tidigare bankerna\r\nWermlandsbanken och Skaraborgsbanken kan\r\nspela i sin region och hur mycket de kan bidra med\r\ni en sammanslagning med Nordbanken, är ju detta\r\nnågot som faktiskt kan användas av banken, vilket\r\ntydligen också framgick av ett brev från\r\nNordbankens koncernchef Hans Dahlborg. Jag\r\nförutsätter att den ledning som har tillsatts av\r\nstyrelsen i Nordbanken nu på bästa möjliga sätt\r\nkommer att utforma bankens struktur för att uppnå\r\nmålet så bra lönsamhet som möjligt och att man ser\r\ntill att det målet också uppnås i ett framtida privat\r\nägarskap.</pre><pre>Har Jan Fransson och Magnus Persson rätt i det de\r\nsäger finns all anledning att tro att det finns\r\nmöjligheter att behålla den här typen av regionala\r\nstrukturer. Men beslut om detta skall inte fattas i\r\nSveriges riksdag och heller inte av Sveriges\r\nregering. Vi kan nämligen inte göra de\r\nbedömningarna, eftersom vi inte har tillräckligt\r\nunderlag.</pre><pre>Jag har full förståelse för att interpellationen har\r\nställts och att Magnus Persson också deltar i\r\ndiskussionen. Vi har all anledning att företräda\r\nvåra regioner och deras intressen, och om dessa\r\nintressen sammanfaller med förutsättningarna för\r\nen lönsam och bra bankverksamhet kan också dessa\r\nintressen komma att tillgodoses. Det är ungefär vad\r\njag kan och vill svara i det här avseendet.</pre><pre>Anf. 53  JAN FRANSSON (s):</pre><pre>Herr talman! Bo Lundgren säger att det bästa man\r\nkan göra för att utvecklas bankverksamheten är att\r\navveckla det statliga ägandet. För stunden har vi väl\r\ningen annan uppfattning. Jag hade heller inte tänkt\r\nta upp den debatten, utan jag ville begränsa mig till\r\natt få fram vilken uppfattning, kanske t.o.m.\r\nerfarenhet, som Bo Lundgren sedan tidigare har av\r\nprovinsbankers verksamhet.</pre><pre>Att ändå koncernchefen har varit intresserad av att\r\nta del av våra synpunkter innebär naturligtvis att\r\nhan också lyssnar till vad Bo Lundgren har för\r\nsynpunkter. Om jag uppfattade vad Bo Lundgren\r\nsade rätt är vi kanske överens om att detta är en\r\nmöjlighet som man i det här skedet skall titta på.\r\nJag vill ändå upprepa att det kan ligga i ägarens\r\nintresse att som ägare vara så pass aktiv att man\r\nmedverkar till att provinsbankstanken ändå\r\nundersöks.</pre><pre>Bo Lundgren säger att statens målsättning just nu\r\när att få så bra avkastning som möjligt. Jag tror inte\r\nalls att den målsättningen står i motsats till den här\r\ntanken, kanske är det t.o.m. tvärtom. Skall vi inte\r\nockså lyssna på och ta litet hänsyn till vad man säger\r\ninom näringslivet, inte minst inom småföretagen?\r\nJag vet att småföretagen i Skaraborgs län har ett\r\nstarkt intresse av att ha en bank med lokal\r\nförankring, och jag kan också hänvisa till vad\r\nordföranden i Företagarnas riksorganisation har\r\nsagt, nämligen att vi bör återupprätta\r\nprovinsbankstanken. Det finns alltså ingen\r\nmotsättning mellan de här ambitionerna.</pre><pre>Just nu befinner sig naturligtvis hela den här\r\nverksamheten i ett utomordentligt känsligt läge.\r\nHur kommer kunderna att agera? Känner de\r\nförtroende för det som kommer att ske? En säker\r\nväg, Bo Lundgren, är att verkligen visa och uttala\r\natt man också undersöker provinsbankstanken.\r\nDet skulle lugna oss kunder och företag i de här\r\nbygderna.</pre><pre>Anf. 54  MAGNUS PERSSON (s):</pre><pre>Herr talman! Jag kan hålla med om att\r\nerfarenheten av statligt ägande inom bankvärlden\r\nkan vara diskutabelt. Men, herr talman, nog kliar\r\ndet i fingrarna när man tar del av bankvärldens och\r\nbankdirektörernas alla fallskärmsavtal, som ligger\r\npå en orimlig nivå. Detta kanske inte hör till dagens\r\ndebatt, men jag vill ändå ha upptaget i kammarens\r\nprotokoll att detta gör att det kliar i fingrarna och\r\natt vi politiker kanske borde ha spelat en större roll\r\ni det sammanhanget.</pre><pre>Statsrådet säger att staten eftersträvar en så bra\r\navkastning som möjligt. Det är riktigt. Där har vi\r\nsamma målsättning. Då bör man också eftersträva\r\nen ökad konkurrens. Min erfarenhet av\r\nWermlandsbanken som provinsbank är att den,\r\nmed en starkt decentraliserad uppbyggnad, med\r\nkontor ute i bygderna och närhet till företagen och\r\ntill folket, har spelat en utomordentligt stor och\r\nviktig roll för Värmland och att motsvarande har\r\ngällt för Skaraborg. Om vi eftersträvar en bra\r\nkonkurrens bör statsrådet därför också stötta\r\nprovinsbankerna, som spelar en för\r\ndecentraliseringen så viktig roll.</pre><pre>Nu är vi inne i en besvärlig sysselsättningssituation.\r\nArbetslösheten ökar, och småföretagandet är\r\nviktigt för den framtida utvecklingen. Då är det\r\nviktigt att det snabbt går att skapa kreditvärdighet\r\noch kredittillförsel för att rädda jobben.</pre><pre>Jag och statsrådet verkar alltså, herr talman, vara\r\ninne på ungefär samma linje, och jag hoppas att\r\nstatsrådet grunnar på den här debatten, som jag\r\ndeltar i inte för att vara gnällig utan för att det är\r\nviktigt att rädda provinsbankerna i framtiden, att\r\nrädda jobben och, framför allt, att allmänheten\r\nskall ha en bra service oavsett om man befinner sig\r\nuppe i Sysslebäck i Nordvärmland, i Karlstad,\r\nSkaraborg eller Skövde. Det är det frågan gäller.</pre><pre>Överläggningen var härmed avslutad.</pre><pre>10 §  Hänvisning av ärende till utskott</pre><pre>Föredrogs och hänvisades</pre><pre>Proposition 1993/94:93 till\r\nsocialförsäkringsutskottet</pre><pre>11§  Anmälan om frågor</pre><pre>Anmäldes att följande frågor framställts</pre><pre>den 12 januari</pre><pre>1993/94:287 av Georg Andersson (s) till\r\nkulturministern om asylsökande från Eritrea:</pre><pre>Strax före jul meddelades i Dagens Eko att ett antal\r\neritreaner som vistas på Invandrarverkets\r\nförläggningar skulle avhysas därifrån.\r\nUtlänningsnämnden har beslutat om utvisning,\r\nmen verkställigheten har inte kunnat genomföras,\r\nbl.a. på grund av de krav som eritreanska\r\nmyndigheter ställer. Det har uppgetts att\r\nsammanlagt ca 400 eritreaner i Sverige är berörda.\r\nMånga av dessa har vistats här under flera år.</pre><pre>Det råder också viss oklarhet om kommunernas\r\nansvar för bistånd till dem som inte längre kan\r\nerhålla detta genom Invandrarverkets försorg. I det\r\nuppkomna läget kan vissa enskilda komma att\r\ndrabbas på ett icke acceptabelt sätt.</pre><pre>Mot denna bakgrund vill jag fråga vilka åtgärder\r\nregeringen är beredd att vidta för att lösa det akuta\r\nproblem som uppstått beträffande asylsökande från\r\nEritrea.</pre><pre>1993/94:288 av John Andersson (-) till\r\njordbruksministern om renar utanför\r\nrenskötselområde:</pre><pre>I den rennäringslag som trädde i kraft den 1 juli\r\n1993 sägs att om renar uppehåller sig utanför\r\nrenskötselområdet eller på mark under tid då\r\nrenskötsel inte får bedrivas där, kan länsstyrelsen\r\npå framställning av dem som lider skada, vid vite\r\nförelägga sameby att föra bort renarna.</pre><pre>I december förra året flyttades ca 1 500 renar till\r\nkustområdet vid Skellefteå (Bjurön). Första\r\nveckan i september förra året observerades 37 000\r\nrenar på förbjudet område nedanför\r\nodlingsgränsen i Västerbottens län.</pre><pre>Alla försök att få länsstyrelsen att agera har varit\r\nlönlösa. Man hänvisar till att lagen inte är\r\ntvingande. År efter år fortsätter detta problem med\r\ntusentals renar på förbjudet område utan att något\r\nhänder. Detta får till följd att motsättningarna\r\nmellan ortsbefolkning och rennäringens utövare\r\nbara ökar. Så kan det väl inte få fortsätta?</pre><pre>Min fråga till jordbruksministern:</pre><pre>Vilka åtgärder avser jordbruksministern vidta för\r\natt detta långvariga problem får sin lösning?</pre><pre>1993/94:289 av Gunhild Bolander (c) till\r\nkommunikationsministern om biljettpriset på\r\nflyglinjen Visby-- Arlanda:</pre><pre>Från den 17 januari kommer SAS att höja\r\nbiljettpriserna på linjen Visby--Arlanda med 30 %.\r\nDet innebär att en normalprisbiljett kommer att\r\nkosta 2 400 kr, en höjning med 500 kr.</pre><pre>Som väl torde vara bekant för statsrådet finns ett\r\nenda alternativ att komma över vattnet mellan\r\nGotland och fastlandet, nämligen färjetrafiken.\r\nDetta är således ett mycket hårt slag för såväl det\r\ngotländska näringslivet som de privatpersoner som\r\npå denna linje utgör en relativt hög andel av\r\nresenärerna.</pre><pre>Jag vill därför fråga statsrådet vilka åtgärder\r\nregeringen är beredd att vidta för att riksdagens\r\ntrafikpolitiska målsättning om samhällets ansvar\r\nför bl.a. tillgänglighet och regional balans skall\r\nkunna vidmakthållas.</pre><pre>1993/94:290 av Agne Hansson (c) till\r\narbetsmarknadsministern om ytterligare medel till\r\nstödområden i Kalmar län:</pre><pre>Under våren 1993 beslutade regeringen att\r\nVimmerby, Hultsfred och Högsby kommuner i\r\nKalmar län och Valdemarsviks kommun i\r\nÖstergötland skulle få tillfällig\r\nstödområdestillhörighet. Det har visat sig vara en\r\nmycket effektiv regionalpolitisk åtgärd som gett\r\nmycket god effekt. För ett sammanlagt avdelat\r\nregionalpolitiskt stöd för de tre kommunerna i\r\nKalmar län om 17 miljoner kronor har\r\ninvesteringar genomförts till en sammanlagd\r\nsumma på över 106 miljoner kronor. 130 nya\r\narbetstillfällen har skapats. Det av regeringen\r\ntilldelade regionalpolitiska anslaget är nu förbrukat\r\nför innevarande budgetår.</pre><pre>Med hänvisning till att de regionalpolitiska medlen\r\nför ytterligare stöd nu är förbrukade och att\r\nåtgärderna visat sig ha så positiv effekt vill jag fråga\r\narbetsmarknadsministern:</pre><pre>Är arbetsmarknadsministern beredd att medverka\r\ntill att ytterligare medel i samma storleksordning\r\nomfördelas för innevarande budgetår till berörda\r\nlänsstyrelser för att stödområdestillhörigheten för\r\nHögsby, Vimmerby, Hultsfred och Valdemarsviks\r\nkommun skall få full effekt?</pre><pre>1993/94:291 av Barbro Westerholm (fp) till\r\nkommunikationsministern om det europeiska\r\nlarmnumret:</pre><pre>Genom avtal mellan SOS Alarmering AB och\r\nlandets stift regleras de ''teletekniska'' och\r\nfinansiella villkoren för telefonsamtal till\r\njourhavande präst. Den 1 januari 1996 införs ett\r\neuropeiskt larmnummer vilket medför att det blir\r\nsynligt från vilket telefonnummer den uppringande\r\nringer. Dessutom finns planer på inspelning av\r\nlarmsamtal vilket försämrar integriteten för\r\navsändaren.</pre><pre>Med anledning av det ovan anförda vill jag ställa\r\nföljande fråga:</pre><pre>Hur avser regeringen att garantera anonymiteten\r\nhos de som ringer jourhavande präst efter\r\ninförandet av det europeiska larmnumret?</pre><pre>1993/94:292 av Eva Johansson (s) till\r\nkulturministern om asylsökande från Eritrea:</pre><pre>Under befrielsekriget i Eritrea kom många\r\neritreanska flyktingar till Sverige. De som kom före\r\nkrigsslutet men inte fick sina asylansökningar\r\nbehandlade före freden, har i allmänhet fått avslag.\r\nEn grupp av dessa finns nu på flyktingförläggningar\r\ni avvaktan på att de kan återvända till Eritrea.</pre><pre>Situationen i Eritrea är sådan att landet har\r\nutomordentligt svårt att ta emot alla flyktingar som\r\nvill återvända. Regeringen har i det läget prioriterat\r\nåtervändandet för de flyktingar som lever under\r\nmycket små omständigheter i läger i Sudan. Det är\r\nmot den bakgrunden man skall se svårigheterna för\r\nden grupp som finns i Sverige.</pre><pre>Nu hotas eritreanerna på flyktingförläggningarna i\r\nSverige att bli avhysta från förläggningarna utan att\r\nha någonstans att ta vägen. De får heller inget\r\nekonomiskt bidrag för sitt uppehälle. Deras\r\nsituation är mycket svår.</pre><pre>Mot bakgrund av detta vill jag fråga kulturminister\r\nBirgit Friggebo vilka åtgärder hon vill vidta för att\r\nlösa situationen på ett humant sätt till dess\r\nförhållandena är sådana att de aktuella\r\neritreanerna kan återvända till sitt hemland.</pre><pre>den 13 januari</pre><pre>1993/94:293 av Christer Skoog (s) till\r\nnäringsministern om flyttning av företagsledning\r\nför International Computer Limited:</pre><pre>Företagsledningen för företaget ICL i Ronneby\r\nmeddelade den 11 januari 1994 att tillverkningen av\r\nföretagets produkter skall flyttas från Ronneby till\r\nEngland och att samtliga 270 anställda skall sägas\r\nupp. Ronneby har redan innan detta besked den\r\nhögsta arbetslösheten i Blekinge.</pre><pre>Avser regeringen att vidta någon åtgärd som\r\nförhindrar företagsledningen för ICL i Ronneby att\r\navveckla verksamheten där och göra 270 personer\r\narbetslösa i en redan hårt drabbad ort?</pre><pre>1993/94:294 av Maud Björnemalm (s) till\r\nkulturministern om flyktingkvotens finansiering:</pre><pre>Regeringen har föreslagit och riksdagen beslutat att\r\nflyktingkvoten för innevarande budgetår tillfälligt\r\nskall kunna utökas med 6 000 personer, en ökning\r\nav nuvarande flyktingkvot från 1 800 till 7 800\r\nflyktingar. Av ökningen på 6 000 reserveras 5 500\r\nplatser för flyktingar från f.d. Jugoslavien.</pre><pre>I prop. 1993/94:51 sägs att kostnaden för den\r\nutökade flyktingkvoten beräknas till 830 miljoner\r\nkronor, och den kommer i huvudsak att belasta\r\nbudgeten för 1994/95. Var i budgetpropositionen\r\nfinns finansieringen? Ett beslut om utökning av\r\nflyktingkvoten utan finansiering blir tom retorik\r\noch stärker inte förtroendet för regeringens\r\nflyktingpolitik.</pre><pre>Mot bakgrund av det anförda frågar jag statsrådet\r\nBirgit Friggebo:</pre><pre>Hur har regeringen tänkt finansiera den ökade\r\nflyktingkvoten på 6 000 personer?</pre><pre>12 §  Kammaren åtskildes kl. 15.29.</pre><pre>Förhandlingarna leddes</pre><pre>av andre vice talmannen från sammanträdets\r\nbörjan t.o.m. 4 § anf. 6 (delvis),</pre><pre>av tredje vice talmannen därefter t.o.m. 5 § anf. 22\r\n(delvis) och</pre><pre>av förste vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}