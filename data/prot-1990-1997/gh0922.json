{"dokumentstatus":{"dokument":{"hangar_id":"2349288","dok_id":"GH0922","rm":"1993/94","beteckning":"22","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"22","slutnummer":"0","datum":"1993-11-11 00:00:00","systemdatum":"2005-10-27 13:36:45","publicerad":"1993-11-11 00:00:00","titel":"Riksdagens snabbprotokoll 1993/94:22 Torsdagen den 11 november","subtitel":null,"status":null,"htmlformat":null,"relaterat_id":null,"source":"webbnav","sourceid":"{E1E770A6-BA68-4EBC-8A9F-1E98A8B95B32}","dokument_url_text":"http://data.riksdagen.se/dokument/GH0922/text","dokument_url_html":"http://data.riksdagen.se/dokument/GH0922","dokumentstatus_url_xml":"http://data.riksdagen.se/dokumentstatus/GH0922","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1993/94:22</div>\r\n<div class=\"sidhuvud_datum\">Torsdagen den 11 november</div>\r\n<div class=\"sidhuvud_klockslag\">Kl. 12.00</div>\r\n<hr class=\"sidhuvud_linje\">\r\n<pre>1 §  Svar på interpellation 1993/94:25 om den\r\nsvenska FN-styrkan i Bosnien</pre><pre>Anf. 1  Utrikesminister MARGARETHA AF\r\nUGGLAS (m):</pre><pre>Herr talman! Gudrun Schyman har med hänvisning\r\ntill Sveriges FN-insats i Bosnien frågat mig dels\r\nvarför inte riksdagen fick fatta det slutliga beslutet\r\nom att sända en svensk styrka till Tuzlaområdet,\r\ndels vilken ställning den svenska FN-styrkan skall\r\nha om USA beslutar om en större truppinsats och\r\nställer som villkor att trupperna står under NATO-\r\nbefäl.</pre><pre>Herr talman! Gudrun Schymans fråga är en aning\r\nförvånande. Regeringen överlämnade i maj en\r\nproposition till riksdagen om vårt deltagande i en\r\nBosnienoperation. Skälet till att regeringen ville\r\növerlämna denna viktiga fråga till riksdagen var att\r\nvi gjorde bedömningen att den svenska styrkans\r\nuppgifter kunde komma att skilja sig från den strikt\r\nfredsbevarande verksamhet som riksdagen i 1992\r\nårs fullmaktslag om väpnad styrka för tjänstgöring\r\nutomlands bemyndigat regeringen att besluta om.</pre><pre></pre><pre>Skälet till att regeringen gick till riksdagen var\r\nockså att Bosnieninsatsen kunde bli ett mycket\r\nriskfyllt och komplicerat uppdrag. Denna\r\nbedömning har ju i dessa dagar besannats.</pre><pre>Genom riksdagsbehandlingen ville regeringen även\r\nmedverka till att skapa den breda och allmänna\r\ndebatt om vår truppmedverkan i f.d. Jugoslavien\r\nsom vi ansåg vara värdefull just inför detta\r\nuppdrag.</pre><pre>I propositionen hemställde regeringen om att efter\r\nhörande av utrikesnämnden få riksdagens\r\nbemyndigande att fatta beslut om svenskt\r\ndeltagande i av FN:s säkerhetsråd beslutade\r\ninsatser för säkerställande av fred i f.d.\r\nJugoslavien. Detta bifölls av riksdagens ledamöter\r\nden 8 juni.</pre><pre>Regeringen har alltså genom en proposition\r\nunderställt riksdagen frågan och därefter fått del av\r\nriksdagens beslut. Jag måste utgå från att riksdagen\r\nfattade det beslut den önskade fatta. I det ingick att\r\nregeringen bemyndigades sända i väg den svenska\r\ntruppen efter hörande av Utrikesnämnden.\r\nGudrun Schyman tycks med sin fråga varför\r\nriksdagen ''inte fick'' fatta det slutliga beslutet vilja\r\nantyda att regeringen på något sätt skulle ha\r\nberövat riksdagen någon rättighet. Så är\r\nuppenbarligen inte fallet.</pre><pre>Regeringen erhöll den 17 augusti en formell\r\nförfrågan från FN:s generalsekreterare att ställa en\r\nstyrka till förfogande för att delta i skyddet av de\r\nfredade områdena i Bosnien i enlighet med\r\nsäkerhetsrådets resolution 836.</pre><pre>Mellan riksdagens behandling och regeringens\r\nbeslut den 18 augusti att i enlighet med riksdagens\r\nmedgivande ställa en väpnad styrka om 880\r\npersoner till förfogande för Bosnieninsatsen,\r\nsammanträdde Utrikesnämnden vid tre tillfällen.\r\nDet förelåg därvid ett starkt stöd för att Sverige\r\nskulle ställa den väpnade styrkan till FN:s\r\nförfogande och att förutsättningarna för ett\r\ndeltagande överensstämde med riksdagens\r\nbemyndigande. Utrikesnämnden har därefter\r\nfortsatt att behandla frågan.</pre><pre>Regeringen anser det självfallet mycket angeläget\r\natt löpande hålla riksdagens ledamöter insatta i\r\nutvecklingen i Bosnien och de svenska och\r\ninternationella insatserna. Den information som\r\njag gav i kammaren den 7 oktober är ett uttryck för\r\ndetta.</pre><pre>Jag vill även peka på att den svenska\r\nBosnienstyrkan ingår som en del av en nordisk FN-\r\nkontingent. Såväl i Norge som i Danmark har de\r\nnationella besluten att bidra med trupp föregåtts av\r\nbeslut i resp. parlament. Inför regeringens beslut\r\nden 18 augusti hölls även nära kontakt med de\r\nnordiska regeringarna, och ett gemensamt svar på\r\nFN:s formella förfrågan kunde avges den 13\r\nseptember.</pre><pre>Herr talman! Den nordiska FN-kontingenten\r\nverkar nu i Bosnien i enlighet med säkerhetsrådets\r\nmandat i resolution 836. Om ett fredsavtal för\r\nBosnien kommer till stånd, vilket för dagen tyvärr\r\nter sig osäkert, kan önskemål framföras att den\r\nnordiska styrkan skall användas för att genomföra\r\navtalet. Även möjligheten av medverkan i en insats\r\nav detta slag behandlades av riksdagen i juni. Det\r\när än så länge oklart hur strukturen för en sådan\r\ninsats kan komma att utformas.</pre><pre>Om ett fredsavtal ingås, torde det dock stå klart att\r\nNATO kommer att spela en betydelsefull operativ\r\nroll under medverkan av en rad icke NATO-länder.\r\nJag ser inget omedelbart hinder mot en svensk\r\ninsats tillsammans med NATO för att genomföra\r\nett fredsavtal förutsatt att den äger rum med\r\nmandat från säkerhetsrådet och under FN:s\r\npolitiska och strategiska ledning, på det sätt som\r\nföreskrivs i riksdagens beslut.</pre><pre>Då Gudrun Schyman, som framställt\r\ninterpellationen, anmält att hon var förhindrad att\r\nnärvara vid sammanträdet, medgav förste vice\r\ntalmannen att Bertil Måbrink fick delta i\r\növerläggningen i stället för nterpellanten.</pre><pre>Anf. 2  BERTIL MÅBRINK (v):</pre><pre>Herr talman! Jag tackar för svaret på Gudrun\r\nSchymans interpellation.</pre><pre>Interpellationen till utrikesministern innehåller\r\nsom bekant två delar. Den ena handlar om hur\r\nbeslutet om den svenska FN-styrkan fattades, den\r\nandra om den svenska alliansfriheten.\r\nUtrikesministerns svar uppehåller sig till största\r\ndelen vid det formella beslutsfattandet.</pre><pre>Vänsterpartiet kritiserade redan i vår motion med\r\nanledning av svenskt deltagande i FN-trupp i\r\nBosnienHercegovina det sätt på vilket regeringen\r\nville besluta i frågan. Vi föreslog att en urtima\r\nriksdag skulle inkallas den dag en formell förfrågan\r\nfrån generalsekreteraren kom. Vi framförde det\r\nkravet därför att vi ansåg att alla partier skulle få\r\nvara med och fatta det avgörande beslutet, inte\r\nbara de som är representerade i Utrikesnämnden.</pre><pre>Som utrikesministern känner till saknas\r\nrepresentation från tre partier i Utrikesnämnden.\r\nEtt av dessa är Vänsterpartiet. Ett beslut i\r\nkammaren hade självfallet framkallat en vidare\r\ndebatt och mer omsorgsfull behandling av frågan än\r\nsom nu skedde. Det hade varit klädsamt om det\r\nhade inkallats en urtima riksdag för detta\r\nutomordentligt viktiga beslut.</pre><pre>Beslutets vikt framgår av interpellationens andra\r\ndel. Det börjar stå alltmer klart att i händelse av en\r\ngodkänd fredsplan för Bosnien-Hercegovina\r\nkommer en ren NATO-styrka att sättas in i\r\nfredsframtvingande syfte. Om så sker står också\r\nklart att den nordiska bataljonen, i vilken de\r\nsvenska FN-soldaterna ingår, kommer att hamna\r\nunder NATO-kommando.</pre><pre>NATO:s plan för denna operation innebär, enligt\r\nvad som framförts av Storbritanniens\r\nförsvarsdepartement den 3 november vid\r\nUtrikespolitiska institutets seminarium om\r\nBosnien, som ju utrikesministern också deltog i, en\r\ninsats med minst 50 000 man med uppgift att skilja\r\nde stridande parterna åt. Det är en stor styrka,\r\nenligt de uppgifter som gavs vid detta tillfälle.</pre><pre>En sådan insats kommer givetvis att ske i enlighet\r\nmed FN:s säkerhetsråds beslut. Enligt uppgifter\r\nfrån det brittiska försvarsdepartementet är det\r\ndock inte självklart att NATO-trupperna skall\r\noperera under FN-flagg. Det kan alltså bli så, att\r\nden svenska styrkan inte bara informellt utan också\r\nformellt ställs under NATO-kommando.</pre><pre>Utrikesministern säger i sitt svar att hon inte ser\r\nnågra omedelbara hinder mot en svensk insats\r\ntillsammans med NATO. Vänsterpartiet ser många\r\nhinder.</pre><pre>För det första är det ytterst tveksamt om detta är\r\nförenligt med den av riksdagen beslutade svenska\r\nalliansfriheten.</pre><pre>För det andra än risken uppenbar att Sverige\r\ngenom att direkt underställas NATO förstör sin\r\nrenommé som en alliansfri och neutral stat väl\r\nlämpad för FN-uppdrag. NATO kommer av\r\nparterna i konflikten och många stater i världen att\r\nses inte som en neutral part, utan som en av flera\r\nstridande parter i krigets Bosnien vilken försvarar\r\nspeciella västliga intressen och inte\r\nvärldssamfundets intressen.</pre><pre>För det tredje är risken överhängande att en\r\nNATO-styrka, på grund av vad som nyss sades,\r\nkommer att får svårt att utföra sitt uppdrag och i\r\nstället invecklas i ett långvarigt krig.</pre><pre>Man kan fråga om det är i Sveriges intresse att som\r\nen del i en NATO-styrka bli inblandat i ett krig utan\r\nsynbart slut.</pre><pre>Dessa frågor, som rör kärnan i svensk utrikes- och\r\nsäkerhetspolitik, har aldrig diskuterats öppet av\r\nregeringen. I juni, när riksdagen fattade beslut om\r\natt delegera avgörandet till regeringen, var frågan\r\nom NATO-ingripande oklar. Det sades ingenting.</pre><pre>I augusti, när regeringen -- utan att höra hela\r\nriksdagen -- fattade beslutet om att skicka svensk\r\ntrupp, var NATO-frågan mer aktuell. Det hade\r\nvarit bra, om riksdagen kunnat diskutera den\r\nfrågan i samband med beslutet.</pre><pre>Jag vill också poängtera att utrikesministerns\r\nantydan, att riksdagens beslut föreskriver att\r\neventuellt NATO-samarbete kunde komma att bli\r\nen realitet, inte är riktig -- såvida inte\r\nutrikesministern med riksdagen avser\r\nUtrikesnämnden. NATO nämns över huvud taget\r\ninte i utrikesutskottets betänkande från juni, inte\r\nheller i regeringens proposition. Vad som sades i\r\nUtrikesnämnden kan jag däremot inte\r\nkommentera, som bekant, eftersom Vänsterpartiet\r\ninte är representerat där.</pre><pre>Anf. 3  Utrikesminister MARGARETHA AF\r\nUGGLAS (m):</pre><pre>Herr talman! Som jag har förklarat i mitt\r\ninterpellationssvar och som jag märker att Bertil\r\nMåbrink har noterat, var det just för att regeringen\r\nönskade att riksdagen skulle få ta ställning till en\r\neventuell Bosnieninsats som en särskild proposition\r\nförelades riksdagen. Regeringen har naturligtvis att\r\nutgå från det beslut riksdagen fattar, även om det\r\ntill detta skulle ha fogats en reservation eller ett\r\nsärskilt yttrande.</pre><pre>Detta steg, att förelägga riksdagen en särskild\r\nproposition, var ju just betingat både av uppdragets\r\nfarlighet och av det faktum att, såsom\r\nutrikesutskottet konstaterar i sitt av riksdagen\r\ngodkända betänkande, detta mandat, som i\r\ngrunden är ett fredsbevarande mandat, samtidigt\r\nkan komma att innebära element av defensivt våld,\r\nbehov av att skydda befolkning, osv.</pre><pre>Den andra frågan, som Bertil Måbrink har berört\r\nnågot mera utförligt, håller jag med om förtjänar\r\natt diskuteras. Men det är helt klart, och det tycker\r\njag inte framgick särskilt av Bertil Måbrinks inlägg,\r\natt den eventuella NATO-medverkan som här\r\ndiskuteras enbart diskuteras utifrån ett\r\nunderskrivet fredsavtal, vilket ju är en alldeles\r\nspecifik situation.</pre><pre>Den nordiska bataljonen är där nu för att\r\nsäkerställa bl.a. ''de säkra områdena'' utifrån FN:s\r\nresolution, men den eventuella NATO-medverkan\r\nsom diskuteras, då det ju även skulle vara fråga om\r\nett amerikanskt deltagande, sker enbart utifrån ett\r\nunderskrivet fredsavtal.</pre><pre>Det är denna högst påtagliga utgångspunkt som i\r\ndag innebär att Unprofor, alltså den rena FN-\r\nstyrkan, har ett så pass besvärligt och utsatt läge.\r\nDen måste klara de svåra uppgifterna i Bosnien\r\nmen har inte den större medverkan som diskuteras.</pre><pre>Jag tycker också att det är viktigt att påpeka att\r\nredan i dag under Unprofor samarbetar Sverige\r\nmed en rad NATO-länder. I den nordiska\r\nkontingenten, vars insats vi är ganska stolta över,\r\ningår soldater från Danmark och Norge, som båda\r\när NATO-länder.</pre><pre>Väldigt viktigt för oss är naturligtvis att även i en\r\nsituation av ett tänkt och förhoppningsvis så\r\nsmåningom ingånget fredsavtal bör ju FN\r\nfortfarande ge det övergripande mandatet och ha\r\nden övergripande ledningen. Det är Sveriges\r\nutgångspunkt.</pre><pre>Anf. 4  BERTIL MÅBRINK (v):</pre><pre>Herr talman! Det som beslutades i riksdagen i juni\r\nmånad, och det som då diskuterades utifrån\r\nregeringens proposition och utrikesutskottets\r\nbetänkande, var precis det som utrikesministern\r\nsjälv uttalade den 7 oktober här i kammaren,\r\nnämligen att mandatet för den svenska truppen\r\nskall innehålla en vidgad möjlighet att använda\r\ndefensivt våld. Jag är helt överens med\r\nutrikesministern om det. Vi har inte motsatt oss den\r\ndefinitionen. Det kan komma att innebära något\r\nutöver detta med fredsframtvingande.</pre><pre>Det må så vara att NATO-styrkan skall sättas in när\r\nman har skrivit ett fredsavtal, men vi vet ju att det\r\nändå finns stora risker också när ett fredsavtal har\r\nundertecknats av parter, med tanke på hur hela\r\nsituationen ser ut just nu i det forna Jugoslavien.</pre><pre>Ulf Henriksson, den svenske chefen för FN-\r\nbataljonen, uttryckte sig så här: Det här är ett\r\nbykrig där lojaliteterna kan skifta mellan olika\r\nområden. De som bekämpar varandra kring en by\r\nkan samarbeta i en annan. Gång på gång dyker det\r\nupp nya förband som den nordiska bataljonen helt\r\nenkelt inte kan identifiera.</pre><pre>Det här problemet försvinner inte på en gång efter\r\ndet att man har skrivit under ett fredsavtal.</pre><pre>Sedan är det intressant med NATO-trupperna,\r\ndärför att de skall ha tre uppgifter, enligt Bill\r\nHopkinson från det engelska\r\nförsvarsdepartementet. Den första är att hålla isär\r\nde stridande parterna. Det är inte en defensiv\r\ninsats, enligt min uppfattning. Det är något helt\r\nannat än den att använda defensivt våld, som vi var\r\növerens om här i juni månad.</pre><pre>Det sägs då att svensk trupp skall ingå i denna\r\nNATO-styrka. Alltså skall den svenska truppen ha\r\nden mera avancerade uppgift som jag anser att vi\r\nicke har fattat beslut om i riksdagen. Det var det\r\nsom var så olyckligt. Det borde ha funnits tid och\r\nutrymme för att inkalla en urtima riksdag när detta\r\nkom fram.</pre><pre>Det är först den 7 oktober som jag ser att\r\nutrikesministern eller någon representant från\r\nregeringen talar om detta stora NATO-inslag i\r\nBosnien-Hercegovina. Det är först den 7 oktober ni\r\ntalar om det. Varför har ni varit tysta om detta?\r\nVisste ni om det redan den 8 juni när riksdagen\r\ndiskuterade det här, att NATO skulle in med så\r\nstora truppkontingenter som det handlar om och att\r\nsvenskar skulle vara en del i den offensiva aktivitet\r\nsom den skall genomföra?</pre><pre>Anf. 5  Utrikesminister MARGARETHA AF\r\nUGGLAS (m):</pre><pre>Herr talman! Bertil Måbrink för ett hypotetiskt\r\nresonemang här. Vad vi kan konstatera är att flera\r\nNATO-medlemsländer finns på plats inom ramen\r\nför Unprofor. I den nordiska kontingenten, där det\r\nfinns svenska soldater, ingår också trupper från de\r\ntvå NATO-grannländerna Norge och Danmark.\r\nDet går alldeles utmärkt att samverka inom ramen\r\nför den nordiska kontingenten och inom ramen för\r\nUnprofor.</pre><pre>Om det skulle gå så lyckligt, vilket vi ju alla måste\r\nhoppas med tanke på de dagliga förskräckliga\r\nhändelserna i Bosnien, att ett fredsavtal så\r\nsmåningom blir underskrivet och det därmed blir\r\ndiskussion om en större kontingent för att\r\nimplementera ett fredsavtal, där då även\r\namerikanerna förklarat att de är villiga att ställa\r\nupp, är väl detta en utveckling som vi alla måste\r\nhälsa med den största tillfredsställelse.</pre><pre>Jag har väldigt svårt att se att Sverige i en situation\r\ndå det finns ett underskrivet fredsavtal, chans till\r\nfred i Bosnien mitt ibland de ohyggliga\r\nhändelserna, skulle säga: Nu packar vi ihop, för vi\r\nkan inte umgås med NATO-soldater! Det gör vi ju\r\nredan i den nordiska kontingenten. Det som\r\ndäremot är viktigt för oss är att ha ett FN-mandat\r\noch ett FN-beslut i botten och i grunden.</pre><pre>Anf. 6  BERTIL MÅBRINK (v):</pre><pre>Herr talman! Nu försöker utrikesministern glida\r\nundan min frågeställning. Jag har inte talat om att\r\nvi inte skulle kunna umgås med NATO-soldater\r\noch andra soldater. Frågan är om utrikesministern\r\nanser att det är riktigt att de svenska soldaterna i\r\nBosnien skall ställas under NATO-kommando.\r\nNATO-styrkan består av ungefär 50 000 man;\r\nhuvuddelen är amerikaner. Styrkan skall stå under\r\nNATO:s södra kommando och ledas av en\r\namerikansk officer. Det är det som är mitt\r\nhuvudproblem. Jag anser att det är viktigt att vi\r\ndiskuterar frågan och försöker reda ut den.</pre><pre>Jag har svårt att se att ett beslut om en sådan styrka\r\när i överensstämmelse med det beslut som\r\nriksdagen fattade den 8 juni och med vår\r\nalliansfrihet och neutralitet.</pre><pre>Jag anser att våra FN-soldater i den kontingent som\r\nnu finns i Bosnien gör en mycket bra insats. Den\r\nuppskattas oerhört av olika bosniska\r\nbefolkningsgrupper och av folk över huvud taget,\r\noch också internationellt. Soldaterna skall\r\nnaturligtvis fortsätta att göra en bra insats också\r\nefter det att ett fredsavtal har underskrivits. De\r\nskall vara kvar i Bosnien. Jag är stolt över den insats\r\nsom våra soldater gör där nere.</pre><pre>Jag kan inte förstå varför vi helt plötsligt skall\r\nförstöra denna goodwill genom att plötsligt plocka\r\nin våra soldater undet ett NATO-kommando som\r\nhar helt andra uppgifter än de riksdagen har uttalat\r\noch bestämt om.</pre><pre>Om dessa uppgifter inte fanns när beslutet fattades,\r\nborde riksdagen ha sammankallats när soldaterna\r\nkom fram.</pre><pre>Anf. 7  Utrikesminister MARGARETHA AF\r\nUGGLAS (m):</pre><pre>Herr talman! Låt mig återigen påpeka det jag sade\r\ni mitt svar: Jag ser inga omedelbara hinder för en\r\nsvensk insats i syfte att tillsammans med NATO\r\ngenomföra ett fredsavtal, förutsatt att den äger rum\r\nmed mandat från säkerhetsrådet och under FN:s\r\npolitiska och strategiska ledning. Detta är min\r\nprincipiella ståndpunkt, Bertil Måbrink.</pre><pre>Jag skulle också vilja påminna Bertil Måbrink om\r\natt ESK faktiskt ända sedan toppmötet i\r\nHelsingfors har möjlighet att vända sig till Nato,\r\nWEU eller t.o.m. till Oberoende staters samvälde\r\nför att få operativ hjälp att genomföra en\r\nfredsinsats som man har kommit överens om inom\r\nESK på vanligt politiskt sätt -- alltså med ESK-hatt.</pre><pre>Det jag här talar om är en operation under FN:s\r\npolitiska och strategiska ledning -- en operation\r\nmed FN-mandat. Jag måste påpeka att världen har\r\nförändrats, Bertil Måbrink. Det kalla kriget har\r\nupphört, och vi har nu gemensamma värderingar.\r\nJag tycker att också Bertil Måbrink borde försöka\r\nanpassa sig till den nya värld vi lever i, där vi\r\nfaktiskt samverkar för att uppnå fred, frihet och\r\ndemokrati.</pre><pre>Överläggningen var härmed avslutad.</pre><pre>2 §  Svar på interpellation 1993/94:15 om\r\nflyktingpolitiken</pre><pre>Anf. 8  Statsrådet BIRGIT FRIGGEBO\r\n(fp):</pre><pre>Herr talman! Bengt-Ola Ryttar har i en\r\ninterpellation som bl.a. har sin utgångspunkt i\r\nförhållandena i Colombia frågat mig om jag avser\r\natt vidta några åtgärder så att personer som\r\nbevisligen utsatts för attentat i sitt hemland inte\r\nutvisas till ett sådant land.</pre><pre>Jag delar interpellantens indignation över\r\nförhållanden i länder där demokratin inte fungerar\r\noch mänskliga rättigheter träds förnär. Sverige\r\nsöker genom insatser på en rad olika områden\r\narbeta för att förbättra situationen i sådana länder.\r\nFlyktingpolitiken syftar dock inte till att lösa dessa\r\nglobala problem. De måste mötas genom samlade\r\ninternationella insatser bl.a. inom bistånds- och\r\nutrikespolitiken. Flyktingpolitiken tar i första hand\r\nsikte på att värna det skyddsbehov som kan finnas\r\nhos den enskilde individ som lämnat sitt hemland.</pre><pre>Läget för de mänskliga rättigheterna i Colombia är\r\nallvarligt. Övergrepp begås såväl av militär som av\r\npolis, paramilitära grupper och olika\r\ngerillagrupper. En av orsakerna till situationens\r\nallvar är den fortsatta väpnade konflikten i landet.\r\nVidare förekommer ett betydande våld med\r\nanknytning till narkotikahanteringen, liksom med\r\nanknytning till så kallad vanlig brottslighet.</pre><pre>Övergrepp begås av olika grupperingar. Men det är\r\nsjälvfallet den colombianska regeringens uppgift att\r\nta ansvar för att läget för mänskliga rättigheter\r\nförbättras. Det är därför viktigt att konstatera att\r\nden colombianska regeringen under president\r\nGaviria vidtagit olika åtgärder för att främja de\r\nmänskliga rättigheterna.</pre><pre>Den nya konstitutionen från 1991 stärker\r\nexempelvis det institutionella skyddet för\r\nmänskliga rättigheter. Man har bl.a. inrättat en\r\nMR-ombudsman, liksom en allmän\r\nåklagarmyndighet. Dessutom har det införts en\r\ncivil ombudsman med ansvar för polisiära frågor.\r\nEtt steg för att öka respekten för mänskliga\r\nrättigheter inom militären har tagits genom en\r\ninstruktion från försvarsdepartementet. I\r\ninstruktionen understryker regeringen att det\r\nåligger militären att respektera internationella\r\nnormer och lagar om mänskliga rättigheter.\r\nNämnas kan också att Colombia har accepterat den\r\nlatinamerikanska MR-domstolens jurisdiktion.</pre><pre>De övergrepp av politisk natur mot enskilda som\r\nsker i Colombia av exempelvis polis och militär\r\nsaknar således i dag helt regeringens sanktion.\r\nOrsakerna till detta politiska våld skall alltså\r\nsnarare sökas i Colombias våldspräglade politiska\r\nhistoria än i dagens situation.</pre><pre>Det är självklart att människor som kommer till\r\nSverige skall kunna söka vårt lands beskydd. Det är\r\nsvenska myndigheter som i enlighet med den\r\nsvenska utlänningslagen skall avgöra om detta\r\nbehov föreligger eller inte. Asylansökan avgörs\r\nindividuellt utifrån det skyddsbehov som kan\r\nföreligga i det enskilda fallet. Finns ett\r\nskyddsbehov får utlänningen stanna i Sverige.</pre><pre>Asyl kan beviljas den som är flykting enligt\r\nGenèvekonventionen. Med det menas att personen\r\nkänner välgrundad fruktan för förföljelse, t.ex. på\r\ngrund av sin politiska uppfattning. Grunden för\r\nbedömningen är att den som flytt skulle riskera att\r\nutsättas för förföljelse om han återsändes till sitt\r\nhemland. Det är alltså fråga om en bedömning för\r\nframtiden. I denna bedömning skall naturligtvis\r\nvägas in vad den som flytt tidigare blivit utsatt för.\r\nMen den aktuella situationen i landet är också av\r\nstor betydelse.</pre><pre>Dessutom kan asyl beviljas den som är krigsvägrare\r\neller den som utan att vara flykting inte vill\r\nåtervända till sitt hemland på grund av de politiska\r\nförhållandena där och kan åberopa tungt vägande\r\nomständigheter till stöd för detta, s.k. de facto-\r\nflyktingskap. Även i dessa fall bygger bedömningen\r\npå vad som skulle kunna hända om den som flytt\r\nsänds hem. Dessutom kan en utlänning få bosätta\r\nsig i Sverige av humanitära skäl. Det är då inte fråga\r\nom någon egentlig skyddsbestämmelse utan om en\r\nmöjlighet för den tillståndsgivande myndigheten att\r\nbevilja uppehållstillstånd när det är påkallat av just\r\nhumanitära skäl.</pre><pre>Enskilda asylärenden prövas av Statens\r\ninvandrarverk och Utlänningsnämnden. Endast om\r\nnågon av beslutsinstanserna finner att skäl\r\nföreligger att överlämna ett enskilt ärende kan\r\nregeringen pröva och besluta i ärendet. I\r\nhandläggningen av asylärenden skall humanitet\r\nalltid vägas in. Det är också viktigt att\r\nmyndigheternas beslut respekteras.</pre><pre>Det är viktigt att det finns en god länderkunskap\r\nhos de som prövar ärendena. Såväl berörda\r\nmyndigheter som regeringen följer kontinuerligt\r\nutvecklingen i respektive land. Det sker t.ex. via\r\nvåra ambassader och olika organisationer för\r\nmänskliga fri- och rättigheter -- både\r\ninternationella och nationella. Självfallet ligger\r\nsådan kunskap även till grund för prövningen av\r\nasylsökande från t.ex. Colombia.</pre><pre>Jag vill avslutningsvis erinra om den av regeringen\r\ntillsatta parlamentariska kommittén för översyn av\r\ninvandrarpolitiken och invandrings- och\r\nflyktingpolitiken. Kommittén har bl.a. till uppgift\r\natt analysera och överväga hur skyddsreglerna bör\r\nutformas för att man även framgent skall kunna\r\nbedriva en konsekvent flyktingpolitik som innebär\r\nett långsiktigt och tydligt internationellt åtagande.</pre><pre>Anf. 9  BENGT-OLA RYTTAR (s):</pre><pre>Herr talman! Jag får tacka invandrarministern för\r\nsvaret. Invandrarministerns inställning till\r\nflyktingfrågorna är bra mycket bättre än den\r\ninställning som Invandrarverket tillämpar i\r\npraktiken. De två fall jag har tagit upp i min fråga\r\nutgör en klar illustration till detta.</pre><pre>Jag tycker att invandrarministern har en mycket\r\nsnäll och svensk inställning till och syn på den\r\ncolombianska regeringens roll.</pre><pre>Birgit Friggebo sade bl.a. att det våld som utövas\r\ni Colombia i dag helt saknar regeringens sanktion,\r\nockså det våld som utövas av militär och polis. Men\r\ndetta är inte bara en fråga om vad man gör och\r\nsäger. Det handlar i hög grad om vad man inte gör,\r\noch det är mycket som den colombianska\r\nregeringen inte gör för att garantera en bättre\r\nsituation vad gäller de mänskliga rättigheterna i\r\nlandet.</pre><pre>En central punkt när det gäller att återställa\r\nordningen i Colombia är att militär och polis som\r\nbryter mot lagen icke skall dömas av sina egna, utan\r\nav en civil domstol. Det vore ett stort lyft och en\r\nradikal förbättring av förutsättningarna för bättre\r\nförhållanden.</pre><pre>På den fackliga sidan borde också åtminstone de\r\nmest elementära rättigheterna införas. I dag skall\r\nfackliga val godkännas i efterhand av\r\narbetsmarknadsministeriet. Ministeriet skall ha\r\nprotokollen från fackliga möten, och de kan\r\nförklara en fackförening olaglig, upplösa den och\r\nkonfiskera alla dess tillgångar.</pre><pre>Organisationer för mänskliga rättigheter och Röda\r\nkorset har inte tillträde till colombianska fängelser\r\neller till militärförläggningar, där man ofta hyser\r\npolitiska fångar utan att åklagarmyndigheterna får\r\nnågon som helst information om det.</pre><pre>Det behövs alltså både klara och tydliga signaler\r\nfrån den colombianska regeringen om att de\r\nförhållanden som råder i dag icke accepteras. Det\r\när nödvändigt att man vidtar dessa åtgärder för\r\nockså lägga kraft bakom orden.</pre><pre>Invandrarministern påpekar i sitt svar att\r\nColombias nya konstitution innebar ett steg framåt.\r\nDet stämmer. Den är inte idealisk, men den är bra\r\nmycket bättre än den som fanns tidigare. Problemet\r\när att den förfaller. Bl.a. har presidenten och\r\nregeringen kohandlat med parlamentet. I utbyte\r\nmot ett undantagstillstånd fick\r\nparlamentsledamöterna tillbaka sina gamla\r\nprivilegier, som innebär en rejäl slant att köpa\r\nröster för. Sådana system bäddar naturligtvis för\r\nkorruption, och det är oacceptabelt i en demokrati.</pre><pre>Uppgifterna om antalet mord kan variera hur\r\nmycket som helst. Alla uppgifter visar dock ett\r\ngemensamt -- det sker förfärligt många politiska\r\nmord och försvinnanden i Colombia. Jag nämnde\r\nnågra siffror i min fråga, men det finns även andra.\r\nDe senaste siffrorna från Fredsforum visar att det\r\nbegicks 12 959 politiska mord 1992. Det skulle\r\nutslaget per dag bli 24,3 politiska mord om dagen.\r\nSådana siffror kan naturligtvis ifrågasättas. Vilka\r\nmord som är politiska är alltid en bedömningsfråga.\r\nOm man ser till hela våldssituationen i Colombia är\r\nden fruktansvärd; det vet vi.</pre><pre>De senaste dagarna har vi fått telegram om att\r\ngerillan har mördat soldater. Däremot har det inte\r\nstått någonting i svensk press om att\r\ngerillarörelserna FARC och ELN den 27 september\r\nhade utsett förhandlingsdelegationer, som skulle\r\növerlägga med regeringsrepresentanter. Men dessa\r\ndök aldrig upp. På den utsatta mötestiden kom i\r\nstället militären och mejade ner dessa människor.</pre><pre>Invandrarministern har redogjort för flera kriterier.\r\nMen för mig är det alldeles uppenbart: om en\r\nperson som har fem gevärskulor i kroppen och\r\nvistas i Sverige som flykting utvisas tillbaka till\r\nColombia, så är risken stor att han kommer gå ett\r\nmycket sorgligt öde till mötes.</pre><pre>Anf. 10  Kulturminister BIRGIT FRIGGEBO\r\n(fp):</pre><pre>Herr talman! Som Bengt-Ola Ryttar vet är jag\r\nförhindrad att diskutera enskilda ärenden, t.o.m.\r\nsom en beskrivning av hur flyktingpolitiken\r\nfungerar. Bengt-Ola Ryttar har tagit just ett enskilt\r\närende som utgångspunkt också för att beskriva\r\nsituationen i Colombia. Men jag är alltså\r\nförhindrad att delta i den diskussionen.</pre><pre>Det är riktigt att Invandrarverket har gett avslag på\r\ndet ärende som Bengt-Ola Ryttar hänvisade till.\r\nDet är nu överklagat och ligger för prövning i\r\nUtlänningsnämnden.</pre><pre>Bengt-Ola Ryttar var vänlig i sin inledning. Han\r\ntyckte att jag hade en bra inställning i dessa frågor,\r\nmen att den inte följdes upp av våra myndigheter,\r\nframför allt inte av Invandrarverket.</pre><pre>År 1992 sökte 181 colombianer asyl i Sverige. Fram\r\ntill april i år har 54 personer sökt asyl. År 1992\r\nbeviljades 7 personer från Colombia flyktingstatus\r\nenligt Genèvekonventionen, och hela 44 personer\r\nblev flyktingar enligt vår egen\r\nutlänningslagstiftning gällande de facto-\r\nflyktingskap. Totalt beviljades 105 personer\r\nuppehållstillstånd i Sverige 1992, antingen som\r\nkvotflyktingar, Genèvekonventionsflyktingar, de\r\nfacto-flyktingar eller av humanitära skäl.</pre><pre>Detta tycker jag visar att en ordentlig prövning sker\r\nav de individuella ärendena med hänsyn till den\r\nhemska situationen i Colombia och i dessa\r\npersoners hemland. Myndigheterna har gjort\r\nbedömningen att dessa personer har skäl att frukta\r\nförföljelse av olika slag när de vänder hem.</pre><pre>I stort sett har jag ingen anledning att invända mot\r\nden beskrivning som Bengt-Ola Ryttar gör av\r\nColombia. Det är ett förskräckligt våldssamhälle.\r\nNaturligtvis kan man försöka dela upp vad som\r\ndrabbat offren på grund av knarkhandel,\r\nkidnappningar eller rent politiska misshälligheter\r\nmellan gerillan, paramilitära grupper och själva\r\nmilitären.</pre><pre>Jag har sett en siffra på att det begicks ca 29 000\r\nmord i Colombia 1992. Det skulle betyda att 93\r\nmänniskor av 100 000 tas av daga där, vilket kan\r\njämföras med ca 1,5 person av 100 000 i Sverige.\r\nDetta visar hur hemsk situationen är där, och det är\r\nnaturligtvis en av de saker som våra myndigheter\r\ntar hänsyn till när de bedömer den asylsökandes\r\nenskilda skäl.</pre><pre>Jag tycker inte att vi i Sverige har någon anledning\r\natt undanhålla fakta från de olika länder som\r\nmänniskor flyr ifrån. Visst bör man ta fasta på\r\nnegativa beskrivningar av landet -- och de finns ju\r\ni övermått när det gäller Colombia. Men man bör\r\nfaktiskt också kunna beskriva de positiva saker som\r\nhänder. I mitt interpellationssvar har jag visat att\r\nregeringen trots allt försöker komma till rätta med\r\nden rådande situationen.</pre><pre>Men i slutänden blir det självfallet också en fråga\r\nom regeringens förmåga att hävda sin inställning\r\nvad gäller mänskliga rättigheter, kriminalitet och\r\nliknande, och i de avseendena har olika regeringar\r\ni Colombia en lång historia av misslyckanden.</pre><pre>Anf. 11  BENGT-OLA RYTTAR (s):</pre><pre>Herr talman! Jag är helt medveten om att\r\ninvandrarministern inte här i kammaren kan ta\r\nställning till enskilda fall, men vad jag har velat\r\npåvisa är att de värderingar som\r\ninvandrarministern ger uttryck för som regeringens\r\nsyn inte riktigt står i överensstämmelse med den\r\npraktiska tillämpningen.</pre><pre>Det finns oerhört mycket av god vilja i Colombia\r\nför att göra någonting åt situationen. Jag har träffat\r\nåtskilliga inom åklagar-, militär- och polisväsendet\r\nsom strävar för en bättre situation, men man saknar\r\ngenomgående än det ena, än det andra lagrummet\r\neller stödet för att dessa strävanden skall kunna få\r\ngenomslag. Om det beror på ond vilja från\r\nregeringens sida eller om den upplever hotet från\r\nmilitären som så starkt att den inte vågar vidta\r\nåtgärder som den är medveten om borde\r\ngenomföras skall jag låta vara osagt, men faktum är\r\nändå att nationen och dess medborgare far mycket\r\nilla. Det är djupt beklagligt, eftersom det är ett land\r\nmed oerhörda resurser och möjligheter. Det sätt\r\nsom man hanterar sina frågor på ligger bara ett\r\nsnäpp från det vansinne som råder i Jugoslavien.</pre><pre>Överläggningen var härmed avslutad.</pre><pre>3 §  Svar på interpellation 1993/94:17 om\r\nasylpolitiken</pre><pre>Anf. 12  Kulturminister BIRGIT FRIGGEBO\r\n(fp):</pre><pre>Herr talman! Sten Andersson har frågat mig om jag\r\när beredd att föreslå förändringar i asylpolitiken så\r\natt huvuddelen av den svenska hjälpen kommer\r\ndem till del som är hjälpsökande runt om i världen,\r\ni stället för till dem som lyckats ta sig till Sverige.</pre><pre>Att tro att man inom det migrations- och\r\nflyktingpolitiska området skulle kunna ''komma i\r\nfas'' med utvecklingen i världen är inte realistiskt.\r\nMajoriteten av världens flyktingar flyr från våld,\r\nkrig och politiskt förtryck. Oavsett vilken\r\nasylpolitik som förs kan den aldrig som sådan lösa\r\nde enorma problem som finns i världen. Självfallet\r\när det internationella samarbetet för\r\nkonfliktlösning och fredsskapande insatser av\r\nstörsta betydelse. Arbetet för att respekten för\r\nmänskliga rättigheter skall upprätthållas är en\r\nviktig del av detta. Något som vi från svensk sida\r\nkan göra är att bidra till att kunskapen om\r\nmänskliga rättigheter sprids i de nya stater som\r\nbildas i dag. Detta sker redan genom att vi bidrar\r\nbåde ekonomiskt och med personal till seminarier\r\nsom arrangeras bl.a. av UNHCR och IOM.</pre><pre>Det är däremot viktigt att påpeka att många av dem\r\nsom lämnar sina hemländer och kommer till\r\nEuropa inte är skyddsbehövande utan personer\r\nsom man i dagligt tal kallar ekonomiska flyktingar.\r\nUtvecklingssamarbetet spelar en nyckelroll i den\r\nsvenska flyktingpolitiken. Enda sättet att på lång\r\nsikt komma till rätta med flyktingproblemen i\r\nvärlden är att öka respekten för de mänskliga\r\nrättigheterna och att bekämpa fattigdomen i\r\nutvecklingsländerna. Detta är också vad det\r\nsvenska utvecklingssamarbetet i första hand syftar\r\ntill. Huvuddelen av det svenska biståndet går till de\r\nallra fattigaste länderna i Afrika. Dessa länder\r\nkämpar inte bara med stora ekonomiska\r\nsvårigheter utan även med de största\r\nflyktingströmmarna i världen.</pre><pre>En allt viktigare del av framför allt de svenska\r\nkatastrofinsatserna har dock kommit att\r\nkoncentreras till f.d. Jugoslavien. Sverige är en av\r\nde största bidragsgivarna till flyktingkommissariens\r\ninsatser där. Trots enorma svårigheter har UNHCR\r\nfortsatt med sitt skydds- och hjälparbete och har\r\ndärigenom gjort det möjligt för flertalet människor\r\natt stanna kvar i närområdet. Utan dessa unika\r\ninsatser skulle otvivelaktigt antalet asylsökande i\r\nSverige varit mångfaldigt större. Sverige är över\r\nhuvud taget en av de största bidragsgivarna till\r\nUNHCR, och på detta sätt gör vi stora insatser för\r\nflyktingar runt om i världen.</pre><pre>Utvecklingsinsatser och hjälp till flyktingar runt om\r\ni världen måste ske parallellt med åtgärder i Sverige\r\nför att ta emot skyddsbehövande. Samtidigt måste\r\nvi vara medvetna om att detta arbete måste\r\nbedrivas i ett långsiktigt perspektiv. Det\r\ninternationella arbetet har ett preventivt syfte och\r\nkan därmed minska migrationsströmmar men kan\r\naldrig ersätta åtgärder här hemma för att kunna ta\r\nemot dem som är i behov av skydd.</pre><pre>Vi gör alltså redan mycket, men vi kan göra ännu\r\nmer. Vi har därför bl.a. tagit initiativet till en\r\narbetsgrupp inom Kulturdepartementet och\r\nUtrikesdepartementet som skall arbeta med frågan\r\nhur man skall kunna koppla bistånd närmare\r\nmigration. Arbetet med att synliggöra sambanden\r\nmellan biståndsoch migrationspolitiken bedrivs\r\nockså inom den parlamentariska kommittén. Men\r\nkommittén skall behandla frågan ur ett mer\r\nlångsiktigt perspektiv.</pre><pre>Nu till den svenska flyktingpolitikens påstådda\r\nryckighet. Jag skulle vilja säga att vår politik --\r\nutifrån ett humanistiskt perspektiv -- är mycket\r\nkonsekvent och logisk. Politiken styrs av\r\nfolkrättens principer och av internationella\r\növerenskommelser och åtaganden. Situationen i\r\nvår omvärld förändras. Detta är inget som vi\r\nkortsiktigt rår över, men det påverkar av naturliga\r\nskäl förutsättningarna för vår flyktingpolitik.</pre><pre>Under lång tid hade vi en stor\r\narbetskraftsinvandring från Jugoslavien. Då var det\r\nnaturligt att också ha viseringsfrihet gentemot\r\nmedborgare därifrån. När Kroatien och Slovenien\r\nblev självständiga var det rimligt att även dessa\r\nländers medborgare fortsättningsvis omfattades av\r\nviseringsfriheten. Samtidigt ökade motsättningarna\r\ni det sammanfallande Jugoslavien, och oron var\r\nstor att stridigheterna skulle sprida sig bl.a. till\r\nKosovoprovinsen. Detta ledde till en stor\r\ninströmning av asylsökande från Kosovo till\r\nSverige.</pre><pre>Inledningsvis var Invandrarverket inte berett att\r\npröva dessa ansökningar och beslöt därför om s.k.\r\nverkställighetsstopp till Jugoslavien. När läget\r\nklarnade något -- under sommaren 1992 -- och\r\nUNHCR uttalat att man inte motsatte sig ett\r\nåtersändande inleddes prövningen av\r\nasylansökningarna. Besluten att sända tillbaka\r\nmånga av de asylsökande från Kosovo är resultatet\r\nav en strikt tillämpning av de regler som under lång\r\ntid legat till grund för svensk flyktingpolitik.</pre><pre>Hösten 1992 skärptes FN:s sanktioner mot Serbien\r\noch Montenegro, och FN beslutade att Serbien inte\r\nskulle anses som successorstat till Jugoslavien. Det\r\ninnebar t.ex. att internationella överenskommelser\r\nsom tidigare gällt visavi Jugoslavien inte längre\r\nskulle tillämpas. Då var det naturligt även för oss\r\natt ompröva våra avtal med Jugoslavien. En effekt\r\nvar att viseringsfrihetsavtalet upphävdes. Eftersom\r\nFN:s sanktioner inte tog sikte på Bosnien var det\r\nlika naturligt för regeringen att i stället införa\r\nviseringsfrihet för personer från Bosnien-\r\nHercegovina.</pre><pre>Det upptrappade kriget i Bosnien har lett till stora\r\nflyktingströmmar från landet. De flesta finns kvar i\r\nnärområdet. Men ett stort antal har också sökt sig\r\ntill några få länder i Europa, däribland Sverige. För\r\natt vi skall kunna ge dem som kommit hit ett hopp\r\nför framtiden och en möjlighet att börja ett nytt liv\r\nskall dessa flyktingar få permanent\r\nuppehållstillstånd i Sverige. Vi är ett av de få länder\r\ni Europa som beviljar bosnierna permanent\r\nuppehållstillstånd. Vi hade fram till sommaren 1993\r\nredan tagit emot ett stort antal spontanflyktingar\r\nfrån Bosnien. En logisk följd av beslutet om\r\nuppehållstillstånd var att strömmen av flyktingar\r\nfrån Bosnien till Sverige skulle öka väsentligt.\r\nDärför kunde inte viseringsfriheten upprätthållas.\r\nEftersom vi inte ville undandra oss vårt\r\nskyddsansvar beslutades samtidigt att det fortsatta\r\nmottagandet av flyktingar skulle ske via\r\nkvotöverföringar.</pre><pre>Nyligen har ett förslag om väsentligt ökad\r\nflyktingkvot presenterats för riksdagen. Dessutom\r\nhar vi kraftigt ökat våra ansträngningar för att\r\nskapa ett system där alla Europas stater delar\r\nansvaret för krigets flyktingar.</pre><pre>Detta anser jag visar att svensk flyktingpolitik styrs\r\nav folkrätten och den internationella solidaritetens\r\nprinciper. Att sedan också vi i betydande\r\nutsträckning stängt våra gränser i en ond tid kan\r\nman bara beklaga. Regeringen menar att vi i vårt\r\nland tagit och tar vårt ansvar i en omfattning som\r\nrimligen kan begäras. Vi gör oss heller inga\r\nillusioner om att vi kan avskärma oss från den värld\r\ndär krig, våld och barbari fått fruktansvärda följder\r\nför enskilda människor.</pre><pre>Anf. 13  STEN ANDERSSON i Malmö (m):</pre><pre>Herr talman! Fru statsråd! Jag tackar för svaret.</pre><pre>Låt mig inledningsvis tala om att jag är väl\r\nmedveten om att jag i den här frågan -- som jag har\r\ndrivit länge och konsekvent -- går emot den\r\nuppfattning som finns i regeringen och riksdagen.\r\nMen, herr talman, jag tröstar mig med att jag vet\r\natt en majoritet av svenska folket står bakom den\r\ninställning jag har torgfört.</pre><pre>Jag tror inte heller att det är helt fel att säga att en\r\nliten, om än knapp, majoritet i statsrådets eget parti\r\nenligt olika undersökningar delar min uppfattning.\r\nMitt eget partis medlemmar gör det med\r\nförkrossande majoritet.</pre><pre>Den här debatten får inte handla om rasism och\r\nfrämlingsfientlighet. Personligen struntar jag i om\r\nen människa är svart, brun, vit, gul eller röd -- jag\r\nbedömer en människan utifrån det sätt på vilket\r\nhon eller han agerar.</pre><pre>Jag tror att den svenska flyktingpolitiken med en\r\nlätt överdrift kan sägas vara ett resultat av att en del\r\npolitiker vill sova gott om nätterna. Men samtidigt\r\när den djupt inhuman och orättvis -- huvuddelen av\r\nden svenska flyktinghjälpen ges nämligen till de\r\nmänniskor som har sådana resurser och kontakter\r\natt de kan komma hit. Det stora flertalet människor\r\nsom saknar dessa möjligheter får ingen eller mycket\r\nringa hjälp av oss.</pre><pre>Herr talman! Jag kan förstå dem som kommer hit.\r\nJag hade kanske gjort samma sak i deras situation.\r\nMen -- det är viktigt att understryka i dag -- vi har\r\ninte längre ekonomiska resurser. Vi tvingas i dag av\r\nverkligheten att skära ned en del förmåner som vi\r\ntidigare har betraktat som självklara. Kranarna är\r\ninte längre fulla med guld, som vi inbillade oss för\r\nett antal år sedan.</pre><pre>Den nota vi drar på oss i dag betalar förvisso inte\r\ndagens vuxna generation -- den får betalas av våra\r\nbarn och barnbarn. De kommer att ställa frågor om\r\nvarför de får betala för någonting som de aldrig har\r\nhaft någon nytta av.</pre><pre>Statsrådet erkänner -- det är i alla fall en\r\nframgång -- att många är ekonomiska flyktingar;\r\ndet är nog första gången jag har hört det i en\r\nriksdagsdebatt. Det har tidigare sagts att det är en\r\nminoritet. Men om man spottar länge på en sten\r\nblir den våt. Till slut kommer sanningen trots allt\r\nfram!</pre><pre>Statsrådet säger att man ger mycket pengar till u-\r\nländerna för att där försöka skapa förståelse för\r\ndemokrati och mänskliga rättigheter. Det har man\r\nsäkert lyckats med till en viss del. Men jag vet\r\nländer i Afrika där vi har pumpat in pengar i\r\nenorma mängder. Ta bara Tanzania t.ex. Det landet\r\nhar inte utvecklats -- i varje fall inte positivt -- efter\r\ndet att Sverige har gödslat med pengar där.</pre><pre>Konsekvent och logisk säger statsrådet att dagens\r\npolitik är. I juni månad i år beviljade man 40 000\r\nbosnier permanent uppehållstillstånd. Med\r\nanhöriga kommer de att bli lika många som antalet\r\ninvånare i Sveriges fjärde stad. I varje fall under ett\r\nantal år kommer de enbart att kosta pengar.</pre><pre>Vari ligger då det ologiska? Jo, någon dag senare\r\ninförde man visumtvång för människor från samma\r\nområde. Motiveringen för det permanenta\r\nuppehållstillståndet var att dessa människor kom\r\nfrån en ytterst svår och besvärlig situation. Men\r\ninnan bläcket hann torka infördes visumtvång. Då\r\nvar kanske inte situationen så allvarlig längre? Det\r\nom något är väl ett skolexempel på inkonsekvens.</pre><pre>Sverige är ett av de få länder i Europa som beviljar\r\nbosnierna permanent uppehållstillstånd, säger\r\nstatsrådet i svaret. Ja, förvisso! England, Danmark,\r\nFrankrike, Finland, Holland, Österrike och\r\nTyskland gör det inte. Men vi i Sverige har råd att\r\ngöra det -- med pengar som vi inte har, som vi måste\r\nlåna upp och som skall betalas av våra barnbarn\r\nnågon gång framöver!</pre><pre>Till sist, herr talman, skulle jag vilja ställa en fråga\r\ntill statsrådet. Hon säger att vi har ökat\r\nansträngningarna för att få till stånd en gemensam\r\neuropeisk asylpolitik. Det har länge sagts från\r\nkammarens talarstol. Kan statsrådet bland de\r\nländer jag nyss räknade upp ge mig ett exempel på\r\nett land där man har lyckats med dessa\r\nansträngningar?</pre><pre>Anf. 14  LARS MOQUIST (nyd):</pre><pre>Herr talman! När man tar del av kulturministerns\r\nsvar är det viktigt att man kopplar samman tanken\r\npå humanitär hjälp med en ekonomisk verklighet --\r\nden ekonomiska verklighet som vi i Sverige nu lever\r\ni.</pre><pre>Det har i medierna framkommit att UNHCR:s,\r\ndvs. flyktingkommissariens, medel för flyktingar\r\nsom vistas i flyktingläger understiger 1 000 kr per\r\når. Jag antar att siffran är riktig. Men jag kanske\r\nskall påpeka att det väl då närmast gäller tak över\r\nhuvudet och mat för dagen. Men som jämförelse\r\nkan man titta på de siffror som anges i\r\nKulturdepartementets Översyn av vissa regler\r\nangående statlig ersättning för flyktingmottagande,\r\nDs 1993:75. I den skriften, som alltså kommer från\r\nKulturdepartementet, anges bl.a. följande:\r\n''Komrev AB'', dvs. kommunernas\r\nrevisionsaktiebolag, ''beräknar att den\r\ngenomsnittliga bruttosärkostnaden -- kostnader\r\nsom direkt förorsakas av att kommunen tar emot\r\nflyktingar, kostnader som man annars ej skulle ha\r\nhaft -- per flykting under år 1991 var ca 42 000 kr.\r\nUnder antagandet att flyktingarna anlände i relativt\r\njämn takt under år 1991 visar detta på en\r\nhalvårskostnad per flykting.''</pre><pre>Det citatet har jag som sagt tagit från\r\ndepartementsöversynen. Årskostnaden var alltså\r\nca 84 000 kr år 1991. Ingen kan väl påstå att\r\nbeloppet är lägre i dag än vad det var 1991. Man\r\nfår ungefär samma siffra om man tar kommunernas\r\nschablonbidrag för flyktingmottagande, som är\r\n138 300 kr för en vuxen, och gör om det till en\r\nårskostnad. Riksdagsrevisorerna bedömer att\r\npengarna räcker i 18 månader. Det blir då drygt\r\n90 000 per år.</pre><pre>Kommunrevisorerna tror att pengarna räcker bara\r\n15 månader. Man säger nämligen: ''Om man ser till\r\nkostnaderna under år 1991 för de flyktingar som\r\nanlände samma år var bidragsutnyttjandegraden\r\nnära 40 %. Med antagande av att flyktingarna\r\nanlände i relativt jämn takt under år 1991 skulle\r\nman kunna anta att detta är\r\nbidragsutnyttjandegraden under ett halvår.'' Det\r\nbetyder att de här pengarna räckte i ungefär 15\r\nmånader.</pre><pre>Vi i Ny demokrati anser inte att Sverige har råd\r\nmed så stora flyktingkostnader och flyktingbidrag\r\nsom vi nu har. Men om riksdagsmajoriteten anser\r\natt vi har råd med det är det väl ändå bättre att vi\r\nför samma summa hjälper 80--90 gånger fler, vilket\r\nvi kan göra genom att se till att hjälpen kommer till\r\nnärområdet, än att vi låter människorna komma\r\nhit. Min fråga till kulturministern är: Är det inte\r\negentligen humanare att ge 80--90 gånger fler\r\nmänniskor hjälp på plats än att ge t.ex. bosnierna\r\nen permanent tillflyktsort i Sverige?</pre><pre></pre><pre>Vi vill att man skall ompröva det prejudicerande\r\nbeslutet som regeringen gett Invandrarverket om\r\natt ge bosnierna permanent uppehållstillstånd.\r\nSjälvfallet kan man föra ut människor från\r\nflyktingförläggningarna utan att ge permanent\r\nuppehållstillstånd.</pre><pre>I kulturministerns svar togs kopplingen till\r\nbiståndet upp. Migrationsfrågorna nämns samt att\r\nnöden i världen är mycket stor. Det är naturligtvis\r\nviktigt att Sverige har en bra repatrieringspolitik,\r\nom man skall göra en koppling mellan bistånd och\r\nflyktingpolitik. Vi i Ny demokrati vill ha en direkt\r\nkoppling mellan flyktingmottagande och bistånd.\r\nDet är då av största vikt att vi kan enas om en bra\r\nrepatrieringspolitik. Vi kanske kommer att lyckas\r\nmed det i den invandrar- och flyktingpolitiska\r\nkommittén, i vilken jag själv sitter.</pre><pre>Vårt förslag i Ny demokrati bygger på att man skall\r\nkomma hit, bo här och utbildas. Sedan skall man ta\r\nmed sig sin nyvunna kunskap för att bygga upp sitt\r\ngamla land. Dessa människor, om de nu är\r\nkonventionsflyktingar, har haft en ambition att\r\nverka för demokrati, mänskliga rättigheter och\r\nekonomisk utveckling i sitt land. De bör då vara\r\nganska motiverade att bistå sitt gamla hemland om\r\nförhållandena där har ändrats på ett sådant sätt att\r\nett återvändande är möjligt. Vi tycker därför att det\r\när viktigt att man kopplar svenskt\r\nflyktingmottagande till en aktiv biståndspolitik och\r\natt man använder en del av de pengar som nu går till\r\nbistånd till en repatrieringspolitik för de flyktingar\r\nsom har kommit hit till Sverige.</pre><pre>Anf. 15  Kulturminister BIRGIT FRIGGEBO\r\n(fp):</pre><pre>Herr talman! Sten Andersson i Malmö har väckt en\r\nfråga som jag tycker är mycket väl värd att\r\ndiskutera, nämligen kopplingen mellan\r\nbiståndspolitik och flyktingpolitik. I mitt svar har\r\njag redovisat att det finns olika arbeten på gång dels\r\npå kort sikt mellan oss på Kulturdepartementet,\r\ndels på Utrikesdepartementets biståndsavdelning\r\noch inom den stora flyktingpolitiska kommittén.</pre><pre>Det arbetet har dock inte till utgångspunkt att vi\r\nskall avstå ifrån de internationella förpliktelser som\r\nvi har att ge de människor som söker sig hit till\r\nSverige skydd. Jag tycker att Sten Anderssons fråga\r\nandas att det skulle vara ett sätt för oss att frångå\r\ndet ansvaret och i stället hjälpa till där flyktingarna\r\nfinns.</pre><pre>Låt oss säga att man skulle acceptera den\r\nutgångspunkten. Jag har noterat att de människor\r\nsom säger på det här sättet ofta också är de som inte\r\nvill vara med och bidra till utveckling i\r\nutvecklingsländerna eller länder där man har\r\nproblem av olika slag, t.ex. till följd av krig.\r\nSlutresultatet blir då att vi inte skall ta något ansvar\r\nalls -- inte för dem som söker sig hit och inte heller\r\nför dem som befinner sig i länder med problem.</pre><pre>Sten Andersson sade att han talade för något slags\r\nbetydande majoritet av svenska folket som då\r\nskulle ha denna inställning. Jag vågar faktiskt\r\nifrågasätta att det är så. Jag rör mig ganska mycket\r\nute bland människor av olika slag som är kritiska\r\ntill flyktingpolitiken men som också skulle önska att\r\nvi kunde vara ännu mer generösa här i Sverige.</pre><pre>Jag upplever ibland att vi laborerar med ett slags\r\nteoretiska modeller när vi för den här diskussionen.\r\nMan utgår inte ifrån verkligheten. Runt om oss har\r\nvi krig, våld, förtryck och elände. Människor gör\r\nallt för att söka sig en bättre framtid och ett skydd\r\nifrån detta. I diskussionen verkar det ibland som\r\nom vi från svensk sida skulle initiera den här\r\nverksamheten för att det skall komma hit så mycket\r\nmänniskor som möjligt. Så är det förvisso inte.</pre><pre>Det är faktiskt inte flyktingarnas fel att vi har\r\nproblem i svensk ekonomi. De årliga kostnaderna\r\nför flyktingpolitiken utgör bara en liten del av vårt\r\nstora budgetunderskott. Det är faktiskt inte i första\r\nhand flyktingarna som kostar pengar som våra barn\r\noch barnbarn skall återbetala. Det är vi, svenska\r\nfolket, vare sig vi är födda på 20-, 30- eller 40-talet\r\nsom har beviljat oss en mängd förmåner av olika\r\nslag som har medfört att våra system är överlastade\r\noch att vi nu har stora ekonomiska bekymmer. Den\r\ndelen av svensk ekonomi håller regeringen på att\r\nförsöka sanera. Kom inte dragande med att de\r\nbekymmer som politikerna ute i kommunerna har\r\nmed att sanera svensk ekonomi och som vi här i\r\nriksdagen också har att hantera, skulle bero på\r\nflyktingarna.</pre><pre>Sten Andersson återkom till diskussionen om\r\npermanent och tillfälligt uppehållstillstånd. I mitt\r\nsvar har jag redovisat att Sverige är ett av de få\r\nländer -- det finns ett par till i Europa -- som\r\nbeviljar permanent uppehållstillstånd. Bakgrunden\r\när att vi bedömer att vissa människor inte kan\r\nåtervända säkert till sitt hemland inom en rimlig\r\nframtid. I många av de länder där man bara beviljar\r\ntillfälligt uppehållstillstånd har man nu, mycket\r\nriktigt, en intensiv debatt om vad man skall göra\r\nnär nästa tidsperiod av det tillfälliga\r\nuppehållstillståndet går ut. Man frågar sig hur länge\r\nman kan hålla på att betrakta dessa människor som\r\nbara tillfälligt vistandes i landet.</pre><pre>Bakgrunden till att vi i Sverige beviljar permanenta\r\nuppehållstillstånd är omtanken om dessa\r\nmänniskor, så att de inte behöver vara otrygga.\r\nMen vi har också en omtanke om det svenska\r\nsamhället. Vi tror att människorna blir bättre och\r\ntryggare om de kan börja bygga en framtid här i\r\nSverige. De kan då påbörja en planering för att\r\nförsörja sig själva här. Vi tror att friktionen mellan\r\nsvenskar och våra flyktingar också blir mindre.</pre><pre>I mitt svar har jag inte talat om en gemensam\r\nasylpolitik i Europa. Däremot har jag talat om de\r\nansträngningar som vi från regeringens sida gör för\r\natt vi nu på kort sikt skall kunna få ett delat ansvar\r\nför flyktingarna ifrån krigets Jugoslavien. I slutet av\r\nnästa vecka kommer jag att delta i en internationell\r\nkonferens i Aten, där man kommer att presentera\r\nett förslag som det redan nu finns en stor\r\nuppslutning kring bland Europas stater. Jag hoppas\r\natt det skall bli ett lyckligt slut för den här frågan\r\ninför den förskräckliga vintern i krigets\r\nJugoslavien.</pre><pre>Anf. 16  STEN ANDERSSON i Malmö (m):</pre><pre>Herr talman! Det är förvisso korrekt som statsrådet\r\nsäger att jag inte kan bevisa att jag har någon stor\r\nmajoritet bakom den ståndpunkt som jag har\r\nförfäktat. Men om inte resultaten av alla\r\nundersökningar slår helt fel -- om de gör det kan vi\r\nskrota Sifo, Temo m.fl. -- visar de att den politik\r\nsom i dag bedrivs saknar stöd bland den stora\r\nfolkmajoriteten.</pre><pre>Sedan gjorde nog statsrådet ett grammatiskt fel.\r\nHon sade att hon har träffat folk som var kritiska\r\nmen -- inte och -- som ändå ville öka mottagningen\r\ni Sverige. När hon sade ''men'' i stället för ''och''\r\nblev det litet knepigt. Jag är inte säker på att hon\r\nhar lyssnat på rätt instanser eller att hon kommer\r\nihåg rätt.</pre><pre>Herr talman! Det är självfallet så att dagens\r\nekonomiska problem inte beror på vår asylpolitik.\r\nDet förstår t.o.m. jag. Men det här är samtidigt\r\nmycket utmanande gentemot pensionärer,\r\narbetslösa och sjuka. De tvingas till nedskärningar.\r\nDet är inget att göra åt det. Samtidigt behåller vi\r\ndock en asylpolitik som per capita är generösast i\r\nhela Europa.</pre><pre>Kom inte här och säg att jag inte skulle vilja ställa\r\nupp på internationella förpliktelser. Ställ frågan till\r\nregeringarna i England, Tyskland, Frankrike,\r\nHolland, Danmark, Finland och Grekland. De vill\r\ninte följa den linje som statsrådet förfäktar.</pre><pre>Jag har suttit i riksdagen i tio elva år. Jag vet att vi\r\nibland i den här kammaren kan slåss om 25--50\r\nmiljoner så att stickor och strån ryker. Men under\r\nförsommaren, precis efter det att riksdagen hade\r\nstängt för sommaren, fattade regeringen ett beslut\r\nsom kommer att kosta en summa om 10 miljarder,\r\ndetta utan att höra riksdagen. Det stora partiet i\r\noppositionen sade ingenting heller. Jag har ibland\r\nhört ute på arbetsplatser att man försöker skylla\r\nifrån sig genom att säga att detta var ett\r\nregeringsbeslut. Det är korrekt att det var det, men\r\nman protesterade i alla fall inte på ett sätt som\r\nmärktes i media.</pre><pre>När det gäller liberaliseringar i Europa läste jag\r\nsenast i dag att både Holland och Tyskland\r\ndiskuterar skärpningar av sin asylpolitik, mot\r\nbakgrund av att de inte har de ekonomiska resurser\r\nsom vi obegripligt nog -- med tanke på vår stora\r\nstatsskuld -- tydligen har.</pre><pre>Anf. 17  LARS MOQUIST (nyd):</pre><pre>Herr talman! Det är helt riktigt som\r\nkulturministern säger. Det är inte flyktingarnas fel\r\natt det har gått snett. Det är den tokiga\r\nflyktingpolitiken som har kostat oss så mycket\r\npengar, vilket vi i Ny demokrati hela tiden har\r\npåpekat. Självfallet är det inte flyktingarnas fel. De\r\nanpassar sig naturligtvis till de villkor som vi skapar\r\nhär i landet.</pre><pre>Statens invandrarverk gör t.ex. utredningar i flera\r\når för att kunna bedöma om flyktingarna har den\r\nstatusen att de kan få stanna i Sverige. Det är en av\r\norsakerna till att det är så höga kostnader bl.a.\r\ninom Invandrarverket. Man har inte snabbt kunnat\r\nutreda och ta ställning till om flyktingarna skall få\r\nstanna eller inte.</pre><pre>Något svar på frågan om det inte är bättre att hjälpa\r\n80--90 gånger fler på plats än att hjälpa dem här fick\r\njag inte av kulturministern.</pre><pre>Flyktingpolitiken är inte bara en fråga om\r\nekonomi. Det ser vi på de konflikter som redan\r\nfinns i samhället i dag. Jag skall ta upp en\r\nnyutkommen liten skrift som kommer från\r\nUtrikespolitiska institutet. Den är skriven av\r\nforskaren Gunnar Jervas och heter\r\nFlyktingexplosionen -- vår tids ödeskris? Jag skall\r\nbara ta upp några punkter i den. Gunnar Jervas\r\nskriver bl.a.: ''En omfattande immigration\r\naktualiserar även andra allvarliga frågor, som ökad\r\nrisk för etniska konflikter och hot mot\r\nursprungsbefolkningens kulturella identitet. En del\r\nav dessa frågor är så känsliga att det offentliga\r\nSverige hittills haft en stark benägenhet att sopa\r\ndem under mattan. Denna i längden ohållbara\r\nstrategi har nu nått vägs ände.''</pre><pre>Han tar sedan upp migrationsströmmar. Han säger\r\nbl.a. att situationen i Afrika är ohållbar. Det skulle\r\nbehövas 7,5 miljoner nya arbetstillfällen per år för\r\natt man skall kunna klara av\r\nbefolkningsexplosionen.</pre><pre>När det gäller hotet från öst skriver Gunnar Jervas\r\nbl.a.: ''EGs opinionsinstitut ''Eurobarometer''\r\nredovisade nyligen en sådan undersökning för 18\r\nländer i Östeuropa, inklusive f d Sovjetunionen.''\r\nTotalt omkring 17 miljoner sade sig fundera på att\r\nemigrera till Västeuropa, och 2,7 miljoner hade\r\nredan bestämt sig för det. Det är siffror som\r\nregeringen bör vara observant inför och ha med i\r\nsin planering inför vad som kan hända i framtiden.</pre><pre>Någonting som också framgår av den här skriften är\r\nvad detta med bosnierna egentligen kan utvecklas\r\ntill. Det står: ''När ett land beslutar att acceptera en\r\ngrupp flyktingar av viss storlek stannar det sällan\r\nvid det. Denna grupp kommer att fungera som ett\r\nslags brohuvud för fortsatt anhörig- och\r\nföljdinvandring. Exempelvis har de 250\r\nbåtflyktingar, som regeringen beslöt att ta emot\r\n1979, växt till omkring 9 000 personer idag.\r\nInvandraministerns principbeslut att ge cirka\r\n40 000 bosnier uppehållstillstånd i Sverige kommer\r\nmed all sannolikhet att leda till att antalet bosnier i\r\nlandet snart antar sexsiffriga tal.'' Alltså: 250\r\nbåtflyktingar 1979 har i dag blivit 9 000 personer.</pre><pre>Anf. 18  Kulturminister BIRGIT FRIGGEBO\r\n(fp):</pre><pre>Herr talman! Nu talar vi återigen om de olika\r\nsiffrorna för vad detta kostar. Vi diskuterar fram\r\noch tillbaka, och det skall vi ansvarsfulla politiker\r\ngöra. Vi skall diskutera pengar i riksdagen. Men för\r\nvissa personer och partier handlar skyddsbehov och\r\nhuman behandling av människor som kommer från\r\nelände bara om kostnader.</pre><pre>Sten Andersson i Malmö säger att regeringen tog\r\npå sig en kostnad på kanske upp till 10 miljarder\r\ngenom principbeslutet att bevilja bosnierna\r\npermanent uppehållstillstånd.</pre><pre>För det första var detta ett beslut i ett\r\nförvaltningsärende där det gäller att följa svenska\r\nlagar och svenska internationella åtaganden. Då får\r\nman inte ta några sådana ekonomiska hänsyn.\r\nBortsett från det undrar jag vad Sten Andersson\r\nhar fått sin uppfattning och sina siffror ifrån. Att\r\nmänniskor sitter på flyktingförläggningar och\r\nväntar år ut och år in är betydligt dyrare än att de\r\nkommer ut i en kommun. Det handlar om de rent\r\npekuniära kostnaderna per dag eller per år.</pre><pre>För det andra: Om de får börja bygga upp sin\r\nframtid här kan de ju planera för den. De kan\r\nutbilda sig i svenska. De kan anpassa sin\r\nyrkesubildning -- vilken är ganska hög när det gäller\r\nbosnierna -- till svenska förhållande för att börja\r\nförsörja sig. Därmed behöver de inte lita till de\r\noffentliga kassorna. De kan tvärtom börja betala\r\nskatt.</pre><pre>Jag är förhoppningsfull inför att det i framtiden\r\nskall vara möjligt att få ned den arbetslöshet vi har\r\ni Sverige i dag. Detta innebär att temporära\r\nuppehållstillstånd riskerar att innebära en större\r\npåfrestning för de offentliga kassorna än vad\r\npermanenta tillstånd innebär.</pre><pre>Det sades att det kostar väldigt mycket att ha\r\nmänniskor på förläggningar som sitter och väntar\r\npå tillstånd. Jag delar uppfattningen att man måste\r\nfå ner väntetiderna så att människor får ett snabbt\r\nbesked. Vi har också börjat märka effekter av den\r\nprincip som regeringen har tillämpat, dvs. att både\r\nUtlänningsnämnden och Invandrarverket får de\r\nresurser till tillståndspersonalen som de begär.\r\nVäntetiderna går nu snabbt ner.</pre><pre>Det som föreslås i den här debatten är ju att man\r\nskall ge temporära uppehållstillstånd. Människor\r\nskall alltså år ut och år in sitta på nåder, just på\r\nflyktingförläggningarna, och vänta, det som har\r\nvarit så oerhört destruktivt och som med rätta har\r\nkritiserats tidigare.</pre><pre>Lars Moquist läste ur en skrift och upprepade det\r\nsom en del andra har gjort under senare år. Han\r\nmålade nämligen upp ett stort hot österifrån. Det\r\nräcker tydligen inte att beskriva den situation vi har\r\noch de åtaganden som finns på grund av den. Det\r\nskall målas upp ett hot om att 17 miljoner\r\nmänniskor är på väg hit till Sverige. Lars Moquist\r\nsade faktiskt också att regeringen bör planera för\r\nen sådan situation.</pre><pre>Hela bilden som de medverkande personerna i den\r\nhär debatten beskriver handlar bara om hot,\r\nkostnader och om att man betraktar dessa\r\nmänniskor som kommer hit och söker skydd som\r\nmänniskor som har resurser och förmåga att ta sig\r\nfram här i världen.</pre><pre>Jag kan inte ställa upp på den bilden av situationen.\r\nOm människor kommer till vår gräns och söker\r\nskydd undan förföljelse, krig och tortyr är det min\r\nuppfattning att vi så långt vår förmåga räcker skall\r\nge dessa människor det skydd som de begär av oss.</pre><pre>Om vi tittar på de samlade ekonomiska resurserna i\r\ndetta land har vi faktiskt råd att ge dem detta skydd.\r\nMen då skall vi också ge dem förutsättningar och\r\nmöjligheter att klara sig själva, så att de inte\r\nbehöver bli en onödig belastning på de offentliga\r\nbudgetarna. Det är precis det regeringens beslut\r\nom permanent uppehållstillstånd innebär. Det\r\nförhindrar inte en enda människa att återvända till\r\nsitt hemland om kriget skulle sluta och man får en\r\nsäker fred. Jag är alldeles övertygad om att deras\r\nmöjligheter att återvända är större om de här i\r\nSverige har fått ett tryggt liv, har kunnat försörja sig\r\nsjälva och fått en möjlighet att se en framtid.</pre><pre>Anf. 19  STEN ANDERSSON i Malmö (m):</pre><pre>Herr talman! Jag är väl medveten om att statsrådet\r\ninte själv skriver interpellationssvaren, men jag\r\ndrömde dock om att hon i alla fall läste igenom dem\r\ninnan hon läste upp dem i riksdagen.</pre><pre>Här talar statsrådet om krig och tortyr och förtryck,\r\nmen det står också i hennes svar att många är\r\nekonomiska flyktingar. Det är detta jag har\r\npoängterat.</pre><pre>Jag har aldrig räknat asylpolitiken bara i pengar,\r\nmen jag anser att den svenska politiken är djupt\r\norättvis. Den hjälper i första hand dem som har\r\nresurser, kontakter och möjligheter att komma hit.\r\nDe som lever under de svåraste förhållandena är i\r\npraktiken chanslösa. Så kom inte säg att jag bara\r\ntalar om kostnader.</pre><pre>Däremot tycker jag det är en oerhörd kostnad för\r\ndet lilla Sverige, som i dag har en mycket besvärlig\r\nekonomisk situation. Jag vill inte raljera, men låt\r\nmig i alla fall påpeka att i juni månad i år kom en\r\nrapport från OECD som sade att Sverige hade den\r\nsämsta ekonomiska utvecklingen bland länderna\r\ninom OECD. Samtidigt beviljar vi, till skillnad från\r\nalla andra länder i Europa, permanent\r\nuppehållstillstånd.</pre><pre>Det är många, fru statsråd, som tycker att politik är\r\nnågot komplicerat, om man skall uttrycka det\r\nsnällt.</pre><pre>Förvaltningsärende, säger man. Om det är så att\r\nregeringen i en fråga som är mycket kontroversiell\r\noch mycket debatterad bland regeringens och\r\nriksdagens uppdragsgivare, alltså väljarna, kan\r\nfatta ett sådant beslut utan att fråga riksdagen, då\r\ntycker jag att man borde överväga en översyn av\r\nden svenska lagstiftningen. Jag noterar att andra\r\nländer i Europa fungerar och mår bra, trots att man\r\ninte har samma lagstiftning.</pre><pre>Det här handlar alltså inte i första hand om kronor\r\noch öre. Det handlar om att vi hjälper fel\r\nmänniskor. Det vore klädsamt om statsrådet kunde\r\nbekräfta det jag själv i dag inledningsvis läste upp,\r\natt många av dem som kommer till Sverige och får\r\nasyl här är ekonomiska flyktingar. Det är inte dem\r\nsvenska folket uttalat sig för att i första hand vilja\r\nhjälpa i Sverige. På plats kanske, men inte i\r\nSverige. Det har vi inte råd till mot bakgrund av vår\r\npå grund av tidigare försyndelser tyvärr alltför\r\ndåliga ekonomi.</pre><pre>Anf. 20  Kulturminister BIRGIT FRIGGEBO\r\n(fp):</pre><pre>Herr talman! I mitt svar står ordagrant: Det är\r\ndäremot viktigt att påpeka att många av dem som\r\nlämnar sina hemländer och kommer till Europa inte\r\när skyddsbehövande, utan personer som man i\r\ndagligt tal kallar ekonomiska flyktingar.</pre><pre>Jag har inte talat om Sverige, men det utesluter inte\r\natt det också till Sverige kommer personer som\r\nsöker sig allmänt sett en bättre framtid. Dessa\r\npersoners asylansökningar behandlas här i Sverige,\r\noch de får i regel avslag och måste lämna landet.</pre><pre>Det är intressant att Sten Andersson i Malmö nu\r\nsäger att det är fel människor som kommer hit. Just\r\nunder de senaste åren är det främst människor från\r\nJugoslavien som har kommit hit. På något sätt är\r\ndet alltid fel människor som kommer just nu -- så\r\nhar alltid diskussionen gått. Det ser man om man\r\ntittar tillbaka. När det gäller både invandring och\r\nflyktingpolitik har det alltid, för de människor som\r\när kritiska, varit fel personer som kommit vid det\r\naktuella tillfället. De som kom tidigare var däremot\r\nmänniskor som har rotat sig bra här och som det var\r\nbra att få hit.</pre><pre>Men hur kan man från denna talarstol i dag säga att\r\ndet är fel människor som kommer hit? Vi har fått\r\n40 000 bosnier som har jagats ifrån sina hem och\r\nsom har fruktansvärt traumatiska upplevelser med\r\nsig i bagaget. Den svenska regeringen och, hoppas\r\njag, kommunerna gör så gott vi kan för att ge dem\r\nen möjlighet att få en framtid igen. Inte minst gäller\r\ndet de barn som finns i den här gruppen.</pre><pre>Överläggningen var härmed avslutad.</pre><pre>4 §  Svar på interpellation 1993/94:3 om bytet av\r\nchef för Finansinspektionen</pre><pre>Anf. 21  Statsrådet BO LUNDGREN (m):</pre><pre>Herr talman! Allan Larsson har frågat mig dels om\r\njag eller Anders Sahlén själv tagit initiativ till att han\r\nlämnat sin befattning som generaldirektör för\r\nFinansinspektionen under löpande\r\nförordnandeperiod, dels -- för det fall initiativet\r\nkommit från regeringen -- vad som har förändrats\r\nsedan regeringen i budgetpropositionen uttalat ett\r\nstarkt stöd för inspektionens ledning och\r\nverksamhet, dels om regeringen har för avsikt att\r\nvidta några förändringar beträffande\r\nsammansättningen av Finansinspektionens styrelse\r\noch verksamhetens inriktning, dels om min syn på\r\nstatsförvaltningens roll i allmänhet och\r\nFinansinspektionens roll i synnerhet.</pre><pre>Anders Sahlén utsågs den 1 mars 1990 till\r\ngeneraldirektör för Bankinspektionen och den 1\r\njuli 1991 till generaldirektör för Finansinspektionen\r\nsedan Bank- och Försäkringsinspektionerna slagits\r\nsamman. Förordnandet som generaldirektör\r\ntidsbegränsades på vanligt sätt till sex år. Den 2\r\nseptember 1993 utsågs Anders Sahlén av regeringen\r\ntill minister vid Svenska ambassaden i Washington,\r\nUSA.</pre><pre>Det förhållandet att en generaldirektör förordnas\r\nför en tid av sex år utgör naturligtvis inget hinder\r\nför denne att under löpande förordnandeperiod\r\növergå i annan befattning. Anders Sahlén erhöll ett\r\nerbjudande om en tjänst som minister vid Svenska\r\nambassaden i Washington som han accepterade.\r\nRegeringen har i enlighet med detta förordnat\r\nhonom att inneha denna befattning samt förordnat\r\nClaes Norgren till ny generaldirektör för\r\nFinansinspektionen. Claes Norgren har tillträtt\r\ndenna tjänst den 6 oktober 1993. Anders Sahléns\r\nflyttning till Washington bör även ses i ljuset av de\r\ntre omflyttningar som skett dessförinnan genom att\r\nInga-Britt Ahlenius tillträtt Ingemar Mundebos\r\ntjänst på Riksrevisionsverket och Jörgen Holmqvist\r\nlämnat sin tjänst i Washington för att tillträda Inga-\r\nBritt Ahlenius tjänst på Finansdepartementets\r\nbudgetavdelning.</pre><pre>Bortsett från att det finns ett antal vakanser i\r\nFinansinspektionens styrelse som skall fyllas, så\r\navser regeringen inte att vidta några åtgärder.</pre><pre>I detta sammanhang kan nämnas att\r\nBankkriskommittén som utreder utvecklingen av\r\nkreditmarknaden bl.a. skall se över inriktningen\r\noch innehållet i Finansinspektionens tillsyn.\r\nKommittén skall därvid överväga om tillsynen bör\r\nges en annan inriktning och om regelverket bör\r\nförändras i något avseende.</pre><pre>Anf. 22  ALLAN LARSSON (s):</pre><pre>Herr talman! Jag vill börja med att tacka statsrådet\r\nLundgren för det formella svaret på mina fyra\r\nfrågor. Jag förstår att han lagt ned mycket tid och\r\nkraft på att formulera svaret. Tyvärr måste jag säga\r\natt resultatet av Bo Lundgrens insats av tid och\r\ntankekraft inte är imponerande.</pre><pre>Det är anmärkningsvärt att interpellationssvaret\r\ninte svarar på någon av de frågor jag har ställt. Vad\r\nBo Lundgren har sagt ger varje lyssnare intrycket\r\natt Bo Lundgren vill undvika att svara på de raka\r\nfrågor jag ställt. Intrycket blir att Bo Lundgren har\r\nnågonting att dölja.</pre><pre>Beslutet att Anders Sahlén skulle lämna posten som\r\nchef för Finansinspektionen utlöste en våg av\r\nspekulationer i massmedia, i finansvärlden och i\r\nden politiska världen.</pre><pre>Jag skall citera ett tungt inlägg i debatten, nämligen\r\nSven-Ivan Sundqvist i Dagens Nyheter den 3\r\nseptember: ''Men något underligt är det att inte\r\nmedborgarna får regeringens förklaring. Varför\r\navgår Sahlén? Om han fått silkessnöret bör vi få veta\r\nvarför. Nu kan regeringen hamna i sitsen att\r\nmedborgarna säger att regeringen är svag som\r\navsätter finansinspektionens chef bara därför att\r\nbanker och försäkringsbolag inte tycker om\r\nhonom. Fältet är alltså vidöppet för spekulationer.''</pre><pre>I tidningen Affärsvärlden skrev han att bristen på\r\ninformation om skälen till Anders Sahléns avgång\r\nriskerar att skada Finansinspektionens anseende.</pre><pre>Herr talman! Det var med utgångspunkt i detta som\r\njag begärde att det ansvariga statsrådet skulle ge\r\nriksdagen besked om vad som egentligen har hänt.\r\nOm Bo Lundgren och regeringen har rent mjöl i\r\npåsen kan det inte vara så svårt att svara på mina\r\nfrågor. Det är principiellt viktiga frågor. Det\r\nhandlar om regeringens maktutövning, om\r\nutnämningsmakten och om myndigheternas\r\nkonstitutionella ställning. Riksdagen har rätt att få\r\nveta.</pre><pre>Jag förutsätter att Bo Lundgren här i kammaren är\r\nberedd att ge oss klara besked. Jag vill därför be Bo\r\nLundgren på nytt att svar på frågorna. Vem tog\r\ninitiativet till att chefen för Finansinspektionen\r\nskulle lämna sin befattning? Var det Anders Sahlén\r\nsjälv, Bo Lundgren eller någon annan i regeringen\r\neller regeringskansliet?</pre><pre>Vem skötte kontakterna med Anders Sahlén? Var\r\ndet Bo Lundgren själv eller var det någon annan i\r\nregeringskansliet? Om Bo Lundgren själv tog\r\ninitiativet, vilka motiv redovisade Bo Lundgren i\r\nkontakterna med Anders Sahlén?</pre><pre>Vem tog initiativet? Vem skötte kontakterna?\r\nVilka motiv angavs i samtalen med Anders Sahlén?\r\nJag vill be om raka besked i frågorna, och jag skall\r\nbe, herr talman, att få återkomma när jag vet\r\nsvaren på frågorna.</pre><pre>Anf. 23  LISBET CALNER (s):</pre><pre>Herr talman! Jag är ledamot i Finansinspektionens\r\nstyrelse. Jag vill ta tillfället i akt och tala om att jag\r\nhade stort förtroende för Anders Sahlén. Jag tyckte\r\natt han utförde sitt mycket svåra arbete med både\r\nmod och integritet. Han höll styrelsen väl\r\ninformerad, och samarbetet fungerade utmärkt.\r\nFlera av Finansinspektionens styrelseledamöter\r\nuttryckte denna sin mening i massmedier vid tiden\r\nför Anders Sahléns avgång.</pre><pre>Så till statsrådets svar. Han säger att han snarast\r\nskall se till att Inspektionens styrelse skall bli\r\nfulltalig. Törs jag drista mig till att önska, eller\r\nt.o.m. föreslå, att den ena personen skall bli en\r\nkvinna?</pre><pre>Anf. 24  Statsrådet BO LUNDGREN (m):</pre><pre>Herr talman! Jag har självfallet ingenting emot att\r\nvi från min och Finansdepartementets sida bidrar\r\ntill att få en ännu bättre könsfördelning. Det är en\r\nväsentlig sak, och det skall vi naturligtvis tänka på.</pre><pre>Vidare har vi Allan Larssons beklagligtvis något\r\ninsinuanta interpellation och frågeställning. En\r\nrent allmän kommentar är att omflyttningar och\r\nförändringar vad gäller organisationer kan ske utan\r\natt det finns någonting som någon över huvud taget\r\nbehöver dölja.</pre><pre>Jag har noterat att en ganska stor diskussion i\r\nmassmedierna har bidragit till att Göran Persson\r\nhar ersatt Allan Larsson som Socialdemokraternas\r\nekonomiske talesman. Jag har själv förutsatt att det\r\ninte på något vis är frågan om ett bristande\r\nförtroende för Allan Larsson, utan snarare ett\r\noptimalt sätt att använda resurserna inom det\r\nsocialdemokratiska partiet. Det finns också\r\nanledning för en regering att överväga vilka\r\nmöjligheter det finns att få en bra fördelning av de\r\nresurser som finns tillgängliga.</pre><pre>Som framgår av svaret blev posten i Washington\r\nledig. Det fanns all anledning att fundera kring vem\r\nsom skulle inneha denna post och dessutom kunna\r\nutveckla den på ett sätt som jag tror är väsentligt.\r\nDet var mot den bakgrunden regeringen, vilket\r\nframgår av svaret, lämnade erbjudandet till Anders\r\nSahlén, vilket han accepterade. Det är också klart\r\natt detta är en möjlighet som en regering både kan\r\nha och skall ha. Det finns ingen anledning att\r\ndiskutera Anders Sahléns ersättare, Claes Norgren.\r\nHan har god och bred kompetens för uppgiften.</pre><pre>Det beklagliga är att Allan Larsson i sitt inlägg\r\ninsinuerar att det skulle finnas någonting att dölja,\r\ndvs. en anledning för regeringen eller för mig som\r\nansvarigt statsråd för finansmarknadsfrågor att inte\r\nta itu med besvärligheter som finns i samband med\r\nden finansiella kris vi har upplevt. Den\r\ninsinuationen faller på sin egen orimlighet. Var och\r\nen kan konstatera att under min ledning för dessa\r\nfrågor har allt gjorts för att röja upp efter mycket\r\nav det som åstadkoms under den förra regeringen.</pre><pre>De finansiella problem vi har nu och de stora\r\nproblem som finns i bankerna har naturligtvis Allan\r\nLarssons företrädare, och möjligen han själv, ett\r\npolitiskt ansvar för. De fallskärmsavtal som vi nu\r\nhanterar har inte tecknats under min tid som\r\nansvarigt statsråd. Jag har ägnat mig åt att utforma\r\nregelsystem i detta avseende som skall fungera på\r\nett bra sätt och som kan accepteras av\r\nmedborgarna.</pre><pre>Sedan jag fick ansvaret för ägarfunktionen har jag\r\nsett till att få en genomgripande belysning av de\r\nproblem som fanns i ledningen av Nordbanken,\r\ninte minst vad beträffar den styrelse som utsågs av\r\nden förra regeringen. Det har konstaterats brister,\r\nvilket har lett till att vi i den nuvarande regeringen\r\nhar beslutat att inleda en talan om skadestånd mot\r\nde ledamöter i styrelsen som har haft särskild insikt\r\ni bankens kreditgivning. Bankstödsnämnden har i\r\nsin nuvarande hantering av frågorna mitt fulla stöd\r\nför varje åtgärd som syftar till att vinna klarhet i vad\r\nsom har inträffat och att så långt möjligt ställa\r\nansvariga till svars. Jag är ganska övertygad om att\r\ndet inte finns någon som helst anledning för någon\r\natt betvivla detta.</pre><pre>Det går att notera att Finansinspektionen har en\r\noerhört viktig och central roll. Det är självklart\r\nbakgrunden till att Jan Wallander i sin utredning\r\nhar att studera vad möjligen kan ha brustit i\r\ntillsynen när finanskrisen inleddes i samband med\r\nden spekulationsekonomi som släpptes fram under\r\nandra hälften av 80-talet. Jag utesluter inte att det\r\nkan finnas anledning att ytterligare skärpa rollen\r\nför och förstärka Finansinspektionen. Det är i så\r\nfall åtgärder som jag tänker föreslå och hantera --\r\ndetta är oerhört viktigt.</pre><pre>Anf. 25  ALLAN LARSSON (s):</pre><pre>Herr talman! Bo Lundgren beskrev min\r\ninterpellation och mitt inlägg som insinuant. Jag\r\nrefererade två av de många inlägg som jag har fått\r\nfrån riksdagens utredningstjänst. Man har där\r\nsamlat allt det som skrevs i samband med\r\npubliceringen av denna viktiga händelse, dvs. att\r\nregeringen hade flyttat en generaldirektör från sin\r\npost till en annan uppgift. Det finns en mängd\r\nfrågor som ännu inte är besvarade. Bo Lundgren\r\nhar hållit sig undan och har inte gett besked. Både\r\ndet skrivna svaret och det inlägg vi har hört vittnar\r\nom att Bo Lundgren inte vill ge svar på de frågor\r\njag har ställt.</pre><pre>Herr talman! Jag blir tvungen att upprepa än en\r\ngång de frågor jag har ställt. Vem tog initiativet?\r\nVem skötte kontakterna? Vilka motiv redovisade\r\nBo Lundgren för Anders Sahlén som skäl till att han\r\nskulle byta uppdrag?</pre><pre>Anf. 26  Statsrådet BO LUNDGREN (m):</pre><pre>Herr talman! Jag kan naturligtvis beteckna en\r\ninterpellation och ett inlägg som mer eller mindre\r\ninsinuant. Det är klart att om man väljer att\r\nreferera den typen av inlägg som Allan Larsson har\r\ngjort, kan man dra sina egna slutsatser. Jag tror att\r\nvar och en har gjort detta med hjälp av\r\ninterpellationens formuleringar och av det sätt\r\nAllan Larsson har presenterat sina tankar genom\r\natt interpellera i denna fråga.</pre><pre>Det faller, som jag sade, på sin egen orimlighet att\r\njag över huvud taget skulle ta hänsyn till\r\npåtryckningar. Det finns över huvud taget ingen\r\nperson från finansvärlden, bankvärlden eller\r\nförsäkringsbolagsvärlden som haft kontakt med\r\nmig och haft synpunkter på Anders Sahléns person\r\noch lämplighet. Skulle det ha varit på det viset\r\nskulle jag självfallet inte tagit hänsyn till en sådan\r\npåtryckning. Det tror jag t.o.m. Allan Larsson är\r\nmedveten om.</pre><pre>Det regeringen för sin del gjort, med mig som\r\nansvarigt statsråd, för att hantera den finansiella\r\nkrisen och de problem som finns både på\r\nmakroplanet och vad gäller de enskilda bankerna\r\nkan sannolikt inte lämna någonting i övrigt att\r\nönska. Jag har en ganska stark känsla av att Allan\r\nLarsson och jag t.o.m. kan vara överens om det,\r\neftersom vi samrått under vägs gång i de flesta av\r\nde här frågorna. Regeringen vill inte lämna någon\r\nmöda ospard för att komma fram till vad som\r\negentligen inträffat. Det är detta faktum som ligger\r\nbakom insinuationen i frågeställningen.</pre><pre>Själva frågan som ställts har jag besvarat. Jag har\r\nsagt att regeringen erbjudit Anders Sahlén en post\r\nsom denne accepterat. Det är en post som vi\r\nbedömer såsom synnerligen viktig, vilket vi sagt\r\nbåde offentligt och till Anders Sahlén. Min\r\npersonliga bedömning är att det finns mycket mer\r\natt göra av den typen av befattningar. Det gäller ju\r\natt sprida kunskap i omvärlden, inte minst i USA,\r\nom vad som händer i Sverige. Med de bättre\r\nexpansionsförutsättningar som nu finns, är det ett\r\nmycket viktigt arbete att skapa större intresse för\r\ninvesteringar. Självfallet är det ett väsentligt motiv\r\nför att erbjuda Anders Sahlén den här posten.</pre><pre>Anf. 27  ALLAN LARSSON (s):</pre><pre>Herr talman! Jag har nu fått besked på en fråga,\r\nnämligen att det var regeringen och Bo Lundgren\r\nsom tog initiativet. Men jag har inte fått reda på\r\nvilka motiv Bo Lundgren redovisade i sina\r\nkontakter med Anders Salhén. Det har kammaren\r\nockså rätt att få besked om.</pre><pre>Låt mig tillägga en fråga. Det brukar ibland sägas\r\natt man får ett erbjudande som inte kan refuseras,\r\ndvs. att det ligger tvång i erbjudandet. Om nu\r\nregeringen har det förtroende för Anders Sahlén\r\nsom Bo Lundgren har uttalat, undrar jag om man\r\nockså hade förtroendet att låta honom välja mellan\r\natt vara kvar på en arbetsuppgift som han själv\r\nansåg utomordentligt intressant och stimulerande\r\noch ta det som erbjöds. Eller fanns bara den senare\r\nmöjligheten kvar?</pre><pre>Anf. 28  KURT OVE JOHANSSON (s):</pre><pre>Herr talman! Som det redan nu har framgått av den\r\nhär diskussionen, är Allan Larssons interpellation\r\nav ett konstitutionellt intresse. Det hänger i hög\r\ngrad samman med den fristående svenska\r\nförvaltningstraditionen.</pre><pre>I 11 kap. 7 § i regeringsformen stadgas följande:\r\n''Ingen myndighet, ej heller riksdagen eller\r\nkommuns beslutande organ, får bestämma, hur\r\nförvaltningsmyndighet skall i särskilt fall besluta i\r\närende som rör myndighetsutövning mot enskild\r\neller mot kommun eller som rör tillämpning av\r\nlag.''</pre><pre>Den här grundlagsregeln ger uttryck för principen\r\nom myndigheternas självständighet. Jag tror att det\r\nfinns anledning att understryka att detta i klartext\r\nbetyder, när det gäller Finansinspektionen där\r\nAnders Sahlén var generaldirektör, att\r\ninspektionens beslut inte får påverkas av\r\novidkommande politiska hänsyn. Jag är därför\r\nnågot förvånad över att statsrådet Bo Lundgren\r\ndrar paralleller mellan vad som hänt i\r\nFinansinspektionen och det byte av ekonomisk\r\ntalesman som gjorts i det socialdemokratiska\r\npartiet, något som absolut inte faller under\r\nregeringsformens 11 kap. 7 §.</pre><pre>I bl.a. massmedia har det påståtts att Anders Sahlén\r\ntvingats lämna sin post. Det har gjorts gällande att\r\npersoner med stort ekonomiskt inflytande, genom\r\natt kontakta regeringen, velat se till att undgå\r\nFinansinspektionens granskning som letts av\r\nAnders Sahlén. Jag tar i det här skedet inte ställning\r\ntill vad som är rätt eller fel i ärendet. Men jag\r\nkonstaterar att statsrådet Bo Lundgren, genom sina\r\nbesked, i vart fall inte hittills på något sätt rätat ut\r\nde frågetecken som framställts i massmedia i\r\nsamband med Anders Sahléns avgång som\r\ngeneraldirektör i Finansinspektionen.</pre><pre>Klarhet i frågan kan tydligen endast nås genom att\r\nockså höra den andra parten. Jag menar att\r\nregeringen har sig själv att skylla för att massmedia\r\nriktat misstanke om otillåten maktutövning från\r\nregeringens sida. Det är ju ingen hemlighet att\r\nstatsministern, och inte minst Bo Lundgren själv,\r\ngick i taket över Anders Sahléns uttalande över vissa\r\nförhållanden i Gota bank och den person som\r\nregeringen först utsåg till ledare för Bankakuten.</pre><pre>Det kan därför inte, enligt min mening, uteslutas\r\natt statsministerns, liksom statsrådet Bo\r\nLundgrens, offentliga påhopp på Anders Sahlén\r\ngjorde det omöjligt för denne att fullgöra\r\ninspektionens uppgifter.</pre><pre>Den debatt som hittills förts visar att de frågor som\r\nAllan Larsson ställt till statsrådet Bo Lundgren har\r\nklara konstitutionella aspekter. Jag utesluter därför\r\ninte att en KU-granskning, herr talman, kan bli\r\nföljden av denna debatt.</pre><pre>Anf. 29  Statsrådet BO LUNDGREN (m):</pre><pre>Herr talman! Allan Larsson säger att jag inte gav\r\nbesked förrän senare om hur det här erbjudandet\r\nlämnades. Men det framgår av det skriftliga svaret\r\natt regeringen lämnade Anders Sahlén ett\r\nerbjudande som Anders Sahlén antog. Ett\r\nerbjudande är ett erbjudande. Det bygger på\r\nregeringens bedömning av vilka personer som kan\r\nvara lämpade för olika befattningar i\r\nstatsförvaltningen. I dåvarande läge fanns det\r\nlediga befattningar, och i det sammanhanget\r\ngjordes en jämförelse för att ta till vara olika\r\nmänniskors resurser. Detta är normalt, såväl i\r\npolitiska partier som inom statsförvaltningen totalt\r\nsett. Det har ingenting specifikt med just\r\nFinansinspektionen att göra.</pre><pre>Det är ganska självklart för de flesta, att jag eller\r\nregeringen aldrig skulle låta oss på något vis\r\npåverkas om det hade förekommit påtryckningar\r\nför att flytta en person eller för att låta en\r\nmyndighet, i det här fallet inspektionen, minska\r\ndess aktivitet. Tvärtom! Av vad som inträffat,\r\nframgår det med all önskvärd tydlighet att det är\r\nmin bestämda ambition att röja upp i vad som\r\nåstadkommits på grund av bl.a. de brister i\r\nekonomisk politik som ledde fram till den\r\nspekulationsekonomi som så småningom\r\nresulterade i finanskris och bankkris.</pre><pre>Det är därför som vi tar till så drastiska åtgärder\r\nsom att väcka skadeståndstalan mot ledamöter i\r\nNordbankens tidigare styrelse. Som jag sade,\r\nkommer regeringen tillsammans med\r\nBankstödsnämnden, som i dagsläget har det\r\ndirekta ansvaret, att vidta varje sådan åtgärd för att\r\nklara ut vad som åstadkommits och var ansvaret\r\nligger. Det är mycket viktigt att hantera frågan på\r\ndet viset.</pre><pre>Låt mig dessutom tillägga: Jag kommer aldrig\r\nnågonsin att kritisera någon enskild\r\nmyndighetschef eller myndighetsanställd för deras\r\ninställning i sakfrågor. Däremot är det alltid bra för\r\nen regering att få samma entydiga besked i viss\r\nfråga. Det underlättar regeringens\r\nställningstaganden.</pre><pre>Överläggningen var härmed avslutad.</pre><pre>5 §  Svar på interpellation 1993/94:20 om en\r\neffektivare skatteindrivning m.m.</pre><pre>Anf. 30  Statsrådet BO LUNDGREN (m):</pre><pre>Herr talman! Bakgrunden till interpellationen är\r\natt regeringen i årets kompletteringsproposition\r\naviserade sin avsikt att fram till 1998 förstärka\r\nresurserna till skattekontrollen med omkring 200\r\nmiljoner kronor per år. Jag uttalade i det\r\nsammanhanget att regeringen som en första åtgärd\r\nborde kunna medge skattemyndigheterna\r\nmerutgift budgetåret 1993/94 i storleksordningen 20\r\nmiljoner kronor för särskilda insatser vad beträffar\r\nmervärdesskatt.</pre><pre>Bruno Poromaa frågar bl.a. om den tystnad som\r\nrått sedan kompletteringspropositionen lades fram\r\nskall tolkas som att regeringen har gett upp den\r\naviserade kampen mot den ekonomiska\r\nbrottsligheten och om regeringen över huvud taget\r\nhar för avsikt att genomföra den aviserade\r\nresursförstärkningen till skattemyndigheterna.\r\nSlutligen har Bruno Poromaa frågat om regeringen\r\när beredd att här och nu ge skattemyndigheterna\r\nklartecken att stärka sitt arbete i kampen mot den\r\nekonomiska brottsligheten.</pre><pre>Jag vill först erinra om vad som förekom vid\r\nriksdagens behandling av\r\nkompletteringspropositionen. Efter att ha uttalat\r\nsitt stöd för den aviserade satsningen anförde\r\nfinansutskottet att regeringen så snart som möjligt\r\nborde återkomma till riksdagen med förslag till\r\nförstärkning av skattekontrollen och indrivningen.\r\nUtskottet ansåg det uppenbarligen lämpligare att\r\nriksdagen fick ta ställning till ett sådant förslag i ett\r\nsammanhang än att regeringen först skulle medge\r\nmerutgift för en viss åtgärd och därefter återkomma\r\nmed ytterligare förslag.</pre><pre>Riksdagen följde utskottet.</pre><pre>Frågan om hur arbetet med en effektivare\r\nskattekontroll skall bedrivas, i vilka steg\r\nresursförstärkningen bör ske m.m., har därefter\r\nbehandlats i Riksskatteverkets\r\nanslagsframställning för budgetåret 1994/95.</pre><pre>Jag kan försäkra Bruno Poromaa att regeringen\r\ninte alls har för avsikt att backa från de planer som\r\naviserades i kompletteringspropositionen. Frågan\r\nbereds nu vidare, och avsikten är att i januari lägga\r\nfram dels förslag till resurstillskott för åtgärder\r\n1993/94 på tilläggsbudget, dels förslag i\r\nbudgetpropositionen om hur stora insatser som\r\nskall göras 1994/95 och vilken inriktning dessa skall\r\nha. Detta är det vanliga sättet att hantera\r\nresursfrågor och uppenbarligen också det sätt som\r\nriksdagen har ansett vara att föredra.</pre><pre>Med detta har jag också besvarat den sista frågan\r\nsom Bruno Poromaa har ställt i interpellationen.</pre><pre>Anf. 31  BRUNO POROMAA (s):</pre><pre>Herr talman! Jag skall be att få tacka statsrådet Bo\r\nLundgren för svaren på de tre frågor jag har ställt i\r\nmin interpellation om en effektivare\r\nskatteindrivning som ett led i kampen mot den\r\nekonomiska brottsligheten.</pre><pre>Idén till interpellationen föddes på en taxiresa från\r\nArlanda hit till riksdagen för några veckor sedan.\r\nDet är alltför ofta som vi riksdagsledamöter får\r\nfrågor från taxiförare vilka åtgärder vi har för avsikt\r\natt vidta för att stävja allt det skatteundandragande\r\noch andra misshälligheter som vissa, mindre seriösa\r\ntaxiföretag sysslar med. Jag är inte den ende som\r\nhar fått sådana frågor. Jag har hört mig för bland\r\nmina kolleger, och även de har mötts av samma\r\nfrågeställningar.</pre><pre>En taxiförare sade vid ett tillfälle till mig, att om\r\ningenting görs med det snaraste kommer\r\nsituationen inom ett år att vara den att det inte finns\r\nett enda seriöst taxiföretag kvar i\r\nStockholmsområdet.</pre><pre>Det är synnerligen allvarligt om skattefusk skall bli\r\nett konkurrensmedel. Taxinäringen är inte den\r\nenda bransch där man befarar samma utveckling.\r\nSituationen ter sig minst lika allvarlig inom andra\r\nnäringar, som restaurangverksamheten och\r\nbyggverksamheten. Jag är övertygad om att\r\nstatsrådet är väl medveten om situationen, men vad\r\njag -- och många med mig -- inte kan förstå är varför\r\nregeringen inte vidtar åtgärder innan den redan nu\r\nalarmerande situationen blir än värre.</pre><pre>Den här typen av brottslighet växer i rasande takt,\r\noch det var därför med stor tillfredsställelse som\r\nmånga noterade regeringens förslag i\r\nkompletteringspropositionen om att åtgärder bör\r\nvidtas för att inte en betydande omsättning ostörd\r\nskall kunna äga rum utan att skatter och avgifter\r\nsom statsmakten beslutat om tas ut.</pre><pre>Sedan dess har det varit märkbart tyst från\r\nregeringen om resursförstärkningar till\r\nskattemyndigheten. Inte ett endaste ord har sagts i\r\nden riktningen. Många med mig har börjat\r\nmisstänka att regeringen inte vill kännas vid sina\r\nutfästelser i kompletteringspropositionen.</pre><pre>Jag lyssnade med stort intresse på\r\nregeringsförklaringen vid riksdagens öppnande,\r\ndär statsministern snuddade förbi den här viktiga\r\nfrågan med orden: Insatserna mot ekonomisk\r\nbrottslighet förstärks.</pre><pre>Vi ledamöter i skatteutskottet gjorde vårt årliga\r\nbesök hos Riksskatteverket den 21 oktober. Vid det\r\ntillfället lovprisade verkets generaldirektör\r\nLindbeckkommissionens besked som\r\nutomordentligt bra, och han hävdade bestämt att\r\nytterligare satsningar på det här området skulle ge\r\ntiofalt igen. Men så sade han: Vi har inte sett till de\r\npengar som har utlovats, och vi vågar inte trycka på\r\nknappen innan vi har fått pengarna. Med det\r\nmenade han att de inte kunde börja nyanställa och\r\nutbilda personal förrän regeringen hade gett\r\nklartecken.</pre><pre>Statsrådet säger i sitt svar till mig att han även har\r\nbesvarat den sista frågan, men det svaret är inte till\r\nfyllest. Jag vill därför gärna upprepa frågan: Är\r\nregeringen beredd att här och nu ge\r\nskattemyndigheterna klartecken att, utifrån de\r\nutlovade resursförstärkningarna, stärka sitt arbete\r\ni kampen mot den ekonomiska brottsligheten? Om\r\njag får ett entydigt ja som svar på frågan, innebär\r\ndet att Riksskatteverkets ledning därmed kan\r\ntrycka på den omtalade knappen och börja sitt\r\narbete med bl.a. nyrekryteringar och utbildningar?</pre><pre>Anf. 32  LARS-ERIK LÖVDÉN (s):</pre><pre>Herr talman! Jag skall också be att få tacka\r\nskatteministern för svaret.</pre><pre>Det står nu fullständigt klart att regeringens politik\r\nmot den ekonomiska brottsligheten har präglats av\r\nväldigt stor passivitet. Redan i januari 1992\r\nredovisade riksåklagaren och rikspolischefen, på\r\nuppdrag av den socialdemokratiska regeringen, ett\r\nprogram mot den ekonomiska brottsligheten.\r\nRikspolisstyrelsen och riksåklagaren har sedan vid\r\nupprepade tillfällen fört fram propåer om ökade\r\ninsatser, och det har också Riksskatteverket gjort.</pre><pre>Justitieministern och skatteministern stod här i\r\nkammaren för ungefär ett år sedan, under en\r\nsärskild informationsstund, och utlovade krafttag\r\nmot den ekonomiska brottsligheten.</pre><pre>Lindbeckkommissionen har tagit upp problemet\r\nmed den ekonomiska brottsligheten som ett stort\r\nproblem i samhällsekonomin.</pre><pre>Men regeringen har i stort sett inte gjort någonting.\r\nDet har varit en passivitet, som nu också tar sig\r\nsådana uttryck som att myndighetschefer betraktar\r\nsituationen som löjeväckande. När riksåklagaren\r\ngår ut och säger att situationen när det gäller\r\nmöjligheterna att bekämpa den ekonomiska\r\nbrottsligheten är löjeväckande, är ju läget\r\nutomordentligt allvarligt.</pre><pre>Den ekonomiska brottsligheten ökar nu i\r\noroväckande takt. Det finns olika förklaringar till\r\ndet, men kvar står faktum att vi har en väldig\r\ntillströmning av antalet anmälningar om ekonomisk\r\nbrottslighet till polisens ekorotlar. Bara i år räknar\r\nman inom Stockholmspolisen med en 70-procentig\r\nökning av antalet anmälningar om ekonomisk\r\nbrottslighet till ekoroteln.</pre><pre>Samtidigt är tendensen att antalet lagföringar av\r\npersoner minskar, som en följd av att brottsligheten\r\nblir mer och mer komplicerad och svårutredd.</pre><pre>I går stod det att läsa i tidningarna om en\r\nbyggkrasch i Göteborg, Avenas miljardkrasch.\r\nChefsåklagaren säger: ''Ärendet har lottats. Det\r\ninnebär att en åklagare kan börja titta på det om\r\nnågot år. -- -- --. Vi har bett om förstärkning i stort\r\nsett varje dag i två tre år nu -- -- --. Men det händer\r\ningenting.''</pre><pre>Jag menar att det är utomordentligt\r\nanmärkningsvärt att regeringen visar sådan\r\npassivitet när det gäller den ekonomiska\r\nbrottsligheten och skattebrottsligheten. Det är nu\r\ndags för regeringen att gå till offensiv.</pre><pre>Jag har ställt frågor till justitieministern om det här\r\nvid flera tillfällen, men hon har då förklarat -- som\r\nett skäl till att inte några kraftfulla åtgärder vidtas --\r\natt man lider resursbrist, att man har ekonomiska\r\nsvårigheter, att det är svårt att sätta in nya resurser\r\neftersom det är tomt i statskassan.</pre><pre>Jag skulle vilja ställa en fråga till skatteministern,\r\nsom kanske har ett annat perspektiv på det här:\r\nTror inte skatteministern att vi genom en mycket\r\nkraftfull satsning på både skattekontroll, åklagare\r\noch polis kan få in betydligt mer av skattepengar än\r\nvad den satsningen skulle kosta för\r\nsamhällsekonomin och statsbudgeten?</pre><pre>Den andra frågan jag vill ställa är: Kommer\r\nregeringen nu i budgetpropositionen att redovisa\r\nett konkret åtgärdsprogram, som innefattar både\r\nekonomiska tillskott och personaltillskott till såväl\r\nskatteförvaltning som polis och åklagare, för att få\r\nbukt med de värsta avarterna av den ekonomiska\r\nbrottsligheten?</pre><pre>Anf. 33  BO LUNDGREN (m):</pre><pre>Fru talman! Lars-Erik Lövdéns inhopp i debatten är\r\nganska intressant. Det ger mig anledning att fråga\r\nhonom hur han kunde acceptera att hans parti, vid\r\nkrisuppgörelsen mellan oss och\r\nsocialdemokraterna för ett år sedan, som oavvisligt\r\nkrav ställde att resurserna till Polisen skulle dras in\r\nmed -- om jag inte missminner mig -- 500 miljoner\r\nkronor. Det var ett krav från Socialdemokraterna\r\nsom skapade väldigt många av de problem vi har i\r\ndag. Det ansvaret faller tungt inte minst på Lars-\r\nErik Lövdén, och hans roll här i riksdagen.</pre><pre>Jag tycker självfallet att det är mycket allvarligt\r\nmed det som inträffar vad gäller såväl skattteflykt\r\nsom skattebrott och ekonomisk brottslighet i stort.\r\nJag tror att vi kan vara överens om att det inte finns\r\nnågra delade meningar i det avseendet. Det som är\r\nproblematiskt är att vi för närvarande har en miljö\r\ndär en hel del brott upptäcks eller har upptäckts,\r\noch kommer in i systemet i en större mängd än vad\r\nvi har varit vana vid. Den finansiella sektorn som\r\njag har att hantera har, om vi uttrycker det milt,\r\nvarit utsatt för kraftiga påfrestningar som har gjort\r\natt ett antal personer har sett möjligheter att\r\nutnyttja situationen för att begå brott. Mycket\r\nåterstår säkert att ta reda på. Det är också\r\nnågonting som vi ägnar oss åt, vilket såväl Lars-\r\nErik Lövdén som Bruno Poromaa väl känner till.</pre><pre>Det hade naturligtvis varit mycket bättre om Lars-\r\nErik Lövdéns parti hade fört en så pass stram\r\nekonomisk politik att vi inte hade fått den enorma\r\nfinanskrasch som vi fick efter 1980-talets\r\nspekulationsekonomi. Det är i många avseenden\r\nsvårt för vilket samhällsmaskineri som helst att\r\nkunna hantera en så stor omfattning av problem\r\nsom den vi nu har, inte minst vad gäller den\r\nekonomiska brottsligheten. Det vi upplever för\r\nnärvarande är någonting som sannolikt är större till\r\nomfattning än de finansiella kriser vi hade i Sverige\r\nför 70 år sedan. Detta försätter naturligtvis\r\nmyndigheter och andra i en mycket besvärlig\r\nsituation. Det skulle som sagt vara intressant att\r\nveta hur Lars-Erik Lövdén kan motivera ett så\r\nstarkt krav på indragning.</pre><pre>Vad gäller resurserna för skatteindrivning är Bruno\r\nPoromaa och jag helt överens. Det program som\r\nhar lagts fram gäller självfallet, och vi kommer att\r\nse till att det också genomförs. Det är helt klart.</pre><pre>Jag vet också vilka problem som finns vad gäller\r\ntaxinäringen. Det är möjligt att den förra\r\nregeringen, när den genomförde taxiavregleringen\r\noch avregleringen av kreditmarknaden, skulle ha\r\nfunderat över om tillsynen och regelsystemet skulle\r\nha varit något annorlunda. Varje avreglering leder\r\ntill positiva effekter, samtidigt som det kan finnas\r\növergångsproblem. Men det kan vi lämna åt sidan.</pre><pre>Bruno Poromaa säger att Riksskatteverkets\r\ngeneraldirektör har sagt: ''Vi har inte sett till de\r\npengar som utlovats.'' Om generaldirektören\r\ntycker det och diskuterar det med skatteutskottet är\r\ndet ganska anmärkningsvärt att han inte har haft\r\nkontakt med mig och sagt samma sak. Det vore\r\nrimligt att Riksskatteverkets generaldirektör tar\r\nkontakt med det ansvariga statsrådet om han\r\nkänner att det finns problem i det här avseendet,\r\nmen så har inte skett. Därför förutsätter jag att\r\nskattemyndigheterna väl kan göra förberedningar\r\nför det program som kommer att genomföras på det\r\nsätt som riksdagen har beslutat, efter regeringens\r\nförslag.</pre><pre>Anf. 34  LARS HEDFORS (s):</pre><pre>Fru talman! Jag har med stort intresse lyssnat på\r\nden här debatten, och jag noterar att Bo Lundgren\r\nhänger upp sitt svar på att man i finansutskottets\r\nyttrande till kompletteringspropositionen har\r\nskrivit att man förutsätter att regeringen kommer\r\ntillbaka till riksdagen med förslag så snart som\r\nmöjligt. Det tolkar uppenbarligen Bo Lundgren på\r\ndet viset att man kan komma med förslaget i det\r\nkommande årets budgetproposition, dvs. 1994/95.\r\nDet kan då möjligen i bästa fall få effekt någon gång\r\n1995. Jag frågar då Bo Lundgren om detta är vad\r\nsom menas med ''så snart som möjligt''?</pre><pre>Om man nu hade velat leva upp till kravet på ''så\r\nsnart som möjligt'', hade det då inte varit bättre att\r\nman hade lagt fram en särproposition t.ex. under\r\nhösten? På det viset hade man kunnat fatta ett\r\nbeslut som hade trätt i kraft under sommaren. Men\r\ndet har man uppenbarligen inte velat göra. Jag\r\nundrar: Vill man verkligen inte göra detta så fort\r\nsom möjligt? Man har alltså försenat frågan i en\r\nsituation då seriös näringsverksamhet, inte minst\r\nde småföretag som vi alla säger oss värna om, i\r\nmånga fall går på knäna, direkt orsakat av\r\nkonkurrens från oseriösa näringsidkare.</pre><pre>Moderata samlingspartiet har åtskilliga gånger sagt\r\natt man vill stödja småföretagsamheten. Men på\r\ndetta viset motverkar man småföretagsamheten.</pre><pre>Anf. 35  LARS-ERIK LÖVDÉN (s):</pre><pre>Fru talman! Jag skall gärna svara på Bo Lundgrens\r\nfråga om Polisen. Jag begär inte att han skall ha läst\r\njustitieutskottets betänkande och tagit del av de\r\nsmå öveväganden som låg till grund för besparingen\r\npå 500 miljoner kronor. Denna besparing skall tas\r\nut genom organisationsförändringar och en\r\nhårdhänt administrativ rationalisering inom\r\npolisväsendet. Denna besparing är fullt möjlig att\r\nuppnå utan att det går ut över den direkta\r\npolisverksamheten. Det visar exemplet Stockholm,\r\ndär besparingen uppgår till 160 miljoner enligt det\r\nförslag som nu ligger. Ändå får man ut mer av\r\ndirekt polisverksamhet på fältet. Jag begär inte,\r\nsom sagt, att skatteministern skall vara närmare\r\ninsatt i polisfrågor, men så här är alltså läget.\r\nBesparingen om 500 miljoner kronor har inte ett\r\ndugg med satsningen på bekämpning av ekonomisk\r\nbrottslighet att göra.</pre><pre>De övriga frågor som jag ställde svarade inte Bo\r\nLundgren på. Jag försökte att få Bo Lundgren med\r\npå ett resonemang om att ökade insatser mot den\r\nekonomiska brottsligheten och\r\nskattebrottsligheten är lönsamma ur ett\r\nsamhällsperspektiv, både rent statsbudgetmässigt\r\noch när det gäller att få samhällsekonomin -- och\r\nframför allt marknadsekonomin -- att fungera på ett\r\nbra sätt. Då är åtgärder mot den ekonomiska\r\nbrottsligheten och skattebrottsligheten av stor\r\nbetydelse. Jag skulle vilja fråga skatteministern\r\nytterligare en gång: Anser inte skatteministern att\r\nen kraftfull satsning mot den ekonomiska\r\nbrottsligheten leder till sådana merintäkter för\r\nsamhället som motiverar denna satsning?</pre><pre>Jag ställde en annan fråga som jag inte fick något\r\nsvar på: Kommer regeringen verkligen i\r\nbudgetpropositionen att presentera ett\r\nsammanhållet program mot den ekonomiska\r\nbrottsligheten? Det räcker inte med att vidta\r\nåtgärder i form av ökad skattekontroll. Det måste\r\ntill satsningar såväl på åklagare som på polis och\r\nskatterevision. Förmodligen måste det också till en\r\nrad lagskärpningar.</pre><pre>Som torde vara bekant presenterade vi från\r\nsocialdemokraterna en motion som innefattar en ny\r\norganisation för ekobrottsbekämpningen -- 100\r\nmiljoner i form av resursförstärkningar -- och\r\nförslag till lagändringar som skulle öka samhällets\r\nmöjligheter att komma åt den ekonomiska\r\nbrottsligheten.</pre><pre>Jag förstår inte att regeringen är så passiv, när man\r\nborde ha klart för sig att man har oppositionens\r\nfulla stöd för en kraftfull politik på det här området.</pre><pre>Anf. 36  BRUNO POROMAA (s):</pre><pre>Fru talman! Statsrådet var väldigt ordrik i sitt svar.\r\nMen han redovisade ingenting konkret om\r\nskyndsamma åtgärder som han är beredd att vidta\r\nför att råda bot på situationen.</pre><pre>Statsrådet sade att verkets generaldirektör inte\r\nhade varit i kontakt med honom. Jag tänker ställa\r\nen motfråga. Varför är inte det ansvariga statsrådet\r\nnågon gång i kontakt med verkets generaldirektör\r\nom situationen? Jag har många gånger tänkt mig att\r\nstatsrådet Bo Lundgren borde ta intryck av en av\r\nsina partikolleger i regeringen, nämligen av\r\nförsvarsminister Anders Björck. Han hävdar i alla\r\nlägen sin domäns intressen -- och det med god\r\nframgång -- genom att kräva mer resurser till\r\nförsvaret. Samhällsekonomiskt är det mycket dåligt\r\natt anslå mer pengar till försvaret, därför att det\r\ninte ger ett endaste öre tillbaka.</pre><pre>Tänk om statsrådet Bo Lundgren lika ihärdigt\r\nhävdade sin domän och sitt intresse genom att\r\nkräva mer resurser till skatteförvaltningen. Då\r\nskulle det ge flerdubbelt tillbaka i det alltmer\r\nhårdnande ekonomiska läget.</pre><pre>Jag vill än en gång fråga om man skall tolka\r\nstatsrådets svar så, att Riksskatteverket nu skall\r\ntrycka på knappen för att börja sitt förberedande\r\narbete i kampen mot den ekonomiska\r\nbrottsligheten genom nyanställningar och\r\nutbildning av personal. Tiden hastar. Varenda dag\r\när dyrbar i det här sammanhanget.</pre><pre>Anf. 37  Statsrådet BO LUNDGREN (m):</pre><pre>Fru talman! Vad gäller Bruno Poromaas fråga avser\r\nvi i regeringen att fullfölja det som har aviserats.\r\nSåvitt jag vet finns det inte möjlighet för mig att ge\r\nnågra som helst direktiv till myndigheterna för hur\r\nde skall bära sig åt för att utföra sitt arbete. Det\r\nvore ministerstyre, och det vill jag självfallet inte\r\nägna mig åt, varken på detta eller andra områden.</pre><pre>Det är klart att jag och mina tjänstemän har\r\nkontakt med generaldirektören vid\r\nRiksskatteverket. Jag har ett ganska stort\r\nansvarsområde, vilket innebär att jag inte kan hålla\r\nkontakt daligen eller varje vecka. Men om\r\ngeneraldirektören vid Riksskatteverket, när han\r\nvet vad som händer, ser det som ett problem att\r\nman på Riksskatteverket inte har sett till de pengar\r\nsom har utlovats, är det anmärkningsvärt att han\r\ninte tar kontakt med mig. Det finns anledning att\r\ndiskutera den frågan närmare, därför att den\r\nkontakten måste ju finnas.</pre><pre>Vad gäller Lars-Erik Lövdéns resonemang kan man\r\ninte komma ifrån det faktum att om man väljer att\r\nta 500 miljoner kronor från en sektor, så minskar\r\nden sektorns möjlighet att göra insatser, oavsett hur\r\nman prioriterar. Detta är en självklarhet. Om man\r\nskall klara de 500 miljonerna genom en viss åtgärd,\r\nkan ju denna åtgärd inte användas för att få fram\r\nmedel genom omprioriteringar för att bekämpa\r\nekonomisk brottslighet. Eftersom\r\ninterpellationsdebatten gäller skattefrågorna tror\r\njag att Lars-Erik Lövdén har viss förståelse för att\r\njag som statsråd och anvarig för dessa frågor inte\r\nkan gå in på detaljerna vad gäller polis- och\r\nåklagarväsendet. Denna frågeställning får Lars-\r\nErik Lövdén ta upp med justitieministern, eller\r\nmöjligen i en interpellation till mig om jag får\r\ntillfälle att först diskutera frågan i detalj.</pre><pre>Jag delar Lars-Erik Lövdéns uppfattning med ett\r\nenda tillägg. Självfallet är det lönsamt med ökade,\r\nvälövervägda insatser för att bekämpa ekonomisk\r\nbrottslighet. Men en trång sektor är exempelvis\r\nutbildning och kompetens. Detta är Lars-Erik\r\nLövdén säkert ganska väl medveten om, liksom jag\r\när medveten om det när det gäller finanssektorn.</pre><pre>Allra sist, fru talman: Lars Hedfors är en\r\nhedersman som jag tycker om att debattera med.\r\nJag tycker inte om att behöva säga till Lars\r\nHedfors: Läs svaret! Lars Hedfors frågar om vi\r\nskall avvakta budgetpropositionen. Nej, det står i\r\nbudgetpropositionen att medel kommer att anvisas\r\ni tilläggsbudget 1 för innevarande budgetår. Detta\r\när också den teknik som normalt används.</pre><pre>Anf. 38  BRUNO POROMAA (s):</pre><pre>Fru talman! Menar statsrådet att en myndighet kan\r\npåbörja ett arbete i storleksordningen 200 miljoner\r\nkronor utan att ha regeringens eller riksdagens\r\nmedgivande? Jag kan inte förstå varför inte\r\nregeringen genom statsrådet Bo Lundgren kan ge\r\nRiksskatteverket klartecken att påbörja detta\r\narbete, trots att inte något riksdagsbeslut\r\nföreligger. Det finns en bred uppslutning i den här\r\nkammaren för att extraordinära insatser skall vidtas\r\npå detta område. Jag noterar att ni inte ens behöver\r\nvänta på att få nydemokraternas välsignelse för att\r\nfå majoritet, därför att ni redan tidigare har haft\r\nmajoritet i den här frågan. Men nu noterar jag att\r\nt.o.m. nydemokraterna i sin motion om\r\ninriktningen av den ekonomiska politiken talar om\r\nen krigsförklaring mot den svarta marknaden.\r\nDärför vill jag än en gång rekommendera statsrådet\r\nBo Lundgren att klart och tydligt härifrån\r\nriksdagens talarstol säga att Riksskatteverket\r\nomgående bör påbörja arbetet med att bekämpa\r\nden ekonomiska brottsligheten.</pre><pre>Anf. 39  Statsrådet BO LUNDGREN (m):</pre><pre>Fru talman! Bruno Poromaa säger själv att\r\nRiksskatteverket inte kan påbörja arbetet förrän\r\nregeringen och riksdagen har gett sitt medgivande.\r\nJag antar i alla fall att Bruno Poromaa menar så,\r\noch då kan ju inte jag som enskilt statsråd ge detta\r\nmedgivande. Det jag kan säga är att regeringen på\r\nsätt som jag har redovisat kommer att fullfölja\r\nförslaget i kompletteringspropositionen.</pre><pre>Överläggningen var härmed avslutad.</pre><pre>Ajournering</pre><pre>På förslag av talmannen beslöt kammaren kl. 14.15\r\natt ajournera förhandlingarna till kl. 14.30 då den\r\nmuntliga frågestunden skulle börja.</pre><pre>Återupptagna förhandlingar</pre><pre>Förhandlingarna återupptogs kl. 14.30.</pre><pre>6 §  Muntliga frågor till regeringen</pre><pre>Anf. 40  TALMANNEN:</pre><pre>Det blir nu muntliga frågor till regeringen. Jag\r\nhälsar kulturminister Birgit Friggebo,\r\njustitieminister Gun Hellsvik, försvarsminister\r\nAnders Björck, kommunikationsminister Mats\r\nOdell och statsrådet Bo Lundgren välkomna.</pre><pre>Statsministerns närvaro vid den muntliga\r\nfrågestunden, m.m.</pre><pre>Anf. 41  JAN BERGQVIST (s):</pre><pre>Fru talman! Jag har en fråga till justitieministern.</pre><pre>Regeringen uppträder alltmer utmanande mot\r\nriksdagen. Ni struntar i propositionstider och\r\növerenskommelser med riksdagen. Ni gör inte\r\nberedningar och konsekvensanalyser som\r\nriksdagen har beställt. Många propositioner är av\r\nurusel kvalitet.</pre><pre>I stället missbrukar regeringen statens\r\ninformationsapparat. T.ex. Gun Hellsvik själv ger\r\npå skattebetalarnas bekostnad ut en grovt\r\nvilseledande propagandabroschyr om\r\nkriminalpolitiken.</pre><pre>Jag vill ställa en fråga till Gun Hellsvik med\r\nanledning av att vi just nu ser ytterligare ett\r\nexempel på regeringens nonchalans mot riksdagen.\r\nDet är inte ett av de värsta exemplen, men i alla fall\r\nett i en mycket lång rad.</pre><pre>Jag undrar: Hur kommer det sig, Gun Hellsvik, att\r\nregeringen bryter mot överenskommelsen med\r\nriksdagen om att statsministern eller vice\r\nstatsministern skall vara närvarande vid den\r\nmuntliga frågestunden?</pre><pre>Anf. 42  Justitieminister GUN HELLSVIK\r\n(m):</pre><pre>Fru talman! Jan Bergqvists första anklagelse är\r\nallvarlig, nämligen att vi från regeringens sida\r\nskulle strunta i de regler som gäller för vårt arbete\r\noch för riksdagen. Det bekymrar mig. Om det finns\r\nkonkreta bevis för detta, välkomnar jag ett sådant\r\nunderlag. Vi tar mycket allvarligt på den\r\narbetsordning som gäller för vår del.</pre><pre>Självklart kan vi göra fel. Men i så fall är det bra\r\nom vi får det konkreta underlaget för de fel som vi\r\nbegår, och då skall vi göra allt för att rätta till det\r\nhela.</pre><pre>Jag tycker inte att det finns något skäl att\r\nkommentera påståendet att vi skulle ge ut en\r\nfelaktig propagandabroschyr. Det påståendet får\r\nstå för Jan Bergqvist.</pre><pre>Slutligen när det gäller frågan om statsministern\r\noch vice statsministern vågar jag nog påstå att vår\r\nstatsminister, trots de krav som både riksdag och\r\nregering kan ställa på statsministern i dennes\r\ninternationella kontaktarbete -- och dessa krav bör\r\nställas -- har visat att han högprioriterar det arbete\r\nsom bedrivs i riksdagen.</pre><pre>I dag befinner sig vår statsminister i Strasbourg. Vår\r\nvice statsminister befinner sig i USA. Det finns\r\nklart skäl för deras utlandsresor. Jag tycker att det\r\när mycket småaktigt att komma med\r\ninsinuationer -- jag kan inte uppfatta detta som\r\nnågonting annat -- om att statsministern och vice\r\nstatsministern inte skulle prioritera\r\nriksdagsarbetet. Jag tror att var och en som öppet\r\nföljer hur de arbetar också ser att de prioriterar\r\ndetta arbete.</pre><pre>Anf. 43  JAN BERGQVIST (s):</pre><pre>Fru talman! Jag börjar med det sista. Man kan\r\nundra hur det kommer sig att regeringen inte tagit\r\nkontakt med riksdagen för att informera om att\r\nstatsministern och vice statsministern hade problem\r\natt närvara i dag och för att diskutera om man\r\nkunde hitta någon annan tid i stället för den här\r\ntiden, som är fastställd sedan månader tillbaka.\r\nHade det varit fel om regeringen hade hört sig för\r\nhos talmannen om möjligheterna att hitta en annan\r\nlösning?</pre><pre>Jag överlämnar gärna det material som Gun\r\nHellsvik efterlyser, för jag har ett sådant material.</pre><pre>Sedan undrar jag: Kan justitieministern verkligen\r\nstå för formuleringen i den här eländiga\r\npropagandabroschyren på skattebetalarnas\r\nbekostnad? Man säger: Tidigare saknades effektiva\r\ningripanden mot unga brottslingar.</pre><pre>Det skulle alltså betyda att effektiva ingripanden\r\nsaknades helt och hållet.</pre><pre>Anf. 44  Justitieminister GUN HELLSVIK\r\n(m):</pre><pre>Fru talman! På frågan om vilka diskussioner som\r\nhar varit mellan statsministern och talmannen kan\r\njag inte ge något svar. Men jag skall självklart\r\nframföra den synpunkten.</pre><pre>När det gäller den andra frågan, om jag kan stå för\r\natt vi i Sverige tidigare har saknat effektiva metoder\r\nför att ingripa mot ungdomsbrottslighet, är svaret:\r\nJa.</pre><pre>Anf. 45  JAN BERGQVIST (s):</pre><pre>Fru talman! Vad Gun Hellsvik påstår är att det över\r\nhuvud taget inte har förekommit ett enda effektivt\r\ningripande mot någon ungdomsbrottsling. Det är\r\nprecis vad som står i den här broschyren.</pre><pre>Vet inte Gun Hellsvik om att många unga\r\nbrottslingar faktiskt lyckligen har återanpassats i\r\nsamhället?</pre><pre>Anf. 46  Justitieminister GUN HELLSVIK\r\n(m):</pre><pre>Fru talman! Ja, tack och lov så klarar sig de flesta\r\nunga som gör sig skyldiga till snedsteg väl i\r\nframtiden. Självklart beror det ofta på det\r\nengagemang som finns bland dem som arbetar\r\ninom kriminalvården. Men jag vidhåller att vi har\r\nsaknat effektiva redskap för ingripanden.</pre><pre>Jag vet att många av dem som i dag för trettonde\r\neller fjortonde gången sitter på våra fängelser\r\ninstämmer i detta mitt uttalande.</pre><pre>Säkerheten vid statens konstmuseer</pre><pre>Anf. 47  ÅKE GUSTAVSSON (s):</pre><pre>Fru talman! Natten till måndagen inträffade den\r\nstörsta konstkuppen någonsin i Sverige. Tavlor för\r\nungefär 500 miljoner kronor stals.</pre><pre>I en skrivelse till kulturministern av den 23 oktober\r\n1991 säger ledningen för Statens konstmuseer att\r\nman måste ha resurser så att bevakningen kan\r\nhållas på rimlig nivå i förhållande till de oskattbara\r\nvärden som finns bl.a. just på Moderna museet.</pre><pre>Sedan dess har riksdagen, efter en\r\nsocialdemokratisk motion, beslutat att uppdra åt\r\nregeringen att pröva möjligheten att använda sig av\r\nvapenfria bl.a. för övervakningen av museerna.\r\nMan har fått en rambudget, och regeringen och\r\nriksdagen har släppt en del av de generella\r\nbesparingskraven. Trots detta inträffar den här för\r\nden svenska nationen mycket allvarliga stölden av\r\nen del av vårt kulturarv.</pre><pre>Jag riktar naturligtvis min fråga till kulturministern:\r\nAnser kulturministern att hon har något ansvar för\r\natt säkerheten på statens konstmuseer förbättras; i\r\nanledning av det som inträffat under de senaste\r\ndagarna?</pre><pre>Anf. 48  Kulturminister BIRGIT FRIGGEBO\r\n(fp):</pre><pre>Fru talman! Skrivelsen från oktober 1991 -- alltså\r\nprecis när regeringen hade tillträtt -- har lett till att\r\nden här regeringen har föreslagit riksdagen att\r\navskriva halva den skuld som museerna hade för\r\nbevakningen och som den förra regeringen hade\r\nlagt på museerna, som alltså skulle spara för\r\nframtiden i sina budgetar för att kunna betala\r\ntillbaka den här gamla bevakningsskulden.</pre><pre>Vi har avskrivit halva den skulden. Dessutom har\r\nvi förlängt återbetalningstiden för det som är kvar.</pre><pre>Vidare har vi gett Statens kulturråd uppdraget att\r\nse till att det blir en effektivare upphandling när det\r\ngäller bevakningen, så att man kan få mer\r\nbevakning för pengarna. Vi har också beslutat att\r\nett nytt museum skall byggas.</pre><pre>Uppdraget från riksdagen att se om värnpliktiga\r\nkan användas ingår i Värnpliktsutredningen, och\r\nden frågan bereds för närvarande i\r\nFörsvarsdepartementet.</pre><pre>Självfallet har denna regering och riksdagen\r\nsammantaget ett totalansvar för att säkerheten på\r\nmuseerna är god. Det ingår också i direktiven till\r\nden museiutredning som denna regering har tillsatt\r\nför att man skall se till att resurserna används på ett\r\nmer effektivt sätt att titta på denna fråga.</pre><pre>Får jag därtill lägga, fru talman, att det naturligtvis\r\när en stor förlust för Sverige att detta har hänt. Det\r\när nu i första hand polisens uppgift att se till att vi\r\nfår tillbaka tavlorna och att brottslingarna straffas.</pre><pre>Vi har ett gammalt larmsystem i Moderna museet.\r\nMan hade begärt pengar på den gamla regeringens\r\ntid. Man fick pengar från Kulturrådet som\r\nKulturrådet sedan tog tillbaka med motiveringen\r\natt det skulle byggas ett nytt museum. De pengarna\r\nlämnades i stället till andra museer för\r\nsäkerhetsåtgärder.</pre><pre>Anf. 49  ÅKE GUSTAVSSON (s):</pre><pre>Fru talman! Min fråga till kulturministern var\r\nalltså: Har kulturministern något ansvar för att\r\nsäkerheten nu förbättras?</pre><pre>Då hänvisar kulturministern till vad som tidigare\r\nhar gjorts. Frågan om de vapenfria gick dessutom\r\ntill Pliktutredningen, som lämnade sitt betänkande\r\ni december förra året. Dessa frågor ligger alltså på\r\nregeringens bord, och regeringen har inte vidtagit\r\nnågon åtgärd. Därför kvarstår min fråga.</pre><pre>Det handlar ju om nuläget. Vi behöver inte riva i\r\ndet som har varit. Det finns kanske skäl att i andra\r\nsammanhang återkomma till det, men tänker\r\nregeringen nu vidta några åtgärder för att förbättra\r\nsäkerheten? Jag ser det som helt centralt att man\r\nsnabbt och med stor beslutsamhet tar sig an\r\nsäkerheten. Jag antar att kulturministern inte hade\r\nen aning om att bristerna i säkerheten var så stora.\r\nNär man då inser detta bör man handla omedelbart.</pre><pre>Anf. 50  Kulturminister BIRGIT FRIGGEBO\r\n(fp):</pre><pre>Fru talman! Det jag redovisade var att vi redan har\r\nvidtagit åtgärder för att komma åt brister, t.ex. ett\r\nuppdrag till Statens kulturråd att se till att man\r\nsamordnar upphandlingen. De har för avsikt att\r\nredovisa det ärendet ganska snart för regeringen.</pre><pre>Riksdagens beställning att titta på möjligheten att\r\nanvända värnpliktiga -- vilket man kan vara mycket\r\ntveksam till, därför att säkerhetsfrågor är ett\r\nmycket professionellt arbete, och det gäller att inte\r\nsprida säkerhetsuppgifter i alltför stora kretsar --\r\ningick i Pliktutredningen. Den frågan bereds för\r\nnärvarande på Försvarsdepartementet.\r\nUtredningen har varit ute på remiss.</pre><pre>Vi har beslutat att bygga ett nytt museum. En av\r\nbakgrunderna är säkerheten, men det handlar\r\nockså om miljön över huvud taget för de mycket\r\nvärdefulla skatter som vi har i Moderna museet.</pre><pre>Dessutom har vi tillsatt Museiutredningen, där en\r\nav uppgifterna är att se över hur man på ett bättre\r\nsätt kan samordna och effektivt använda resurserna\r\ni de många museer vi har. Det har också betydelse\r\nför säkerheten. Det betyder att många saker som\r\nberör säkerhetsfrågorna i våra museer är på gång.\r\nDe kommer först upp på regeringens bord och\r\nsedermera också i riksdagen.</pre><pre>Flygförbindelserna till det inre Norrland</pre><pre>Anf. 51  ELVING ANDERSSON (c):</pre><pre>Fru talman! Jag vill ställa en fråga till\r\nkommunikationsminister Mats Odell.</pre><pre>SAS aviserade i går att man överväger att dra in ett\r\nantal flyglinjer för att förbättra sin lönsamhet. En\r\nav de linjer som nämndes i ett TT-telegram gick till\r\nGällivare. Detta föranleder mig att ställa en fråga\r\ni ett litet större perspektiv. En bra flygverksamhet\r\nbehöver upprätthållas på ett antal orter där det är\r\nregionalpolitiskt viktigt att man har bra\r\nflygförbindelser. Det gäller framför allt Norrlands\r\ninland.</pre><pre>Jag skulle vilja fråga: Vad finns det för beredskap\r\neller för planer inom\r\nKommunikationsdepartementet och regeringen för\r\natt tillse att man upprätthåller en bra standard på\r\nde här flyglinjerna?</pre><pre>Anf. 52  Kommunikationsminister MATS\r\nODELL (kds):</pre><pre>Fru talman! Sommaren 1992 avreglerades det\r\nsvenska inrikesflyget. Det har inneburit att priserna\r\ni genomsnitt har sjunkit mellan 10 % och 40 %.\r\nSamtidigt råder inget tvivel om att vissa regioner\r\nhar drabbats av detta. Dit hör inre Norrland.</pre><pre>Staten har genom ett riksdagsbeslut tagit på sig ett\r\nstort ansvar för framför allt sjuktransporterna\r\nmellan Umeå och Östersund, eftersom Jämtland\r\növerfördes till Umeå länssjukhus. Den trafiken\r\nupphandlas för närvarande.</pre><pre>Det vi gör nu är att följa utvecklingen. Det är\r\nalldeles rätt som Elving Andersson säger att man\r\ninom SAS diskuterar lönsamhetsproblem, vilket\r\nhar inneburit att man har stängt vissa linjer. Det vi\r\nskall komma ihåg är att nya operatörer har trätt in.\r\nSå skedde exempelvis när trafiken till Kramfors\r\nlades ned. Där har vi i dag en service som många\r\nmenar är bättre än under den tid SAS flög. Samma\r\nsak har hänt i Halmstad, där vi hara flera\r\noperatörer. Vi har exempelvis också en ny operatör\r\nsedan i måndags på just Gällivare, och det finns\r\nflera intresseanmälningar. Det är viktigt att nu följa\r\nden här utvecklingen.</pre><pre>Men vi har den uppfattningen inom regeringen att\r\nstaten har ett ansvar att se till att sådana orter som\r\ninte har något annat realistiskt transportalternativ\r\nförsörjs med flygtrafik. Vi arbetar för närvarande\r\npå de här frågorna och kommer i\r\nbudgetpropositionen att redovisa vår syn på hur\r\ndetta skall säkras i framtiden.</pre><pre>För närvarande beflygs nätet för inre Norrland. Det\r\när en glesare turtäthet och det är delvis högre priser.\r\nMen sammantaget har de människor som bor i den\r\nhär regionen fått lägre kostnader om de skall röra\r\nsig utanför inre Norrland, om de skall ta sig till\r\nStockholm, Göteborg eller Malmö, för att nämna\r\nnågra exempel. Helheten har alltså blivit bättre.\r\nDet finns fortfarande brister i detaljerna, och där\r\nhar vi en hög beredskap för att se till att det här\r\nkommer att fungera bra.</pre><pre>Nedskärningarna inom marinen</pre><pre>Anf. 53  STURE ERICSON (s):</pre><pre>Fru talman! Jag har en fråga till försvarsministern.</pre><pre>Det råder nu en akut ekonomisk kris inom\r\nmarinen, mindre än ett och ett halvt år efter det att\r\nvi fattade ett femårigt försvarsbeslut. Just nu pågår\r\nen panikartad verksamhet inom staber och på\r\ndepartementet för att skära ned verksamhet och\r\nmaterielbeställningar.</pre><pre>Marinchefen varnade i god tid för den här\r\nutvecklingen. Vi socialdemokrater instämde i de\r\nvarningarna och lade fram konkreta förslag här i\r\nriksdagen för att få bättre balans mellan\r\nuppgifterna och de ekonomiska ramarna. Men\r\nförsvarsministern ville inte lyssna, utan körde\r\nvidare med sin slagordsmässiga försvarspolitik.</pre><pre>Min fråga är: Kan försvarsministern kort redovisa\r\nnågra av de större nedskärningar inom marinen\r\nsom följer på den grova felplanering som\r\nförsvarsministern själv har presterat?</pre><pre>Anf. 54  Försvarsminister ANDERS BJÖRCK\r\n(m):</pre><pre>Fru talman! Orsaken till den ekonomiska kris som\r\nmarinen har är att min företrädare,\r\nförsvarsminister Roine Carlsson, 1990 beställde tre\r\nubåtar som marinen inte ville ha. Samme\r\nförsvarsminister blev efter det att han avgått\r\nkonsult åt det företag som tillverkar de ubåtar som\r\nhan hade beställt.</pre><pre>Därutöver beställde samme försvarsminister, livligt\r\napplåderad av vissa personer från Örebro län,\r\nmateriel, framför allt haubitsar, för 1,5 miljarder\r\nkronor, som armén avstyrkte.</pre><pre>Vi arbetar nu inom Försvarsdepartementet med att\r\nbeta av de betydande kostnader som fanns. När det\r\ngäller ansvarsfrågorna hoppas jag att alerta\r\nriksdagsmän återkommer -- som det var på min tid\r\ni konstitutionsutskottet -- till att titta på hur det här\r\nhar gått till. Vi skall på departementet delta i\r\nupphandling av ubåtar och i att ta fram materiel.</pre><pre>I debatten här i kammaren vid 1992 års\r\nförsvarsbeslut tog socialdemokraternas talesman\r\nSture Ericson inte upp de marina problemen och\r\nvarnade inte för att något skulle ske.</pre><pre>Den här felplaneringen, som alltså beror på min\r\nföreträdares beslut, upptäcktes av oss på\r\nFörsvarsdepartementet i januari i år. Det var vi och\r\ninga andra som ingrep för att få ordning och reda\r\npå den marina ekonomin. Vad vi har gjort är att\r\nredan i augusti ha ändrat det regleringsbrev som\r\nstyr verksamheten. Det innebär att färre människor\r\nkommer att inkallas. Det innebär också att vissa\r\nmaterielbeställningar skjuts på framtiden -- helt\r\ninom försvarsbeslutets ram -- och slutligen, fru\r\ntalman, att en del av de fartyg som skulle utgå ur\r\norganisationen under försvarsbeslutsperioden\r\nutgår snabbare än vad vi först hade tänkt i\r\nplanerna. Det sistnämnda torde väl tillfredsställa\r\nSture Ericson, som ju vill skära ned förvaret med\r\nrejäla belopp.</pre><pre>Anf. 55  STURE ERICSON (s):</pre><pre>Fru talman! Försvarsministern skyller sin egen\r\nfelplanering på sin företrädares beslut för mer än\r\nfyra år sedan. Vi har i försvarsutskottet i dag på\r\nförmiddagen sett på bakgrunden till en del av\r\nsiffrorna, som nu skapar sådana problem.</pre><pre>När det gäller mitt eget agerande går det bra att läsa\r\ni protokollet och i reservationer i samband med det\r\nbeslut som vi fattade den 3 juni 1992, där vi föreslog\r\nminskade uppgifter för marinen inom den givna\r\nramen.</pre><pre>Men, Anders Björck, de tre ubåtarna och annat\r\nsådant som nämndes var väl inga nyheter. Hade\r\ninte Anders Björck detta klart för sig när han lade\r\nfram sitt förslag till försvarsbeslut 1992? Jag kan\r\ninte tyda detta på annat sätt än att man medvetet\r\nlade fram ett förslag till försvarsbeslut våren 1992\r\nsom innebar felplanering. Det får mycket allvarliga\r\nkonsekvenser för personalen inom flottan, vid\r\nvarven och kustartilleriet. Var det efter en sådan\r\ngrov tabbe som Anders Björck övervägde att gå till\r\nEuroparådet?</pre><pre>Anf. 56  Försvarsminister ANDERS BJÖRCK\r\n(m):</pre><pre>Fru talman! Jag har haft den stora förmånen att bli\r\ntillfrågad om jag ville ställa upp till en post i\r\nEuroparådet. Jag vet att Sture Ericson inom andra\r\ninternationella organisationer har kandiderat till\r\nposter, liksom jag inför Europarådet. Jag har blivit\r\nvald, till skillnad från Sture Ericson när han t.ex.\r\nkandiderat inom IPU men blivit utslagen.</pre><pre>Jag vill också påpeka att försvaret går alldeles\r\nutmärkt ihop. Det har blivit ett överskridande när\r\ndet gäller marinen, men däremot har det blivit ett\r\nunderutnyttjande vad avser armén och flygvapnet.\r\nDet innebär att vi har en god balans inom försvaret,\r\ntack vare de åtgärder som har vidtagits. Vi håller\r\nhelt enkelt budgeten inom försvaret.</pre><pre>Vad Sture Ericson är ute efter är inte att vidta\r\nåtgärder som gör att marinen kan fullfölja de\r\nuppgifter som den har. Han är ute efter att\r\nväsentligt skära ned uppgifterna för marinen, vilket\r\nskulle innebära att möjligheterna att producera\r\nt.ex. egna fartyg i Sverige drastiskt skulle minska.\r\nVi skulle göra oss av med både sysselsättning och\r\nkompetens på det här området inklusive de\r\nmöjligheter som vi i dag har att sälja fartyg på\r\nexport.</pre><pre>Jag kan försäkra Sture Ericson och kammaren att\r\nvi har en bra kontroll på det här området. Försvaret\r\nhar hållit budgeten under den tid som jag har varit\r\nförsvarsminister.</pre><pre>Inköp av stridsvagnar</pre><pre>Anf. 57  INGELA MÅRTENSSON (fp):</pre><pre>Fru talman! Jag skulle vilja fråga försvarsministern\r\nom han kan tänka sig att ompröva beslutet att\r\ninköpa nya stridsvagnar.</pre><pre>Anf. 58  Försvarsminister ANDERS BJÖRCK\r\n(m):</pre><pre>Fru talman! Jag har stor respekt för den riksdag\r\nsom jag i år har tillhört i 25 år. Riksdagen beslutade\r\nförra året med stor majoritet att vi skulle inköpa\r\nnya stridsvagnar. Samma riksdag beslutade så sent\r\nsom i maj i år att ge regeringen ett bemyndigande,\r\nalltså pengar, till detta. Det ankommer inte på mig\r\natt ompröva ett riksdagsbeslut, som jag dessutom\r\ntycker i sak är klokt.</pre><pre>De här stridsvagnarna behövs. Vi har stridsvagnar\r\nsom är 40 år gamla, vilket innebär att när\r\nvärnpliktiga i dag rycker in kan de gå hem till pappa\r\noch berätta hur det känns att utbildas på dessa\r\nstridsvagnar. Pappan har nämligen utbildats på\r\nprecis samma stridsvagnar. De kan t.o.m. gå till\r\nfarfar -- det finns också farfäder som har varit med\r\nom det. Det är naturligtvis inte rimligt.</pre><pre>Jag vill gärna, fru talman, säga en sak i detta\r\nsammanhang. Vi har genomfört den största\r\nstrukturförändringen av svenskt försvar sedan 1942\r\nunder brinnande krig. Det innebar att vi skulle\r\nminska på fredsorganisationen, eller på vanlig\r\nsvenska, lägga ned förband för att få pengar till\r\nmodern materiel. Det var en smärtsam process, det\r\nkommer alla ihåg som satt i kammaren när vi\r\nfattade det beslutet. Vi gjorde det för att få loss\r\npengar. Att nu plötsligt, när vi har genomfört\r\nstrukturförändringen för att få loss pengar, säga att\r\nvi inte skall gå längre, att vi bara tar det första\r\nsteget, anser jag vara både ologiskt och t.o.m.\r\nohederligt mot dem som har genomfört de\r\nsmärtsamma neddragningarna för att äntligen få\r\npengar till ny materiel.</pre><pre>Jag vill också tillägga, fru talman, att jag för någon\r\nvecka sedan hade möjlighet att besöka den\r\nnordiska FN-bataljonen i Tuzlaområdet, i Varec\r\noch på andra ställen. Där om någonstans lär man\r\nsig betydelsen av ett gott skydd. Man förstår också\r\nvarför de stridsvagnar som vi har tvingats be\r\ndanskarna att ställa upp med ännu inte har släppts\r\nin av serberna: de är mycket effektiva. Det gäller\r\nockså de FN-insatser som jag hoppas att vi är\r\növerens om att delta i även i fortsättningen.</pre><pre>Anf. 59  TALMANNEN:</pre><pre>Får jag be också statsråden att försöka vara så\r\nkortfattade som möjligt i svaren.</pre><pre>Bensinskatten</pre><pre>Anf. 60  DAN ERIKSSON i Stockholm\r\n(nyd):</pre><pre>Fru talman! Jag har en fråga till skatteministern.</pre><pre>I samband med krisuppgörelsen kom\r\nregeringspartierna och Socialdemokraterna\r\növerens om att höja bensinskatten. Det gav väldigt\r\nlitet i förhållande till vad man trodde att det skulle\r\nge, 1,2 miljarder på sju månader. Därför vill man\r\nnu gå vidare och höja bensinskatten ytterligare,\r\nindexera den och säkra höjningar ända fram till\r\n1998. bVad tycker egentligen en moderat\r\nskatteminister om det?</pre><pre>Anf. 61  Statsrådet BO LUNDGREN (m):</pre><pre>Fru talman! Det ursprungliga beslutet om\r\nbensinskattehöjning var ett krav från\r\nSocialdemokraterna. Jag har i olika sammanhang\r\nsagt att jag tycker att det hade varit bättre om man\r\nhade valt att genomföra ytterligare besparingar.</pre><pre>Den indexering som regeringen nu har föreslagit är\r\nen följd av det beslut som fattades av riksdagen i\r\njuni i år vad gäller budgetsaneringen. Där ingick att\r\nman skulle se till att de punktskatter som finns, som\r\när fastställda i kronor och ören och som annars\r\nskulle urholkas realt sett av inflationen skulle\r\nbibehålla sitt värde. Det var ett beslut som, såvitt\r\njag kommer ihåg, också nydemokraterna röstade\r\nför i juni i år.</pre><pre>Utskottsinitiativ i skatteutskottet</pre><pre>Anf. 62  LARS HEDFORS (s):</pre><pre>Fru talman! Jag skulle vilja följa upp Jan Bergqvists\r\nfråga med en fråga till skatteminister Bo Lundgren.</pre><pre>I skatteutskottet har vi på senare tid väldigt ofta\r\ndrabbats av att den borgerliga majoriteten, eller\r\nskall vi säga minoriteten, väcker s.k.\r\nutskottsinitiativ, eller rättare sagt försöker väcka\r\nsådana. Man vill med andra ord lägga fram förslag\r\ni utskottet som sedan direkt går till riksdagen för\r\nbeslut, utan föregående beredning i regeringen\r\neller utan att riksdagsledamöterna får möjlighet att\r\nväcka motioner.</pre><pre>Såvitt jag förstår är det här ytterligt tvivelaktigt ur\r\ndemokratisk och konstitutionell synpunkt. Det\r\nvisar också, fru talman, att Finansdepartementet\r\nmer eller mindre har tappat greppet om\r\nskattepolitiken och den demokratiska processen.</pre><pre>På vilket sätt kan Bo Lundgren hjälpa till för att\r\nstoppa det här ofoget?</pre><pre>Anf. 63  BO LUNDGREN (m):</pre><pre>Fru talman! Det vore mig fjärran, eftersom jag inte\r\nlängre sitter i riksdagen och riksdagens\r\nskatteutskott, att lägga mig i utskottets sätt att\r\nhantera sina frågor. Det tillkommer inte ett\r\nstatsråd, såvitt jag bedömer det. Däremot\r\ntillkommer det mig att driva en skattepolitik som\r\nligger i den ekonomiska politikens intressen, vilket\r\njag också gör, och lägga fram förslag som leder till\r\natt vi kan undanröja effekterna av den politik som\r\ntidigare fördes. Det kan jag göra bl.a. genom att\r\nåstadkomma de nödvändiga skattesänkningarna på\r\ncentrala områden för arbete och produktion. Det\r\narbetet skall jag också fullfölja.</pre><pre>Anf. 64  LARS HEDFORS (s):</pre><pre>Fru talman! Bo Lundgren säger att han inte vill\r\nlägga sig i detta. Det är just det faktum att Bo\r\nLundgren inte har lagt sig i som gör att vi drabbas\r\nav dessa utskottsinitiativ stup i kvarten. Det beror\r\npå att Bo Lundgren har tappat kontrollen över den\r\ndemokratiska processen.</pre><pre>Det jag nu ber Bo Lundgren är: Försök att stoppa\r\ndetta ofog, och försök att lägga er i litet grand i den\r\ndemokratiska processen.</pre><pre>Anf. 65  Statsrådet BO LUNDGREN (m):</pre><pre>Fru talman! Både Lars Hedfors och jag vet att såväl\r\nSocialdemokraterna som andra partier i riksdagen\r\nunder åren har använt sig av möjligheten till\r\nutskottsinitiativ. Ibland har utskottsinitiativen varit\r\ngenerella totalt sett.</pre><pre>Vad gäller den demokratiska processen och\r\ndemokratin, Lars Hedfors, måste vi respektera att\r\nmakten i detta avseende, särskilt på\r\nbeskattningsområdet, utgår från riksdagen och inte\r\nfrån regeringen.</pre><pre>Förbud mot ''071-annonser''</pre><pre>Anf. 66  HUGO HEGELAND (m):</pre><pre>Fru talman! Jag vill fråga\r\nkommunikationsministern: Är det sant att\r\nkommunikationsministern vill förbjuda 071-\r\nannonserna men därmot tillåta telefonsamtalen\r\nströmma vidare i ökad mängd och låta statens\r\nföretag tjäna goda pengar?</pre><pre>Anf. 67  Kommunikationsminister MATS\r\nODELL (kds):</pre><pre>Fru talman! Det är inte sant. Jag kan utveckla detta\r\nnågot.</pre><pre>Det jag har gjort är att ta initiativ till att utreda\r\nmöjligheterna att förändra verksamheten inom\r\n071-området. Detta är en mycket snabbt\r\nexpanderande verksamhet. Under förra året\r\nomsattes ungefär 250 miljoner kronor.\r\nHuvudparten av dessa tjänster är enligt Telia seriös\r\nverksamhet. Det är samhällsinformation av typen\r\nväderlekstjänst, börsnoteringar och liknande.</pre><pre>Sedan finns det en kategori med tjänster av sexuell\r\noch erotisk natur. Hittills har det varit så att det\r\nfinns ett avtal mellan dessa s.k. teleinformatörer\r\noch Telia som innebär att man följer de etiska regler\r\nbåde vad gäller annonseringen och innehållet i\r\ndessa telemeddelanden som har fastställts av ett\r\netiskt råd.</pre><pre>Detta etiska råd har kontrollerat verksamheten\r\ngenom att det varit inspelade band och varit möjligt\r\natt följa upp anmälningar från allmänhet och andra.\r\nDe har pekat på att det har förekommit lagstridiga\r\nhandlingar. Det har varit fråga om kopppleri, och\r\nbarn har förekommit i både marknadsföring och\r\ninnehåll.</pre><pre>Det nya är nu att samtalen har fått en annan\r\nkaraktär. Det har skett en formlig explosion av s.k.\r\nlive-samtal där det etiska rådet inte längre kan följa\r\nupp om man följer avtalet eller inte.</pre><pre>Jag har noterat att man i Danmark har löst detta\r\ngenom en lagstiftning med kategorisering i tre olika\r\nkategorier. Det krävs kort sagt för att nå de erotiskt\r\ninriktade linjerna att man har ett särskilt\r\nabonnemang för en annan nummerserie.</pre><pre>I England finns frivilliga civilrättsliga avtal mellan\r\nteleinformatörerna och de tre teleoperatörerna. I\r\nden engelska modellen ingår, utöver det som finns\r\ni Danmark, i det frivilliga avtalet att man lyft ut\r\nannonseringen för dessa tjänster ur dagspressen\r\noch lagt den i tidskrifter av mer uttalad\r\npronografisk karaktär. Det innebär att allmänheten\r\nvarken till frukost eller middag behöver möta den\r\nhär typen av annonser i sin dagliga tidning.</pre><pre>Huruvida detta skall införas i Sverige eller inte är\r\nnågonting som vi nu utreder. Jag har tillsatt en\r\nsärskild utredare på departementet som skall\r\nstudera dessa frågor parallellt som vi för\r\ndiskussioner med teleoperatören om möjligheten\r\natt komma fram på frivillig väg. Det är alltså inte\r\nfrågan om ensidiga åtgärder, utan det krävs\r\nsamverkan mellan teleinformatörerna,\r\nteleoperatörerna och det etiska rådet.</pre><pre>Beslutsfattandet i asylfrågor</pre><pre>Anf. 68  ULF BJÖRKLUND (kds):</pre><pre>Fru talman! Jag har en fråga till\r\ninvandrarministern. Dagligen når oss vedervärdiga\r\nrapporter från inte minst Turkiet och Kurdistan om\r\nhur man hanterar stackars oskyldiga kurdiska\r\nmänniskor som kommer i kläm mellan PKK och\r\nden turkiska säkerhetspolisen.</pre><pre>Vi har dessutom ett antal fall där man avvisar\r\nkurdiska asylsökande och försöker att återsända\r\ndem. Min fråga är: Avser invandrarministern att\r\nvidta några åtgärder, i likhet med vad man gjorde\r\nnär det gällde t.ex. ryska judar, som kan underlätta\r\nför Invandrarverket att fatta mer humana beslut i\r\ndessa fall?</pre><pre>Anf. 69  Kulturminister BIRGIT FRIGGEBO\r\n(fp):</pre><pre>Fru talman! Det system för beslutsfattande och\r\ntillståndsgivning för asylsökande som vi har är\r\nuppbyggt på så sätt att Invandrarverket är första\r\nbeslutsinstans och Utlänningsnämnden är andra\r\nbeslutsinstans. Regeringen eller kulturministern får\r\ninte lägga sig i beslutsfattandet.</pre><pre>Däremot kan regeringen ibland få avgöra\r\ntillståndsärenden, nämligen när Invandrarverket\r\neller Utlänningsnämnden på eget initiativ\r\növerlämnar något ärende till regeringen. Det har\r\nskett i några fall, t.ex. när det gäller bosnierna. Just\r\ni dag har det överlämnats ett ärende som gäller en\r\nrysk jude.</pre><pre>Detta innebär att regeringen eller kulturministern\r\när förhindrad att gå in och begära in olika ärenden\r\nför prövning. I den meningen avser jag alltså inte\r\natt ta något sådant initiativ som nämns i frågan. Det\r\nberor på att jag är konstitutionellt förhindrad att\r\ngöra detta.</pre><pre>Propositioner på grund av ''Dennis-paketet''</pre><pre>Anf. 70  SYLVIA LINDGREN (s):</pre><pre>Fru talman! Jag vill ställa en fråga till\r\nkommunikationsministern. Propositionen om\r\ntrafiklösningar i Stockholm har försenats\r\nordentligt. En sådan försening får naturligtvis\r\nallvarliga konsekvenser i form av osäkerhet inför\r\nhela den s.k. Dennisuppgörelsen, objektens\r\ngenomförande, avgiftssystemen, lånegarantier till\r\nleder, osv.</pre><pre>Min fråga till kommunikationsministern blir därför:\r\nVad är anledningen till förhalningen av\r\npropositionen?</pre><pre>Anf. 71  Kommunikationsminister MATS\r\nODELL (kds):</pre><pre>Fru talman! Det är inte fråga om förhalning av\r\npropositionen. Tidsplanen för dessa projekt\r\nkommer att fungera. Det finns ingenting i\r\nregeringens behandling som fördröjer projekten.</pre><pre>Propositionen rörande lånegarantier bereds för\r\nnärvarande i regeringskansliet och kommer inom\r\nkort att föreläggas riksdagen.</pre><pre>Anf. 72  SYLVIA LINDGREN (s):</pre><pre>Fru talman! Propositionen skulle ha lagts fram i\r\noktober. Nu är vi i november månad, och det finns\r\ninget fastställt datum. Med arbetsordningen i\r\nriksdagen torde det knappast finnas tid för att\r\nbehandla den före årsskiftet.</pre><pre>Detta innebär att riksdagen tidigast kan fatta beslut\r\ni januari, februari eller kanske mars. Det är en\r\nförhalning som får allvarliga konsekvenser när det\r\ngäller upphandling och planering, arbetstillfällen,\r\nosv.</pre><pre>Anf. 73  Kommunikationsminister MATS\r\nODELL (kds):</pre><pre>Fru talman! Upphandling och planering fortgår\r\nsjälvfallet. Avtal om upphandling som träffats är\r\nkonstruerade på så sätt att de gäller under förbehåll\r\natt riksdagen godkänner dessa avtal om\r\nlånegarantier.</pre><pre>Jag har mycket goda förhoppningar om att inte\r\nnågonting skall behöva försenas med anledning av\r\ndetta.</pre><pre>Anf. 74  TALMANNEN:</pre><pre>Den muntliga frågestunden är härmed avslutad. Vi\r\ntackar regeringens ledamöter.</pre><pre>7 §  Information från regeringen om ESK</pre><pre>Anf. 75  Utrikesminister MARGARETHA AF\r\nUGGLAS (m):</pre><pre>Fru talman! När Europas stats- och regeringschefer\r\nför tre år sedan samlades för att underteckna ESK:s\r\nParisstadga var framtidstron orubblig. Västlig\r\nuthållighet, enskildas mod och folkens längtan efter\r\nett Europa utan murar och taggtråd hade berett\r\nvägen för ett demokratins och marknadsekonomins\r\nsegertåg över en återförenad kontinent.</pre><pre>Denna framtidstro har, förefaller det ibland,\r\nförbytts i sin motsats. Europa är befriat men har\r\nblivit historiens fånge. För många medborgare i de\r\nstater som upptagits i ESK efter 1990 har\r\nkommunismens sammanbrott inte skapat fred och\r\nvälstånd. I stället har de blivit hjälplösa offer för\r\nkonflikter vars rotsystem söker sig ner genom\r\nårhundradena.</pre><pre>Men vår Europasyn liksom vår ESK-politik bör\r\nvarken bygga på en naiv framtidstro eller en\r\nnattsvart historiepessimism. Vi måste naturligtvis\r\nse verkligheten i ögonen. Vi kan inte blunda för att\r\nESK-värdena på många håll är under attack -- när\r\nregeringen i Uzbekistan slår till mot oppositionen,\r\nnär armenierna i Nagorno-Karabach bränner den\r\njord de gjort sig till herrar över, när krigförande i\r\nBosnien mördar värnlösa civila eller när gatans\r\nparlament i västeuropeiska länder ger sig på\r\noskyldiga invandrare.</pre><pre>Lika litet som vi får blunda för problemen får vi\r\nunderlåta att utnyttja de instrument som rätt\r\nanvända kan föra oss närmare den vision som\r\ninspirerade Parisstadgans upphovsmän. Om vi skall\r\nkunna länka in förändringsprocessen i Central- och\r\nÖsteuropa, liksom inom det tidigare Sovjetväldet,\r\ni fredliga banor, är den enda europeiska institution\r\ni vilken kontinentens alla stater har medlemskap ett\r\noumbärligt redskap.</pre><pre>Inför det svenska ordförandeskapet var den\r\ncentrala uppgiften att utveckla ESK som\r\nfredsinstrument. Vi ville därför befästa ESK-\r\nstaternas demokratiska värdegemenskap, satsa på\r\nförebyggande diplomati och krishantering,\r\nförbättra samverkan med andra internationella\r\norganisationer och fortsätta stärka ESK som\r\norganisation.</pre><pre>I det traditionella ESK-området, i de nya\r\ndemokratierna i Central- och Östeuropa, har ESK\r\nunder det gångna året inriktat sig på\r\nkonfliktförebyggande och konfliktbegränsande\r\ninsatser. Det är framför allt två instrument som\r\nutnyttjats i detta arbete, ofta i ett fruktbärande\r\nväxelspel: ESK-närvaro på platsen och den vid\r\nrådsmötet i Stockholm utnämnde\r\nminoritetskommissarien.</pre><pre>Vi har från ordförandeskapets sida lagt stor vikt vid\r\nsamverkan med minoritetskommissaren. Denne\r\nhar genom sina insikter i Europas problem och sina\r\nmånga goda uppslag lämnat betydelsefulla bidrag\r\ntill nationsbyggandet i Baltikum, till samlevnaden\r\nmellan olika folkgrupper i Central- och Östeuropa\r\noch till begränsningen av antalet konflikthärdar på\r\nBalkan.</pre><pre>I flera fall har den långsiktiga närvaro som ESK\r\ngenom sina s.k. missioner upprättat på platsen\r\nkunnat fungera som ESK-samfundets och\r\nminoritetskommissariens känselspröt. Den har\r\näven kunnat verka för uppföljning av\r\nminoritetskommissariens rekommendationer.</pre><pre></pre><pre>Tre viktiga lärdomar för framtiden kan ESK dra av\r\nminoritetskommissariens verksamhet. Vi kan först\r\nkonstatera att denne, i sin strävan att få i gång en\r\ndialog mellan balter och ryssar, mellan slovaker,\r\nrumäner och ungrare, mellan albaner och greker,\r\ngjort bruk av såväl offentlig som tyst diplomati.\r\nBåda arbetsmetoderna behövs i ESK:s\r\nkonfliktlösande verksamhet.</pre><pre>ESK bör vidare i framtiden, då förutsättningar för\r\nen särskild insats föreligger, inte tveka att\r\nmobilisera det politiska förtroendekapital som en\r\nmedlare på hög nivå kan åtnjuta. Samtidigt får vi\r\ninte förledas att tro att det går att genom tekniska\r\nkonstgrepp lösa upp politiska knutar för vilka\r\nmedlemsstaterna själva bär ansvaret.\r\nOrdförandeskapet och dess företrädare, liksom\r\ncheferna för ESK:s lokala representationer, talar\r\nmed den tyngd de hämtar ur medlemsstaternas\r\npolitiska engagemang och uppbackning.</pre><pre>Utan detta stöd är det svårt för ESK att med\r\nframgång föra fredens talan. ESK:s insatser är i\r\nförsta hand en hjälp till självhjälp. Där viljan till\r\nkompromiss och fred saknas, uteblir också\r\nresultaten.</pre><pre>I arbetet att bygga upp en ny freds- och\r\nsamarbetsordning i Europa finns det inget som gör\r\noss mer medvetna om riskerna och problemen än\r\nkonflikterna i f.d. Jugoslavien. Utbyggnaden av de\r\nsäkerhetspolitiska strukturerna har som främsta\r\nsyfte att undvika en upprepning av denna blodiga\r\ntragedi och ett utbrott av nya konflikter mellan\r\nfolkgrupper.</pre><pre>En rad organisationer är engagerade i konflikten på\r\nBalkan. ESK har lämnat sitt bidrag genom att ge\r\nsanktionsvapnet tänder och genom att förhindra\r\nkonfliktens spridning till Kosovo och Makedonien.\r\nAndra organisationer har gjort sina betydelsefulla\r\ninsatser, men det internationella samfundet har inte\r\nklarat den allt överskuggande uppgiften, att få slut\r\npå kriget.</pre><pre>Det kan beskrivas som ett misslyckande, och är det\r\nnaturligtvis också. Men den enda rimliga slutsatsen\r\när denna: I framtiden behövs ett starkare ESK och\r\nmer europeiskt samarbete, inte mindre, om krig\r\noch konflikter skall begränsas.</pre><pre>När freden väl kommer, som den till sist måste\r\ngöra, bör ESK stå rustat att lämna ett nytt bidrag\r\ntill långsiktig stabilitet i området. Erfarenheterna\r\nav lokalt förtroendeskapande, medling och värn av\r\nde mänskliga rättigheterna bör då kunna utnyttjas i\r\nen återuppbyggnadens diplomati. I detta arbete bör\r\näven frivilligorganisationernas erfarenheter och\r\nkunnande tas till vara.</pre><pre>ESK har ställts inför svåra problem, då det sökt\r\nmäkla fred i de många väpnade konflikterna i de\r\ngamla sovjetiska randområdena. I vissa konflikter\r\nråder en osäker vapenvila. I andra har eldupphören\r\nvarit övergående. Ingenstans har en stabil grund för\r\nvaraktig fred ännu lagts. På en del håll predikas nu\r\nett modlöshetens evangelium.</pre><pre>Men att överge de krafter som vill bygga\r\ndemokratiska samhällen i Moldavien, i Kaukasus\r\noch i Centralasien, att helt utlämna dessa områden\r\nåt stormaktsdominans eller en öppen kamp mellan\r\nolika stormakter, är inte en ansvarsfull politik. ESK\r\nmåste fortsätta att hävda de mänskliga\r\nrättigheternas betydelse och bidra till\r\nnationsbyggandet i dessa stater.</pre><pre>I försöken att få slut på de militära striderna,\r\nbevara freden och leta efter långsiktiga lösningar\r\nmåste ESK samverka med Ryssland och utnyttja\r\ndet ryska inflytandet i dessa områden, men utan att\r\ngöra sig till ett redskap för Moskvas intressen.\r\nDetta är en besvärlig balansgång, som det ännu\r\nåterstår att se om ESK kan hantera.</pre><pre>När medvetenheten om de religiösa och kulturella\r\nförkastningslinjernas betydelse i ESK-området\r\nväxer, åligger det ESK:s ordförandeskap att\r\npåminna om de gemensamma värderingarna: om\r\ndemokratin och rättsstaten, om respekten för\r\noliktänkande och för den religiösa och kulturella\r\nmångfalden. Detta budskap har jag som\r\nordförande riktat åt alla håll.</pre><pre>I många konfliktområden har ESK en egen\r\nnärvaro. Dessa ESK-gruppers arbetssätt är en\r\nlevande demonstration av ESK-staternas\r\növertygelse att frågor om demokrati och mänskliga\r\nrättigheter inte är abstrakta diskussionsämnen utan\r\nmåste stå i fokus vid varje allvarligt menat\r\nkonfliktlösningsförsök. Därför har ESK-missionen\r\ni Moldavien befattat sig med rättegången mot\r\nregimmotståndare i Tiraspol, därför intresserade\r\nsig ESK-gruppen i Kosovo för den albanskspråkiga\r\npressen och därför har ESK-missionen i Georgien\r\nägnat sig åt frågan om den nya georgiska\r\nförfattningens utformning.</pre><pre>Ett möte om ESK-verksamheten inom den s.k.\r\nmänskliga dimensionen avslutades för några veckor\r\nsedan i Warszawa. På tillskyndan av det svenska\r\nordförandeskapet och flera andra ESK-stater\r\nutformades en rad rekommendationer som nu\r\nmåste följas upp. Det är angeläget att bygga ut\r\nESK:s kontor för demokratiska institutioner och\r\nmänskliga rättigheter i Warszawa (ODIHR) och ge\r\ndet initiativrätt gentemot ämbetsmannakommittén\r\noch den s.k. Wiengruppen i frågor som rör\r\nefterlevnaden av åtaganden på de mänskliga\r\nrättigheternas område.</pre><pre>ODIHR bör vidare bredda den bas av\r\nresurspersoner som kan tas i anspråk för olika MR-\r\nuppdrag. Proceduren för utsändande av\r\nrapportörsgrupper i frågor rörande de mänskliga\r\nrättigheterna bör förenklas och förbättras.\r\nWiengruppen, som är beslutande instans i politiska\r\nfrågor mellan ämbetsmannakommittens möten,\r\nbör göras behörig att fatta och följa upp beslut om\r\nutsändande av MR-rapportörer. Dessa båda organ\r\nbör även, i enlighet med ett svenskt önskemål,\r\nbefatta sig med akuta massflyktssituationer.</pre><pre>Vi har sett det som angeläget att under det svenska\r\nordförandeskapet ta nya steg för att förbättra\r\nsamarbetet med Förenta nationerna och anpassa\r\nESK:s struktur til organisationens nya operativa\r\nroll. ESK deltar sedan en månad som observatör i\r\nFN:s generalförsamling.</pre><pre>De nya ESK-instrumentens, missionernas och\r\nminoritetskommissariens, betydelse i detta arbete\r\nhar jag redan berört. Viktiga steg har dessutom\r\ntagits för att ge dem ett fullgott understöd och för\r\natt förstärka ESK:s berednings- och\r\nkonsultationsmaskineri. En generalsekreterare har\r\nutnämnts. Ett forum för politiska konsultationer\r\nmellan ämbetsmannakommitténs möten har\r\ninrättats.</pre><pre>Nya steg på denna väg kommer att tas vid\r\nrådsmötet i Rom. Dessa strävanden måste\r\nfullföljas. Det framstår som särskilt angeläget att i\r\nallt högre grad förlägga berednings- och\r\nkonsultationsprocessen till Wien.</pre><pre>Det har varit en viktig uppgift för det svenska\r\nordförandeskapet att bättre utnyttja ESK-staternas\r\nparlamentariker i det gemensamma arbetet. Därför\r\nhar också parlamentarikerförsamlingarna varit\r\nföreträdda vid mina besök i Centralasien och\r\nSydkaukasien. Er övervakning av de ryska valen\r\nnästa månad är av största betydelse.</pre><pre>Genom framgångsrika ESK-förhandlingar har\r\nöppenhet och förtroende kommit att känneteckna\r\nsamspelet mellan Europas stater på det militära\r\nområdet. Detta klimat måste vårdas och\r\nvidareutvecklas. Det är min förhoppning att ESK-\r\nstaterna vid utrikesministermötet i Rom skall\r\nkunna ta ett antal steg framåt även på det militära\r\nområdet.</pre><pre>Jag har här redovisat de målsättningar som väglett\r\noss under det svenska ordförandeskapet. Jag har\r\nockså försökt ange hur långt vi under det gångna\r\nåret nått på den väg vi slagit in på. Att vi haft\r\nstrategiska mål betyder inte att vi har hållit oss till\r\nen genomtänkt plan. Vi har arbetat med kompass,\r\nmen vi har följt terrängen, inte kartan.</pre><pre>Ty även om ESK:s värderingar består, måste\r\nmetoderna och arbetssättet ständigt omprövas. Det\r\när den praktiska handlingen och de faktiska\r\nresultaten som räknas, inte de storslagna\r\ntankebyggena eller de sinnrika rättsliga\r\nkonstruktionerna. Tillsammans med Ryssland och\r\nFörenta staterna kan Europas stater, genom en klar\r\nviljeinriktning och hårt arbete, göra sig till herrar\r\növer den förändringsprocess som visat sig bära på\r\nbåde löfte och hot. I denna övertygelse kommer\r\nSverige att lämna över ordförandeskapet till Italien\r\nvid rådsmötet i nästa månad.</pre><pre>Anf. 76  PÄR GRANSTEDT (c):</pre><pre>Fru talman! Jag vill gärna tacka utrikesministern\r\nför den redovisning som vi har fått. Den har varit\r\nmycket intressant att ta del av, och jag tror att man\r\nkan hävda med bestämdhet att det svenska\r\nordförandeskapet kommer att bli ihågkommet som\r\nen mycket aktiv och viktig period för ESK:s\r\nutveckling.</pre><pre>Samtidigt som vi har sett, bl.a. i Jugoslavien, de\r\nstora svårigheter som varje internationell\r\norganisation har att på ett konstruktivt sätt ingripa\r\ni ett land där den våldsamma konflikten redan är ett\r\nfaktum, står ESK inför ett uppbyggnadsarbete när\r\ndet gäller att kunna förebygga konflikter. Det är väl\r\nden slutsats som vi kan dra av bl.a. årets erfarenhet,\r\natt det är det som är det viktiga.</pre><pre>Särskilt viktigt är naturligtvis att få ett väl\r\nfungerande system för tidig varning och tidigt\r\nförebyggande. Det gäller att komma in i arbetet\r\ninnan konflikten ens har blivit en riktig konflikt, så\r\natt säga. Dessutom är det viktigt att ha ett väl\r\nfungerande system för konfliktläkning när man har\r\nlyckats bilägga den direkta våldsamhetsfasen.</pre><pre>Det har tagits viktiga steg på den vägen, t.ex. med\r\nminoritetsombudsman och förstärkt roll för MR-\r\nkontoret. Jag skulle ändå vilja fråga\r\nutrikesministern: Vilka ytterligare åtgärder kan\r\nman tänka sig? Vilket ytterligare\r\nuppbyggnadsarbete kan man tänka sig för att göra\r\ndet möjligt för ESK att observera tänkbara\r\nkonfliktämnen på ett mycket tidigt stadium och att\r\nvidta åtgärder, som då kanske inte bara handlar om\r\nmedling, utan att initiera socialt, ekonomiskt och\r\nekologiskt motiverade insatser för att förebygga\r\nkonflikter?</pre><pre>Anf. 77  Utrikesminister MARGARETHA AF\r\nUGGLAS (m):</pre><pre>Fru talman! Jag tackar för Pär Granstedts inlägg\r\noch fråga. Som Pär Granstedt själv påpekar är det\r\nviktigt för oss alla att mycket klart se både ESK:s\r\nmöjligheter och dess begränsningar. ESK har inga\r\nmilitära maktmedel. ESK har inte ens några\r\nekonomiska maktmedel. ESK är i eminent\r\nutsträckning en politisk organisation som arbetar\r\nefter konsensusprincipen.</pre><pre>Det är därför vi under det svenska\r\nordförandeskapets tid så klart har sett ESK:s\r\nmöjligheter vad gäller preventiv diplomati,\r\nkonfliktlösning och politik. Som jag underströk ger\r\nESK i stor utsträckning hjälp till självhjälp. När\r\nparterna själva inte är villiga att ta hjälp av politisk\r\nkonfliktlösning är det utomordentligt svårt för ESK\r\natt nå resultat. Vi måste vara mycket klara över det.</pre><pre>Jag tror att minoritetskommissarien, vilket Pär\r\nGranstedt påpekar, har en mycket viktig roll när\r\ndet gäller att fånga upp tidiga impulser till möjliga\r\nkonflikter och ge ESK signaler om att agera. Jag ser\r\nframför allt hans verksamhet så. Det är naturligtvis\r\nockså en uppgift för alla ESK:s medlemsstater att\r\ngenom ett aktivt agerande i Wien vara\r\nuppmärksamma på tendenser till konflikter.</pre><pre>Jag tror att väldigt mycket av det vi nu ser är etniska\r\nproblem och minoritetsproblem. Där har\r\nminoritetskommissarien en utomordentligt viktig\r\nfunktion att fylla.</pre><pre>Anf. 78  PÄR GRANSTEDT (c):</pre><pre>Fru talman! Jag delar uppfattningen att de\r\ninstitutionella förstärkningar som nu har skett är\r\nviktiga steg på vägen. Men jag föreställer mig att\r\nman måste fortsätta arbetet på att bygga ut ESK:s\r\nmöjligheter och resurser dels när det gäller att\r\niaktta problem som kan leda till konflikter och dels\r\nnär det gäller att få i gång åtgärder.</pre><pre>Hur bedömer utrikesministern ESK:s möjligheter\r\natt så småningom bygga upp ett nätverk i\r\nsamverkan med ideella organisationer,\r\nforskningsinstitutioner och andra fristående organ?\r\nDetta nätverk skulle ha möjlighet att påtala\r\nproblem som kan uppstå och agera för att\r\növerbrygga konflikter med stöd av ESK. Ser\r\nutrikesministern möjligheter för ESK att spela en\r\nså aktiv roll också på ett mer informellt och inte\r\nenbart diplomatiskt plan framöver?</pre><pre>Anf. 79  Utrikesminister MARGARETHA AF\r\nUGGLAS (m):</pre><pre>Fru talman! Jag önskar i allra högsta grad att det\r\nblir så. Det är en av de synpunkter som har\r\nframförts från Sveriges sida under det s.k.\r\nuppföljningsmötet om den mänskliga dimensionen\r\ni Warszawa under hösten. Det är det i och för sig\r\nmycket lilla Warszawakontorets uppgift att hålla\r\nkontakten med de enskilda organisationer som\r\nagerar på ESK:s område.</pre><pre>Jag har när jag har haft tillfälle sagt att jag önskar\r\natt alla medlemsstaters parlamentariska\r\ndelegationer var lika aktiva som den svenska. Vi\r\nmåste också få ett nationellt nätverk och en\r\ndiskussion mellan nationella\r\nparlamentarikerdelegationer och det nätverk som\r\nfinns ute i medlemsstaterna.</pre><pre>Anf. 80  NILS T SVENSSON (s):</pre><pre>Fru talman! Utrikesministern deltog i\r\nparlamentarikerförsamlingens möte i Helsingfors i\r\njuli månad i år och är bekant med den deklaration\r\nsom antogs med resolutioner på en rad områden.\r\nFörsamlingen uppmanade ministerrådet att föra en\r\nmer aktiv politik på säkerhetsområdet och att\r\nförbättra och snabba upp beslutsprocessen, t.ex.\r\ngenom att inte längre hålla fast vid konsensus-\r\nminus-en-principen.</pre><pre>Församlingen föreslog också ministerrådet att sätta\r\nupp en särskild säkerhetskommitté som skulle ha till\r\nuppgift att undersöka samtliga frågor som rör\r\nfredsbevarande och fredsskapande insatser.</pre><pre>Jag undrar vad utrikesministern har för\r\nkommentarer till dessa krav från ESK:s\r\nparlamentarikerförsamling och om det har hänt\r\nnågonting på området.</pre><pre>Svenska Dagbladet gjorde för någon vecka sedan\r\nen kommentar till ESK med följande lydelse: ''ESK\r\när en papperstiger när det brinner, och då länder\r\nsom Kanada betackar sig för ordförandeposten\r\nvittnar det inte precis om en stark ställning i\r\nvärldssamfundet. Och seminarier om\r\nmarknadsekonomi kan väl andra ordna.''</pre><pre>Vad har utrikesministern för kommentar till detta\r\nbetyg från Svenska Dagbladet på ESK och insatsen\r\nfrån svensk sida under ordförandeåret?</pre><pre>Anf. 81  Utrikesminister MARGARETHA AF\r\nUGGLAS (m):</pre><pre>Fru talman! Jag föredrar att diskutera med Nils T\r\nSvensson och hans kolleger i riksdagens kammare\r\nframför att polemisera med ledarskribenter på\r\nSvenska Dagbladet. Det kan jag göra i andra\r\nsammanhang.</pre><pre>ESK är självfallet inte en militär organisation -- det\r\nunderströk jag i min diskussion med Pär Granstedt.\r\nDen har inga ekonomiska maktmedel till sitt\r\nförfogande. En styrka är att ESK är en liten flexibel\r\norganisation. Vi brukar säga att det är en\r\nlågkostnadsorganisation, vilket kanske kan vara\r\nbra internationellt i dessa tider. Den har ändå\r\nbetydande politiska möjligheter. Jag tycker att vi\r\nhar sett de politiska möjligheterna under detta år i\r\nBaltikum och Moldavien. Vi kanske kommer att se\r\ndem i någon utsträckning även i Kaukasus, och vi\r\nkan se dem i Centralasien.</pre><pre>Jag tror på idéers bärkraft och på respekt för\r\ndemokrati, mänskliga rättigheter och\r\nmarknadsekonomi. Eftersom vi har sett dessa idéers\r\nbärkraft framför allt i Central- och Östeuropa och\r\nvad Helsingforsgrupper har betytt för att rasera den\r\ntotalitära kommunismen, delar jag inte\r\nuppgivenheten vad gäller ESK:s möjligheter att\r\nverka i framtiden.</pre><pre>Jag får väl uttala mig som svensk utrikesminister\r\noch säga att parlamentarikerförsamlingens förslag\r\nfrån i somras ligger i linje med svenska strävanden\r\natt effektivisera och förbättra beslutsordningen.\r\nJag tror att en del beslut på Rommötet kommer att\r\neffektivisera just beslutsordningen. Wiengruppen,\r\nsom ju består av de permanenta representanterna i\r\nWien, kommer att kunna agera och fatta beslut. På\r\ndet sättet kommer vi att få en effektivare och\r\nsnabbare ledning av organisationen.</pre><pre>Vi i Sverige kan tänka oss att gå vidare på\r\nkonsensus-minus-en-principen. Jag vet inte vad en\r\ndel andra länder i organisationen kommer att säga.\r\nSäkerhetsrådsidén kommer att fortsätta att\r\ndiskuteras. Jag kan mycket väl se hur man kan\r\nbygga ut trojkainstitutionen, som ju är ny, och\r\nvidga den till någon form av säkerhetsrådstanke.\r\nLåt oss dock bara komma ihåg den begynnande\r\ndiskussionen i FN om hur säkerhetsrådet skall\r\nutvidgas för att bättre överensstämma med\r\nmedlemsländerna osv. Det finns alltid en spänning\r\nmellan viljan att ha en organisation där alla är\r\nlikaberättigade och önskan om ett säkerhetsråd.</pre><pre>Anf. 82  INGELA MÅRTENSSON (fp):</pre><pre>Fru talman! Jag skulle vilja ta upp situationen i\r\nsydöstra Turkiet. Jag vet att utrikesministern\r\nnyligen har varit i Turkiet. Min fråga är om inte\r\nminoritetskommissarien skulle kunna engagera sig\r\ni situationen. Det blir ju bara värre dag för dag i\r\nTurkiet. Det är framför allt civilbefolkningen som\r\nkommer i kläm mellan militär och PKK och andra\r\ngrupper som agerar med våld.</pre><pre>Jag undrar också om utrikesministern i\r\ndiskussionerna med representanter för Turkiet\r\nt.ex. har tagit upp frågan om en mission. Eller är\r\ndet så att Turkiet motsätter sig tanken och att ESK\r\ndärför inte kan göra något?</pre><pre>Anf. 83  Utrikesminister MARGARETHA AF\r\nUGGLAS (m):</pre><pre>Fru talman! Det är alldeles riktigt att jag har avlagt\r\nett bilateralt besök i Turkiet. De upptrappade\r\nstriderna i sydöstra Turkiet var naturligtvis ett av\r\növerläggningsämnena. Jag framförde som svensk\r\nutrikesminister mycket bestämt våra krav på att\r\nterrorism skall bekämpas med fullt hänsynstagande\r\ntill demokratiska principer, på respekt för\r\nmänskliga rättigheter och på att ESK:s principer\r\nmåste respekteras.</pre><pre>Det är alldeles klart att minoritetskommissarien är\r\nmedveten om situationen. Samtidigt gör det\r\nmandat han har fått det svårt för honom att agera i\r\nvissa situationer. Det tror jag att vi skall vara\r\nuppmärksamma på.</pre><pre>Anf. 84  LENNART ROHDIN (fp):</pre><pre>Fru talman! Jag hade i förrgår tillfälle till ett längre\r\nsamtal med republiken Makedoniens\r\nutrikesminister i Skopje. Republiken Makedonien\r\nvar tillsammans med Slovenien de två republiker i\r\ndet forna Jugoslavien som enligt den s.k.\r\nBadinterkommissionen uppfyllde alla krav för ett\r\nerkännande -- både vad gäller internationell rätt\r\noch respekt för nationella minoriteter.</pre><pre>Till skillnad från Slovenien uppnådde Makedonien\r\nsin självständighet helt på fredlig väg. Till skillnad\r\nfrån Slovenien har man vidare faktiskt en stor\r\nnationell minoritet, men förvägrades ändå länge\r\ninternationellt erkännande.</pre><pre>Republiken Makedonien har ju också aggressiva\r\noch betydligt större grannar, som både historiskt\r\noch dagspolitiskt ifrågasätter republikens existens.\r\nSom utrikesministern vet har Makedonien drabbats\r\nmycket hårt av den FN-blockad som har riktats mot\r\nSerbien. Denna blockad och den relativa\r\ninternationella isolering som Makedonien drabbats\r\nav kan på sikt få förödande konsekvenser för den\r\nfredliga samexistensen mellan olika folkgrupper i\r\nMakedonien. Vi har inte minst i dagens tidningar\r\nkunnat notera att detta inte bara är spekulationer\r\nutan en fullt realistisk möjlighet.</pre><pre>Jag vill fråga utrikesministern när hon tror att\r\nrepubliken Makedonien kan få inta sin rättmätiga\r\nplats i ESK-gemenskapen.</pre><pre>Anf. 85  Utrikesminister MARGARETHA AF\r\nUGGLAS (m):</pre><pre>Fru talman! Republiken FYROM, den f.d.\r\njugoslaviska republiken Makedonien, har en\r\nmycket besvärlig situation. Jag delar Lennart\r\nRohdins bedömning i denna fråga. Man har efter\r\nomfattande internationella påtryckningar, bl.a.\r\nefter svenska ansträngningar, försökt att i viss\r\nutsträckning respektera FN:s sanktioner mot\r\nSerbien och Montenegro, och detta är en\r\npåfrestning för den makedoniska ekonomin.</pre><pre>Man har i Makedonien också en stor\r\nminoritetsfrågeställning, som man hitintills har\r\nhanterat på ett sätt som i Balkanperspektiv är\r\nmycket hedervärt. Jag håller med Lennart Rohdin\r\nom att nyheterna därifrån nu är oroväckande. ESK\r\nhar en mission på plats just för att försöka bidra till\r\natt förebygga spänningar mellan folkgrupperna.</pre><pre>Jag kan väl också återigen som svensk\r\nutrikesminister säga att vi önskar att FYROM skall\r\nfå sin rätta plats i ESK-sammanhang. Vi tycker att\r\ndetta är naturligt. Det är en mycket besvärlig fråga,\r\ndå tillgodoseendet av detta önskemål blockeras av\r\nett antal länder. Min förhoppning är ändå att frågan\r\npå något sätt skall föras framåt inför ministermötet\r\ni Rom.</pre><pre>Anf. 86  TALMANNEN:</pre><pre>Jag får tacka utrikesministern för informationen.</pre><pre>8 §  Information från regeringen om\r\npolisfrågor</pre><pre>Anf. 87  Justitieminister GUN HELLSVIK\r\n(m):</pre><pre>Fru talman! Den svenska polisen har under de\r\nsenaste åren varit föremål för ett omfattande\r\nreformarbete med syfte att effektivisera\r\nverksamheten och stärka den demokratiska\r\nförankringen. Reformarbetet går nu vidare. På\r\nsenare tid har reformarbetet och förhållandena i\r\növrigt inom polisen kommit att uppmärksammas\r\nalltmer i den allmänna debatten. Tyvärr tycks det\r\nråda en hel del missuppfattningar om den pågående\r\nutvecklingen inom polisen, vilket i vissa fall har\r\ngivit debatten en inriktning som är ägnad att\r\nförvirra snarare än att klargöra vad som verkligen\r\nsker.</pre><pre>Mot bakgrund av detta har jag funnit det angeläget\r\natt inför riksdagen ge en översiktlig redovisning av\r\nläget inom polisen och av den utveckling som pågår\r\ndär.</pre><pre>Låt mig till en början erinra om de reformer som\r\nhar genomförts inom polisen under senare år.</pre><pre>Grundläggande för utvecklingen inom polisen är de\r\nförändringar som riksdagen beslutade om under\r\n1980-talet på grundval av ett utredningsarbete inom\r\n1975 års polisutredning och 1981 års\r\npolisberedning. Det reformarbetet gick bl.a. ut på\r\natt decentralisera verksamheten och att stärka den\r\nlokala demokratiska förankringen. Många beslut\r\nsom tidigare hade fattats centralt fördes nu ned till\r\nden lokala polisorganisationen. Vid varje\r\npolismyndighet fick den kommunalt förankrade\r\npolisstyrelsen befogenhet i alla frågor utom\r\npolisledning i enskilda fall.</pre><pre>1980-talets decentraliseringsreform inom polisen\r\nhar fullföljts under 1990-talet. De nya reformerna\r\ngrundas på förslag som har lagts fram av den\r\nnuvarande regeringen och som har beslutats med\r\nbred politisk majoritet i riksdagen. Till dessa\r\nreformer hör införandet av länspolismästarmodell i\r\nalla län och övergång till ett nytt budgetsystem med\r\nramanslag och målstyrning. Härigenom har\r\nlänsstyrelserna fått betydligt bättre möjligheter att\r\nfullgöra de uppgifter som högsta polisorgan i länen\r\nsom de formellt sett har haft ända sedan polisens\r\nförstatligande. Länsstyrelserna har nu ansvaret för\r\nbåde verksamhet och ekonomi inom polisen och\r\nkan omsätta statsmakternas övergripande beslut\r\nför polisen på ett sätt som är avpassat efter\r\nvarierande förutsättningar i olika delar av landet.\r\nDet demokratiska inflytandet på regional nivå\r\ninom polisen säkerställs genom att landshövdingen\r\neller länsstyrelsens lekmannastyrelse svarar för alla\r\npolitiskt viktiga beslut rörande polisen.</pre><pre>En annan nyhet inom polisen är den ökande\r\ninriktningen mot förebyggande polisverksamhet\r\noch ökad synlighet från polisens sida. Härigenom\r\nskapas bättre förutsättningar för att förverkliga de\r\nkriminalpolitiska målen att minska brottsligheten\r\noch öka människors trygghet mot brott. Dessa\r\nriktlinjer från statsmakternas sida har nu börjat få\r\ngenomslag i polisarbetet på fältet. Vi ser betydligt\r\nfler poliser på gatorna än för några år sedan. Det\r\nförebyggande polisarbetet har börjat ge resultat i\r\nform av minskad brottslighet, låt vara än så länge\r\nlokalt och i begränsad skala.</pre><pre>Så sent som i våras godkände riksdagen regeringens\r\nförslag till en ny inriktning av trafikpolisens\r\nverksamhet. Riktlinjerna innebär bl.a. att\r\ntrafikövervakningen skall bedrivas synligt och\r\nförebyggande och att ledningen för trafikpolisen\r\nskall ligga lokalt och regionalt precis som för annan\r\npolisverksamhet. Resultatet har blivit något av en\r\nnytändning för den svenska trafikpolisen. Aldrig\r\nhar så många poliser synts ute på vägarna som\r\nunder den gångna sommaren. Trafikolyckorna har\r\nockså minskat i antal, vilket säkert åtminstone till\r\nen del måste tillskrivas trafikpolisens skickliga och\r\nengagerade arbete.</pre><pre>När polisen nu har framgång i sitt arbete beror det\r\ninte minst på att den tidigare polisbristen är i stort\r\nsett avhjälpt. År 1992 satte riksdagen, efter förslag\r\nfrån regeringen, som mål att höja antalet utbildade\r\npolismän till 16 700. Det målet har vi nu i huvudsak\r\nuppnått, genom en ökad intagning till\r\nPolishögskolan.</pre><pre>Av det jag nu har sagt framgår att regeringen lägger\r\nstor vikt vid att polisen utvecklas i rätt riktning och\r\nfår ökad förmåga att lösa sina viktiga uppgifter i\r\nsamhället. Samtidigt är det klart att inte ens ett\r\nprioriterat område som polisen kan undgå att\r\nberöras av den samhällsekonomiska kris som\r\nSverige för närvarande befinner sig i.</pre><pre>Förra höstens uppgörelse mellan regeringen och\r\nSocialdemokraterna rörande besparingar i de\r\noffentliga utgifterna innebär att 500 miljoner\r\nkronor skall sparas inom polisens område. Detta\r\nskall ske utan att det går ut över den operativa\r\npolisverksamheten. Besparingarna skall tas ut\r\nsuccessivt inom en treårsperiod.</pre><pre>I den decentraliserade organisation som numera\r\ntillämpas inom polisen är det en uppgift för\r\npolismyndigheter och länsstyrelser att svara för att\r\nverksamhetsmålen kan uppfyllas inom de\r\nekonomiska ramar som tilldelas. Regeringen har\r\nsärskilt uppdragit åt länsstyrelserna att svara för att\r\npolisverksamheten rationaliseras så att\r\nbesparingarna kan genomföras utan att det går ut\r\növer den operativa verksamheten. För detta\r\nändamål har ytterligare befogenheter\r\ndecentraliserats till länsstyrelserna, bl.a. att\r\nbestämma om indelningen i polisdistrikt.\r\nRikspolisstyrelsen har till uppgift att stödja\r\nrationaliseringaarbetet och att utöva tillsyn över\r\ndetta. Denna uppläggning av\r\nrationaliseringsarbetet inom polisen har godtagits\r\nav riksdagen vid behandlingen av\r\nbudgetpropositionen för innevarande budgetår.</pre><pre>Rationaliseringsarbetet är nu i full gång i länen.\r\nLänen har redovisat en första omgång\r\nrationaliseringsplaner för Rikspolisstyrelsen, som\r\ngranskar planerna i egenskap av tillsynsmyndighet.\r\nMan kan konstatera att länen har kommit olika\r\nlångt i sitt arbete. En del län ligger väl framme och\r\nhar redan tagit beslut om organisatoriska och andra\r\nåtgärder för att exempelvis minska den\r\nadministrativa överbyggnaden och minska\r\nkostnaderna på andra sätt. Andra län har inte\r\nkommit lika långt. Redan nu tyder emellertid\r\nprognoser från Rikspolisstyrelsen och\r\nRiksrevisionsverket på att sparmålet för\r\ninnevarande budgetår kommer att uppnås.</pre><pre>Det finns skäl att framhålla Stockholms län som det\r\nlän som hittills har kommit längst när det gäller att\r\nutarbeta en rationaliseringsplan som inte bara\r\ninnebär att sparmålet kan nås utan att den\r\noperativa verksamheten drabbas, utan som t.o.m.\r\nleder till att den operativa verksamheten kan\r\nutvecklas och bli bättre till en totalt sett lägre\r\nkostnad.</pre><pre>Det är naturligt att ett omfattande\r\nrationaliseringsarbete ger upphov till oro hos\r\npersonalen. Stockholms län har redan gett till\r\nkänna att de planerade rationaliseringarna kommer\r\natt kunna genomföras utan att någon personal\r\nfriställs. I en del andra län har man däremot\r\nbedömt att det blir nödvändigt med\r\npersonalminskningar som inte kan klaras med\r\nnaturlig avgång. Det är de berörda myndigheterna\r\nsom måste svara för dessa bedömningar och\r\nåtgärder. Riksdagens uttalande om att den\r\noperativa verksamheten inte får drabbas sätter\r\ndock givetvis en gräns för vilka åtgärder som en\r\npolismyndighet eller en länsstyrelse kan vidta.\r\nStatsmakternas intentioner med\r\nrationaliseringsarbetet är således entydiga: den\r\npolisoperativa verksamheten skall sättas främst.</pre><pre>I den allmänna debatten har det påståtts att en\r\naspirantkurs vid Polishögskolan har lagts ned av\r\nbrist på pengar. Uppgifterna är felaktiga och tyder\r\ndessutom på bristande förståelse för de moderna\r\nstyrningsprinciper som ligger till grund för polisens\r\nnya budgetsystem. Det är numera länsstyrelsen\r\nsom ansvarar för både verksamhet och ekonomi för\r\nlänets polis. Därmed är det länsstyrelsen som\r\nbedömer hur många poliser som behöver\r\nrekryteras för framtiden och som beställer nya\r\naspiranter från Polishögskolan. När polisbristen nu\r\när avhjälpt är det naturligtvis så att det behövs färre\r\nnya aspiranter än under de år när\r\ngrundutbildningen gick för högtryck för att kunna\r\nfylla vakanserna så snabbt som möjligt. Man kan nu\r\nförutse att utbildningen av nya poliser kommer att\r\nplana ut på en nivå som behövs för att kunna hålla\r\nungefär nuvarande antal polismän i landet.</pre><pre>Vad jag nu sagt innebär att antalet polismän inte\r\nlängre är något problem för den svenska polisen.\r\nAntalet polismän i framtiden bestäms främst av det\r\npolisoperativa behovet.</pre><pre>En annan missuppfattning i den allmänna debatten\r\när att det pågående rationaliseringsarbetet inom\r\npolisen skulle kunna leda till att den polisiära\r\nservicen i vissa fall skulle försämras eller att den\r\nlokala förankringen inom polisen skulle tunnas ut.\r\nSå får det självfallet inte bli. Riksdagens och\r\nregeringens avsikter är kristallklara när det gäller\r\npolisens lokala anknytning. Exemplet från\r\nStockholms län som jag tidigare nämnde visar\r\nockså att det går att utveckla den lokala\r\nförankringen inom ramen för det pågående\r\nrationaliseringsarbetet. För framtiden är det\r\nnödvändigt att fortsätta och fullfölja det pågående\r\nreformarbetet.</pre><pre>Den centrala polisorganisationen har nyligen setts\r\növer av Rikspolisstyrelsen och av en särskild\r\nutredare, hovrättspresidenten Håkan Winberg.\r\nWinberg har föreslagit att en tydligare åtskillnad\r\ngörs mellan verksledning och operativa funktioner\r\npå central nivå med syfte att förstärka både\r\nverksledningen och de operativa funktionerna. På\r\nså sätt skulle verksledningen också kunna utöva en\r\neffektiv tillsyn över Rikskriminalpolisen och\r\nSäkerhetspolisen, vilket i dag inte är möjligt.</pre><pre>Rikspolisstyrelsen har riktat kritik mot Håkan\r\nWinbergs förslag. Däremot har bedömningen varit\r\nen annan vid en hearing som Justitiedepartementet\r\nhållit med företrädare för länsstyrelserna och andra\r\norgan, bl.a. Riksåklagaren, Riksrevisionsverket,\r\nStatskontoret och polisfacket. Praktiskt taget alla\r\ndeltagare vid hearingen anslöt sig i huvudsak till\r\nWinbergs analys och förslag. Anledningen till att\r\nHåkan Winbergs rapport bedömts så olika kan\r\nkanske vara att den kan läsas på olika sätt när det\r\ngäller hur polisens verksamhet skall samordnas\r\ncentralt i framtiden.</pre><pre>Utredningarna om den centrala\r\npolisorganisationen är nu föremål för\r\nremissbehandling. Min ambition är givetvis att\r\nstatsmakterna skall kunna fatta beslut om den\r\ncentrala polisorganisationens framtid med\r\nsedvanlig bred politisk enighet. Jag är därför\r\nberedd att genomföra en parlamentarisk beredning\r\nav organisationsförslagen. Den parlamentariska\r\nberedningen bör också studera och utvärdera det\r\nnu pågående rationaliseringsarbetet på lokal och\r\nregional nivå med hänsyn till\r\nrationaliseringsarbetets stora betydelse för\r\npolisverksamheten i landet.</pre><pre>Polisverksamheten måste utvecklas vidare på det\r\nlokala planet. Decentraliseringsarbetet bör alltså\r\nfortsätta, och siktet bör nu vara inställt på att stärka\r\npolisens demokratiska förankring på den lägsta\r\nnivån, i kommuner och kommundelar.\r\nUtredningen om polisorganisationen i Stockholms\r\nlän har redan visat på en möjlig väg genom sitt\r\nförslag om närpolisområden med närpolisråd.\r\nFrågan om ett ökat kommunalt engagemang i\r\npolisfrågor och i det trygghetsskapande arbetet\r\növer huvud taget utreds också i den\r\nparlamentariska Trygghetsutredningen under\r\nordförandeskap av riksdagsledamoten Jerry\r\nMartinger.</pre><pre>Arbetet inom Trygghetsutredningen är enligt min\r\nmening mycket viktigt. Det är naturligtvis inte\r\nmeningen att gå tillbaka till ett kommunalt\r\npolisväsende. Men utvecklingen har visat att det är\r\nnödvändigt att polisens verksamhet samordnas\r\nnära med verksamheten inom olika kommunala\r\norgan, t.ex. skolan och socialtjänsten. Det är också\r\nnödvändigt att polisen samarbetar med föreningar\r\noch frivilligorganisationer av olika slag, t.ex.\r\nsammanslutningar av boende eller näringsidkare,\r\nbrottsofferjourer, idrottsrörelsen, osv. Först genom\r\nen sådan nära samverkan mellan polisen och andra\r\ni det lokala samhället är det möjligt att förverkliga\r\nde kriminalpolitiska målen att minska\r\nbrottsligheten och öka tryggheten.</pre><pre>Nödvändigheten av att utveckla det lokala\r\nbrottsförebyggande och trygghetsskapande arbetet\r\nunderstryks också av Brottsförebyggande rådet i en\r\nframtids- och omvärldsanalys, som rådet har gjort\r\npå regeringens uppdrag och som nyligen redovisats.</pre><pre>Utvecklingen på det lokala planet kommer att\r\nväsentligt förbättra möjligheterna att förebygga\r\noch bekämpa vardagsbrottslighet i form av\r\nexempelvis gatuvåld, narkotikalangning, rån,\r\ninbrott och skadegörelse. Däremot krävs det andra\r\nmetoder och en annan organisation för att bekämpa\r\nden mest kvalificerade brottsligheten. Jag tänker\r\ndå på internationell brottslighet som exempelvis\r\nillegal narkotikahandel, men också annan\r\nbrottslighet som bedrivs organiserat eller är av\r\nsärskilt kvalificerat slag, exempelvis ekonomisk\r\nbrottslighet.</pre><pre>För att bekämpa sådan brottslighet behövs i första\r\nhand kriminalpolis med en särskild inriktning mot\r\ninternationell eller annars kvalificerad brottslighet.\r\nEn organisation för sådan polisverksamhet finns\r\nredan i dag, främst vid Rikskriminalpolisen och på\r\nregional nivå inom polisen. Här behövs en\r\nutveckling av specialistkompetens, arbetsmetoder\r\noch kriminalteknik. Det är också nödvändigt att\r\nutveckla samarbetet med andra myndigheter, inte\r\nminst med åklagarna, som regelmässigt är\r\nförundersökningsledare i detta slag av\r\nbrottsutredningar.</pre><pre>Regeringen har för innevarande budgetår tilldelat\r\npolisen 60 miljoner kronor för att utveckla den\r\nkvalificerade kriminalpolisverksamheten.\r\nRikspolisstyrelsen håller nu på att utarbeta ett\r\nutvecklingsprogram i enlighet med dessa\r\nanvisningar från regeringen. Denna satsning på att\r\nutveckla polisens insatser mot den mest\r\nkvalificerade brottsligheten måste fortsätta. Jag\r\nräknar med att i den kommande\r\nbudgetpropositionen återkomma med en\r\nutförligare redovisning av dessa utvecklingsfrågor.</pre><pre>När det gäller kampen mot den internationella\r\nbrottsligheten kommer ett medlemskap i EG att\r\nöppna nya möjligheter för Sveriges del. Vi får då\r\ntillgång till det fördjupade internationella\r\npolissamarbete som håller på att utvecklas, bl.a. i\r\nform av den europeiska kriminalpolisbyrån\r\nEuropol. Jag ser det som mycket angeläget att\r\nSverige så snart som möjligt kan medverka i detta\r\nutvecklingsarbete i fråga om bekämpning av illegal\r\nnarkotikahandel och annan internationell\r\nkriminalitet. Genom kontakter mellan den svenska\r\nregeringen och det belgiska ordförandeskapet har\r\nvi försäkrat oss om att Sverige i egenskap av\r\nkandidatland redan nu skall kunna inleda en dialog\r\nmed berörda utvecklingsgrupper inom EG.</pre><pre>Konsekvenserna för Sveriges del av den fria\r\nrörligheten har på regeringens uppdrag utretts av\r\nen arbetsgrupp med företrädare för berörda\r\ndepartement och myndigheter och med\r\nreferenspersoner från näringslivet och de fackliga\r\norganisationerna. Gruppen framhåller särskilt att\r\nett medlemskap i EG kommer att förbättra\r\nSveriges möjligheter att bekämpa den\r\ninternationella brottsligheten på ett effektivt sätt.\r\nEn annan sak som gruppen behandlar är hur\r\ngränskontroller och gränsövervakning skall\r\norganiseras vid ett medlemskap. Bl.a. föreslår\r\ngruppen att Sverige också som EG-medlem skall\r\nbehålla en övervakning av gränserna mot andra\r\nEG-länder för att förhindra att narkotika och vapen\r\nförs in i landet illegalt. Regeringen kommer inom\r\nkort att initiera ett skyndsamt utredningsarbete\r\ninom kommittéväsendets ram för att ta fram\r\nkonkreta förslag till organisation och lagreglering\r\nav gränskontrollen vid ett medlemskap.</pre><pre>Den översikt jag nu har givit av utvecklingsarbetet\r\ninom polisen är givetvis ingen uttömmande\r\nredovisning. En sådan redovisning skulle bli alltför\r\nlång för att lämpligen kunna ges i det här\r\nsammanhanget. Jag har ändå försökt att klargöra\r\natt det arbete i fråga om decentralisering och\r\nverksamhetsutveckling som inleddes genom 80-\r\ntalets polisreform nu är på väg att fullbordas.</pre><pre>När det gäller själva polisverksamheten sker\r\nutvecklingen efter två parallella linjer. Den ena\r\ninnebär en ökad inriktning mot förebyggande\r\narbete och närpolisverksamhet. I detta ligger också\r\nen ökning av medborgarinflytandet på\r\nkommunnivå och ett ökat samarbete med\r\nkommunala och andra lokala organ. Den andra\r\nutvecklingslinjen innebär en satsning på\r\nkvalificerad kriminalpolisverksamhet för\r\nbekämpning av internationell och organiserad\r\nbrottslighet, inte minst illegal narkotikahandel och\r\nekonomisk brottslighet. Här kommer, som nämnts,\r\nett medlemskap i EG att innebära ett väsentligt\r\ntillskott i utvecklingsarbetet.</pre><pre>Sammantaget innebär detta att polisen nu är inne i\r\nen dynamisk och mycket positiv förändringsprocess\r\nsom på sikt bör kunna leda till att de\r\nkriminalpolitiska målen att minska brottsligheten\r\noch öka tryggheten förverkligas.</pre><pre>Anf. 88  LARS-ERIK LÖVDÉN (s):</pre><pre>Fru talman! Jag ber att få tacka justitieministern för\r\nden här informationen. Den har i långa stycken\r\nvarit mycket bra och klargörande. Jag kan ställa\r\nmig bakom många av de tankegångar som\r\njustitieministern har om hur polisväsendet bör\r\nutvecklas. De ligger även -- som justitieministern\r\nockså konstaterade i sin information -- väl i linje\r\nmed 80-talets polisreformer, som det rådde en bred\r\npolitisk enighet om.</pre><pre>Jag har två reflexioner och två frågor med\r\nanledning av justitieministerns information. Den\r\nförsta reflexionen gäller Winbergs utredning. Utan\r\natt gå in på den i sak -- jag är kritisk till vissa delar\r\nav den -- konstaterar jag nu att justitieministern är\r\nberedd att ansluta sig till den socialdemokratiska\r\nuppfattningen att det skall tillsättas en\r\nparlamentarisk beredning för de centrala\r\npolisfrågorna och att den parlamentariska\r\nberedningen också skall få i uppgift att utvärdera\r\ndet förändringsarbete som har satts i gång lokalt\r\nmed anledning av rationaliseringskravet. Det är bra\r\natt justitieministern nu intar den ståndpunkten.\r\nDet kan kanske leda till att vi når politisk enighet\r\näven om den viktiga frågan hur den centrala\r\npolisorganisationen skall se ut.</pre><pre>Den andra reflexion jag gör med anledning av\r\ninformationen är att justitieministern nu\r\nuppenbarligen ansluter sig till vår uppfattning att\r\ndet är möjligt att spara 500 miljoner kronor inom\r\npolisväsendet utan att det drabbar den\r\npolisoperativa verksamheten. Av justitieministerns\r\ninformation framgår det på många punkter att hon\r\nansluter sig till den uppfattningen. Därmed\r\nbehöver den frågan inte ligga kvar i den politiska\r\ndebatten.</pre><pre>Så till de två frågorna. Den första gäller vad\r\njustitieministern säger om den kriminalpolitiska\r\nverksamheten. Hon säger att hon räknar med att i\r\nbudgetpropositionen återkomma med en utförlig\r\nredovisning av de här utvecklingsfrågorna.\r\nInnefattar den redovisningen också ökade anslag\r\ntill kampen mot den kvalificerade ekonomiska\r\nbrottsligheten?</pre><pre>Den andra frågan rör Polishögskolan. Om det\r\nskulle visa sig att länsstyrelserna inte beställer\r\npolisutbildning så att man kan bibehålla en\r\nutbildningsverksamhet på någorlunda hög nivå på\r\nPolishögskolan utan Polishögskolans framtid\r\nhotas -- kommer justitieministern och regeringen\r\ndå att vara beredda att lägga fast utbildningsmål\r\noch utbildningsnivåer för Polishögskolan så att man\r\nkan säkra dess fortlevnad?</pre><pre>Anf. 89  Justitieminister GUN HELLSVIK\r\n(m):</pre><pre>Fru talman! Jag vill passa på att kommentera det\r\nsom Lars-Erik Lövdén sade.</pre><pre>Jag tycker att det är viktigt att vi, i en så stor fråga\r\nsom polisfrågan, är eniga. Därför har det inte varit\r\nnågra som helst problem för mig att se positivt på\r\nen parlamentarisk beredning. Att jag inte från\r\nbörjan var inne på denna linje berodde på att jag\r\ninte uppfattade förslagen som särskilt\r\nrevolutionerande. När jag insåg att de på en del håll\r\nuppfattades som revolutionerande menade jag att\r\ntankar på en parlamentarisk beredning var helt\r\nkorrekta.</pre><pre>Jag har hela tiden sagt att det är möjligt att göra\r\nbesparingar inom Polisen. Däremot har jag ställt\r\nmig frågande till Socialdemokraternas krav på å\r\nena sidan besparingar och å andra sidan extra\r\nmedel. Det är precis detta som Lars-Erik Lövdén nu\r\nkommer med.</pre><pre>Lars-Erik Lövdén säger att vi är överens om att\r\nbesparingar måste genomföras inom Polisen, men i\r\nsamma andetag säger han att kriminalpolisen\r\nbehöver mer pengar. Hur detta skall gå ihop vet jag\r\ninte. Jag kan bara peka på att vi har avsatt 60\r\nmiljoner för särskilda ändamål inom\r\nRikskriminalpolisen. Jag kan inte i dag säga om vi\r\nhar samma möjlighet nästa budgetår. Det beror på\r\nhelheten. Vi har ändå från regeringens sida mycket\r\ntydligt markerat att den organiserade\r\nbrottsligheten har hög prioritet.</pre><pre>Jag skall till sist ta upp frågan om Polishögskolan.\r\nJag har i många olika sammanhang tydligt markerat\r\natt länen har en skyldighet att redovisa hur deras\r\nbeställning av polisaspiranter sammanfaller med\r\nderas framtida behov, även om ansvaret för\r\nbeställning ligger hos dem. Det är\r\nRikspolisstyrelsens skyldighet att kontrollera att\r\nlänen klarar av det framtida polisbehovet med sina\r\nbeställningar.</pre><pre>Anf. 90  LARS-ERIK LÖVDÉN (s):</pre><pre>Herr talman! Det är utmärkt att också\r\nskatteministern har kommit in i plenisalen,\r\neftersom vi behandlar polisfrågor.</pre><pre>Jag konstaterar ännu en gång att justitieministern\r\noch jag är överens om att besparingarna på 500\r\nmiljoner kronor inte behöver gå ut över den\r\npolisoperativa verksamheten. Det är alldeles\r\nutmärkt.</pre><pre>Vad vi föreslår är att man skall sätta in ökade\r\nresurser för att bekämpa ekobrottsligheten. Detta\r\nefterlyste jag. Jag frågade justitieministern om hon\r\när beredd att föreslå sådana specialdestinerade\r\nresurser för utökade insatser mot den kvalificerade\r\nekonomiska brottsligheten. Om justitieministern är\r\ndet kan jag försäkra henne om att hon har\r\nSocialdemokraternas stöd.</pre><pre>Anf. 91  Justitieminister GUN HELLSVIK\r\n(m):</pre><pre>Herr talman! Lars-Erik Lövdén bör vara medveten\r\nom att varje ökning av medel på något område\r\ninom Polisen också innebär en ökad besparing på\r\nden lokala organisationen. Regeringspartierna och\r\nSocialdemokraterna har varit överens om den\r\ntotala besparingen, och detta måste gå ihop.</pre><pre>Jag har på olika sätt markerat att vi utöver det\r\nviktiga brottsförebyggande arbetet också måste\r\nbekämpa den organiserade brottsligheten, bl.a.\r\nden ekonomiska brottsligheten. Vi har ännu icke\r\nblivit färdiga med nästa års budgetarbete. Lars-\r\nErik Lövdén är väl medveten om att det inte går och\r\natt det vore alldeles fel att i dag stå och tala om hur\r\nman tänker fördela de pengar som man ännu inte\r\nvet om man har.</pre><pre>Anf. 92  KARL GUSTAF SJÖDIN (nyd):</pre><pre>Herr talman! Jag vill tacka justitieministern för en\r\nmycket klargörande information beträffande en del\r\nfrågor som inte minst har diskuterats i media. Jag\r\ntänker närmast på den parlamentariska\r\nberedningen. Jag hälsar med tillfredsställelse att\r\njustitieministern liksom Ny demokrati har stött\r\nSocialdemokraterna och krävt en parlamentarisk\r\nberedning.</pre><pre>Jag är dock litet förvånad över att justitieministern\r\nansluter sig till uppfattningen att besparingen på\r\n500 miljoner inte skall påverka den operativa\r\nverksamheten. Jag skall inte uppehålla mig någon\r\nlängre tid vid den debatten. Men jag har kanske\r\nlitet bättre insikt om den praktiska\r\npolistjänstgöringen. Därför vet jag att denna\r\nbesparing kommer att påverka den verksamheten.\r\nDe olika länsstyrelserna har för att kunna\r\ngenomföra dessa besparingskrav bedömt att det är\r\nen övertalighetssituation. Av den anledningen har\r\nRikspolisstyrelsen föreslagit åtgärder för\r\npersonalavveckling som innebär en frivillig\r\npensionering från 58 års ålder. Jag skulle av\r\njustitieministern vilja höra hur långt man på\r\ndepartementet har kommit med detta arbete.</pre><pre>Anf. 93  Justitieminister GUN HELLSVIK\r\n(m):</pre><pre>Herr talman! Först vill jag på nytt påminna om\r\nexemplet från Stockholms län. Stockholms län har\r\nkommit mycket långt i sitt planeringsarbete när det\r\ngäller genomförande av rationaliseringar. Från\r\nStockholms läns sida menar man att man med\r\nbegränsade resurser t.o.m. kan få en bättre\r\nverksamhet. Om detta går i Stockholms län har jag\r\nsvårt att se att det inte skall kunna gå på andra håll.</pre><pre>Jag har glömt vad den andra frågan handlade om.\r\nFår jag be om en snabb replik?</pre><pre>Anf. 94  KARL GUSTAF SJÖDIN (nyd):</pre><pre>Herr talman! Den handlade om den aviserade\r\nminskningen av personal ute i landet och om\r\nåtgärder som Rikspolisstyrelsen har föreslagit.</pre><pre>Anf. 95  Justitieminister GUN HELLSVIK\r\n(m):</pre><pre>Herr talman! Jag får skylla min förvirring på att\r\nKarl Gustaf Sjödin först sade utveckling i stället för\r\navveckling.</pre><pre>Frågan om avveckling av poliser över viss ålder är\r\nunder beredning. Det är inte bara en fråga för\r\nJustitiedepartementet, utan det är i högsta grad en\r\nfråga för Finansdepartementet. Det finns ännu inte\r\nnågot avgörande, utan detta ärende bereds.</pre><pre>Anf. 96  KARL GUSTAF SJÖDIN (nyd):</pre><pre>Herr talman! Justitieministern säger att man har\r\nlyckats i Stockholms län. Stockholms län är dock\r\ninte hela Sverige. Det är litet annorlunda\r\nförhållanden ute i landet, speciellt i den del som jag\r\nkommer ifrån, Norrbotten, och i övriga Norrland.\r\nDär finns det en ganska gammal kår. Om man inte\r\nkommer fram till en bra lösning när det gäller\r\npersonalavvecklingen måste unga poliser som inte\r\nhar konstituerade tjänster, vilket de äldre har, sägas\r\nupp. Man måste snabbt komma fram till en bra\r\nlösning när det gäller detta. Annars kommer det att\r\npåverka den operativa verksamheten, i och med att\r\nyngre polismän måste avskedas.</pre><pre>Anf. 97  Justitieminister GUN HELLSVIK\r\n(m):</pre><pre>Herr talman! Vi håller, som jag sade, på att bereda\r\nfrågan i en diskussion med Finansdepartementet.\r\nDet är ju inte så att detta inte kostar statskassan\r\nnågra pengar.</pre><pre>Anf. 98  MARIANNE ANDERSSON (c):</pre><pre>Herr talman! Jag beklagar att jag inte har lyssnat\r\npå informationen. Det kan hända att min fråga på\r\nnågot sätt är berörd i den information som\r\njustitieministern lämnade.</pre><pre>Min fråga gäller de strukturförändringar och\r\neffektiviseringar av Polisens arbete som nu är på\r\ngång ute i landet. Det innebär förändringar av\r\nmånga polisdistrikt, vilket på många håll väcker\r\nkonflikter och stor debatt. Det finns också en del\r\nförslag om förändringar som som så att säga växer\r\nfram underifrån, som man är helt överens om. Det\r\ngäller i Älvsborgs respektive Värmlands län. Det\r\nhandlar om sammanslagningen av Åmåls och\r\nSäffles polisdistrikt.</pre><pre>Lekmannastyrelsen i Älvsborgs län har tillstyrkt\r\nden här förändringen medan man i Värmland ännu\r\ninte har haft frågan uppe till behandling. Det skulle\r\nvara intressant att höra om justitieministern är\r\nberedd att undanröja de lagliga hinder som finns för\r\nett sådant samarbete över länsgränserna.</pre><pre>Anf. 99  Justitieminister GUN HELLSVIK\r\n(m):</pre><pre>Herr talman! Den oro som Marianne Andersson\r\nnämner är jag mycket medveten om. Jag hyser stor\r\nrespekt för den. Det var jag också inne på i min\r\ninformation.</pre><pre>Det är positivt när idéer kommer från de direkt\r\nberörda. Att jag har tagit de diskussioner som\r\nMarianne Andersson nämner om förslagen rörande\r\nÅmål och Säffle på allvar kanske framgår av att jag\r\ni går träffade landshövdningen i Älvsborgs län. Vi\r\nförde en diskussion om hur man kan komma vidare.</pre><pre>I det här sammanhanget vill jag nämna vad jag sade\r\ni går: En sådan formell förändring av\r\ngränsdragningarna som man tänkt sig kan knappast\r\ngenomföras i sådan tid att den hinner få effekt, om\r\nvi skall hinna bereda den på rimligt sätt i\r\nJustitiedepartementet och riksdagen.</pre><pre>Däremot uppfattade jag att landshövdningen och\r\njag var helt överens om att det finns goda\r\nmöjligheter att samverka över länsgränsen. Det\r\nfinns exempel från andra håll i landet på sådan\r\nsamverkan. På vissa håll har man ingått formella\r\navtal om samverkan.</pre><pre>Anf. 100  MARIANNE ANDERSSON (c):</pre><pre>Herr talman! Det var ett positivt besked att man\r\nkan samverka. Om det nu är så att man inte kan\r\ngenomföra dessa förändringar utan ytterligare\r\nberedning, vilket jag har stor respekt för, då är min\r\nföljdfråga: Är justitieministern beredd att göra en\r\nsådan beredning att man sedan kan gå samman till\r\nett distrikt om man vill göra det vid den\r\ntidpunkten?</pre><pre>Anf. 101  Justitieminister GUN HELLSVIK\r\n(m):</pre><pre>Herr talman! Som jag ser det är inte det viktiga var\r\nde formella gränserna går. Även om vi sätter upp\r\nnya gränser, så har vi ändå gränser. Om den saken\r\ntror jag landshövdingen och jag var helt överens i\r\nvåra diskussioner i går. Det blir nya behov av\r\nsamverkan även över de nya gränserna.</pre><pre>Om det visar sig att det finns problem i regleringen\r\nsom lägger hinder i vägen för en vettig samverkan,\r\ndå är jag självklart beredd att ta initiativet till att\r\nsöka undanröja hindren för en bättre samverkan.</pre><pre>Överläggningen var härmed avslutad.</pre><pre>9 §  Svar på interpellation 1993/94:29 om\r\nfastighetstaxeringen</pre><pre>Anf. 102  Statsrådet BO LUNDGREN (m):</pre><pre>Herr talman! Sören Lekberg har frågat mig vilka\r\nåtgärder jag är beredd att vidta för att eliminera de\r\nenligt honom orimliga effekter som nästa års\r\nallmänna taxering av hyreshusfastigheter kommer\r\natt leda till.</pre><pre>Sören Lekberg hävdar att höjningen av\r\ntaxeringsvärdena tillsammans med upptrappning\r\nav den garanterade räntan slår särskilt hårt på\r\nnyproducerade bostäder. Sören Lekberg anser att\r\ndetta inte är rimligt.</pre><pre>Orsaken till de orimligheter som Sören Lekberg\r\nförst nu verkar se är den politik som han själv\r\nmedverkade till under framför allt andra hälften av\r\n1980-talet. Det var då som man, genom flera\r\npolitiska misstag, skapade grunden för att\r\nproduktionskostnaderna för nybyggda bostäder\r\nsteg i höjden, från ca 4 000 kr per kvadratmeter i\r\nbörjan på 1980-talet till ca 11 000 under senare år.\r\nAtt detta skulle sätta sina spår i höjda\r\ntaxeringsvärden var förutsägbart. Det var också\r\nförutsägbart att de höga produktionskostnaderna\r\nskulle leda till problem i systemet för upptrappning\r\nav den garanterade räntan.</pre><pre>Vi har nu till uppgift att komma till rätta med de\r\nproblem som föregående regering skapat. Vi gör\r\ndet främst genom att driva en ekonomisk politik\r\nsom skapar förutsättningar för ett lägre ränteläge.\r\nRäntan är den enskilt viktigaste utgiftsposten för\r\nbostadsfastigheterna. För att skapa dessa\r\nförutsättningar var regeringspartierna och\r\nSocialdemokraterna överens om besparingar, bl.a.\r\ni räntebidragskostnaderna. Medan\r\nSocialdemokraterna hoppat av denna\r\növerenskommelse har regeringspartierna fullföljt\r\nden och tagit sitt ansvar för att förtroendet för det\r\npolitiska systemets förmåga att komma till rätta\r\nmed statens budgetunderskott skall bestå.</pre><pre>Regeringens förslag om hur besparingarna skall\r\nläggas ut innebär att de senast byggda årgångarna\r\ninte får någon extra upptrappning av den\r\ngaranterade räntan under år 1994. Vi har också i en\r\nproposition den 29 oktober lagt fram flera förslag\r\nför att stabilisera bostadskreditmarknaden.</pre><pre>Regeringen har för sin del också gjort\r\nbedömningen att de höjda taxeringsvärdena på\r\nhyreshus i huvudsak inte bör få slå igenom på\r\nuttaget av fastighetsskatt, bl.a. för att motverka\r\nökade boendekostnader för boende i hyreshus.\r\nRegeringen har därför i den häromdagen avgivna\r\npropositionen Vissa fastighetsskattefrågor, m.m.\r\nföreslagit att skattesatsen för hyreshus sänks från\r\n2,5 till 1,5 %.</pre><pre>Det är bra att socialdemokrater numera inser\r\norimligheterna i de beslut som de verksamt bidrog\r\ntill. Det skapar förutsättningar för att komma till\r\nrätta med de höga bostadskostnader som följt av\r\n1980-talets politik på detta område.</pre><pre>Anf. 103 SÖREN LEKBERG (s):</pre><pre>Herr talman! Jag ber att få tacka Bo Lundgren för\r\nsvaret på min interpellation. Bakgrunden är i\r\nkorthet följande.</pre><pre>Den som flyttade in i en nybyggd lägenhet som blev\r\nfärdig 1991 har råkat ut för en rad förändringar i de\r\nekonomiska villkoren.</pre><pre>För det första har den reguljära upptrappningen av\r\nden garanterade räntan skett 50 % snabbare än vad\r\nsom gällde vid inflyttningen.</pre><pre>För det andra har det skett en extra nedtrappning\r\nav räntebidragen med stora belopp såväl 1992 som\r\n1993.</pre><pre>Dessa ändrade spelregler kan uppskattas betyda\r\n800--900 kr per månad för en vanlig\r\ntrerumslägenhet. Det är verkligen inga små pengar\r\nför normala inkomsttagare.</pre><pre>De närmaste åren kommer, om regeringen får som\r\nden vill, denna lägenhet att råka ut för fortsatta\r\nindragningar av räntebidrag, ordinarie och extra.\r\nSammanlagt betyder det närmare 1 000 kr per\r\nmånad.</pre><pre>År 1996 skall bostadslånen för fastigheten där\r\ndenna lägenhet ligger konverteras. Om\r\nkreditinstituten då har samma räntemarginaler som\r\nnu kommer boendekostnaden att öka med\r\nytterligare 800--1 000 kr per månad.</pre><pre>Detta är ett fullt normalt exempel, och det visar på\r\nen sammanlagd ökning av boendekostnaderna\r\nsedan inflyttningen på 2 600--2 900 kr i månaden.\r\nMånadskostnaden för den här trerummaren\r\nkommer således att årligen öka med 500--600 kr per\r\nmånad under femårsperioden.</pre><pre>Då skall påpekas att jag i mitt exempel inte avsatt\r\nen enda krona för höjda driftskostnader under\r\ndessa fem år.</pre><pre>Som om detta inte vore nog, herr talman, kommer\r\nenligt gällande regler denna bostad att under 1996\r\näven belastas med fastighetsskatt. Denna enligt\r\nmin mening fullkomligt absurda situation, som dess\r\nvärre är vardagen för tusentals hushåll, är\r\nbakgrunden till att jag har frågat skatteministern\r\nvilka åtgärder han är beredd att vidta för att mildra\r\neffekterna av systemskiftet inom bostadspolitiken.</pre><pre>En självklar och rimlig åtgärd, enligt min mening,\r\nskulle vara att senarelägga tidpunkten då\r\nfastighetsskatten skall börja betalas.</pre><pre>Tyvärr är statsrådets svar en besvikelse. Det\r\ninnehåller den sedvanliga, ganska trista, polemiken\r\nom vem som bär skulden till allt ont och vem som\r\nhar hoppat av olika överenskommelser. Jag tror\r\ninte att de hårt utsatta hushåll som jag hade i åtanke\r\nmed min interpellation känner sig hjälpta eller till\r\nfreds med den sortens käbbel.</pre><pre>Såvitt jag kan se är Bo Lundgrens konkreta svar på\r\nmin fråga att inga åtgärder kommer att övervägas.\r\nFastighetsskatt kommer att tas ut, utöver de redan\r\ninträffade och beslutade kostnadsökningarna. Det\r\när ett klart och tydligt besked till de tiotusentals\r\nföreträdesvis unga hushåll som utan egen förskyllan\r\nhamnat i en närmast omöjlig ekonomisk situation\r\ngenom systemskiftet. Regeringen anser\r\nuppenbarligen att dessa människor får klara sig bäst\r\nde kan. Några lättnader i kraven på nedskärningar\r\ni räntebidragen funderar man inte på. Inte ens en\r\nlättnad i beskattningen är aktuell.</pre><pre>Anf. 104  Statsrådet BO LUNDGREN (m):</pre><pre>Herr talman! Jag måste säga att jag i Sören\r\nLekbergs anförande inte hittade någon som helst\r\nkunskap om vad som egentligen är relevant i den\r\nhär diskussionen.</pre><pre>Låt mig först säga att interpellationens fråga var\r\nvilka åtgärder jag var beredd att vidta för att\r\neliminera de orimliga effekter som nästa års\r\nomtaxering av hyreshusfastigheter kommer att leda\r\ntill. Jag trodde att det var den frågan som ställdes\r\ntill mig, och jag svarade att vi kommer att sänka\r\nuttaget av fastighetsskatt på ett sådant sätt att man\r\nhanterar de orimliga effekterna. Det är väl att vidta\r\nåtgärder!</pre><pre>Jag är ganska övertygad om att de som har\r\nintroducerat fastighetsskatten, dvs. Sören Lekberg\r\noch hans parti, gärna skulle se att fastighetsskatten\r\nfortsatte att öka.</pre><pre>Får jag sedan säga att reglerna om befrielse från\r\nfastighetsskatt i fem år, sedan halv fastighetsskatt i\r\nytterligare fem år och därefter full fastighetsskatt är\r\nnågot som Sören Lekbergs parti i regeringsställning\r\nlade fram. Tycker Sören Lekberg att\r\nSocialdemokraternas politik var felaktig även på\r\ndetta område? Det var den alldeles uppenbart i\r\nandra avseenden.</pre><pre>Det hyresgästerna i de lägenheter som byggdes\r\n1991 lider av är de enorma\r\nproduktionskostnaderna. Kan Sören Lekberg\r\nförsvara att man lät produktionskostnaderna gå\r\nupp till de nivåer som vi har diskuterat här? Det är\r\nju den totala kostnaden. Den ledde till\r\nbudgetunderskott, som skattebetalarna har att\r\nbetala nu eller senare, och den ledde till hyror som\r\när fullkomligt orimliga, därför att den\r\nunderliggande kostnaden är orimlig.</pre><pre>Man kan inte resonera om räntemarginaler som\r\nSören Lekberg gör. Ni såg till att driva en politik\r\nsom höll uppe räntan, och ni lägger nu i riksdagen\r\nfram förslag om en politik som håller uppe räntan.\r\nNär man, med er politik, skall skriva om lån 1996,\r\nså kommer man att få betala betydligt mer i form\r\nav räntekostnader än om regeringen fortsätter med\r\nden budgetsaneringspolitik som vi faktiskt\r\nfortfarande står fast vid, även om\r\nSocialdemokraterna inte vågar stå till svars ens för\r\nvad man kom överens med regeringen om i\r\nseptember i fjol.</pre><pre>Anf. 105  SÖREN LEKBERG (s):</pre><pre>Herr talman! Det jag befarade besannades. Bo\r\nLundgren kan inte låta bli den här pajkastningen.\r\nHan fortsätter att älta vems felet är och att vi\r\nsocialdemokrater tydligen är roten till allt ont. Men\r\njag vill mana Bo Lundgren till försiktighet. Vem\r\nsom helst kan nämligen gå tillbaka till handlingarna\r\noch i riksdagsprotokollen från 1980-talet se hur Bo\r\nLundgren och hans parti då agerade.</pre><pre>Inte var det väl Bo Lundgren som föreslog åtgärder\r\nmot det spekulativa byggandet? Inte var det Bo\r\nLundgren som ville stoppa kreditexpansionen?\r\nNej,herr talman, det var precis tvärtom.</pre><pre>Det är bra, tycker jag, att regeringen nu lägger fram\r\nförslag om en halvering av fastighetsskatten för\r\nflerbostadshusen. Men det löser inte problemen för\r\nde boende i de fastigheter som jag har berört i min\r\ninterpellation, nämligen de senast byggda\r\nfastigheterna. De som bor i dessa har nämligen\r\nråkat ut för ändrade spelregler som innebär att\r\nderas ekonomiska situation över en natt radikalt\r\nhar förändrats.</pre><pre>Jag har gett konkreta exempel på vilka\r\nkostnadsökningar de har råkat ut för. Den\r\nproposition som Bo Lundgren nu har signerat löser\r\ninte dessa hushålls problem, tvärtom. De skall få\r\nfastighetsskatt 1996 om Bo Lundgren får igenom\r\nsin politik.</pre><pre>Därför har jag frågat: Vad tänker Bo Lundgren\r\ngöra? Är det inte rimligt att man låter bli att ta ut\r\nfastighetsskatten?</pre><pre>Jag får inget svar. Det enda Bo Lundgren säger är\r\natt han inte kommer att göra någonting. Eftersom\r\ndet inte tycks vara aktuellt att föreslå några\r\nlättnader i beskattningen vill jag fråga Bo Lundgren\r\nav vilken anledning han inte vill vidta några\r\nåtgärder för dessa hushåll. Vad finns det för\r\nförklaringar?</pre><pre>Jag kan tänka mig följande tre förklaringar, och det\r\nskulle vara intressant med en kommentar av Bo\r\nLundgren.</pre><pre>Är det så att regeringen anser att de problem som\r\njag har redovisat är överdrivna och inte behöver\r\nåtgärdas?</pre><pre>Är det så att Bo Lundgren anser att de drabbade\r\nhushållen får skylla sig själva?</pre><pre>Är det så att regeringen anser att de drabbade\r\nprivata hyresvärdarna och\r\nbostadsrättsföreningarna bör få gå i konkurs?</pre><pre>Är någonting av detta förklaringen till regeringens\r\npassivitet?</pre><pre>Anf. 106  Statsrådet BO LUNDGREN (m):</pre><pre>Herr talman! Sören Lekbergs bristande förmåga att\r\növer huvud taget ta ansvar för vad han har stått för\r\ntidigare påminner nästan om en del personer på\r\nfinansmarknaderna. Det är förvånande.</pre><pre>Det är inte fråga om pajkastning att driva en politik\r\nsom utgår från att man inser olika ekonomiska och\r\nandra samband och att man försöker klara ut\r\norsakerna till dagens problem för att kunna hantera\r\ndem.</pre><pre>Orsakerna till att ett antal människor,\r\nbostadsrättshavare och hyresgäster, har problem i\r\ndag är naturligtvis att bostadskostnaderna tilläts\r\nexplodera. Det här inser Sören Lekberg. Men då\r\nsäger han att Bo Lundgren har ett stort ansvar. Jag\r\nsatt inte i regeringsställning under 80-talet. Jag\r\ntyckte att reglerna på kreditmarknaden skulle\r\navregleras när så var nödvändigt -- de höll inte.\r\nMen mitt parti klarade tidigt ut att det inte gick att\r\ndriva en sådan inflationspolitik som dåvarande\r\nregeringen bedrev. Det gick inte heller att ha så\r\nhöga marginalskatter att det blev fråga om en\r\nlåneekonomi. Det ledde ju till att\r\nspekulationsbubblan blåstes upp på ett sätt som\r\nbidrog till de problem som de stackars\r\nhyresgästerna och bostadsrättshavarna i dag\r\nupplever.</pre><pre>Till råga på allt säger Sören Lekberg att Bo\r\nLundgren kommer att få igenom sin politik 1996.\r\nOm jag ursprungligen hade kunna driva min\r\npolitik, hade det inte funnits någon fastighetsskatt\r\növer huvud taget. Nu måste vi hantera de problem\r\nni har lämnat efter er. Men det budgetsaldo som har\r\nuppstått på grund av finanskrisens effekter på\r\nekonomin gör att vi måste vara mycket försiktiga\r\nnär det gäller att vidta åtgärder som inte leder till\r\nbudgetsanering. Det måste genomföras en\r\nbudgetsanering. Ni har helt och hållet avsvurit er\r\nansvaret för detta. Det är beklagligt. Men vi måste\r\nfullfölja den överenskommelse ni träffade med oss\r\nså sent som för ett år sedan. Men ni tar inte något\r\nansvar där heller, inte vare sig som som parti eller\r\nsom individer. Jag tycker att det är\r\nanmärkningsvärt.</pre><pre>Jag tar ansvaret för att bidra till att rätta till dessa\r\nsaker så att det blir så få problem som möjligt för\r\nde enskilda människor som drabbas av den politik\r\nsom fördes tidigare. Men det går inte att helt\r\nundvika problem. Kostnaderna finns ju där. Låt\r\nmig fråga Sören Lekberg: Var det rimligt med dessa\r\nproduktionskostnader i slutet av 80-talet och\r\nbörjan av 90-talet?</pre><pre>Anf. 107  SÖREN LEKBERG (s):</pre><pre>Herr talman! Bo Lundgren är en skicklig debattör.\r\nMen de sakliga argumenten är ganska få.</pre><pre>I mitt förra inlägg berörde jag 80-talet. Jag\r\nberättade vad Bo Lundgren gjorde på den tiden.\r\nHan lade inte fram några konkreta förslag för att\r\nbemästra den spekulativa situation som då fanns på\r\nbyggmarknaden. Jag och flera andra\r\nsocialdemokrater i denna kammare lanserade då\r\nförslag om att införa investeringsavgifter på de\r\nkontorshus som då byggdes. Tyvärr infördes den\r\navgiften mycket sent. Om den hade kunnat införas\r\ntidigare, hade det kanske gått att pressa ned\r\nbyggkostnaderna. Bo Lundgren tillhörde på den\r\ntiden dem som över huvud taget inte ville göra\r\nnågot för att bemästra byggkostnaderna. Där skulle\r\nmarknadskrafterna ha fritt spelrum.</pre><pre>Jag har bara detta inlägg kvar. Jag kan nu\r\nkonstatera att situationen för de tiotusentals\r\nhushåll som jag har berört här -- dvs. de som bor i\r\nhus byggda 1991 och senare -- vill Bo Lundgren inte\r\ngöra något åt. De får skylla sig själva. De skulle\r\ntydligen ha förutsett före valet det systemskifte som\r\nBo Lundgren senare har genomfört. Det är, herr\r\ntalman, ett rått men klart besked till dessa\r\nmänniskor.</pre><pre>Anf. 108  Statsrådet BO LUNDGREN (m):</pre><pre>Herr talman! Det var vänligt av Sören Lekberg att\r\nsäga att jag är en skicklig debattör. Om det är så --\r\ndet skall inte jag bedöma -- tror jag att det beror på\r\natt jag faktiskt är övertygad om vad jag gör och att\r\njag, till skillnad från Sören Lekberg, använder\r\nsakliga argument.</pre><pre>Sören Lekberg säger demagogiskt att Bo Lundgren\r\nuppenbarligen inte vill göra något. Vi är överens\r\nom att sänka fastighetsskatten från 2,5 % till 1,5 %.\r\nDet innebär att kostnaderna blir lägre än vad de\r\nskulle ha blivit med oförändrade regler etablerade\r\nav er.</pre><pre>Sören Lekberg försöker säga att det är jag som är\r\nansvarig för att man efter de första fem årens\r\nskattefrihet skall betala halv fastighetsskatt och\r\ndärefter full fastighetsskatt. Så är det inte. Det var\r\nni som lade förslaget på riksdagens bord 1990. Det\r\nvar er majoritet som röstade igenom förslaget. Ta\r\nansvar för vad ni har gjort!</pre><pre>Jag tycker att det är så ledsamt och en skandal för\r\ndet politiska systemet att man inte kan inse vad som\r\negentligen orsakade problemen. Jag tycker att det\r\när besvärligt när människor drabbas av att de\r\ntrodde på de löften som gavs om att bygga hus med\r\nlägenheter utan att tänka på kostnaderna. En\r\nnormal trerummare kostade 1990 bara i\r\nränteutgifter 9 300 kr i månaden. På tre år har vi\r\nmed hjälp av sänkta räntor och lägre\r\nproduktionskostnader gjort att motsvarandef siffra\r\nför samma lägenhet i dag är 5 700 kr. Räntan har\r\ngått ned.</pre><pre>Vi träffade en uppgörelse i september i fjol. Ni går\r\nifrån den. Men vi ser till att lägga ut de besparingar\r\nvi då var överens om med hjälp av våra egna beslut,\r\ndvs. nästa år kommer de senast byggda årgångarna\r\ninte att få del av problemen. Vi vidtar en stor\r\nmängd åtgärder för att lindra effekterna av den\r\npolitik som ni borde ta ansvar för. Jag beklagar att\r\nni inte gör det.</pre><pre>Överläggningen var härmed avslutad.</pre><pre>10 §  Svar på interpellation 1993/94:7 om\r\nresurserna till de mindre och medelstora\r\nhögskolorna</pre><pre>Anf. 109  Utbildningsminister PER UNCKEL\r\n(m):</pre><pre>Herr talman! I den framställda interpellationen\r\nställs dels frågan huruvida medlen under\r\nanslagsposten E 13, punkt 4:1 Stöd till\r\nforskarutbildning av universitets- och\r\nhögskolelärare utan doktorsexamen, skall\r\nförbehållas universiteten, dels om det är min avsikt\r\natt de 40 miljoner kronor av medlen för\r\nförstärkning av den grundläggande\r\nhögskoleutbildningen (prop. 1992/93:42) som\r\navsatts som stöd till nätverk mellan å ena sidan de\r\nmindre och medelstora högskolorna och å den\r\nandra sidan universitet och högskolor med fasta\r\nforskningsresurser, skall utgöra en reell\r\nförstärkning av resurserna vid de mindre och\r\nmedelstora högskolorna.</pre><pre>Herr talman! Låt mig först göra en översikt över de\r\nvidtagna åtgärderna. Regeringen föreslog hösten\r\n1992 en kvalitetsförstärkning av den grundläggande\r\nhögskoleutbildningen bl.a. genom att 75 miljoner\r\nkronor 1992/93 och 100 miljoner kronor\r\nbudgetåren 1993/94--1995/96 skulle användas för\r\natt förstärka tillgången på vetenskapligt\r\nkompetenta lärare inom den högre utbildningen.\r\nRiksdagen följde regeringens förslag.</pre><pre>I regeringens proposition 1992/93:170 Forskning\r\nför kunskap och framsteg föreslogs att 40 miljoner\r\nkronor inom ovan nämnda totalram av 100 miljoner\r\nkronor fr.o.m. 1993/94 skulle avsättas till stöd för\r\nnätverk för forskning och forskarutbildning mellan\r\nde mindre och medelstora högskolorna och\r\nuniversiteten och högskolor med fasta\r\nforskningsresurser. Riksdagen följde även detta\r\nförslag.</pre><pre>De medel som innevarande budgetår avsatts för att\r\nförstärka tillgången på vetenskapligt kompetenta\r\nlärare, omkring 60 miljoner kronor, saknar\r\nöronmärkning och skall fördelas på grundval av\r\nredovisad användning av de medel som anvisats\r\nunder 1992/93 och sakliga och kvalitativa\r\nbedömningar. Några begränsningar därutöver\r\nföreligger inte.</pre><pre>Jag vill också erinra om att utöver de 40 miljonerna\r\nför stöd till nätverk med universitet och högskolor\r\nmed fasta forskningsresurser, har riksdagen till\r\nföljd av regeringens förslag i propositionen om\r\nforskning även höjt anslaget E 12\r\nForskningsstödjande åtgärder vid mindre och\r\nmedelstora högskolor med 20 miljoner kronor\r\nfr.o.m. innevarande budgetår. Samtidigt har\r\nregeringen föreslagit att ytterligare 40 miljoner\r\nskall avsättas under 1994/95 för forskning i nätverk\r\nmed industriell anknytning.</pre><pre>Tillsammans innebär de höjda anslagen en\r\nförstärkning av resurserna vid landets mindre och\r\nmedelstora högskolor med 100 miljoner kronor\r\nunder en tvåårsperiod. Svaret på fråga nummer två\r\när: Ja, jag anser att detta utgör en reell förstärkning\r\nav resurserna för de mindre och medelstora\r\nhögskolorna.</pre><pre>Anf. 110  INGER HESTVIK (s):</pre><pre>Herr talman! Jag vill först tacka statsrådet för\r\nsvaren på mina frågor. Jag vill gärna tolka dem\r\npositivt. Men jag vill gärna ha ett extra\r\nklarläggande om vad de innebär.</pre><pre>Mina frågor handlar egentligen om -- och jag är\r\nosäker på om jag har fått svar på detta -- huruvida\r\nde mindre och medelstora högskolorna, liksom\r\ntidigare, har rätt att utnyttja de 62 miljoner som\r\nfinns under anslaget E 13 för 1993/94 Stöd till\r\nforskarutbildning av universitets- och\r\nhögskolelärare utan doktorsexamen. Är det det\r\nanslaget statsrådet hänvisar till i\r\ninterpellationssvaret när han nämner ''omkring 60\r\nmiljoner kronor''?</pre><pre>Om vi inte får utnyttja anslaget under E 13 --\r\npersonalen på Utbildningsdepartementet har\r\ndeklarerat att det är så -- innebär det en klar\r\nförsämring för de mindre och medelstora\r\nhögskolorna. I så fall klingar statsrådets korta ja-\r\nsvar på min andra fråga mycket falskt. Men\r\ninnebörden blir inte förstärkning för de små\r\nhögskolorna. Innebörden blir i så fall att regeringen\r\nskapar en detaljstyrning och en administrativ\r\növerbyggnad med särskild beredning för att\r\nhantera de medel som riksdagen faktiskt redan\r\nunder andra förutsättningar har beviljat.</pre><pre>Det vore bra om statsrådet kan ge ett klart svar i\r\ndag. Har de mindre och medelstora högskolorna,\r\nprecis som tidigare år, rätt att utnyttja\r\nanslagsposten E 13 Stöd till forskarutbildning av\r\nuniversitets- och högskolelärare utan\r\ndoktorsexamen, eller är vi fr.o.m. innevarande år\r\nhänvisade enbart till resurserna under anslaget\r\nE 12?</pre><pre>Anf. 111  INGVAR JOHNSSON (s):</pre><pre>Herr talman! Vad Per Unckel ibland säger om de\r\nsmå och medelstora högskolornas betydelse står\r\nofta i skarp kontrast till vad han sedan föreslår i sina\r\npropositioner. Det vore kanske bättre med färre\r\nvackra ord i talen men att ge något mer i\r\npropositionerna.</pre><pre>Det finns skäl att befara att oviljan att satsa rejält\r\npå de små och medelstora högskolorna är ett av\r\ndenna regerings allra mest ödesdigra misstag.\r\nRisken är att möjligheterna till industriell förnyelse\r\npå orter som nu drabbas hårt av\r\nindustrinedläggningar inte tas till vara.</pre><pre>Vid de små och medelstora högskolorna finns i dag\r\nmycket aktivitet och stark framåtanda. Jag tror att\r\nmycket av den tillväxt av nya små och medelstora\r\nföretag som måste till om jobben skall klaras i\r\nframtiden skall växa fram ur utbildnings- och\r\nforskningsprojekt just vid de regionala\r\nhögskolorna. Låt mig ge några exempel med\r\nutgångspunkt i ett västsvenskt perspektiv.</pre><pre>De fyra mindre högskolorna där verkar alla i\r\nregioner där behovet av förnyelse i industrikrisens\r\nspår är mycket stort. Här byggs nu i positiv anda ut\r\nett samarbete på högskoleorterna, bl.a. ett nätverk\r\nför forskningssamverkan i Västsverige där de stora\r\nhögskolorna i Göteborg ingår. Men problemet för\r\nde små högskolorna i Västsverige är att resurserna\r\när så ytterligt begränsade i förhållande till behoven.</pre><pre>Vi socialdemokrater vill satsa sammanlagt\r\nytterligare 47 miljoner kronor per år på dessa\r\nhögskolor. Jag undrar om Per Unckel riktigt har\r\ninsett vad t.ex. ytterligare 4 miljoner kronor till\r\nforskning och ytterligare 7 miljoner kronor till\r\nutbildning vid högskolan i Trollhättan/Uddevalla\r\nkunde betyda för regionens förnyelsearbete.\r\nFyrstadsregionen har mist en mängd\r\nindustriarbetstillfällen och har i dag en arbetslöshet\r\nsom är tre procentenheter högre än i riket. För\r\nungdomen är det ännu värre. Det stora behov av\r\nutbildning och forskning som detta för med sig skall\r\nnu mötas av en högskola som bara är hälften så stor\r\nsom i andra jämförbara regioner.</pre><pre>Jag skall nämna ett exempel på vilka viktiga projekt\r\nsom finns på gång vid en liten högskola som vår. I\r\nsamarbete med universitetet och företag inom\r\nområdet, bl.a. Volvo Flygmotor AB, har planer\r\ntagits fram för att bilda ett kompetenscentrum för\r\nteknisk sprutning. Det handlar om utveckling av en\r\nmycket avancerad ytbehandlingsmetod som är\r\nunik. För detta projekt har framställts önskemål\r\nom medel från NUTEK. Men i första bedömningen\r\nhar inte något anslag tillstyrkts till detta\r\nkompetenscentrum. Det finns nu en mycket stark\r\noro runt om i landet för att aktiviteter som tas fram\r\nvid de mindre högskolorna hamnar i strykklass när\r\nresurser till forskning från olika myndigheter skall\r\nfördelas framöver. Det handlar bl.a. om\r\nlöntagarfondsmedlen.</pre><pre>Jag påstår inte direkt att Per Unckel utövar\r\nministerstyre över de myndigheter som fördelar\r\nmedel. Men jag tror att det finns en stor fara att\r\nsignalerna från regeringen uppfattas så att det blir\r\nnegativt för de små högskolorna. Detta tillsammans\r\nmed de snåla anslagen från regeringen riskerar att\r\nstrypa mycket viktig utveckling runt om i landet.</pre><pre>Per Unckel har därför ett dubbelt ansvar för att de\r\nsmå skolorna behandlas snålt vid fördelning av\r\nforskningsresurser. Egentligen är det omöjligt att\r\nförstå hur regeringen tänker när man å ena sidan är\r\nsnål mot de små högskolorna, å andra sidan talar\r\nsig varm för utveckling av småföretagsamheten.</pre><pre>I sitt svar till Inger Hestvik fortsätter Per Unckel att\r\ndra skrytvalsen om hur mycket det satsas på de små\r\nhögskolorna. Men detta skryt, som jag hört så\r\nmånga gånger, bygger på en mycket märklig\r\nbehandling av statistik. Det skulle jag kunna\r\nbeskriva med följande exempel:</pre><pre>Om högskolan i Trollhättan/Uddevalla får 200 nya\r\nplatser ger det en högre procentuell ökning än om\r\nLund får 1 000 platser. Men skillnaden i platser\r\nmellan den största och minsta högskolan ökar ju\r\nmed 800 platser! Om en liten högskola får ett påslag\r\nmed 1 miljon kronor för forskningsstödjande\r\nåtgärder är det ett större procentuellt påslag än om\r\nen större högskola får 10 miljoner kronor. Men\r\nskillnaden i resurser ökar med 9 miljoner kronor.\r\nSå, tycker jag underlaget ser ut för de påståenden\r\nsom regeringen gör att man förstärker och ger de\r\nsmå högskolorna en gynnsam behandling.</pre><pre>Herr talman! Sammanfattningsvis vill jag säga att\r\nden viktigaste insatsen som regeringen kan göra för\r\nutveckling av småföretag är att stödja de små och\r\nmedelstora högskolorna. Det skulle också vara\r\nmycket positivt för glesbygden.</pre><pre>Mot den bakgrunden skulle jag vilja fråga\r\nutbildningsministern om han är beredd att ompröva\r\nsin i grunden negativa inställning till att satsa\r\nsärskilt på de små högskolorna.</pre><pre>Anf. 112  Utbildningsminister PER UNCKEL\r\n(m):</pre><pre>Herr talman! Det är svårt att ompröva en\r\ninställning som man inte har. Den bild av\r\nnegativism gentemot de mindre och medelstora\r\nhögskolorna som Ingvar Johnsson framför, i en nit\r\natt ställa till gräl här på aftonkvisten, känner jag\r\ninte igen.</pre><pre>Herr talman! Det är alltid klokt att då och då luta\r\nsig tillbaka för att göra en jämförelse, inte mellan\r\nregering och opposition, eftersom det är möjligt att\r\nregering och opposition spelar sina något\r\nolikartade roller, men mellan regering och\r\nregering; detta för att jämföra vad en regering har\r\ngjort med vad en annan regering har gjort.</pre><pre>I all stillsamhet noterar jag att det inte finns någon\r\nregering som på motsvarande korta tid har byggt ut\r\nden högre utbildningen så fort som den nuvarande,\r\ndetta inklusive den utbildning som sker vid de\r\nmindre och medelstora högskolorna.</pre><pre>Jag noterar också att det inte finns någon regering\r\nsom så kraftfullt förstärkt forskningsresurserna vid\r\nde mindre och medelstora högskolorna, som denna\r\nregering. Mot den bakgrunden klingar Ingvar\r\nJohnssons anklagelser möjligen en smula falskt.</pre><pre>Låt mig dessutom påminna om att regeringen, när\r\ndet gäller utbyggnaden av den högre utbildningen\r\nunder de gångna åren, vid ett särskilt tillfälle\r\nbestämde sig för att satsa speciellt på de högskolor\r\nsom då var de allra minsta, nämligen högskolorna i\r\nTrollhättan, Vänersborg, Halmstad och\r\nKarlskrona/Ronneby.</pre><pre>Låt mig återgå till frågan som denna debatt\r\negentligen handlar om, nämligen högskolornas\r\nmöjlighet att disponera de olika typerna av\r\nresurser.</pre><pre>För att belysa samma fråga från en annan\r\ninfallsvinkel skulle jag vilja svara på ett annat sätt.\r\nVi talar i realiteten om två olika poster med\r\nförstärkningar för forskning.</pre><pre>Den ena posten handlar om att förstärka\r\nkompetensen hos högskolelärarna, dvs. lärare som\r\nhaft otillräcklig kompetens skulle få möjlighet att\r\nskaffa sig doktorskompetens, alternativt skulle\r\nhögskolorna med samma pengar kunna rekrytera\r\nmedarbetare som redan från början hade den högre\r\nkompetensen. I båda fallen leder detta rimligen till\r\natt forskningskapaciteten vid högskolorna ökar,\r\ndärför att man får forskare till dessas förfogande.</pre><pre>I denna del finns det, som jag antydde i mitt svar,\r\ningen öronmärkning mellan stora och små\r\nhögskolor. Icke doktorskompetenta medarbetare\r\nfinns ju vid såväl de stora som de små högskolorna.\r\nPengarna är alltså tillgängliga för båda dessa\r\nkategorier. De mindre högskolorna är ingalunda\r\nuteslutna.</pre><pre>Den andra posten handlar om nätverket. Det är\r\nregeringens och riksdagens ambition att knyta\r\nsamman de större universiteten med dessas\r\nstarkare forskningsresurser med de mindre\r\nhögskolorna för att utveckla samarbete\r\nsinsemellan.</pre><pre>När väl beredningsarbetet på fördelningen är klar,\r\nkommer dessa resurser i mycket hög grad att hamna\r\nhos de mindre högskolorna -- det tror jag nog jag\r\nvågar lova -- eftersom behovet av\r\nnätverksanknytning är större där än på de större\r\nuniversiteten och forskarhögskolorna.</pre><pre>Anf. 113  INGER HESTVIK (s):</pre><pre>Herr talman! Jag konstaterar fortfarande att jag\r\ninte får ett ja- eller ett nej-svar när det gäller frågan\r\nom E 13-anslaget.</pre><pre>Den första delen som Per Unckel nämner, när det\r\ngäller förstärkt kompetens hos högskolelärare går\r\nsäkerligen under E 13-anslaget. Tolkar jag det hela\r\nrätt om jag säger att de mindre och medelstora\r\nhögskolorna har rätt att utnyttja detta anslag? Om\r\ndet är så, är jag fullkomligt nöjd. Nätverken ligger\r\nju under E 12-anslaget. Det har jag helt klart för\r\nmig. Det oron gäller är hur E 13-anslaget kan få\r\nutnyttjas.</pre><pre>Det är ytterligare något som oroar mig och som jag\r\nvill ta upp. Det talades om anslag och budgetmedel.\r\nVi är nu inne i november månad, och högskolorna\r\nhar ännu inte fått någon reaktion från\r\ndepartementet i fråga om de forskningspengar som\r\nde kan förväntas få för innevarande år, med\r\nbudgetårsstart den 1 juli. Medlen är inte fördelade\r\nännu, trots att fördelningen är baserad på\r\nanvändningen av medel som anvisats för förra\r\nläsåret.</pre><pre>I högskolan Falun/Borlänge tycker man inte att\r\ndetta är tillfredsställande. Om dessa pengar, som är\r\nmycket värdefulla och viktiga för högskolorna,\r\nskall komma till någon nytta måste de fördelas\r\nsnarast. Halva läsåret har, som jag nyss sade, redan\r\ngått. Jag vet att det finns ansökningar från\r\nexempelvis högskolan Falun/Borlänge, som jag har\r\nmest anknytning till. De lämnades in redan förra\r\nåret, eftersom man när man ansökte om medel för\r\nbudgetåret 1992/93 även ansökte för 1993/94. Det\r\när inte där problemet sitter.</pre><pre>Över huvud taget anser de mindre och medelstora\r\nhögskolorna att det är svårt att få besked när det\r\ngäller forskningsfrågorna och de budgetmedel som\r\nhör till. För att kunna planera för en bra\r\nforskarutbildning måste vi i framtiden i början av\r\nvarje budgetår få klarare besked.</pre><pre>Jag hoppas verkligen att statsrådet har samma åsikt\r\nsom jag och är beredd att medverka till\r\nförbättringar. Jag vill också gärna ha svaret ja när\r\ndet gäller frågan om E 13-anslaget, för att få det till\r\nprotokollet, så att vi vet vad som gäller.</pre><pre>Anf. 114  INGVAR JOHNSSON (s):</pre><pre>Herr talman! Jag vet att Per Unckel inte tycker om\r\natt jag kritiserar de bristande satsningarna på de\r\nsmå högskolorna. Men faktum är att skillnaden i\r\nantalet studenter vid de största universiteten och\r\nvid de små högskolorna har ökat påtagligt under\r\nPer Unckels tid. Det tycker jag att Per Unckel kan\r\nerkänna.</pre><pre>Per Unckel återkommer till något som han ofta\r\nnämner, nämligen att antalet platser inom\r\nhögskolan ökat kraftigt nu när vi har en borgerlig\r\nregering. Men jag vet inte vad Per Unckel var\r\nupptagen med under våren 1991. Det var nämligen\r\ndå som en enig riksdag gjorde beställningen som\r\nligger till grund för de utbyggnader som gjorts. Det\r\nskrevs också i beställningen att de små och\r\nmedelstora högskolorna skulle prioriteras.</pre><pre>Tyvärr finns det många exempel på -- kanske inte\r\nvisade så öppet här i kammaren -- att Per Unckel\r\nhar varit ovillig att satsa på de små högskolorna. Vi\r\nvet hur det var under behandlingen av krispaketet.\r\nDet gick ett par månader innan något förslag kom\r\nfrån regeringen, och alla centerpartier som jag\r\nkänner sade att det berodde på att man inte kunde\r\nfå utbildningsministern med på en tillräcklig\r\nprioritering av de små högskolorna.</pre><pre>Är detta påstående felaktigt, är det bra. Framför\r\nallt vore det bra om Per Unckel inte bromsar på ett\r\nsådant sätt i framtiden.</pre><pre>Jag skulle vilja tillägga när det gäller de små och\r\nmedelstora högskolorna i glesbygden att det, efter\r\nden korta tid som högskolan funnits där, finns\r\nmånga positiva exempel på satsningar som kan\r\ngöras, bl.a. i Dalsland och norra Bohuslän.</pre><pre>Det visar sig också att det finns en flexibilitet hos\r\nde små som de större har svårare att klara. Jag tror\r\natt det kommer många förslag som bygger på att\r\nden kompetensuppbyggnad som skall ske inom\r\nsmåföretag inte kan ske genom att någon tar\r\ntjänstledigt ett par år för att skaffa sig\r\nhögskoleutbildning, utan måste ske under tiden\r\nsom personen -- i varje fall delvis -- är kvar på sitt\r\narbete i företaget. Det krävs då både satsningar och\r\nvilja att hitta flexibla lösningar.</pre><pre>Per Unckel kommenterade inte mitt påstående att\r\ndet finns en risk för att man påverkar myndigheter\r\natt vara negativa till satsningar på de små\r\nhögskolorna, om regeringen har den här\r\nuppfattningen. Det finns en sådan oro i dag, och jag\r\ntycker att Per Unckel skall ta den på allvar.</pre><pre>Anf. 115  Utbildningsminister PER UNCKEL\r\n(m):</pre><pre>Herr talman! Ingvar Johnsson frågade vad jag\r\ngjorde våren 1991. Det skall jag berätta för honom.\r\nDå skrev jag motioner åt Moderata samlingspartiet\r\ni riksdagen. Vi väckte en motion i januari månad\r\ndär vi föreslog en utbyggnad av den högre\r\nutbildningen. Det råkade vara så att andra partier\r\nskrev likartade motioner, mot en regering som i\r\nbudgetpropositionen hade visat total nonchalans --\r\nsåsom man hade gjort de senaste 15 åren -- inför\r\nbehovet av en expansion av den högre\r\nutbildningen.</pre><pre>Som av en händelse kom regeringen i\r\nkompletteringspropositionen samma vår fram till\r\nden ståndpunkt som en majoritet av riksdagen\r\nannars hade röstat igenom mot den dåvarande\r\nregeringens uppfattning. Jag är inte alldeles säker\r\npå att historieskrivningen från våren 1991\r\nframställde den regeringen i en riktigt så heroisk\r\ndager som Ingvar Johnsson nyss antydde.</pre><pre>Får jag därefter hålla med Ingvar Johnsson om att\r\nåtskilligt konstruktivt inträffar vid de små och\r\nmedelstora högskolorna. Låt mig peka på vad som\r\nhänder vid den högskola som Ingvar Johnsson\r\nsärskilt talar om, nämligen i\r\nTrollhättan/Vänersborg, med de växelutbildningar\r\nsom man där har utvecklat tillsammans med\r\narbetslivet, som är unika i sitt slag och som\r\nsannolikt blir mycket framgångsrika vad det lider.</pre><pre>Jag kan ta två andra exempel på två små högskolor.\r\nDen tekniska utbildning som bedrivs i Halmstad är\r\nvida överlägsen mycket av utbildningen vid de stora\r\nuniversiteten. Karlskrona/Ronneby har en av de\r\nallra minsta högskolorna, och det som utvecklas där\r\nhar sannolikt en motsvarande ställning.</pre><pre>Det är av det skälet som jag med viss emfas\r\ntillbakavisar Ingvar Johnssons påstående om min\r\nnegativism gentemot de mindre och medelstora\r\nhögskolorna.</pre><pre>Jag tror, herr talman, om jag skall vara riktigt ärlig,\r\natt Ingvar Johnssons bedömning i detta fall mera\r\nhärrör från en annalkande valrörelse än från en\r\nfaktisk läsning av de historiska urkunderna.</pre><pre>Jag går därmed tillbaka till ursprungsfrågan: Får de\r\nmindre och medelstora högskolorna del av de\r\nmedel som är anslagna för att öka lärarnas\r\nkompetens? Ja, det finns, som jag sade i mitt svar,\r\ningen begränsning, ingen speciell öronmärkning,\r\nutan hela högskoleväsendet har möjlighet att få del\r\nav detta.</pre><pre>Anf. 116  INGER HESTVIK (s):</pre><pre>Herr talman! Jag tolkar svaret så som jag gjorde\r\nfrån början, dvs. att vi får utnyttja anslaget E 13 --\r\nannars säger statsrådet emot mig. Det är en\r\nbekräftelse som jag med glädje skall ta med mig ut\r\ntill de högskolor som jag har haft kontakt med och\r\nsom har framfört sin oro.</pre><pre>Anf. 117  INGVAR JOHNSSON (s):</pre><pre>Herr talman! Jag minns mycket väl den moderata\r\npartimotionen från våren 1991. En sak är jag helt\r\nsäker på, och det är att Per Unckel, om han hade\r\nskrivit motionen själv, borde ha kommit ihåg att där\r\ninte står en rad om att prioritera de små och\r\nmedelstora högskolorna.</pre><pre>Jag sade i mitt första inlägg att det inte finns någon\r\nsamstämmighet mellan vad som görs och de vackra\r\nord som Per Unckel ofta uttalar om de små\r\nhögskolorna. Han gav exempel och uttryckte sin\r\nuppskattning av vad som görs vid den nyaste\r\nhögskolan. Min förhoppning är bara att han också\r\nger uttryck för det i den budgetproposition som\r\nsnart kommer.</pre><pre>Överläggningen var härmed avslutad.</pre><pre>11 §  Hänvisning av ärende till utskott</pre><pre>Föredrogs och hänvisades</pre><pre>Redogörelse</pre><pre>1993/94:JO1 till konstitutionsutskottet</pre><pre>12 §  Bordläggning</pre><pre>Anmäldes och bordlades</pre><pre>Propositionerna</pre><pre>1993/94:88 Ändring i lagen (1973:1199) om\r\nersättning från den internationella\r\noljeskadefonden, m.m.</pre><pre>1993/94:89 Ändring i växtförädlarrättslagen\r\n(1971:392)</pre><pre>1993/94:92 Vissa ändringar i läkemedelslagen</pre><pre>Motionerna</pre><pre>med anledning av prop. 1993/94:25 Inriktningen av\r\nden ekonomiska politiken</pre><pre>1993/94:Fi7 av John Andersson (-)</pre><pre>1993/94:Fi8 av Gudrun Schyman m.fl. (v)</pre><pre>1993/94:Fi9 av Karin Israelsson (c)</pre><pre>1993/94:Fi10 av Ingvar Carlsson m.fl. (s) (delvis\r\nväckt med anledning av händelse av större vikt)</pre><pre>1993/94:Fi11 av Ian Wachtmeister m.fl. (nyd)\r\n(delvis väckt med anledning av händelse av större\r\nvikt)</pre><pre>1993/94:Fi12 av Peter Kling (nyd)</pre><pre>1993/94:Fi13 av Bo G Jenevall (nyd)</pre><pre>med anledning av prop. 1993/94:67 Ändringar i\r\nlagen om anställningsskydd och i lagen om\r\nmedbestämmande i arbetslivet</pre><pre>1993/94:A6 av Bengt-Ola Ryttar m.fl. (s)</pre><pre>1993/94:A7 av Annika Åhnberg (-)</pre><pre>1993/94:A8 av Ingvar Carlsson m.fl. (s)</pre><pre>1993/94:A9 av Gudrun Schyman m.fl. (v)</pre><pre>1993/94:A10 av Ingela Mårtensson (fp)</pre><pre>1993/94:A11 av Roland Lében (kds)</pre><pre>1993/94:A12 av Björn Ericson m.fl. (s)</pre><pre>1993/94:A13 av Simon Liliedahl m.fl. (nyd)</pre><pre>1993/94:A14 av Fredrik Reinfeldt (m)</pre><pre>1993/94:A15 av Karin Pilsäter och Lotta Edholm\r\n(fp)</pre><pre>13 §  Anmälan om interpellationer</pre><pre>Anmäldes att följande interpellationer framställts</pre><pre>den 10 november</pre><pre>1993/94:53 av Ingvar Johnsson (s) till\r\narbetsmarknadsministern om sysselsättningen i\r\nFyrstadsregionen:</pre><pre>Situationen på arbetsmarknaden i\r\nFyrstadsregionen blir alltmer alarmerande. Den\r\nöppna arbetslösheten i regionen var i september\r\növer 13 %. Andelen arbetslösa ungdomar var nära\r\n21 %. Arbetslösheten är således 3 % högre än i\r\nriket som helhet och för ungdomarna nära 5 %\r\nhögre.</pre><pre>Anledningen till att Fyrstadsregionen drabbats så\r\nhårt av arbetslöshet är den kraftiga nedgången\r\ninom industrin. Bara vid de tre stora företagen Saab\r\ni Trollhättan, Volvo i Uddevalla och Teli i\r\nVänersborg har över 3 000 jobb försvunnit på\r\nmycket kort tid. I Dalsland och norra Bohuslän har\r\nantalet industrijobb minskat mycket kraftigt.</pre><pre>Inom Metallindustriarbetareförbundets\r\navtalsområde i Fyrstadsregionen har över 7 000\r\njobb försvunnit sedan år 1989. Av Metalls drygt\r\n15 000 medlemmar är nästan tredjedelen eller 5 000\r\nmedlemmar utan arbete. Nästa sommar riskerar\r\növer 1 700 av dessa dessutom att vara utförsäkrade\r\nfrån a-kassan.</pre><pre>Med anledning av de stora varsel som lades under\r\nhösten 1992 utarbetades inom kommunerna i\r\nFyrstad gemensamt strategi och program för att\r\nmöta problemen. Detta dokument låg till grund för\r\nen framställning till regeringen om stöd för snabba\r\narbetsmarknadsinsatser och kraftiga satsningar på\r\nutbildning, näringslivsutveckling och infrastruktur.</pre><pre>Regeringens satsningar på utbildning,\r\nnäringslivsuteckling och infrastruktur har dock\r\nvarit alltför begränsade för att möta den allvarliga\r\nutecklingen av arbetslösheten i regionen. Trots det\r\nmycket stora behovet av utbildning och forskning i\r\nregionen får regionens högskola mindre resurser än\r\nalla andra regionala högskolor.</pre><pre>Metalls avdelningar inom regionen har nyligen\r\npresenterat ett program där man redovisar förslag\r\nsom enligt deras bedömning skulle kunna ge\r\nsammanlagt över 5 000 nya arbets- och\r\nutbildningsplatser. I programmet framförs förslag\r\nsom att förlänga den arbetsplatsförlagda\r\nutbildningen och att ge alla arbetslösa rätt till\r\nutbildning som ger gymnasiekompetens. Likaså\r\nföreslås förlängning av starta-eget-bidraget och\r\nsatsning på privata beredskapsarbeten samt en\r\nbegränsning av övertidsuttaget.</pre><pre>För att tillgodose behovet av riskvilligt kapital till\r\nindustriell utveckling i nya företag föreslår\r\nMetallavdelningarna inrättandet av en fond --\r\nFyrstadsfonden. Andra punkter i Metalls program\r\nhandlar om tidigareläggande av vägar och\r\njärnvägar samt förslag till en aktivare\r\nmarknadsföring av regionen.</pre><pre>Metallavdelningarnas program visar i likhet med\r\nden tidigare framställningen från\r\nFyrstadskommunerna hur stora behoven av\r\nsatsningar i regionen är. Programmet visar också på\r\nvilka möjligheter som det finns att göra något\r\nkonstruktivt och utvecklande för regionen.</pre><pre>Nu är det dags för regeringen att inse hur stora\r\nbehoven av satsningar är i regionen och lyssna till\r\nalla de konstruktiva förslag till åtgärder som förs\r\nfram. Förslagen som framförs bygger också på\r\ninsikten om vikten att satsa på arbete och\r\nutbildning i stället för bidrag inom\r\narbetsmarknadspolitiken.</pre><pre>Mot bakgrund av den höga arbetslösheten och den\r\nkraftiga minskningen av industriarbetstillfällen i\r\nFyrstadsregionen vill jag ställa följande fråga till\r\narbetsmarknadsministern:</pre><pre>Avser arbetsmarknadsministern att föreslå\r\nåtgärder för att minska den höga arbetslösheten i\r\nFyrstadsregionen?</pre><pre>1993/94:54 av Per Stenmarck (m) till statsrådet\r\nGörel Thurdin om erosionsskadade stränder i\r\nSkåne:</pre><pre>Längs stora delar av den skånska kusten är\r\nstranderosion ett stort problem. Kommuner som\r\nYstad, Trelleborg, Skurup, Vellinge, Lomma och\r\nLandskrona är i olika grad drabbade. Dessa\r\nkommuner har i vissa fall lagt ner mycket arbete på\r\natt finna en lösning. Hårdast drabbat är Löderups\r\nstrandbad öster om Ystad där stora områden är\r\nskadade. Stränderna har minskat, i vissa fall\r\nkraftigt och på kort tid. Om man studerar kartor\r\nfrån tidigt 1800-tal får man en bild av en\r\nstrandförskjutning, som i vissa fall är flera hundra\r\nmeter.</pre><pre>Samtidigt kan man också finna att\r\nerosionsproblemen ökar. Strandlinjen förskjuts\r\nmed accelererande hastighet. Det har gjort att\r\nproblemen har ökat och blivit alltmer\r\nkomplicerade.</pre><pre>Förmodligen är det inte möjligt att rädda samtliga\r\nskadade stränder i Skåne. Men inte minst för\r\ndjurliv och ur rekreationssynpunkt finns det\r\nstränder, som är värda att göra extra insatser för.\r\nDen mark som det här rör sig om är dessutom\r\nnormalt sett allemansrättsligt tillgänglig. Detta är\r\nav stor betydelse i ett landskap som Skåne, där det\r\nråder brist på sådana områden. Bakom skadorna\r\nfinns en rad orsaker:</pre><pre>*Förmodligen är en pågående klimatförändring en\r\nsådan orsak. Det globala vindcirkulationsmönstret\r\nhar därmed ändrat karaktär. Kraftiga stormar med\r\nökad våghöjd har förorsakat ökad erosion.\r\nSannolikt är detta den främsta anledningen till de\r\nskador som har drabbat de skånska stränderna\r\nunder de senaste åren.</pre><pre>*Inom ett tidsperspektiv av 40 till 50 år beräknar\r\nexperter att en höjning av vattenytan på 25 till 50\r\ncm är fullt möjlig. Växthuseffekten beräknas\r\nmedföra en sådan höjning av den globala\r\nmedeltemperaturen att detta kommer att ge\r\nupphov till en höjning av havsytan.</pre><pre>För Sveriges sydkust skulle detta innebära att\r\nkustlinjen retirerar med 25 till 50 meter, som följd\r\nav den ökade erosionen. Därefter kommer inte\r\nmycket att återstå av dessa sandstränder.</pre><pre>*Delar av södra Sverige drabbas dessutom av en\r\nkontinuerlig landsänkning. Kombinationen av att\r\nhavsvattnet stiger samtidigt som landmassan\r\nsjunker accentuerar problemen i just dessa\r\nområden.</pre><pre>Hittills har regeringen -- oavsett om denna varit\r\nsocialdemokratisk eller borgerlig -- varit\r\nointresserad av att medverka till att hitta en\r\nlösning. Motiveringen har hela tiden varit att staten\r\ninte anser sig ha ansvar för att komma till rätta med\r\nskador som uppstår genom en naturlig process.\r\nDärmed läggs ansvaret över på kommunerna och\r\nenskilda markägare. De satsningar som gjorts, om\r\nän i liten skala, på att bygga s.k. hövder vid\r\nLöderups strandbad har visat sig lyckosamma.\r\nDetta är en satsning som bör utvecklas.</pre><pre>I det sammanhanget finns det anledning ifrågasätta\r\nom lösningen på detta problem enbart är ett lokalt\r\nintresse eller om det också finns ett nationellt\r\nintresse av att rädda våra stränder. Svaret på denna\r\nfråga bör rimligtvis vara avgörande för regeringens\r\nintresse att medverka till en lösning.</pre><pre>Vilka initiativ är regeringen beredd att ta för att\r\nmotverka de problem som uppstår genom\r\nstranderosionen?</pre><pre>14 §  Anmälan om frågor</pre><pre>Anmäldes att följande frågor anmälts</pre><pre>den 10 november</pre><pre>1993/94:127 av Barbro Westerholm (fp) till\r\nutbildningsministern om professuren om kvinnors\r\nhälsa:</pre><pre>Våren 1990 beslöt riksdagen med anledning av den\r\nforskningspolitiska propositionen om en professur\r\ninom området kvinnors hälsa. Professuren\r\nledigförklarades som en professur i medicinsk\r\nkvinnoforskning, fakultativt förenad med\r\növerläkartjänst eller distriktsläkartjänst vid\r\nuniversitetet i Linköping. Flera högt kvalificerade\r\nkvinnoforskare anmälde sig som sökande men\r\nuppfyllde inte kraven på att vara\r\nspecialistkompetenta i allmänmedicin. I brist på\r\nsökande som är både kompetenta forskare och\r\nspecialister inom allmänmedicin har tillsättningen\r\navbrutits. Tjänsten skall nu utlysas på nytt.</pre><pre>Med anledning av det ovan anförda vill jag ställa\r\nföljande fråga:</pre><pre>Avser regeringen slopa kravet på att professuren\r\nskall förenas med överläkartjänst eller\r\ndistriktsläkartjänst?</pre><pre>1993/94:128 av Margareta Israelsson (s) till\r\nsocialministern om amning och pappaledighet:</pre><pre>Under den senaste tiden har olika förslag till\r\nåtgärder för att öka pappornas uttag av\r\nföräldrapenning presenterats. Förslagen har det\r\ngemensamt att de innehåller större eller mindre\r\ninslag av tvång, eller påtryckning, som\r\nsocialministern föredrar att kalla det, för att styra\r\nföräldrarna mot det önskade beteendet.</pre><pre>Vi socialdemokrater delar uppfattningen att det är\r\nviktigt framför allt för barnen att papporna tar ett\r\nstörre ansvar för vården av sina barn. Vi är\r\növertygande om att papporna också kommer att\r\nupptäcka betydelsen av detta.</pre><pre>En brist i framför allt det förslag som presenterats\r\nmed differentierade ersättningsnivåer är att det inte\r\ntar hänsyn till kvinnor som ammar sina barn längre\r\nän sex månader. Amningens betydelse har\r\nframförts i många sammanhang, inte minst av den\r\nav socialministern tillsatta ''amningskommittén''\r\noch i deras betänkande.</pre><pre>Jag vill därför fråga socialministern:</pre><pre>Vilka åtgärder avser socialministern vidta för att\r\ninte de mammor som fortsätter att amma sedan\r\nbarnet fyllt sex månader bestraffas ekonomiskt för\r\ndetta?</pre><pre>1993/94:129 av Göte Jonsson (m) till\r\narbetsmarknadsministern om företagshälsovården:</pre><pre>Förutsättningarna vad gäller företagshälsovården\r\noch företagsläkarnas situation har förändrats.\r\nMånga upplever i dag företagshälsovårdens\r\nframtida roll som osäker.</pre><pre>Förändringarna på hälso- och sjukvårdens område,\r\nt.ex. friare etablering för specialister och\r\nutarbetande av ny åtgärdstaxa, kan också påverka\r\nföretagsläkarnas förhållande.</pre><pre>Vilka åtgärder avser statsrådet vidtaga för att utan\r\ndröjsmål garantera företagshälsovårdens framtida\r\nroll utifrån det förändringsarbete som pågår inom\r\nhälso- och sjukvårdens område?</pre><pre>1993/94:130 av Barbro Westerholm (fp) till\r\nkommunikationsministern om det europeiska\r\nlarmnumret:</pre><pre>Genom avtal mellan SOS Alarmering AB och\r\nlandets stift regleras de ''teletekniska'' och\r\nfinansiella villkoren för telefonsamtal till\r\njourhavande präst. Den 1 januari 1996 införs ett\r\neuropeiskt larmnummer vilket medför att det blir\r\nsynligt från vilket telefonnummer den uppringande\r\nringer. Dessutom finns planer på inspelning av\r\nlarmsamtal, vilket försämrar integriteten för\r\navsändaren.</pre><pre>Med anledning av det ovan anförda vill jag ställa\r\nföljande fråga:</pre><pre>Hur avser regeringen att garantera anonymiteten\r\nhos dem som ringer jourhavande präst efter\r\ninförandet av det europeiska larmnumret?</pre><pre>1993/94:131 av Ingvar Björk (s) till\r\narbetsmarknadsministern om de funktionshindrade\r\noch lönebidragen:</pre><pre>När flexibla lönebidrag infördes hade vi ett\r\nbetydligt bättre arbetsmarknadsläge än i dag, i\r\nsynnerhet beträffande funktionshindrades\r\nmöjligheter på arbetsmarknaden. Under rådande\r\nförhållande är statligt stöd i form av lönebidrag en\r\nviktig förutsättning för funktionshindrades\r\nmöjligheter till arbete.</pre><pre>Trots detta pågår för närvarande en omprövning\r\noch i många fall en sänkning av befintliga\r\nlönebidrag för anställda i olika\r\nhandikapporganisationer, varför organisationerna\r\ntvingas varsla sin personal om uppsägningar. Detta\r\ngäller t.ex. Handikappförbundens Samarbetsorgan\r\ni Östergötlands län, där sex anställda riskerar att bli\r\narbetslösa. Gällande regler säger: ''Vid\r\nomprövning av beslut om lönebidrag som fattats\r\nföre den 1 juli 1991 bör beaktas om en minskning\r\nav lönebidraget kan medföra en påtaglig risk för att\r\nden anställde inte får behålla anställningen.'' Jag\r\nvill understryka att risken för uppsägning i dag är\r\npåtaglig, vilket också exemplet från Östergötland\r\nbevisar.</pre><pre>Vilka åtgärder ämnar arbetsmarknadsministern\r\nvidta för att förhindra utslagningen av\r\nfunktionshindrade från arbetsmarknaden?</pre><pre>\r\n1993/94:132 av Margareta Israelsson (s) till\r\nstatsrådet Bo Könberg om plötslig spädbarnsdöd:</pre><pre>Sedan 1986 har föräldrar som förlorat ett barn i\r\nplötslig spädbarnsdöd samlats i en egen förening.\r\nUnder årens gång har även personal på sjukhus,\r\nbegravningsbyråer och inom kyrkan kommit med\r\nsom medlemmar. I dag har föreningen 2 500\r\nmedlemmar. Att föreningen har mycket stor\r\nbetydelse för de drabbade familjerna är lätt att se.\r\nDet stöd föräldrarna kan ge varandra är också\r\nföreningens viktigaste upgift. Personal som\r\nkommer i kontakt med familjer som förlorat ett\r\nbarn anlitar föreningen för att vidareutbilda sig.\r\nGenom de drabbade föräldrarna får man bl.a. veta\r\nhur de skulle vilja bli bemötta efter förlusten.</pre><pre>Trots sin stora betydelse får inte föreningen några\r\nstatsbidrag. Forskning kring plötslig spädbarnsdöd\r\nbedöms inte heller vara ett prioriterat område av\r\nMedicinska forskningsrådet. Varje år dör 120 barn\r\nav plötslig spädbarnsdöd i Sverige. Mot denna\r\nbakgrund vill jag fråga sjukvårdsministern:</pre><pre>Vilka åtgärder avser statsrådet Könberg vidta för\r\natt uppmärksamma behovet av ekonomiska\r\ninsatser inom området plötslig spädbarnsdöd?</pre><pre>1993/94:133 av Lars Biörck (m) till kulturministern\r\nom fördelningsprincipen vid kommunplacering av\r\nflyktingar:</pre><pre>Invandrarverket förhandlar för närvarande med\r\nkommunerna om utökad utplacering av flyktingar.\r\nDetta har i första hand föranletts av det stora antal\r\nbosnier som beviljats permanent\r\nuppehållstillstånd. Fram till halvårsskiftet 1994\r\nbehövs 70 000 platser i kommunerna, vilket är\r\n50 000 fler än den gällande överenskommelsen för\r\n1993.</pre><pre>Utgångspunkt för Invandrarverkets\r\nutplaceringsförslag är att varje kommun skall ta\r\nemot det antal flyktingar som står i relation till\r\nrespektive kommuns procentuella del av landets\r\ntotala befolkning. Vissa kommuner, framför allt i\r\nStockhoms län, har i dag en oproportionerligt hög\r\nandel invånare med utomnordisk bakgrund, vilket\r\nställer stora krav på skolan och den sociala\r\nomsorgen. Mot bakgrund härav kan man\r\nifrågasätta om Invandrarverkets fördelningsnyckel\r\när lämplig och rättvis.</pre><pre>Vilka fördelningsprinciper är statsrådet beredd\r\növerväga utöver den strikt proportionella i de\r\nförhandlingar med kommunerna som skall föras\r\navseende utplacering av flyktingar?</pre><pre>15 §  Kammaren åtskildes kl. 16.54.</pre><pre>Förhandlingarna leddes</pre><pre>av förste vice talmannen från sammanträdets\r\nbörjan t.o.m. 5 § anf. 33 (delvis),</pre><pre>av talmannen därefter t.o.m. 8 § anf. 89 (delvis),</pre><pre>av andre vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}