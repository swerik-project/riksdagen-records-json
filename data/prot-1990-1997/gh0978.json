{"dokumentstatus":{"dokument":{"hangar_id":"2349343","dok_id":"GH0978","rm":"1993/94","beteckning":"78","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"78","slutnummer":"0","datum":"1994-03-23 00:00:00","systemdatum":"2005-10-27 13:40:37","publicerad":"1994-03-23 00:00:00","titel":"Riksdagens snabbprotokoll 1993/94:78 Onsdagen den 23 mars","subtitel":null,"status":null,"htmlformat":null,"relaterat_id":null,"source":"webbnav","sourceid":"{B09CCC64-F1AC-495E-96F9-AB547FAF6572}","dokument_url_text":"http://data.riksdagen.se/dokument/GH0978/text","dokument_url_html":"http://data.riksdagen.se/dokument/GH0978","dokumentstatus_url_xml":"http://data.riksdagen.se/dokumentstatus/GH0978","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1993/94:78</div>\r\n<div class=\"sidhuvud_datum\">Onsdagen den 23 mars</div>\r\n<div class=\"sidhuvud_klockslag\">Kl. 9.00 -- 19.26</div>\r\n<hr class=\"sidhuvud_linje\">\r\n<pre>1 §  Justering av protokoll</pre><pre>Justerades protokollet för den 17 mars.</pre><pre>2 §  Hänvisning av ärenden till utskott</pre><pre>Föredrogs och hänvisades</pre><pre>Propositionerna</pre><pre>1993/94/152 till skatteutskottet</pre><pre>1993/94/159 till socialförsäkringsutskottet</pre><pre>Motionerna</pre><pre>1993/94:Sk35--Sk37 till skatteutskottet</pre><pre>\r\n3 §  Information från regeringen om läget i f.d.\r\nJugoslavien och svenskt deltagande i\r\nfredsbevarande insatser</pre><pre>Anf. 1  Utrikesminister MARGARETHA AF\r\nUGGLAS (m):</pre><pre>Fru talman! Kriget i Bosnien har blivit ett sår som\r\nplågar hela Europa. En lång rad internationella\r\ninitiativ och fredsplaner under de gångna två åren\r\nhar kört fast. De har bidragit till att belysa det\r\ninternationella samfundets oförmåga och vånda\r\ninför de fortsatta striderna på marken. Trots de\r\nmånga grusade förhoppningarna om fred har det\r\ninternationella engagemanget ändå fortsatt.</pre><pre>Jag tror att vi denna gång står på en fastare grund\r\nnär vi nu hoppas kunna se ett slut på konflikten.\r\nNATO:s ultimatum till bosnienserberna ledde till\r\natt artilleriet tystnade och drogs bort från Sarajevo.\r\nAv avgörande betydelse är att USA och Ryssland\r\nhar engagerat sig direkt i fredsprocessen.\r\nMöjligheterna att sätta maximalt tryck på parterna\r\nhar därmed ökat markant. Nya möjligheter har\r\nöppnats. Det främsta resultatet härav är\r\nundertecknandet av\r\nWashingtonöverenskommelsen i fredags.</pre><pre>Den bosniska regeringen och de bosniska\r\nkroaterna har nu nått en överenskommelse om en\r\nfederation i Bosnien som skall förenas med\r\nKroatien i en konfederation. Det återstår bl.a. att\r\nnå enighet om federationens geografiska\r\nomfattning och indelning, vilket ej kan\r\nåstadkommas utan förhandlingar med de bosniska\r\nserberna. Från amerikansk och rysk sida görs det\r\nnu stora ansträngningar för att också få de bosniska\r\nserberna att acceptera och i någon form ansluta sig\r\ntill den kroatisk-muslimska uppgörelsen. Dock\r\nråder fortsatt osäkerhet om de serbiska avsikterna,\r\noch det kan bli fråga om en komplicerad och\r\nutdragen förhandling. Det bör dock ligga i Belgrads\r\noch bosnienserbernas intresse att ej ytterligare\r\nisoleras.</pre><pre>En hoppingivande utveckling kan också vara på väg\r\ni Kroatien. För att denna skall förverkligas krävs\r\nåterhållsamhet från båda parter. Jag framförde\r\nockså till Kroatiens utrikesminister i går att det nu\r\när viktigt att precisera tillräckligt långtgående\r\ngarantier för den serbiska minoriteten i de FN-\r\nkontrollerade områdena.</pre><pre>Fru talman! Det är ännu för tidigt att dra slutsatsen\r\natt kriget i f.d. Jugoslavien nu, genom det\r\nhändelseförlopp jag beskrivit, går mot sitt slut. Det\r\när framför allt för tidigt att säga att de djupa\r\nmotsättningarna är på väg att övervinnas.</pre><pre>Men det finns grund för att tro att krigströtthet och\r\nstarka internationella påtryckningar nu har lett till\r\natt fredliga lösningar på allvar eftersträvas av\r\nparterna. Det vi nu ser är förhoppningsvis en\r\nfredens dynamik.</pre><pre>Vad krävs då av det internationella samfundet för\r\natt denna dynamik skall fortsätta att driva på\r\nutvecklingen i rätt riktning?</pre><pre>--  Det krävs en fortsatt internationell närvaro i\r\nolika former, militärt och på det civila området. FN\r\nhar vädjat till nya och befintliga truppbidragare att\r\nbistå med ytterligare personal. Hittills har\r\nsammanlagt knappt 5 000 personer utlovats,\r\nhuvudsakligen från Storbritannien, Ukraina,\r\nTjeckien och Frankrike.</pre><pre>--  Det krävs att det internationella samfundet\r\nfortsätter att uppvisa enighet och fasthet i sitt\r\nuppträdande mot de krigförande parterna. Det är\r\nnödvändigt att alla utanförstående länder drar åt\r\nsamma håll och har en gemensam syn på vad de vill\r\nuppnå.</pre><pre>--  Det krävs att Unproforstyrkorna på marken kan\r\nuppträda med auktoritet och att de också får det\r\nstöd, bl.a. i form av flygskydd, som står till buds.</pre><pre>--  Det krävs vidare att militära och civila åtgärder\r\ngår hand i hand. General Rose betonar särskilt en\r\nsak: Efter två års belägring, 23 000 döda, 18 800\r\nskadade, många lemlästade, tömda butiker, brist på\r\nmat och bränsle, ett ständigt granatregn och skott\r\nfrån krypskyttar måste Sarajevos befolkning för att\r\nkunna tro på framtiden uppleva påtagliga framsteg\r\ndag för dag. Belägringen måste brytas, vägar\r\nöppnas, el- och vattennätet repareras, ett civilt liv\r\nlångsamt återupptas. Detta är en lika viktig del av\r\nfredsprocessen som de politiska förhandlingarna.\r\nAllt detta måste Unprofor kunna bistå med. Vi har\r\nredan sett de första stegen i denna strategi\r\nförverkligas.</pre><pre>--  Det krävs att fredsansträngningarna får fäste i\r\növriga delar av Bosnien. Hela den drabbade\r\nbosniska befolkningen måste märka att det civila\r\nsamhället återvinner terräng. Hävandet av Maglajs\r\nbelägring är mot denna bakgrund glädjande.</pre><pre>--  Det krävs slutligen att det internationella\r\ntrycket för en fredsuppgörelse för Bosnien inte\r\nmattas förrän en varaktig sådan verkligen\r\ngenomförs. Ett fullständigt hävande av\r\nsanktionerna mot Serbien bör inte göras förrän vi\r\nnått klarhet beträffande Krajinas framtid. En\r\nnormalisering av förbindelserna med Serbien\r\nkräver enligt min mening också en för alla\r\nbefolkningsgrupper rimlig lösning av\r\nKosovofrågan.</pre><pre>På detta sätt kan fredens krafter få överhanden och\r\nen ond spiral brytas.</pre><pre>Sverige är för sin del engagerat på bred front i de\r\ninternationella ansträngningarna att skapa fred i\r\nf.d. Jugoslavien. Vi för en nära politisk dialog med\r\nde mest engagerade staterna och även med\r\nparterna i konflikten. Vi tar ett betydande ansvar i\r\nform av omfattande militära, ekonomiska och\r\nhumanitära insatser. Vi visar vår beredskap att\r\nsolidariskt bidra till att lösa en svår kris i det nya\r\nEuropa. Det är en tillgång att det i denna kammare\r\nråder bred enighet om det svenska engagemanget.</pre><pre>Under ett besök nyligen vid Sveriges FN-styrkor i\r\nKroatien, Bosnien och Makedonien fick jag och\r\nmin delegation ett starkt intryck av de svenska\r\ninsatsernas betydelse. I Tuzlaområdet har den\r\nnordiska FN-styrkan en stor del av ansvaret för att\r\nett civilt liv trots allt kan gå vidare. Våra trupper har\r\nbidragit till såväl ökad politisk och militär stabilitet\r\ni regionen som till möjligheter för UNHCR och\r\nandra humanitära organisationer att nå ut med\r\nförnödenheter till den nödlidande befolkningen i\r\nBosnien.</pre><pre>I de tre FN-insatserna i f.d. Jugoslavien bidrar\r\nSverige för närvarande med ca 1 300 personer,\r\nvilket innebär att vi är bland de fem största\r\nbidragarna av trupper till Unprofor, vars totala\r\nstyrka uppgår till drygt 30 000 personer. Även om\r\nUnproforinsatsen är militär till sin karaktär skall\r\nman komma ihåg att de förtroendeskapande\r\ninsatserna spelar en viktig roll, framför allt genom\r\ncivilpolisernas och de militära observatörernas\r\nverksamhet.</pre><pre>Sedan det danska stridsvagnskompaniet tillförts\r\nhuvudstyrkan är den nordiska FN-kontingenten i\r\nBosnien fulltalig. Styrkan verkar under svåra\r\nförhållanden och har utsatts för så gott som daglig\r\nbeskjutning. Huvuduppgifterna har varit att\r\netablera rörelsefrihet i det ca 200 kvadratkilometer\r\nstora området, skydda UNHCR:s humanitära\r\nhjälpsändningar samt övervaka eldupphöravtal.\r\nFörutom verksamhet i Tuzlaområdet har de\r\nsvenska FN-trupperna genomfört olika\r\nspecialuppgifter i andra delar av Bosnien, bl.a. den\r\nnu pågående övervakningsuppgiften på\r\nIgmanberget söder om Sarajevo.</pre><pre>Öppnandet av Tuzla flygplats har länge prioriterats\r\nav FN. Flygplatsen har en betydande kapacitet och\r\när viktig inte minst för att man skall kunna nå fram\r\nmed humanitär hjälp i regionen.</pre><pre>Efter det att FN-styrkan övertagit den militära\r\nkontrollen över flygplatsen den 9 mars och det\r\nförsta FN-flygplanet landat i går beräknas de\r\nhumanitära hjälpsändningarna kunna inledas inom\r\nkort. Sverige har erbjudit UNHCR att disponera\r\ndet Herculesplan som för närvarande trafikerar\r\nSarajevo även för trafik på Tuzla flygplats.</pre><pre>Den nordiska styrkan har vunnit erkännande av\r\nUnprofors ledning och av sina kolleger i andra\r\ntruppenheter. Jag vill utnyttja detta tillfälle att till\r\nriksdagens protokoll föra den svenska regeringens\r\nstora tacksamhet och erkänsla för de\r\nutomordentliga insatser som svenska soldater och\r\nverksamma inom räddningstjänst och\r\nbiståndsverksamhet uträttat och uträttar i hela f.d.\r\nJugoslavien, ofta under svåra och riskabla\r\nförhållanden.</pre><pre>Fru talman! Regeringen arbetar hårt med att\r\nsnabbt söka tillmötesgå önskemålet om utökade\r\nFN-insatser i Bosnien. Konkret innebär detta att vi\r\ni första hand försöker genomföra en flyttning av det\r\nsvenska skyttekompaniet i Makedonien. En rad\r\npraktiska frågor måste emellertid lösas innan vi kan\r\navgöra om och när en sådan förflyttning kan ske.\r\nDet är självklart att tjänstgöring i Bosnien måste\r\nbaseras på frivillighet.</pre><pre>Jag vill här understryka att det under alla\r\nomständigheter är viktigt att FN-truppen blir kvar\r\ni Makedonien och att styrkan där behåller sin\r\nmultinationella karaktär. Regeringen har också ett\r\nnära samråd med de andra nordiska\r\ntruppbidragarna i denna fråga.</pre><pre>Fru talman! Unprofors nuvarande mandat löper ut\r\nden 31 mars. FN:s säkerhetsråd inledde under\r\nmåndagen diskussionen om det nya mandatet.\r\nGeneralsekreteraren har inför säkerhetsrådet\r\npekat på att de främsta orsakerna till att Unprofors\r\nhittillsvarande mandat inte kunnat utföras är\r\nbristande samarbetsvilja hos parterna och\r\notillräckliga truppbidrag. Det är min förhoppning\r\natt den positiva utveckling som vi sett den senaste\r\ntiden också skall innebära ett ökat stöd från\r\nparterna till FN:s insatser och därmed även\r\nförutsättningar för ytterligare truppbidrag. I\r\nförlängningen ligger då en FN-insats som i verklig\r\nmening blir fredsbevarande med ökade civila\r\ninslag. Sverige är berett att aktivt och konstruktivt\r\nstödja FN:s olika insatser genom att stärka såväl\r\nUnprofor som den humanitära verksamheten.</pre><pre>Kriget fortsätter dock på sina håll, och\r\nbeslutsamma militära FN-insatser kommer att\r\nkrävas. Det militära flygunderstödet för FN-\r\ntruppen är därvid av största betydelse för FN-\r\ntruppens säkerhet.</pre><pre>Frågan om FN-truppernas säkerhet måste löpande\r\nuppmärksammas, och som bekant har FN i samråd\r\nmed NATO utarbetat regler för flygunderstöd i\r\nsjälvförsvar mot attacker. Upprepade incidenter\r\nhar dock visat att rutinerna för flyginsatser inte\r\nfungerat tillfredsställande. Lång tidsutdräkt och\r\nandra komplikationer i den civila och militära delen\r\nav Unprofor har omöjliggjort flygskydd med\r\nvapeninsats. Sverige verkar nu i samråd med andra\r\nländer för att en effektivare orderingång\r\nbrådskande skall införas. Jag vill understryka att\r\nden svenska kontingenten i Bosnien från början\r\nvisat ett fast uppträdande och därigenom vunnit\r\nparternas respekt.</pre><pre>Vår erfarenhet av Jugoslavienoperationerna har\r\nlärt oss att ledningsfunktionerna för FN-insatserna\r\nmåste stärkas. Truppbidragande länder måste ges\r\nrelevant inflytande och information genom\r\nfortlöpande kontakter med FN-sekretariatet. De\r\nallt tätare truppbidragarmöten som nu äger rum i\r\nNew York ligger i linje med svenska önskemål.</pre><pre>Den humanitära situationen i Bosnien har under\r\nvintern varit allvarlig, men direkt hungersnöd har\r\nkunnat undvikas efter omfattande humanitära FN-\r\ninsatser. Vi får aldrig glömma att Unprofors\r\nhuvuduppgift i f.d. Jugoslavien varit humanitär och\r\natt dess insatser jämte UNHCR:s och andra\r\norganisationers varit avgörande. 85 % av\r\nbefolkningen på regeringskontrollerat område har\r\nvarit beroende av hjälpsändningar för att överleva.\r\nUnprofor har som vi vet spelat en viktig roll genom\r\nskyddet av de humanitära transporterna, vilket\r\nvarit en huvuduppgift för den nordiska styrkan i\r\nTuzla.</pre><pre>De svenska humanitära insatserna i f.d.\r\nJugoslavien är mycket omfattande, och nya insatser\r\nplaneras. Stödet inkluderar bl.a. flyktingprogram\r\ngenom UNHCR i hela regionen, bostäder till\r\nflyktingar, rehabilitering av krigsskadade genom\r\nWHO och ett särskilt program för drabbade\r\nkvinnor.</pre><pre>Sverige avser att spela en aktiv roll i arbetet för\r\nBosniens återuppbyggnad.</pre><pre>Inom UD har vi tillsatt en särskild grupp för\r\nplaneringen av återuppbyggnadsinsatser. Vi har i\r\ndessa frågor också inlett en dialog med övriga\r\nnordiska länder och med EU samt avser ta\r\nytterligare initiativ i New York. Även ESK kan\r\nspela en viktig roll för försoning och stärkande av\r\ndemokratiska institutioner och försvar av\r\nmänskliga rättigheter, vilket bl.a. framgår av\r\nWashingtonöverenskommelsen.</pre><pre>Stöd för demokrati, fria media och mänskliga\r\nrättigheter i hela det f.d. Jugoslavien ser Sverige\r\nsom en central uppgift i ansträngningarna för att\r\nsäkra freden. Det är viktigt att\r\nåteruppbyggnadsprojekten stöttar och stärker\r\nfredsprocessen och att projekt genomförs som\r\nfrämjar samarbete mellan parterna. Bosniens egna\r\nresurser måste till fullo utnyttjas.</pre><pre>Även återvändande flyktingar kan i detta\r\nsammanhang efter ytterligare utbildning spela en\r\npositiv och konstruktiv roll.</pre><pre>Fru talman! Sammanfattningsvis, Sverige fortsätter\r\nsitt politiska, militära och humanitära engagemang\r\nför att bidraga till att bringa fred till f.d.\r\nJugoslavien. Högt på dagordningen står stärkandet\r\nav Unprofor samt ett aktivt agerande för en\r\nsamordnad internationell återuppbyggnadsinsats.</pre><pre>Anf. 2  HANS GÖRAN FRANCK (s):</pre><pre>Fru talman! Jag tackar utrikesministern för den här\r\nframställningen. Vi har fått åtskillig information.\r\nDet är ytterst angeläget att alla ansträngningar nu\r\ngörs för att en rättvis fred skall kunna skapas.\r\nDärför tycker jag att det är angeläget att man\r\nunderstryker insatsernas fredsbevarande karaktär\r\noch att ingenting görs som kan äventyra de lovvärda\r\nförsök som nu görs. På denna punkt skulle jag vilja\r\nställa en fråga till utrikesministern. I vilken\r\nutsträckning överstiger de insatser som Sverige\r\nskall göra ytterligare vad vi tidigare har fått besked\r\nom? Det fanns en gräns på omkring 1 000 man från\r\nsvensk sida. Nu nämnde utrikesministern 1 300.\r\nVad blir kostnaden för de ökade insatserna?</pre><pre>Jag vill också fråga utrikesministern om\r\nsanktionerna. Det förefaller mig som om det nu rör\r\nsig om en mindre fråga som skulle kunna leda till\r\nhävandet av sanktionerna. Jag tycker att det är\r\nangeläget att tillvarata alla de möjligheter som finns\r\nför att häva sanktionerna. Jag tror att det skulle\r\nmedverka till att skapa fred. Det är dessutom\r\nytterligt angeläget att grannländerna som nu är hårt\r\ndrabbade kan komma i en bättre situation. Jag\r\nskulle vilja höra hur utrikesministern ser på\r\ngrannländernas situation.</pre><pre>Det är naturligtvis ytterligt viktigt med de\r\nhumanitära insatserna. Jag uppskattar att nya\r\nansträngningar och nya insatser skall göras. Men\r\näven på den här punkten är det angeläget att\r\ninsatserna görs i enlighet med de behov som finns i\r\nolika delar och att man inte är partisk. Jag skulle\r\nvilja veta vad utrikesministern säger om insatserna\r\nnär det gäller Kosovo.</pre><pre>Anf. 3  Utrikesminister MARGARETHA AF\r\nUGGLAS (m):</pre><pre>Fru talman! Jag vill gärna börja med Hans Görans\r\nFrancks fråga om truppbidrag. Jag nämnde ca 1 300\r\nsvenskar totalt inom ramen för Unprofor. Det\r\ninkluderar även de svenska insatserna i Kroatien.\r\nVi har sammantaget 200 svenskar i Kroatien via\r\nUnprofor på olika sätt. Vi har t.ex. civilpoliser och\r\nmilitära observatörer. Siffran gäller för Kroatien,\r\nBosnien och Makedonien sammantaget.</pre><pre>I Bosnien, som nu är aktuell, försöker vi öka de\r\nsvenska insatserna. I dag är ca 860 svenskar\r\nverksamma i Bosnien. Vi diskuterar nu ett\r\nytterligare kompani. Det skulle medföra att vi kom\r\ni närheten och möjligen något över de 1 000 man\r\nsom har nämnts i det särskilda riksdagsbeslutet.\r\nSamtidigt tycker jag att det är värt att återigen\r\npåpeka att, vilket jag också nämnde i min\r\nredovisning, förhoppningen faktiskt är att\r\nUnprofors uppgifter i Bosnien skall röra sig i\r\nriktning mot alltmer av en klassisk fredsbevarande\r\ninsats. Jag kan berätta för Hans Göran Franck att i\r\nmitt samtal med general Rose i Sarajevo så\r\nuttryckte han klart förhoppningen att detta skulle\r\nske.</pre><pre>Jag delar Hans Göran Francks oro för\r\ngrannländernas situation. De drabbas hårt av\r\nsanktionerna. Därför har Sverige inom ramen för\r\nESK tagit initiativ till en särskild konferens som\r\nägde rum i februari i Wien för att samordna\r\ninternationellt bistånd till grannländerna, bl.a.\r\nvärldsbankslån och andra sådana insatser. En\r\nfinansiell uppgörelse har ingåtts med Makedonien,\r\ni går, och Bulgarien. Det pågår en rörelse för att\r\nstötta grannländerna. Samtidigt är det min mycket\r\nbestämda uppfattning att sanktionerna gentemot\r\nSerbien icke får hävas innan vi ser en klar fredsvilja\r\nfrån serbernas sida och innan vi ser att de är\r\nberedda att honorera de territoriella eftergifter som\r\nde i de olika fredsförhandlingarna har gett uttryck\r\nför att de skall göra. Detta är det mest effektiva\r\npåtryckningsmedel vi i dag har gentemot Serbien.\r\nDet får icke släppas innan vi ser en rörelse från\r\nserbisk sida. Det är oerhört viktigt.</pre><pre>Hjälpinsatserna och återuppbyggnadsbiståndet\r\nmåste koordineras. Planeringen måste framför allt\r\nkomma i gång. Än så länge har icke särskilt mycket\r\ngjorts eller tänkts i det internationella samfundet.\r\nVi i Sverige har nu en möjlighet att vara\r\npådrivande. Det tänker vi vara i den nordiska\r\nkretsen och i New York. Vi tänker också framföra\r\nvåra synpunker inom EU-kretsen.</pre><pre>Anf. 4  VIOLA FURUBJELKE (s):</pre><pre>Fru talman! Jag vill också tacka utrikesministern\r\nför den här informationen. Jag gläder mig särskilt\r\növer att regeringen nu tänker ta initiativ till samtal\r\nom återuppbyggnad. Just nu finns faktiskt\r\nmöjligheten att ta ett stort steg framåt. I dagarna är\r\ndissidenter, MR- och fredsaktivister,\r\nkulturarbetare m.fl. från de nya länderna på västra\r\nBalkan här i Sverige med anledning av en konferens\r\nsom hölls i helgen på initiativ av samtliga politiska\r\npartiers kvinnoförbund. Det finns således utmärkta\r\ntillfällen för regeringen, oss parlamentariker och\r\nfolkrörelser att ta kontakter, få veta vilka behov det\r\nfinns i samband med uppbyggnaden av det civila\r\nsamhället, stödja demokratiska organisationer osv.</pre><pre>I vilka fora förs dessa diskussioner i dag?\r\nUtrikesministern nämnde den nordiska kretsen.\r\nFinns det någon särskild grupp i den svenska\r\nregeringen som har tagit på sig ansvaret för att driva\r\ndessa diskussioner?</pre><pre>Jag har ytterligare en angelägen fråga. För de\r\nkrigsdrabbade människorna är det oerhört viktigt\r\noch en symbolfråga att deras kulturarv kan\r\nåterställas så snart som möjligt. Jag undrar om det\r\nfinns några planer på återuppbyggnad? Engagerar\r\nsig svenska myndigheter tillsammans med\r\nmotsvarande myndigheter i Bosnien och Kroatien\r\nför att sätta i gång en återuppbyggand av det\r\nförstörda kulturarvet i Bosnien och Kroatien?</pre><pre>Anf. 5  Utrikesminister MARGARETHA AF\r\nUGGLAS (m):</pre><pre>Fru talman! Tack för de frågorna. Jag delar helt\r\nViola Furubjelkes uppfattning om betydelsen av de\r\nenskilda organisationerna och att vi i stor\r\nutsträckning måste stimulera och arbeta genom\r\nolika former av enskilda organisationer. Jag tror att\r\nparlamentariker är en grupp som kan ha stor\r\nbetydelse.</pre><pre>I går träffade jag den grupp författare och\r\nintellektuella som svenska Helsingforskommittén\r\nhar inbjudit till Sverige. Jag fick då ytterligare\r\nbelyst hur viktigt stöd för demokratisk utveckling\r\noch frågor gällande mänskliga rättigheter är. Det är\r\nbl.a. därför som jag i min redogörelse tryckte hårt\r\npå att jag anser att det är helt nödvändigt att\r\nSverige går in för att utarbeta ett särskilt\r\ndemokratibistånd för f.d. Jugoslavien. I detta\r\nmåste enskilda organisationer naturligtvis spela en\r\nmycket stor roll.</pre><pre>När det gäller regeringens förberedelsearbete har\r\nvi, som jag nämnde, en Balkangrupp inom ramen\r\nför Utrikesdepartementet. En särskild arbetsgrupp\r\ndär Utrikesdepartementets u-avdelning och\r\nKulturdepartementet har verkat har redan\r\nutarbetat en rapport om hur bosniska flyktingar\r\ngenom lämplig utbildning skall kunna bli en resurs\r\ni återuppbyggnadsarbetet i Bosnien. Detta är\r\nnågonting som jag också ser att Sverige är ett\r\nföregångsland i. Vi kan försöka föra ut dessa tankar\r\ni samverkan med andra länder, vilket vi avser att\r\ngöra. Vi kommer också att på statssekretarnivå ta\r\nitu med arbetet. Ett antal berörda departement\r\nkommer att utarbeta planer för ett\r\nåteruppbyggnadsbistånd. Vi kommer mycket\r\nbestämt att ta itu med dessa frågor.</pre><pre>Anf. 6  BRITT BOHLIN (s):</pre><pre>Fru talman! Jag får också börja med att tacka för\r\ninformationen. Jag vill särskilt instämma i de\r\ntacksamma ord som utrikesministern riktade till\r\npersonalen på plats. Jag tror att en mycket viktig\r\nförutsättning är att all personal som finns där\r\nkänner ett oerhört starkt stöd från regeringen och\r\nfrån hela denna kammare, och det tror jag att den\r\ngör. Mot den bakgrunden skulle jag vilja ställa en\r\nfråga med anledning av utrikesministerns besök i\r\nMakedonien alldeles nyligen.</pre><pre>Vi har förstått att utrikesministern då hade klart för\r\nsig att det eventuelllt skulle vara möjligt att flytta\r\ndelar av Makedonienstyrkan till Bosnien.\r\nUtrikesministern tog då inte den möjlighet som\r\nfanns att diskutera den frågan med de direkt\r\nberörda. Det diskuterades möjligen med delar av\r\nbataljonsledningen men inte med alla berörda.\r\nDetta har upprört stora delar av den personal som\r\nfinns på plats.</pre><pre>Min fråga till utrikesministern är: Hade det inte\r\nvarit ett utmärkt och lämpligt tillfälle att diskutera\r\ndenna fråga med alla berörda? De skulle då på helt\r\nannat sätt ha känt sig involverade i de planer som\r\nfanns. Det måste de om vi skall kunna räkna med\r\natt de skall fortsätta att göra sin viktiga uppgift. En\r\nannan viktig orsak till att vi bör hålla en öppen och\r\nrejäl diskussion med alla berörda är att det är en\r\nnödvändig förutsättning för att vi skall lyckas med\r\nnyrekryteringen i framtiden. Varför tog inte\r\nutrikesministern tillfället i akt att diskutera med\r\nalla berörda i Makedonien?</pre><pre>Anf. 7  Utrikesminister MARGARETHA AF\r\nUGGLAS (m):</pre><pre>Fru talman! Tack för den frågan. Enligt min\r\nuppfattning hade det inte varit lämpligt för mig att\r\nta upp denna fråga med de enskilda soldaterna\r\nunder mitt besök i Makedonien. Förklaringen är\r\nmycket enkel. Efter samråd med de övriga nordiska\r\nländerna lämnade Sverige besked om att Sverige\r\nkan tänka sig två optioner för att tillmötesgå\r\ngeneralsekreterarens uppmaning om flera trupper\r\ntill Bosnien. Det kan vara fråga om antingen en\r\növerflyttning av frivilliga från Makedonienstyrkan\r\neller nyrekrytering här hemma eller både-och --\r\nvilket det i själva verket kan komma att bli. Det\r\nbeskedet lämnades sent onsdag kväll i New York.</pre><pre>Jag flög på torsdag morgon till Makedonien. Kl.\r\n16.00 den torsdagen skulle\r\npartiledaröverläggningar äga rum i Stockholm om\r\nfrågan. Statsministern skulle konsultera övriga\r\npartiledare om deras inställning till eventuell\r\növerflyttning osv. Det ankom inte på mig att ta upp\r\ndenna fråga när jag besökte våra svenska soldater.\r\nEftersom partiöverläggningen icke hade ägt rum\r\noch det inte fanns besked till mig från Stockholm\r\nhade det varit, enligt min uppfattning, alldeles fel\r\natt ta upp denna fråga. Jag vill agera på fast grund\r\ni förhållande till både officerare och soldater, dvs.\r\nnär jag har ett klart besked att ge.</pre><pre>Detta besked kom senare på torsdagkvällen efter\r\ndet att partiledaröverläggningarna hade ägt rum.\r\nJag hade ett särskilt informationsmöte när jag på\r\nfredagen träffade befälet i Makedonienstyrkan på\r\nflyplatsen innan jag åkte. Jag bad sedan dem att\r\nvidarebefordra informationen om\r\npartiledaröverläggningarna i Stockholm. Jag tycker\r\nfortfarande att det var det korrekta sättet att\r\nhandla.</pre><pre>Anf. 8  BRITT BOHLIN (s):</pre><pre>Fru talman! Jag kan ha förståelse för det. Men\r\nfaktum kvarstår att detta var en uppgift som fanns\r\natt läsa i många tidningar i både Sverige och andra\r\nländer. Det ledde till att de berörda personerna fick\r\ninformationen från anhöriga hemma i Sverige och\r\nfrån internationell press.</pre><pre>Därför anser jag att utrikesministern hade kunnat\r\nha en principdiskussion med de berörda och inte\r\növerlåtit den diskussionen till ledningen för\r\nbataljonen. Jag tycker att man mycket väl kan tala\r\nmed alla personalkategorier om frågor som i\r\nprincip inte är beslutade ännu men som står för\r\ndörren. Det går att sträva efter att efterhöra deras\r\nuppfattning. Jag tror då att den personalgruppen\r\nhade känt en helt annan entusiasm för att delta i\r\nden bosniska styrkan i framtiden.</pre><pre>Anf. 9  Utrikesminister MARGARETHA AF\r\nUGGLAS (m):</pre><pre>Fru talman! Jag tycker att diskussionen med\r\nsoldaterna ankommer på försvarsstaben och\r\nförsvarsledningen. Det är de som skall hantera de\r\nfrågorna. Det hade varit direkt fel av mig att ställa\r\ndenna fråga till de enskilda soldaterna. Den var\r\ndessutom inte klarlagd på hemmaplan. Jag tycker\r\natt det är viktigt att agera korrekt i sådana frågor --\r\noch det gjorde jag.</pre><pre>Anf. 10  KARL-ERIK SVARTBERG (s):</pre><pre>Fru talman! Jag tycker att vi fick en utförlig och bra\r\ninformation, och den vill jag också tacka för.</pre><pre>Jag har några kommentarer och frågor. Sverige\r\ndeltar i FN-sanktionerna mot Restjugoslavien, dvs.\r\nSerbien och Montenegro. Är det då inte litet\r\negendomligt att vi utvisar asylsökande till både det\r\negentliga Serbien och till Kosovo? Man kan säga att\r\ndet är inte samma sak. Men jag måste ändå hävda\r\natt det är egendomligt. Jag skulle vilja höra\r\nutrikesministerns kommentar.</pre><pre>Med stöd från regeringen och SIDA gör ett stort\r\nantal svenska biståndsorganisationer en stor insats\r\ni Bosnien. Nu öppnas nya områden. Efter\r\nutrikesministerns positiva framtoning här utgår jag\r\nfrån att det skall bli ett fortsatt stöd så att de nya\r\nområdena kan nås med hjälpinsatser.</pre><pre>De folkliga biståndsorganisationerna säger öppet\r\natt rätt utnyttjat kan biståndet bidra till förståelse\r\nmellan de olika grupperna och försoning. Hur\r\nkommer regeringen att agera i detta spel?</pre><pre>Fru talman! Radio- och TV-stationerna används i\r\nden psykologiska krigföringen. Vi har tidigare\r\ndiskuterat stöd till oberoende radio- och TV-\r\nstationer. Är regeringen beredd att göra insatser?</pre><pre>Anf. 11  Utrikesminister MARGARETHA AF\r\nUGGLAS (m):</pre><pre>Fru talman! Jag tackar Karl-Erik Svartberg. Han\r\npåminde mig om ett par frågor som jag inte riktigt\r\nhade tagit upp i mina tidigare svar.</pre><pre>Sverige har under sitt ESK-ordförandeskap ägnat\r\nstor möda och omsorg om Kosovofrågan. Det var\r\nmed ett djupt beklagande som vi tvingades\r\nacceptera Belgradregimens diktat att vår mission i\r\nKosovo måste upphöra. Vi har dock inte gett upp\r\nfrån ESK:s sida, utan vi har en löpande bevakning\r\nav situationen i Kosovo via ambassaderna i\r\nBelgrad. Vi har inte heller gett upp så till vida att\r\nvi för någon form av tentativ fortsatt dialog med\r\nBelgradregimen för att om möjligt få tillbaka vår\r\nmission i Kosovo.</pre><pre>Jag tycker att Kosovofrågan är oerhört väsentlig.\r\nJag vill nämna för kammaren att Sverige agerar\r\ndirekt för att Kosovofrågan icke skall glömmas bort\r\nvid de fredsförhandlingar som nu pågår. Det är min\r\nbestämda uppfattning att en normalisering av\r\nrelationerna med Serbien icke skall ske förrän\r\nockså Kosovofrågan får en rimlig lösning. Det är\r\noerhört väsentligt, och det är min bestämda\r\nuppfattning att detta måste ske.</pre><pre>Återigen har vi frågan om de enskilda\r\norganisationernas betydelse. En betydande del av\r\nvåra insatser måste i den utsträckning det är möjligt\r\nslussas genom enskilda organisationer. Jag vet\r\nvilket utmärkt arbete bl.a. Caritas har gjort i\r\nSarajevo.</pre><pre>Jag vill också ta upp, i anslutning till vad Karl-Erik\r\nSvartberg har sagt, vad Viola Furubjelke frågade.\r\nSverige arbetar tillsammans med Unesco för att\r\nåtgärda skador på kulturarvet i f.d. Jugoslavien. Vi\r\nhar en direkt dialog med Unesco via den svenska\r\nUnescoambassadören. Jag hoppas att regeringen i\r\nmorgon kommer att fatta beslut om att ge stöd till\r\nen oberoende radiostation i Sarajevo. Med hjälp av\r\nvårt samarbete med Unesco tror jag att stationen\r\nblir en värdig mottagare av svenskt stöd och\r\nbistånd.</pre><pre>Anf. 12  LENNART ROHDIN (fp):</pre><pre>Fru talman! Jag tackar också utrikesministern för\r\ninformationen. Jag välkomnar också beskedet att\r\nkompletteringen av FN-styrkor nu tycks närma sig\r\nen lösning. Sverige har förvisso redan gjort mycket.\r\nMen det är ett argument som i stort sett alla andra\r\nregeringar i Europa hävdar inför sådana önskemål\r\nfrån FN. Det är inte mycket hjälp.</pre><pre>Jag håller med utrikesministern att krigströtthet\r\nsäkert gör att de allra flesta välkomnar en fred. Jag\r\nsaknade i utrikesministerns information någon\r\nform av principiellt resonemang kring en rättvis\r\nfred. Nu förs sedan en tid även i svenska media en\r\ndebatt där parterna likställs. Alla har begått\r\növergrepp under de strider som har pågått. På\r\nsistone har t.o.m. det muslimska hotet i Bosnien\r\nlyfts fram i syfte att nivellera de folkrättsliga\r\nprinciper som gällde när kriget började. Det var\r\nfaktiskt en av världssamfundet erkänd stat invald i\r\nFN som angreps av utomstående med hjälp av\r\nmänniskor inne i landet.</pre><pre>Jag är övertygad om att det förekom oacceptabla\r\növergrepp från motståndsrörelserna i Frankrike,\r\nTjeckoslovakien och Norge under andra\r\nvärldskriget utan att det någonsin fick någon att\r\ntvivla på dessa länders folkrättsliga rätt vid ett\r\nfredsslut. Jag tycker också att det är viktigt att\r\npåminna oss om att det finns grannländer på andra\r\nsidan Östersjön som mycket väl kan stå inför ett\r\nscenario där en minoritet kan begära ingripande\r\nfrån ett grannland som kan förändra även\r\ngränsdragningen i dessa stater. Det är viktigt att\r\näven Sveriges regering kan ge entydiga besked om\r\nvad folkrätt och en rättvis fred innebär.</pre><pre>Anf. 13  Utrikesminister MARGARETHA AF\r\nUGGLAS (m):</pre><pre>Fru talman! Jag ser överenskommelsen mellan\r\nkroater och muslimer om en gemensam federation\r\nsom ett mycket betydelsefullt steg mot en mer\r\növergripande fredslösning. Vi har anledning att\r\nuttrycka förhoppning om, naturligtvis grundad på\r\nfolkrätten, att bosnienserberna skall besluta sig för\r\natt ansluta sig till denna federation på något sätt.</pre><pre>Den kroatiske utrikesministern nämnde för mig i\r\ngår uttrycket union. Det som vore mycket\r\nbetydelsefullt med en sådan utveckling är att\r\nBosniens territoriella integritet skulle kunna\r\nvidmakthållas. För detta krävs fortsatta kraftiga\r\ninternationella påtryckningar och ett fortsatt\r\nengagemang från USA och Ryssland. Det krävs,\r\nenligt min mening, ett fortsatt upprätthållande av\r\nsanktionerna; det är alldeles nödvändigt. Det som\r\ni dag kan vara något av ett skräckscenario --\r\nåtminstone för de mer sansade i ledningen i\r\nBelgrad -- är att man blir Europas svarta hål,\r\nisolerad, utstött, med fortsatta sanktioner och med\r\nmycket svag möjlighet till ekonomisk\r\nåterhämtning. Det är naturligtvis ett förskräckande\r\nperspektiv. Det borde det vara för de sansade\r\nmänniskorna i Serbien.</pre><pre>Vad gäller alla de förfärliga övergreppen får vi väl\r\nnu ändå hoppas att krigsförbrytardomstolen skall\r\nkunna komma i gång med sitt arbete. Vi hoppas\r\nockså att den skall kunna nå effekt, så att vi inte\r\nmed beklagande behöver konstatera att den blev\r\nett slag i luften.</pre><pre>Anf. 14  BERITH ERIKSSON (v):</pre><pre>Fru talman! Jag tackar också för den information\r\nsom vi fått här i dag. Utrikesministern redogjorde\r\nför alla hemskheter som hänt i Bosnien och för vad\r\nsom krävs för att nu försöka återuppbygga det\r\nsamhälle som krigets vansinne har raserat. Vi\r\nhoppas alla att detta inte skall behöva bli verklighet\r\ni andra områden, exempelvis i Kosova.</pre><pre>Utrikesministerns svar på Karl-Erik Svartbergs\r\nfråga gav ju litet större klarhet vad gäller Kosova.\r\nMen vad menar utrikesministern med ''en rimlig\r\nlösning''? Den icke-våldslinje som de albanska\r\npolitikernas ledare och det albanska folket valt har\r\ninte bemötts av de demokratiska västländerna på\r\ndet sätt som den är värd. Albaniens vädjande om\r\nhjälp har klingat ganska ohört. Inte ens de albanska\r\nledarnas vädjanden om att desertörer skall få skydd\r\nhar hörsammats i vårt land.</pre><pre>Vad blir det kvar av den svenska FN-styrkan i\r\nMakedonien? Det tar ju tid att ytterligare utöka en\r\nsvensk FN-insats, och det krävs långa\r\nförberedelser, bl.a. nya beslut här i riksdagen.\r\nFinns det planer i regeringen på en eventuell\r\nutökning av de svenska insatserna?</pre><pre>Anf. 15  Utrikesminister MARGARETHA AF\r\nUGGLAS (m):</pre><pre>Fru talman! Min formulering ''en rimlig lösning''\r\nsom kan accepteras av alla befolkningsgrupper är\r\njust vald med ett viss mått av försiktighet. Man bör\r\nnämligen inte föregripa det förhandlingsresultat\r\nsom kan komma att uppnås. Det är därför jag valt\r\ndenna formulering.</pre><pre>Både Berith Eriksson och jag vet dessutom att det\r\ni grunden finns mycket starka motsättningar. Det\r\ninternationella samfundets hållning i förhållande\r\ntill Kosovo är ju att området utgör en del av den\r\nforna jugoslaviska republiken Serbien-\r\nMontenegro, med autonom ställning. Men jag har\r\ninte velat välja dessa ord och uttryck. Här måste\r\nnämligen också finnas möjligheter till\r\nförhandlingar och utveckling; just därför har jag\r\nvalt dessa ord, Berith Eriksson.</pre><pre>Vad gäller Makedonien och en eventuell\r\nförflyttning, komplettering, av FN-styrkorna finns\r\ndet en rad praktiska problem att lösa. Dessa är\r\nännu icke lösta, och vi arbetar bestämt med dem.\r\nMen den stora skillnaden mellan att försöka\r\nåstadkomma detta och att helt nyrekrytera i Sverige\r\när framför allt tidsvinsten. Det finns möjlighet att i\r\nnordiskt sammanhang klara en överflyttning på\r\nlitet drygt en månad, medan en total nyrekrytering\r\nskulle kräva minst 13 veckor. Det är just tidsfrågan\r\nsom är så viktig för Unprofor.</pre><pre>Anf. 16  INGER KOCH (m):</pre><pre>Fru talman! Jag tackar också utrikesministern för\r\ndenna information. Det känns bra med Sveriges\r\nstora engagemang för Bosnienfrågan. Även\r\nutrikesministern nämnde vikten av att respekten\r\nför de mänskliga rättigheterna återupprättas. Då är\r\ndet viktigt att de legala strukturerna återigen\r\nfungerar och att man framför allt får förtroende för\r\ndem.</pre><pre>Ett viktigt led i detta är den tribunal som inrättats\r\nmed tanke på de personer som på ett så upprörande\r\nsätt brutit mot alla de lagar och resolutioner som\r\ngäller på det mänskliga rättighetsområdet.\r\nUtrikesministern nämnde tribunalen, därför vill jag\r\nfråga: Har utrikesministern några ytterligare\r\ninformationer om tribunalen och dess möjligheter\r\natt ställa förövarna till svars?</pre><pre>Anf. 17  Utrikesminister MARGARETHA AF\r\nUGGLAS (m):</pre><pre>Fru talman! Den svenska regeringen har uppdragit\r\nåt vår polis att samla in vittnesmål. Dessa bearbetas\r\nav UD och vidarebefordras till\r\nExpertkommissionen för utredning av\r\nkrygsförbrytelser i det f.d. Jugoslavien. Denna\r\nexpertkommission har arbetat under en längre tid\r\noch den förbereder möjligheterna för domstolen att\r\nverka. Till denna expertkommission har Sverige\r\nockså givit ett ekonomiskt bidrag för att stötta\r\nverksamheten. Däremot anser vi att själva\r\ndomstolen bör bekostas med medel ur FN:s\r\nreguljära budget.</pre><pre>Jag tror att det vid det här laget finns insamlade\r\nvittnesmål, både i Sverige och i andra länder,\r\nvittnesmål som gör att vi kommer att kunna se ett\r\nantal personer ställda inför denna domstol. Hur\r\nlångt man kommer att nå är nog en öppen fråga. Jag\r\nsåg helt nyligen en intervju med domstolens\r\nordförande; det verkar fortfarande vara en öppen\r\nfråga. Samtidigt är det min bestämda uppfattning\r\natt denna insamling av vittnesmål och denna\r\ndokumentation kan ha ett mycket stort värde i sig.\r\nJag har svårt att föreställa mig att en del av de mest\r\nökända krigsförbrytarna skall kunna börja röra sig\r\nfritt ute i Europa när bl.a. deras signalement finns\r\nordentligt spritt hos polisen. Redan detta kommer\r\natt vara en högst påtaglig effekt av tragedin i f.d.\r\nJugoslavien, och det kommer att innebära något\r\nnytt i det internationella samfundets arbete i att\r\nstötta de mänskliga rättigheterna.</pre><pre>Anf. 18  PIERRE SCHORI (s):</pre><pre>Fru talman! Vid alla goda insatser som Sverige gör\r\ni f.d. Jugoslavien är vår militära personal Sveriges\r\nansikte där. Det är därför som jag tycker att det är\r\nviktigt att man tar litet allvarligare på\r\ninformationsfrågorna än vad utrikesministern har\r\ngjort i sitt svar till Britt Bohlin.</pre><pre>Det är inte bara soldaterna som har känt sig icke\r\ninformerade och förbigångna. 15 officerare nere i\r\nMakedonien har i ett brev protesterat mot att\r\nutrikesministern under sitt besök inte informerade\r\ndem informellt och obyråkratiskt. Hon skulle ha\r\nkunnat visa dem förtroende genom att tala om att\r\nsamtal var på gång.</pre><pre>Jag säger detta därför att det har att göra med\r\nförtroendet för de svenskar som framöver vill gå ut\r\ni FN-tjänst. Man bör alltså visa den allra största\r\nöppenhet. Det är de som riskerar liv och lem för en\r\ngod sak. Jag hoppas att detta blir en lärdom för\r\nframtiden, så att Sverige kan fortsätta att göra goda\r\ninsatser på det här området.</pre><pre>Jag vill gärna understryka, för allmänhetens\r\nkännedom, att det var en total enighet i riksdagen\r\nnär det gällde själva förflyttningen från\r\nMakedonien till Bosnien av en del av FN-\r\npersonalen och att detta skulle ske på frivillig\r\ngrund. Det är viktigt.</pre><pre>Jag har en fråga till utrikesministern. Riksdagen\r\nhar begärt av regeringen att det skall inrättas en\r\ndiplomatisk representation för Sarajevo och\r\nBosnien. Är det inte på tiden att denna person nu\r\nvisar sig i Sarajevo, inhämtar kunskaper, visar\r\nsolidaritet och närvaro?</pre><pre>Anf. 19  Utrikesminister MARGARETHA AF\r\nUGGLAS (m):</pre><pre>Fru talman! Jag tycker precis som Pierre Schori när\r\ndet gäller den fråga han ställde. Mig veterligen har\r\nvår ambassadör vid det här laget besökt Sarajevo,\r\noch t.o.m. hunnit vara där. Jag skall omedelbart\r\nkontrollera det. Med tanke på det\r\nåteruppbyggnadsskede som vi kommer att bidra\r\nmycket aktivt i, måste vi se till att ha en mera\r\nlöpande närvaro i Sarajevo. Det är helt riktigt.</pre><pre>Informellt och obyråkratiskt -- det kanske var just\r\ndet som var problemet, som vanligt. Massmedierna\r\nhann, via läckor i New York, före den normala\r\nbeslutsprocessen här hemma -- som jag respekterar\r\noch tycker att jag måste följa. De svenska\r\nofficerarna fick säkert redan under torsdagens lopp\r\nlitet informellt och obyråkratiskt höra att det\r\nförestod partiöverläggningar i Sverige kl. 16. Jag\r\ntror inte att det var något problem. Däremot kunde\r\njag först på fredagen ge dem just den mera formella\r\ninformationen om kommande beslutsgång.</pre><pre>Överläggningen var härmed avslutad.</pre><pre>4 §  Arbetsmarknadspolitik</pre><pre>Föredrogs</pre><pre>arbetsmarknadsutskottets betänkande</pre><pre>1993/94:AU11 Arbetsmarknadspolitik (prop.\r\n1993/94:100 delvis).</pre><pre>Anf. 20  INGELA THALÉN (s):</pre><pre>Fru talman! Detta är med all sannolikhet statsrådet\r\nBörje Hörnlunds sista stora arbetsmarknadsdebatt\r\nsom arbetsmarknadsminister i regeringen Bildt.\r\nDet finns därför anledning att gå igenom vad\r\nregeringen Bildt och arbetsmarknadsminister\r\nBörje Hörnlund har åstadkommit under sin\r\nansvarstid.</pre><pre>Bokslutet blir lika enkelt som fruktansvärt:</pre><pre>I februari var 344 000 öppet arbetslösa. Av dessa\r\nvar ca 140 000 långtidsarbetslösa, dvs. 40 %.</pre><pre>400 000 jobb har försvunnit på två år.</pre><pre>Investeringarna är alltför låga.</pre><pre>Utslagningen från arbetsmarknaden är mycket hög.</pre><pre>Från regeringsskiftet 1991 har arbetslösheten ökat\r\nfrån 270 000 personer till ca 680 000. Det är 400 000\r\nmänniskor.</pre><pre>12 000 har blivit arbetslösa varje månad sedan\r\nBörje Hörnlund blev minister -- kvinnor och män\r\nsom inte får vara med. 30 % är unga.</pre><pre>En av dem heter Solveig Nilsson. Hon sitter på\r\nläktaren i dag. Hon är en ung, arbetslös\r\ntvåbarnsmamma. Både Börje Hörnlund och jag har\r\nträffat Solveig förut.</pre><pre>Hennes reaktion efter det förra mötet var en\r\nsvidande kritik av regeringen Bildts\r\narbetslöshetspolitik och brist på insikt om hur hon\r\noch hennes generation har det.</pre><pre>I dag får hon än en gång bekräftat att\r\nregeringspartierna inte vill och inte förmår --\r\nkanske inte förstår -- föra en politik som kan ge\r\nunga familjer tillbaka tron på framtiden.</pre><pre>Hur visar statsrådet att han förstår detta oerhörda?\r\nHur visar han att han vet vilket ansvar det är att\r\nvara arbetsmarknadsminister?</pre><pre>Ja, här i kammaren har Börje Hörnlund ägnat det\r\nmesta av sin debattid åt att kritisera 80-talet och de\r\nsocialdemokratiska regeringarna. Men han har\r\nundvikit att gå in på några ordentliga analyser om\r\nvad han själv åstadkommit under den gångna\r\nmandatperioden som ansvarigt statsråd, för att få\r\nen fungerande arbetsmarknad, förhindra den\r\nkatastrofala arbetslösheten och förhindra det\r\nväxande tvåtredjedelssamhället.</pre><pre>Regeringens och riksdagsmajoritetens politik kan i\r\nhuvudsak karakteriseras med: vänta -- inte så\r\nmycket -- inte så fort.</pre><pre>Resultaten ser vi i budgetunderskott,\r\nkontantstödsexplosion, socialbidragskostnader,\r\nåterigen ökande sjuktal, trasiga familjer och stor\r\noro och ängslan. Till detta kommer den rädsla som\r\nförsämringarna av arbetsrätten har skapat hos\r\nlöntagarna.</pre><pre>Dess värre har regeringens prognoser dessutom\r\nhittills överträffat sig själva i negativ riktning.</pre><pre>Ingen glömmer väl statsrådets eget löfte för två år\r\nsedan: Någon arbetslöshet på 7 % kommer det inte\r\natt bli -- det skall jag se till.</pre><pre>I förra veckostatistiken var 680 000 människor\r\narbetslösa. Det är detta som är regeringens tunga\r\nansvar.</pre><pre>Nu sker det en försiktig vändning på ett par\r\nområden, och vi skall självfallet ta vara på detta --\r\nutan att glömma att den främsta bakgrunden till det\r\npositiva är en flytande krona och kraftigt sänkt\r\narbetsgivaravgift för bl.a. den exportkänsliga\r\nindustrin.</pre><pre>Siffrorna för investeringar och arbetslöshet gläder\r\ninte. Nu är det dock färre arbetslösa än förra\r\nveckan. Men det är fortfarande fler än samma tid\r\nförra året -- många, många fler.</pre><pre>Enligt budgetpropositionen kan vi inte vänta oss\r\nnågon ljusning för arbetslösheten under 1994 och\r\n1995 heller.</pre><pre>Det är regeringens politik som har avgjort detta --\r\nvänta och se, i stället för aktivitet och dynamik.</pre><pre>Regeringspartierna skriver i\r\narbetsmarknadsbetänkandet att de hävdar\r\narbetslinjen i arbetsmarknadspolitiken. Men\r\nverkligheten talar ett annat språk. I kontantstöd\r\nbetalades mer än 44 miljarder ut i februari 1993,\r\noch ingen ljusning sker med de förslag som\r\nriksdagen nu förväntas ta. Kommande budgets 28,6\r\nmiljarder i aktiva konjunkturåtgärder kommer\r\nhärmed till korta.</pre><pre>Arbetslinjen har i praktiken redan övergivits av\r\nriksdagsmajoriteten.</pre><pre>Sverige måste ge människor chansen till riktiga\r\njobb, inte åtgärder som innebär att arbetsgivaren\r\nfår gratis arbetskraft, vilket i många fall leder till att\r\nman undviker att nyanställa.</pre><pre>Det finns alltför många exempel på hur\r\nungdomspraktik och ALU tränger ut riktiga\r\narbeten. Och i stället för att låta dessa åtgärder\r\nväxa ur systemet inrättar man nya, som riskerar att\r\nöka problemen.</pre><pre>AMS har uppskattat att mellan 25 000 och 30 000\r\narbetslivsutvecklings- och ungdomspraktikplatser\r\när riktiga arbeten. En undersökning som SKTF har\r\ngjort pekar på att vid ett visst tillfälle var vart tredje\r\narbetslivsutvecklingsjobb ett riktigt arbete.</pre><pre>Det är rätt att använda breda och udda åtgärder vid\r\nextrema situationer. Socialdemokraterna anser att\r\nbåde ALU och särskilda insatser för ungdomar har\r\nvarit nödvändiga, men att de måste användas i sista\r\nhand, när andra åtgärder är prövade. Tyvärr har\r\nman inte gjort så -- tvärtom.</pre><pre></pre><pre>Även borgerliga ledarsidor tar upp detta problem\r\noch konstaterar att Börje Hörnlund har fastnat i sin\r\negen fälla. I stället för att använda den\r\narbetsmarknadspolitik som leder till anställning\r\nfortsätter regeringen med att erbjuda gratis\r\narbetskraft och snedvrider därmed\r\narbetsmarknaden i onödigt stor utsträckning.</pre><pre>På Expressens ledarsida -- där förre\r\nstatssekreteraren i Finansdepartementet är chef --\r\ndömer man ut regeringens förkärlek för satsningar\r\npå åtgärder, som i alltför liten utsträckning leder till\r\nriktiga jobb.</pre><pre>Vi socialdemokrater har visat hur vi anser att\r\nSveriges resurser borde användas på bästa sätt, hur\r\nvi med en annan ekonomisk politik skulle kunna\r\nstimulera både investeringar, kunskap och tillväxt\r\nsamt hur vi med besparingar och andra åtgärder får\r\nett bättre budgetsaldo än regeringen och genom\r\nnärings-, utbildnings- och kulturpolitiska insatser\r\nskapar förutsättningar för ett offensivt och\r\nframtidsinriktat näringsliv och en offentlig sektor\r\nmed utvecklande arbeten.</pre><pre>Det krävs en aktiv arbetsmarknadspolitik, som\r\nstärker arbetskraften, löser flaskhalsar, förmedlar\r\njobb smidigare och därmed skapar en flexibel\r\narbetsmarknad. För att nå detta krävs ökade\r\nordinarie medel till AMS för att stärka\r\norganisationen samt att man tar bort gratisjobben,\r\nminskar övertidsuttagen, anställer med\r\nrekryteringsstöd, växlar om till\r\nungdomsintroduktion och förbättrar\r\nutbildningsvikariaten.</pre><pre>Våra förslag innebär ökade investeringar i\r\narbetslivet samt investeringar i kommunikationer\r\noch i bostäder -- om- och tillbyggnader, skolor och\r\näldreboende. Vi har föreslagit\r\nhandikappanpassning av offentliga lokaler,\r\nprogram för miljöinvesteringar och extra satsningar\r\ninom kulturområdet. Detta är viktiga insatser för\r\nkvinnor och kvinnors arbeten.</pre><pre>I budgetpropositionen säger regeringen att\r\narbetsmarknadsläget är mycket svårbedömbart och\r\nvill därför att 1,9 miljarder kronor skall hållas inne\r\ntills regeringen kan göra en säkrare bedömning. Vi\r\nmotsätter oss detta.</pre><pre>Jag vill fråga arbetsmarknadsministern två saker:\r\nHur kan regeringen i finansplanen å ena sidan säga\r\natt det kommer att finnas 14 % arbetslösa också\r\nunder 1994 och 1995 och å andra sidan anse det hela\r\nsvårbedömbart? Vad hade\r\narbetsmarknadsministern tänkt sig att använda\r\ndessa pengar till om inte till\r\narbetsmarknadspolitik?</pre><pre>I den socialdemokratiska motionen föreslår vi att\r\nAMS får i uppdrag att förhandla med kommunerna\r\nom att förlänga uppsägningstiderna för uppsagd\r\npersonal. Vi vill på detta sätt förhindra att 20 000\r\npersoner går ut i öppen arbetslöshet. Det kan inte\r\nvara rimligt att nu, i denna djupa arbetslöshetskris,\r\npressa ut ytterligare människor i öppen\r\narbetslöshet från den offentliga sektorn, särskilt\r\nsom man mer än väl behöver de anställda för att\r\nhålla uppe service och kvalitet i såväl barn- och\r\näldreomsorg som sjukvård och utbildning. Detta är\r\nockså en fråga om familjepolitik. Den är vida\r\nviktigare än det vårdnadsbidrag som\r\nriksdagsmajoriteten vill genomföra. Vad säger\r\nBörje Hörnlund om valet mellan att satsa på arbete\r\noch att satsa på vårdnadsbidrag?</pre><pre>De förslag som vi har presenterat leder\r\nsammantaget till att omkring 30 000 fler människor\r\nkommer i sysselsättning under 1994 och 90 000\r\nunder 1995. Genom att mer än 30 000 ytterligare\r\nutbildas kan den öppna arbetslösheten minska till\r\n7,3 % 1994 och till 4,9 % 1995.</pre><pre>Det jag nu har redovisat är en strategi för hur vi\r\nredan kommande budgetår skall kunna påbörja en\r\nny politik för arbete. Det finns i debatten en rad\r\nandra mycket viktiga bidrag till en sådan strategi.</pre><pre>LO har i sitt program Om bara viljan finns visat hur\r\nSverige skall kunna stärka arbetsmarknaden och få\r\nsvenskt näringsliv att växa. TCO har helt nyligen\r\npresenterat två program med förslag till åtgärder\r\nsom bidrar till att sätta fart på Sverige. Båda visar\r\nen stark vilja till samverkan och samarbete på\r\narbetsmarknaden för att få i gång investeringar och\r\nnya arbeten.</pre><pre>Men dessa jobb måste vara långsiktiga. Jag delar\r\nhelt LO:s och TCO:s uppfattning att en satsning på\r\n''pigor'' och enklare tjänster samt massproduktion\r\nav produkter med lågt kunskapsinnehåll enbart ger\r\nen kortvarig lättnad.</pre><pre>Den amerikanske arbetsmarknadsministern\r\nRobert Reich varnar Europa för att välja den\r\nvägen, trots att den kortvarigt har varit\r\nframgångsrik i USA. Man har där fått ner\r\narbetslösheten genom satsningar på låglönejobb,\r\nmen nu ser man bakslaget. Jobben skapar inte\r\ntillväxt utan innebär en ond cirkel, som hotar att på\r\nsikt förvärra USA:s konkurrenssituation och\r\nenbart skjuta problemen framför sig.</pre><pre>Det jag vill se är en landsomfattande och uthållig\r\ninvestering i utbildning och kompetens. Och det är\r\nbra att regeringen satsar mer på forskning,\r\nhögskola och längre utbildningar. Men var är den\r\npraktiska och ekonomiska möjligheten att bygga på\r\nmed ett tredje gymnasieår för alla? Var finns\r\noffensiven för en breddutbildning, som skall ge\r\nockså dem i yrkeslivet en chans -- så att inte dessa\r\nblir en ny riskgrupp i nästa lågkonjunktur? Hur kan\r\nriksdagsmajoriteten än en gång besluta om lägre\r\nersättningar vid utbildning än om man går passivt\r\narbetslös?</pre><pre>Fru talman! Sveriges regering driver nu den\r\nnyliberala högerpolitik som har skapat\r\nmassarbetslöshet i flera av Europas länder. De\r\nförhållanden som den har skapat börjar bli\r\nolidliga -- inte bara för de arbetslösa utan för hela\r\nsamhället. Därför diskuteras nu stora satsningar\r\nmot arbetslösheten inom EU:s ram. Det är en ödets\r\nironi att EU berömmer den svenska arbetslinjen\r\nsamtidigt som den svenska regeringen avskaffar\r\nden.</pre><pre>Fru talman! Förlåt -- herr talman! Talmannen bytte\r\nskepnad medan jag vände ryggen till. Det visar att\r\nman aldrig skall vända någon ryggen.</pre><pre>Riksdagen borde fatta beslut som bidrar till att\r\nvända Sveriges utveckling rätt igen. För det första\r\nmåste man stimulera ekonomin och satsa på\r\nnationella och mänskliga investeringar, så att vi får\r\nfart på Sverige. Här måste alla politikområden dra\r\nåt samma håll.</pre><pre>För det andra måste man stoppa slöseriet med\r\nmänskliga resurser och vända passivt kontantstöd\r\ntill aktiva insatser. Arbetsmarknadspolitiken måste\r\nåterupprättas och återfå sin heder.</pre><pre>Det systemskifte som främst Moderaterna vill\r\nfortsätta med banar väg för stora sociala och\r\nekonomiska klyftor. Vi socialdemokrater anser inte\r\natt stora inkomstskillnader skapar några\r\nekonomiska framsteg. Vi tror tvärtom att rättvisa\r\när både effektivt och lönsamt. Därför är\r\nregeringens argument om sänkta ungdoms- och\r\ningångslöner någon bra väg in i ett framtida\r\nsamhälle. Vi socialdemokrater anser inte heller att\r\narbetslösheten är ödesbestämd. Den går att\r\nbekämpa utan att kvinnor och ungdomar blir ett\r\nreservlag på arbetsmarknaden.</pre><pre>Vårt land har stora tillgångar. I vårt land bidrar\r\nbåde kvinnor och män med sina kunskaper och\r\nerfarenheter. Det är en enorm styrka. I Sverige har\r\nvi mer som förenar än som skiljer. Låt oss ta fasta\r\npå detta i stället för att bryta ner nationen.</pre><pre>Jag har redovisat hur vi socialdemokrater vill lösa\r\nproblemen. Jag påstår inte att det blir lätt. Det\r\nkommer att krävas uppoffringar och uthållighet.\r\nMen jag är övertygad om att de flesta kommer att\r\nkänna att det är värt det, att Sverige kan.</pre><pre>Herr talman! Jag yrkar bifall till reservationerna 1,\r\n4, 6, 8, 10, 11, 14, 17, 18, 20, 21 och 31 samt till\r\nutskottets hemställan i mom. 21, 42 och 50.</pre><pre>Anf. 21  LAILA STRID-JANSSON (nyd):</pre><pre>Herr talman! Först vill jag säga att jag givetvis står\r\nbakom alla reservationer som avgetts av Ny\r\ndemokrati. För att spara tid åt kammaren yrkar jag\r\nemellertid endast bifall till reservationerna 2, 12,\r\n22, 27, 29 och 32.</pre><pre>Arbetsmarknadspolitiska åtgärder skall ses som en\r\ninvestering för framtiden, inte som konstgjord\r\nandning för att snygga till arbetslöshetsstatistiken.</pre><pre>Investeringar under arbetslöshet skall leda till att\r\narbetskraften blir mera kompetent och kan klara\r\nmera komplicerade arbetsuppgifter. Vår situation\r\nmed stor arbetslöshet kan t.o.m. leda till att Sverige\r\nfår en bättre position i framtiden som ett\r\nhögutvecklat samhälle med hög utbildningsnivå.</pre><pre>Vi tar avstånd från alla arbetsmarknadspolitiska\r\nåtgärder som inte leder till ökad kompetens genom\r\nutbildning eller riktiga jobb.</pre><pre>Vid detta sekels början såg vi en förändring från\r\nbondesamhället till industrisamhället. Inför nästa\r\nsekels början ser vi en förändring från\r\nindustrisamhället till informationssamhället. Det är\r\nsom ett informations- och högteknologisamhälle\r\nsom Sverige har möjlighet att konkurrera med\r\nomvärlden. Detta är Sveriges framtid!\r\nArbetslösheten ger oss en möjlighet att utbilda\r\nmänniskor inför denna omvälvning!</pre><pre>Framtiden finns också i de små och medelstora\r\nföretagen, och det är endast genom att dessa har de\r\nrätta förutsättningarna som de riktiga jobben\r\nskapas. Dessa förutsättningar skall bestå i lägre\r\nränta, vilket vi oupphörligen pläderar för, låga\r\narbetsgivaravgifter och generösa\r\nanställningslagar -- inte, som det tenderar att bli, i\r\nstatliga bidrag.</pre><pre>Ett företag som inte kan överleva av egen kraft har,\r\nenligt de marknadsekonomiska krafterna, inget\r\nexistensberättigande. Därför kräver vi en ordentlig\r\noch objektiv uppföljning av alla bidrag som genom\r\narbetsförmedlingen går till företagen, så att detta\r\ninte bidrar till att livsdugliga företag konkurreras\r\nut.</pre><pre>För att främja den fria konkurrensen är det av\r\nsynnerligen stor vikt att fackens dominans på\r\narbetsmarknaden bryts och att arbetsrätten\r\nreformeras. Dagens arbetsrättslagstiftning hämmar\r\narbetsgivarens vilja till nyanställningar och\r\nförsvårar den livsnödvändiga omstruktureringen av\r\nsvenskt näringsliv.</pre><pre>Arbetsmarknaden har i det närmaste stängts för\r\ndagens ungdomar. Företagen vill gärna anställa\r\nungdomar. Men då dessa saknar erfarenhet och\r\ndärför inte kan utföra samma arbete som de äldre,\r\nhar företagen inte råd att anställa ungdomar.\r\nDärför menar vi att man snarast skall införa\r\nungdomslöner. Det är inte rimligt att nyanställda\r\nungdomar har en lön som endast ligger ca 7 %\r\nunder de vuxnas och erfarnas löner.</pre><pre>Arbetsmarknadspolitiska åtgärder måste begränsas\r\ntill att gälla som en sistahandsåtgärd vid\r\narbetslöshet. Detta gäller t.ex. ALU och\r\nungdomspraktik. Det här ställer höga krav på\r\narbetsförmedlingarna, som måste få utökade\r\nresurser för att höja sin kompetens. De\r\narbetssökande skall kunna kräva att få kompetent\r\nrådgivning av förmedlarna för att kunna slussas in i\r\narbete eller utbildning.</pre><pre>Arbetslösa måste aktiveras så att de inte tappar\r\nkontakten med arbetsmarknaden. Större krav skall\r\nockså ställas på de arbetssökande att ta erbjuden\r\nanställning, även om det skulle leda till viss\r\nlönesänkning eller något förändrade\r\narbetsuppgifter. Accepteras inte erbjudet arbete\r\nskall arbetslöshetsersättning kunna dras in.</pre><pre>Vi anser att pengar bör avsättas till\r\narbetsförmedlingar för att kontrollera svartjobben\r\noch de arbetslösas sysselsättning när de befinner sig\r\nutanför de arbetsmarknadspolitiska\r\nstödåtgärderna.</pre><pre>Det pågår för närvarande en utredning av AMS om\r\na-kasse-fusket -- AMS utreder sig själv mer eller\r\nmindre. Därför är det anmärkningsvärt att\r\narbetsmarknadsutskottet i dagsläget inte vill ge\r\nregeringen till känna att det är nödvändigt med en\r\nomedelbar och objektiv utredning av det utbredda\r\na-kasse-fusket, vilket vi har begärt.</pre><pre>ALU skulle vara en sistahandsåtgärd. I stället\r\nanvänds ALU ofta som en förstahandsåtgärd vid\r\narbetslöshet. Inom detta område har påtagliga\r\nundanträngningseffekter på arbetsmarknaden\r\nuppdagats, vilket inte minst bekräftas av att AMS i\r\ndagarna har gått ut med att 25 000--30 000\r\nungdomspraktikplatser och ALU-projekt är riktiga\r\njobb som utförs gratis.</pre><pre>Herr talman! Inte nog med att ALU förhindrar\r\nriktiga jobb, ALU-anordnaren kan dessutom tjäna\r\nordentligt med pengar genom att anordna ALU.\r\nDet som hittills inte är känt för många -- även det\r\nber jag arbetsmarknadsministern att\r\nkommentera -- är regeringens förordning om ALU\r\noch om statsbidrag till anordnare. I 9 § står det:</pre><pre>''Statsbidrag får lämnas till den som i samverkan\r\nmed länsarbetsnämnden anordnar verksamhet för\r\nALU. Bidrag får lämnas för de merkostnader som\r\nföranleds av verksamheten.''</pre><pre>Vad är det egentligen som klassas som\r\nmerkostnader? Redan nu rinner det ut s.k.\r\nmerkostnader till ALU-anordnare.</pre><pre>Inte undra på att man undviker att skapa riktiga\r\njobb när detta fantastiska system finns!</pre><pre>Inte undra på att vi kräver en objektiv utvärdering\r\nav de undanträngningseffekter och den\r\nsnedvridning av konkurrensen som denna åtgärd\r\nhar lett till!</pre><pre>Inte undra på att regeringen oupphörligen avstår\r\nfrån att göra denna utvärdering! Den skulle\r\nnämligen visa att ALU-konstruktionen är\r\nkatastrofal för arbetsmarknaden.</pre><pre>Vi menar att all vuxenutbildning måste samlas\r\nunder en och samma administration för att skapa\r\nenhetlighet i systemet. Det måste finnas en samlad\r\nkompetens inom förvaltningen för att bygga upp en\r\nstudieplan för den arbetslöse och för att kunna ge\r\nbästa tänkbara service.</pre><pre>Inom ramen för denna administration skall\r\nkunskap om AMU-utbildning, privat\r\nuppdragsutbildning, gymnasial utbildning och\r\nkomvux samlas. Administrationen bör ligga hos\r\narbetsförmedlingarna, eftersom de finns\r\nrepresenterade på de flesta orter. Detta kräver\r\ndock en avsevärd uppstramning av\r\narbetsförmedlingens organisation, som för\r\nnärvarande inte har kompetens för ett utvidgat\r\nansvar.</pre><pre>Vidare anser vi att ett enhetligt system för\r\nvuxenstudiestöd bör utformas i samband med att\r\nadministrationen samordnas. Som det är i dag är\r\ndet helt vansinnigt att pengarna kommer från flera\r\nskilda håll.</pre><pre>Vi säger också att regeringen bör tillsätta en\r\nsnabbutredning som skall undersöka möjligheten\r\ntill ett enda anställningsstöd. Detta skall vara\r\nförhandlingsbart i både tid och procent.</pre><pre>Ungdomsarbetslösheten är i dag mer än dubbelt så\r\nhög som den genomsnittliga arbetslösheten. Många\r\ndrabbas dessutom av långtidsarbetslöshet. Det\r\nkräver kraftfulla omedelbara åtgärder.</pre><pre>Det är i detta arbetsmarknadsläge angeläget att på\r\nalla sätt underlätta för människor, framför för allt\r\nför ungdomar, som söker arbete på andra orter att\r\nflytta dit där jobben finns. Denna möjlighet vill nu\r\nregeringen, märkligt nog, förhindra. Stackars\r\nungdomar! Efter en nyligen genomförd\r\nundersökning har det visat sig att de personer som\r\nfått sina flyttningar betalda av AMS till stor del är\r\nunga och att deras ekonomi inte är så god. Det\r\nhandlar i de allra flesta fall om personer som\r\nantingen har gått arbetslösa eller som efter\r\navslutade studier skall ut på sina första jobb.</pre><pre>65 % av samtliga flyttningar betalade av AMS\r\ngäller personer vilkas genomsnittsålder är 25--26 år.\r\nAlla som flyttar är naturligtvis inte i behov av\r\nekonomiskt stöd vid flyttning. Det hade därför varit\r\nav värde om det hade gått att diskutera någon form\r\nav behovsprövning. Det hade också varit mera\r\ntilltalande om det hade gått att återinföra de\r\naktuella flyttningsbidragen enbart fram till den 1\r\njanuari 1995, då gällande kontrakt mellan AMS och\r\nkontrakterad flyttningsfirma löper ut. AMS skulle\r\nförmodligen ha fällts för avtalsbrott, och då skulle\r\ndet handla om åtskilliga miljoner.\r\nRegeringspartierna i mitt utskott var emellertid\r\ninte intresserade av att diskutera frågan.</pre><pre>Det nu föreliggande förslaget från\r\nSocialdemokraterna svarar i huvudsak mot min\r\ngrundläggande uppfattning i frågan, och därför\r\nkunde jag ansluta mig till detta.</pre><pre>För att stimulera företagen till att anställa\r\nungdomspraktikanter anser vi att hela\r\nfinansieringsbidraget skall betalas tillbaka om\r\nföretagen anställer ungdomen efter fullgjord\r\npraktik under tolv månader.</pre><pre>Innan företagen får den andra perioden av\r\nungdomspraktik skall ju enligt gällande\r\nbestämmelser ett avtal upprättas med\r\narbetsförmedlingen om att företaget avser att\r\nanställa ungdomen efter periodens slut. Detta avtal\r\nfår självfallet inte upprättas om företaget nyligen\r\nvarslat eller sagt upp personal.</pre><pre>Detta innebär att inte bara de sex första\r\nmånadernas finansieringsbidrag om 6 000 kr utan\r\näven finansieringsbidraget för den förlängda\r\npraktiktiden återbetalas. Totalt innebär detta ett\r\nstimulansbidrag på 24 000 kr till de företag som\r\nanställer ungdomspraktikanterna efter fullgjord\r\npraktik. Med ett sådant stöd borde\r\nrekryteringsstöd inte behövas, vilket vore bra från\r\nbesparingssynpunkt, eftersom det här inte belastar\r\nstatens -- milt uttryckt -- redan ansträngda budget.</pre><pre>Vi lånar i dag 180 000 kr per minut, så jag har svårt\r\natt se det s.k. ljuset i tunneln. Men jag kanske har\r\nmissuppfattat det hela. Det kanske skulle vara\r\nljudet i tunneln av Sveriges ekonomi som rasar\r\nihop.</pre><pre>Företag som inte anställer ungdomspraktikanter\r\nefter tolv sammanhängande månader skall försättas\r\ni karantän om förslagsvis två år för utnyttjande av\r\npraktikanttjänster eller likartad praktik.</pre><pre>Akademikerpraktiken menar vi skall följa samma\r\nriktlinjer som vi har föreslagit beträffande den\r\növriga ungdomspraktiken. Det finns ingen orsak att\r\nsärbehandla akademikerna. Självklart bör\r\nföretagen betala en finansieringsavgift även för\r\ndem.</pre><pre>På kort sikt är det relativt enkelt att vidareutveckla\r\nde redan befintliga ungdomspraktikplatserna.\r\nUngdomarna skulle efter en avslutat kombination\r\nav praktik, arbete och utbildning få någon form av\r\nbevis eller betyg som visar vad de har lärt sig och\r\nvad de har presterat under praktiktiden. Företagen\r\nskulle få tillgång till utbildade och intrimmade\r\nungdomar.</pre><pre>I dag höjs röster för att de ungdomar som innehar\r\npraktikplatser utnyttjas av arbetsgivarna eftersom\r\nde är i underordnad ställning, speciellt inom\r\nhandels- och restaurangbranschen. Den nya\r\nformen av praktikplatser skulle med sitt krav på\r\nutbildning komma till rätta med detta.</pre><pre>Vi anser att man med dagens svåra arbetsmarknad\r\nbör satsa på ett utökat antal beredskapsarbeten och\r\narbeten med rekryteringsstöd. Det belastar inte\r\narbetsmarknadsfonden som ju i dag går med\r\nkolossalt underskott, utan kan i stället bidra till att\r\nstatskassan får in pengar i form av skatter och\r\nsociala avgifter. Dessa bör även i lika stor grad\r\nerbjudas till näringslivet som till kommuner och\r\nlandsting.</pre><pre>Vi tycker att ersättningen dock bör vara något lägre\r\nän vid ordinarie jobb. Vi menar att ersättningen\r\ninte skall överstiga 90 % av ordinarie lön. Detta för\r\natt inte ta bort incitamenten för den enskilde att\r\naktivt söka ordinarie arbete.</pre><pre>Starta-eget-bidraget ger möjlighet för arbetslösa\r\nmed entreprenadtankar. Denna åtgärd skall endast\r\nvara ett sista alternativ för den blivande\r\nföretagaren, för att inte ta bort incitamentet att\r\nredan från början klara sig utan samhällelig\r\ninblandning.</pre><pre>Däremot är det önskvärt att de blivande\r\nföretagarna får stöd, uppmuntran och möjlighet till\r\nkvalificerad hjälp för att undersöka om företaget\r\nhar en livskraftig idé. I dag kan den presumtiva\r\negenföretagaren få hjälp av arbetsförmedlingen,\r\nlänsarbetsnämnden, länsstyrelse och i många fall en\r\ninkompetent utvecklingsfond. Koordinering\r\nsaknas. Möjligheter för en samordning bör snarast\r\ninföras där vägledarnas kompetens att bedöma\r\nprojektens livskraft betydligt måste höjas.</pre><pre>Starta-eget-bidraget får inte heller leda till en\r\növeretablering inom vissa branscher där bidrag\r\ngivits.</pre><pre>Vad som mer och mer framkommit under den\r\nsenaste tiden är att man från kommunernas sida är\r\nalltför frikostig med bidragen. De nya företagen\r\nkonkurrerar ut redan etablerade företag på orten.</pre><pre>Ny demokrati menar att starta-eget-bidrag inte\r\nheller får utgå till anställda som säger upp sig från\r\nett företag för att sedan efter kort tid starta\r\nliknande verksamhet under bidragsform.</pre><pre>I den nuvarande extrema arbetslöshetssituationen\r\nkrävs vissa extraordinära åtgärder för att minska\r\nden offentliga sektorn på ett mjukt sätt. Det är bra\r\nmen inte tillräckligt att\r\narbetsmarknadsmyndigheterna avtalar med\r\nkommuner och landsting om utbildning och\r\nkompetenshöjande insatser. Vi föreslår därför ett\r\nsärskilt stöd för aktiva insatser inom i första hand\r\nvårdsektorn.</pre><pre>Förslaget innebär öronmärkta pengar till sjuk- och\r\näldrevården så att varslade sjuksköterskor,\r\nundersköterskor och vårdbiträden m.fl. skulle\r\nkunna vara kvar i vården. Åtgärden bör dock\r\ntidsbegränsas till t.ex. tolv månader. Kommunerna\r\nfår ansöka hos arbetsmarknadsmyndigheterna om\r\nbidrag, vilket måste inrymmas inom anslaget för\r\ninnevarande budgetår. Kommunerna beslutar\r\nsedan i samarbete med vårdsektorn hur resurserna\r\nskall fördelas på personalen. Ca 15 000 personer\r\nkan beräknas få sysselsättning genom detta förslag.</pre><pre>En riktpunkt bör vara att ersättningen till\r\npersonalen inte får överstiga 90 % av tidigare lön.\r\nVi anser att regeringen snarast bör utfärda regler i\r\nenlighet med dessa grundläggande riktlinjer.</pre><pre>Regeringen föreslår nu en ny praktik för\r\ninvandrare. Finansieringsbidrag skall ej erläggas av\r\nden arbetsgivare som anordnar praktiken för\r\ninvandrare. Därmed åsidosätter man den fria\r\nkonkurrensen mellan svenskar och invandrare.\r\nDetta system innebär diskriminering. Spelreglerna\r\nbör vara lika för alla i landet.</pre><pre>Av olika rapporter framgår att många utlänningar\r\nutestängs från arbetsmarknaden på grund av\r\nbristande kunskaper i det svenska språket. Vi\r\nmenar att flyktingar och invandrare skall få stöd för\r\natt lära sig svenska innan de får ta del av\r\narbetsmarknadspolitiska åtgärder. Vissa\r\nekonomiska sanktioner bör kunna företas om man\r\ninte fullföljer ålagd svenskundervisning.</pre><pre>Vi anser att småföretagarnas entreprenörsanda\r\növer huvud taget inte skall begränsas med några\r\nturordningsregler och att alla företag med mindre\r\nän 25 anställda skall undantas från LAS regelverk.</pre><pre>Merparten av dessa småföretag omfattas inte av\r\nkollektivavtal. De har därför endast i undantagsfall\r\nen facklig förtroendeman. Vi har utgått från att 25\r\nanställda är en motiverbar gräns som bl.a finns i\r\nvissa EG-lagar. Den svenska\r\nstyrelserepresentationslagen gäller vidare för alla\r\nföretag med mer än 25 anställda. Även större\r\nföretag måste emellertid ges bättre motivation till\r\nnyanställningar. Därför föreslår vi att den av\r\nutredningen förordade generella frikvoten på 20 %\r\nav antalet anställda skall gälla för alla företag med\r\nfler än 25 anställda.</pre><pre>Ny demokrati menar att GAS är ännu en\r\narbetsmarknadspolitisk åtgärd som ur\r\nkonkurrenssynpunkt slår fel. Företag som redan är\r\nframgångsrika och som redan har planerat att\r\nanställa gynnas i detta läge vilket är synnerligen\r\notillbörligt. Skattebetalarnas pengar får inte\r\nmissbrukas genom att användas på redan\r\nframgångsrika företag. Vidare har det under hand\r\nframkommit att tillämpningen av den nya lagen om\r\nGAS inte ger tillräcklig klarhet. Detta beror\r\nhuvudsakligen på att lagtexten utgår från\r\navgiftsunderlaget en viss bestämd månad och att\r\navgiftsunderlaget måste öka för att avdrag skall\r\nkunna göras under 1994. En mängd exempel ger nu\r\nvid handen att GAS inte kommer att ge avsedd\r\nstimulans.</pre><pre>Eftersom det för budgetåret 1993/94 uppenbarligen\r\nvar en felbedömning med ett anslag på 28 miljarder\r\nur budgeten för arbetsmarknadspolitiska åtgärder,\r\nmed det s.k. B 2-anslaget, föreslår vi att A 2-\r\nanslaget, som det nu heter för 1994/95, på drygt 28\r\nmiljarder minskas med 10 miljarder.</pre><pre>Vid årsskiftet 1993/94 hade 25 % av anslaget\r\nförbrukats, alltså efter halva tiden hade endast\r\ndrygt 7 miljarder av totalt 28 miljarder förbrukats.\r\nDet är mycket anmärkningsvärt. Anledningarna är\r\nmånga. Men eftersom ALU-åtgärder, starta-eget-\r\nbidrag m.m. ej belastar budgetanslaget utan i stället\r\nbelastar arbetsmarknadsfonden, anser vi att det är\r\nen felbedömning av regeringen att även för nästa\r\nbudgetår föreslå samma anslag.</pre><pre>Vi vill även ge regeringen till känna att det\r\nankommer på regeringen att ej förbrukade medel\r\nsom finns vid budgetårets slut sätts in i\r\narbetsmarknadsfonden, för att i någon mån\r\nförbättra saldot. Detta motiverar vi med att\r\nfondunderskottet som bara växer och växer inte\r\ningår i budgeten. Budgetutfallet redovisar alltså\r\ninte det verkliga underskottet. Den\r\nunderfinansierade fonden får inte användas för att\r\nfrisera redovisningen av budgetutfallet.</pre><pre>Anf. 22  HANS ANDERSSON (v):</pre><pre>Herr talman! Sönderslagna bilar, krossade\r\nskyltfönster, kravallpoliser med tårgas, 250 000\r\ndemonstranter på gatorna. Har Frankrike återvänt\r\ntill 1968? Nej, säger bedömare i Paris, det är värre.\r\nVi upplever ett nytt 1788. Det är inte mindre än en\r\nrevolution som står för dörren.</pre><pre>Det började med ett oförsiktigt regeringsförslag i\r\nslutet av februari. För att avhjälpa den svåra\r\nungdomsarbetslösheten föreslår regeringen att\r\narbetslösa ungdomar skall ges chansen att glida in i\r\narbetslivet på en låg lön. Den skall ligga på 80 % av\r\nminimilönen 4 500 kr i månaden. Omvärldens\r\nregeringar har skäl att betrakta den franska\r\nungdomslönerevolten med oro, också för sin egen\r\nskull.</pre><pre>Det är på ledarsidan i Expressen i går som vi kan\r\nläsa detta. Det är mycket viktigt att läsa det som\r\nstår där för att förstå hur det är.</pre><pre>I Spanien tvingas socialistregeringen, hårt pressad\r\nav kapitalflykt och massarbetslöshet, att driva\r\nigenom en arbetsmarknadens flexibilitet trots\r\nfackets generalstrejk. Arbetsgivarna kan köpa in\r\nunga arbetare till en lön som ligger 50 % under\r\ngällande minimilön, vilket innebär rena svältlöner.\r\nNär den unge tas in på korttidskontraktet sparkas\r\nden äldre arbetaren -- i Spanien.</pre><pre>Så ser verkligheten ut i Europa. Det är länderna\r\ninom Europeiska unionen. Ingela Thalén skall nog\r\ninte hoppas för mycket på ert tal om ökad satsning\r\npå arbetslinjen där. Så mycket starkare är talet om\r\nflexibilitet och arbetsgivarmakt på\r\narbetsmarknaden.</pre><pre>I Sverige är det delvis samma sak. I senaste numret\r\nav AMS tidning konstaterar Marcus Storch, en av\r\nledande svenska industriledarna, att Sverige\r\nbehöver svensk industri men svensk industri\r\nbehöver inte längre Sverige. Det noteras litet\r\nlakoniskt. För mig är det en katastrof, för mig är\r\ndet verkligen att ha övergivit demokratins\r\nprinciper. Marcus Storch förklarar också att den\r\nsvenska arbetskraften är dåligt utbildad. Jag kan\r\nhålla med om det. Svenska industriarbetares\r\nutbildning hör till de lägsta i Europa. Men några\r\ninitiativ från regeringens sida har vi inte sett trots\r\natt vi har krävt det år efter år. Marcus Storch kräver\r\nlönedifferentiering, och han tycker att\r\narbetslöshetsersättningen -- som ett sätt att\r\nförbättra arbetsmarknaden -- skall hållas på en så\r\nlåg nivå att man överlever, men inte mer.</pre><pre>Det här är den borgerliga synen på\r\narbetsmarknaden. Detta ligger bakom det\r\nsystemskifte som vi har upplevt och som Ingela\r\nThalén delvis har beskrivit. Massarbetslösheten är\r\nhär, och regeringen har givit upp. Jag vill anklaga,\r\noch anklagar mycket hårt, regeringen från denna\r\ntalarstol. Vi har haft många debatter, hårda och\r\nsakliga, ideologiska och tekniska, vad gäller\r\nlagförslag. Nu går vi mot en valrörelse och mot en\r\nsituation där det svenska folket skall bestämma\r\nframtiden. Jag menar att det finns fog för\r\nanklagelserna.</pre><pre>Ideologiskt sett utnyttjar regeringen arbetslösheten\r\ntill att överföra makt och resurser till kapitalägare\r\noch till dem som redan är resursrika, till att\r\nförsvaga fackföreningsrörelsen, riva sönder\r\nvälfärden och sänka lönenivåerna. Man talar om\r\nriktiga jobb -- det är jobben inom den privata\r\nsektorn -- som om inte jobb inom omsorg och vård\r\nvore riktiga. Man försämrar arbetsrätten, man\r\nförsämrar a-kassan, man sänker skatterna. Då blir\r\ndet ett samhälle som skall överleva på\r\nlåglönetjänster och pigjobb. Men det innebär ingen\r\nframtid för det svenska folket.</pre><pre>Ideologiskt anklagar jag sannerligen regeringen för\r\ndess politik som är mycket tydligt uttryckt i\r\nfinansplanen.</pre><pre>Jag anklagar också Börje Hörnlund för att gång på\r\ngång göra missbedömningar i\r\narbetsmarknadspolitiken och att ha en felaktig\r\nstrategi. Incitamentsstrukturen är försämrad,\r\nutbildningsbidragen är försämrade, kvaliteten på\r\narbetsmarknadspolitiken har blivit sämre,\r\nkompetensutveckling förekommer i mycket liten\r\nutsträckning osv.</pre><pre>Jag anklagar regeringen för passivitet. Så var fallet\r\nnär det gällde ROT-programmet och kommunerna\r\nsom hann avskeda tiotusentals människor innan\r\nman, i alla på några håll, gick in för en linje att\r\nförsöka hindra uppsägningar och i stället utbilda\r\nmänniskor. Man väntar på marknadskrafterna,\r\nman väntar på en exportuppgång. Finansplanen är\r\nfylld av cynismer och hycklande formuleringar om\r\nsolidaritet mellan de arbetande och de arbetslösa,\r\nom att incitamenten genom sänkta försäkringar\r\nskall bli större för att ta jobb. Det finns ju inga\r\njobb!</pre><pre>Jag anklagar verkligen regeringen för att\r\nunderhålla och utnyttja ett orättvist ekonomiskt\r\nsystem till fördel för de mäktiga och välbeställda\r\noch till nackdel för dem som inte har resurserna,\r\ninte minst ungdomar och invandrare.</pre><pre>Vänsterpartiet har sin sysselsättningspolitik under\r\nrubriken Arbete åt alla. Vi har ännu inte givit upp.\r\nDet innebär att arbetsmarknadspolitiken inte kan\r\nta hela bördan av att klara arbetslösheten. Det\r\nkrävs en ekonomisk omfördelning som verkligen\r\ndriver fram en effektiv efterfrågan. Det krävs\r\nnäringspolitiska initiativ, investeringar i\r\ninfrastruktur, ROT-program, miljöförbättringar,\r\nenergiomställning osv. Passiviteten är total från\r\nregeringens sida. Det krävs en stark\r\nutbildningsdrive och kompetensutveckling i\r\narbetslivet. Regeringen har ännu inte lagt fram\r\nnågot förslag annat än att tillsatt en mängd olika\r\nutredningar från Utbildningsdepartementets sida.</pre><pre>Vi har lagt fram förslag om att ta till vara delar av\r\nde stora vinster som uppkom i näringslivet genom\r\ndevalveringen genom att avsätta dem till en\r\nframtidsfond för att gynna arbetsmiljön,\r\narbetsorganisationer och kompetensutveckling. Vi\r\nvill driva fram frågan om arbetstidsförskortning. Vi\r\nvill ha en försöksverksamhet och avsätta 1 miljard\r\nkronor för att kunna titta på effekterna i olika\r\nbranscher. Inte minst vill vi ha en aktiv\r\narbetsmarknadspolitik.</pre><pre>Det kommer utredningar från EFA, Institutet för\r\nsocial forskning, det kommer rapporter från AMS\r\noch SKTF där man säger det vi har sagt hela tiden.\r\nArbetsmarknadspolitiken med den låga kvaliteten,\r\nmed allt större volymer i ungdomspraktik och\r\nALU, fungerar inte. Det leder till\r\nundanträngningseffekter, det leder inte till\r\nutbildning utan till försämrad kvalitet.</pre><pre>När jag läser AMS äskanden till\r\nkompletteringspropositionen konstaterar jag att\r\ndet nästan är som att läsa våra motioner från i\r\nhöstas och från januari. Det gäller AMS krav på\r\npersonalförstärkningar, AMS syn på\r\nungdomspraktik, finansieringsbidrag, syn på ALU-\r\ndelegationen och ALU:s volymer,\r\narbetsmarknadsutbildning, rekryteringsstöd,\r\nungdomsintroduktion, företagsutbildning med\r\nhöjning av nivån till 90 kr i timmen för att få mer\r\nvolym, utbildningsvikariat och begränsningar av\r\nutbildningskostnaderna, tidigareläggning av ROT-\r\nåtgärder och flera andra saker. Jag tror inte att det\r\nberor på att AMS uppfattning precis\r\növerensstämmer med Vänsterpartiets i alla frågor.\r\nMen jag tror att det beror på att AMS har ett ansvar\r\nför sitt sakområde och är tvungen att ha en\r\nansvarsfull politik, som inte går stick i stäv med den\r\nutveckling som vi har på arbetsmarknaden. Det är\r\nett allvarligt memento för regeringen.</pre><pre>På samma sätt har Riksdagens revisorer kritiserat\r\nvad man kallar för lekpengarna till regeringen, som\r\ni dag går upp till 110 miljoner. Varför lägger man\r\ninte dessa under en hatt, Arbetsmarknadsverket?\r\nArbetsmarknadsverket skall prioritera mellan olika\r\norter och olika åtgärder. Varför skall regeringen ha\r\ndessa pengar?</pre><pre>Riksdagens revisorer tar också upp frågan om\r\nincitamentsstrukturen och vikten av att satsa mot\r\nordinarie arbetsmarknad med\r\narbetsmarknadsutbildning. Arbetslinjen måste\r\nförsvaras. Regeringen har givit upp den.</pre><pre>Herr talman! Jag vill passa på att yrka bifall till\r\nreservationerna 4, 6, 8, 10, 14, 17, 18, 20 och 21.\r\nDet är socialdemokratiska reservationer som\r\növerensstämmer med Vänsterpartiets\r\nståndpunkter och förslag i motionen, så det är\r\nlämpligt att yrka bifall till dem. Jag vill vidare yrka\r\nbifall till den borgerliga reservationen 25, där\r\nregeringspartierna reserverat sig mot utskottets\r\nbeslut att inte stödja förslaget om\r\ninvandrarpraktik. Jag yrkar bifall till\r\nmeningsyttringen från Vänsterpartiets sida under\r\nmom. 1, 9, 15, 23, 27, 43 och 51. Det innebär att\r\ndet är många goda förslag som jag inte yrkar bifall\r\ntill, men det är helt enkelt för att spara kammarens\r\ntid. Jag står naturligtvis bakom min meningsyttring.</pre><pre>Några korta kommentarer kring dessa yrkanden.\r\nUnder det budgetår som vi är inne i har vi krävt --\r\noch vi står fast vid det kravet -- att pengarna måste\r\nutnyttjas i ROT-program och i utbildningsprogram\r\ni kommunerna. Jag förutsätter att dessa pengar inte\r\nkommer att dras in när vi har 600 000 människor\r\narbetslösa.</pre><pre>Jag noterar att man gång på gång hänvisar till den\r\narbetsmarknadspolitiska utredningen, som skall\r\nlösa problemen. Men frågan är akut, och\r\nutredningen har ännu inte börjat arbeta!</pre><pre>Jag noterar att socialdemokratin yrkar avslag på\r\nvårt krav på att återställa reglerna om uthyrning av\r\narbetskraft till vad de var tidigare. Det är för oss en\r\nmycket viktig fråga. Jag kan inte riktigt begripa vad\r\nsocialdemokraterna menar med att yrka avslag på\r\ndet mycket modesta yrkandet från vår sida. Kanske\r\när det ytterligare en återställare som föll.</pre><pre>Jag tycker att det är egendomligt att\r\nsocialdemokraterna står bakom utskottets syn, att\r\nALU-delegationen skall vara kvar och att\r\nkringkostnaderna skall ha en nivå som baseras på\r\nen ytterligare ökad omfattning av ALU-jobb. Det\r\nstämmer inte med vår uppfattning. Antalet ALU-\r\njobb måste trappas ner till förmån för andra och\r\naktivare insatser. Detta är också ett sätt att komma\r\nrunt problemet med undanträngningseffekterna.</pre><pre>Jag vill starkt markera behovet av en del\r\notraditionella insatser. Vi har föreslagit att det skall\r\nanslås 250 miljoner kronor till ungdomsprojekt.\r\nUngdomsprojekten skall arbetas fram tillsammans\r\nmed kommunerna i syfte att åstadkomma\r\nmiljöinriktade projekt i samband med de lokala\r\nAgendaprogrammen ute i kommunerna.</pre><pre>Jag vill betona Vänsterpartiets förslag om den s.k.\r\nFramtidsfonden för att man skall få till stånd\r\nkompetensutveckling och om fonden för att få till\r\nstånd utveckling när det gäller\r\narbetstidsförkortning. Vi har också påtagligt högre\r\nvolymer än vad regeringen har angående\r\narbetsmarknadspolitiska insatser, framför allt i\r\nfråga om arbetsmarknadsutbildning och\r\nberedskapsarbeten.</pre><pre>Herr talman! Slutligen vill jag säga några ord om\r\nreservation 25 under mom. 42. Den handlar om\r\ninvandrarpraktik. Regeringen har kommit med ett\r\nförslag som ursprungligen härrör från AMS om\r\nsärskild insats för invandrare. Det rör sig om\r\ninvandrarpraktik som klart skall åtskiljas från\r\nordinarie arbete -- detta är mycket tydligt utsagt.\r\nDet är en fortsättning på andra säråtgärder som har\r\nsatts in, varav den senaste kom till stånd i somras,\r\nnämligen praktik som anordnades i högst sex\r\nmånader i samband med kompletterande\r\nutbildning av akademikertyp för invandrare. Enligt\r\nAMS har denna åtgärd fallit mycket väl ut. Många\r\nförmedlingar efterlyser ett särskilt riktat program\r\ntill invandrare för kompletterande praktik. I dag\r\ntänjer man på gränserna i många andra regelsystem\r\nför att få till stånd särskilt riktade program.</pre><pre>Den relativa generella arbetslösheten hos\r\ninvandrare är i dag 27 %. Arbetskraftsdeltagandet\r\när nära 40 %, inte högre. För många\r\nnationaliteter -- afrikaner, iranier osv. -- är\r\nsituationen fullständigt katastrofal. Det här\r\nförslaget bygger på samma principer som\r\ninvandrarpolitiken, jämlikhetsprincipen, och den\r\nkräver särlösningar och säråtgärder för att\r\nmänniskor av utländsk härkomst skall ha samma\r\nmöjlighet som svenskar att ta sig in på\r\narbetsmarknaden. I dag förekommer det en\r\npåtaglig diskriminering. Jag hörde Laila Strid-\r\nJansson tala om att det skulle vara en\r\ndiskriminering åt andra hållet. Det är verkligen\r\ncyniskt, men det är å andra sidan vad man kan\r\nförvänta sig från det hållet.</pre><pre>Arbetsförmedlingarna, AMS och\r\ninvandrarföreningarna vill ha denna\r\ninvandrarpraktik. Det är tydligt utsagt att det inte\r\nskall vara fråga om ordinarie arbete. Det framgår\r\nockså tydligt av reservationen och av diskussionen\r\nmellan mig och regeringspartierna att det skall\r\ngöras en särskild uppföljning, så att\r\ninvandrarpraktiken inte blir ett otillbörligt\r\nutnyttjande av arbetskraft. Socialdemokratins och\r\nnydemokratins motivering är att detta kan\r\nprovocera motsättningar mellan svenskar och\r\ninvandrare. Det tycker jag är skandalöst. Dessa\r\nmotsättningar uppstår möjligtvis av\r\nsocialdemokratins sätt att driva denna fråga.</pre><pre>Jag läste min förbundskamrat Blombergs\r\nuttalanden i Aftonbladet häromdagen. Han sade\r\natt det rörde sig om gratis arbetskraft, tvärtemot\r\npropositionenes syfte. Vidare sade han att\r\nmotsättningarna mellan olika typer av arbetslösa\r\nskulle öka. Det tycker jag är utomordentligt\r\nobehagligt. Socialdemoraterna brukar fria till\r\nFolkpartiet i regeringsfrågan. Den\r\nsocialdemokratiska basen, inte minst de fackliga\r\norgansiationerna, brukar ofta tycka att det vore\r\nbättre om ni friade till oss, men det finns ingen som\r\nbegär att ni skall fria till nydemokraterna.</pre><pre>Detta är ett stort program, 470 miljoner kronor. En\r\ndel tycker kanske att det är konstigt att jag hävdar\r\ndetta, eftersom jag nog är den främste\r\nmotståndaren till artificiell arbetsmarknad och\r\notydliga praktikjobb när det gäller ungdomar och\r\nALU. Ni accepterar förhöjda nivåer beträffande\r\nALU. Det gör inte vi. I det här fallet göder ni\r\nfördomar, och ni misslyckas med att ge ett separat\r\nriktad stöd till invandrarna, som är den i särklass\r\nvärst drabbade gruppen på den svenska\r\narbetsmarknaden.</pre><pre>Man kan alltid ändra sig när man skall votera, och\r\njag hoppas att ni rättar till tankefelet. Jag hoppas\r\natt det är ett tankefel, eller möjligtvis slarv, och att\r\ndet inte är en djupt grundad uppfattning, för i så fall\r\nblir jag faktiskt rädd, kära Ingela Thalén.</pre><pre>Anf. 23  INGELA THALÉN (s) replik:</pre><pre>Herr talman! Aggressiviteten i den senare delen av\r\nHans Anderssons anförande tyder på att de\r\nargument han för fram när det gäller\r\ninvandrarpraktik är osedvanligt tunna. Det brukar\r\nvara så, att när argumenten tryter, höjer man\r\nrösten.</pre><pre>Vår diskussion i arbetsmarknadsutskottet var\r\noerhört seriös och faktiskt väldigt sansad. Den\r\nhandlade om oron för den höga arbetslösheten\r\nbland invandrargrupper av olika slag.\r\nSocialdemokraterna valde och väljer att satsa på\r\ndet förhöjda rekryteringsstödet. Våra argument är\r\ndesamma som dem som vi har för att vi anser att de\r\növriga s.k. gratisinsatserna bör fasas av. Men Hans\r\nAndersson ryade och skrek om att detta är en väg\r\nin i rasfientlighet och invandrarfientlighet, och det\r\ntycker jag faktiskt att han skall ta tillbaka.</pre><pre>Socialdemokraterna i arbetsmarknadsutskottet är\r\noerhört oroade över den höga arbetslösheten.\r\nIngen av de övriga företrädarna från\r\nregeringspartierna använder i utskottet den typ av\r\nargumentation som Hans Andersson nu för fram.\r\nVi var valt litet olika vägar. Jag har respekt för den\r\nväg som regeringen och regeringspartierna har valt,\r\nmen jag är orolig för att man inte har valt det\r\ninstrument som man skall använda. Jag kräver\r\nfaktiskt respekt för det ställningstagande som jag\r\nsjälv och vår grupp har gjort när det gäller att\r\nanvända ett förhöjt rekryteringsstöd, att utnyttja\r\nstarta-eget-bidrag, att ha en strategi där man\r\nmedvetet arbetar för utbildning,\r\narbetsmarknadsutbildning och där man använder\r\nAMS särskilda pengar som är avsatta för att\r\nunderlätta för olika invandrargrupper att få en fast\r\nförankring på arbetsmarknaden.</pre><pre>Nu säger Hans Andersson att han vid de särskilda\r\ndiskussioner som han har fört med\r\nregeringsföreträdarna under hand har blivit utlovad\r\natt det inte skall bli fråga om någon\r\ngratisarbetskraft. Det är naturligtvis bra att man i\r\nsärskilda förhandlingar mellan Vänsterpartiet och\r\nregeringspartierna har kommit överens om detta.\r\nTyvärr visar de analyser som har gjorts av andra\r\nliknande insatser att det inte är så enkelt att dra\r\nsådana slutsatser i förväg som Hans Andersson gör.</pre><pre>Anf. 24  HANS ANDERSSON (v) replik:</pre><pre>Herr talman! Jag har inte fört några särskilda\r\ndiskussioner med företrädare för\r\nregeringspartierna när det gäller att det inte skall\r\nvara fråga om gratis arbetskraft, utan detta är\r\nmycket tydligt utsagt i propositionen. Vad jag sade\r\ni utskottsdiskussionen och vad som också skrevs in\r\ni regeringspartiernas reservation var att det skall\r\ngöras en särskilt noggrann uppföljning, så att det\r\ninte blir en exploatering av arbetskraft. Jag håller\r\nmed om att det vore oerhört känsligt med en sådan\r\nexploatering. Dessa frågor är över huvud taget\r\nkänsliga. Om man skriver in i utskottets\r\nbetänkande att detta kommer att skapa\r\nmotsättningar mellan olika grupper av arbetslösa,\r\nhar man provocerat precis det som man säger att\r\nman är rädd för.</pre><pre>Jag är självfallet helt överens när det gäller\r\nutskottstexten och det som står i reservationen om\r\nförhöjt rekryteringsstöd för invandrare. Jag vill\r\ndessutom gå ännu längre. Invandrare har en\r\növerrepresentation i arbetsmarknadsutbildning och\r\nberedskapsjobb. När regeringen -- Hörnlund, höll\r\njag på att säga -- drar ner just på\r\narbetsmarknadsutbildning och beredskapsjobb, är\r\ndet klart att invandrarna förlorar på detta.\r\nInvandrarna är alltså ett offer för regeringens dåliga\r\narbetsmarknadspolitik, och det har riktats mycket\r\nhårda anklagelser mot denna. Men när man nu gör\r\nen kompletterande insats -- som inte är alldeles\r\nliten, 476 miljoner kronor -- är detta i enlighet med\r\ninvandrarorganisationernas önskemål, med\r\nförmedlingarnas erfarenheter och AMS avdelning\r\nför dessa frågor. I sin utvärdering av 1993 skriver\r\nAMS att särskilda program för invandrare och\r\nflyktingar med utländsk utbildning har gått mycket\r\nbra. Tillvaratagandeprogrammen har visat sig vara\r\nmycket framgångsrika. Det gällde då\r\nakademikerpraktiken. Nu gäller det de\r\nyrkesutbildade.</pre><pre>Det finns mycket goda skäl att anta att detta kan\r\nvara ett kompletterande program som något kan\r\nbringa ner det katastrofala i invandrarnas situation\r\npå den svenska arbetsmarknaden. Men jag tycker\r\natt socialdemokraterna i utskottet, och Leif\r\nBlomberg i de artiklar som han har skrivit, inte har\r\nvisat förståelse för detta, utan de använder den\r\ngenerella kritiken mot regeringens usla\r\narbetsmarknadspolitik, som jag helt instämmer i,\r\ntill att faktiskt drabba invandrarna. Jag hoppas att\r\ndet inte görs medvetet.</pre><pre>Anf. 25  INGELA THALÉN (s) replik:</pre><pre>Herr talman! Samma regler som gäller för\r\ninvandrarpraktik gäller för övrig praktik. Det finns\r\nungdomspraktik, akademikerpraktik och det blir\r\nenligt Vänsterpartiets och regeringspartiernas\r\nförslag invandrarpraktik. Vidare finns det\r\narbetslivsutveckling. Samtidigt kan vi se\r\nbegynnande tecken på flaskhalsar. Vi kan också se\r\nett oerhört starkt behov av insatser när det gäller\r\nutbildning och andra åtgärder som leder till\r\nanställning.</pre><pre>Min uppfattning är att Hans Anderssons konstlade\r\nvrede i denna fråga är ett försök att legitimera den\r\nuppgörelse som han har träffat med\r\nregeringspartierna. Jag tycker inte att man skall\r\nblåsa upp argumenten, därför att det gjorde inte\r\nheller vare sig regeringspartiernas representanter\r\neller några andra i arbetsmarknadsutskottet när\r\ndenna fråga diskuterades. Vi hade respekt för\r\nvarandras åsikter. Jag respekterar fortfarande att\r\ndetta är ett förslag som man vill tillämpa, men jag\r\ntycker inte att det är ett bra förslag.\r\nRekryteringsstöd och andra insatser via\r\ninvandrarpolitiska program i\r\nArbetsmarknadsverkets regi, där man använder de\r\npengar man har att förfoga över, är betydligt bättre\r\nvägar. Jag är orolig för det som Hans Andersson\r\nblåser upp. Hans Anderssons uppblåsande av\r\nfrågan ökar min oro ytterligare.</pre><pre>Anf. 26  HANS ANDERSSON (v) replik:</pre><pre>Herr talman! Jag blåser inte upp utan argumenterar\r\nstarkt på en speciell punkt, nämligen mot den\r\nuppfattning ni har hamnat på och som tycks bero på\r\nen slapphet i tankesättet.</pre><pre>Ni har inga andra lösningar än vad vi andra har. Era\r\nlösningar har inte visat sig vara tillräckliga. Det\r\nmåste till säråtgärder. I ert resonemang finns en\r\ntendens att säga att det är farligt med säråtgärder.\r\nDet finns säråtgärder när det gäller\r\nrekryteringsstödet. Det finns också säråtgärder när\r\ndet gäller den specifika praktiken i förordning\r\n1993:723 som har varit framgångsrik. Den\r\nföreslagna åtgärden påminner om den.</pre><pre>Jag är litet upprörd. Här föreslår vi en rejäl\r\nsatsning, som kostar knappt en halv miljard kronor,\r\nför att förbättra invandrarnas möjligheter att få\r\njobb. Ni har inget alternativ till detta annat än det\r\ngemensamma som har visat sig vara otillräckligt.</pre><pre>Min upprördhet beror på sakernas tillstånd. Den\r\nverkliga segregeringen, den verkliga\r\nfrämlingsfientligheten och de verkliga klyftorna\r\nuppstår om invandrarnas nuvarande situation på\r\narbetsmarknaden får bestå. Detta är ett litet men\r\ndock försök att råda bot på en del av problemen.</pre><pre>Anf. 27  LAILA STRID-JANSSON (nyd)\r\nreplik:</pre><pre>Herr talman! Jag skall inte i onödan förlänga\r\ndebatten. Men jag vill säga att jag fullständigt håller\r\nmed Ingela Thalén. Hon har sagt nästan allt som jag\r\ntänkte säga.</pre><pre>Precis som Ingela Thalén sade var det en mycket\r\nbalanserad och lugn debatt i utskottet, där Hans\r\nAndersson heller inte blåste upp sig på något sätt.\r\nDärför förstår jag inte varför Hans Andersson inte\r\nkan respektera att vi har en annan åsikt än vad\r\nmajoriteten har.</pre><pre>Vad som inte har framkommit här, vilket är det\r\nviktigaste, är att människor när de kommer till vårt\r\nland och vill stanna här först och främst skall få lära\r\nsig svenska språket. Utan kunskaper i svenska\r\nspråket kan man inte få fäste på arbetsmarknaden.\r\nMan kan få en tillfällig praktikplats i sex månader,\r\nvilket kanske i och för sig är bra, men det går inte\r\natt få ett varaktigt jobb om man inte lärt sig svenska\r\nspråket. Därför har vi tryckt på att det primära, och\r\ndär flera åtgärder skall sättas in, är att invandrarna\r\nså fort som möjligt får lära sig svenska och att de\r\nverkligen fullföljer undervisningen.</pre><pre>Jag vill ta upp ytterligare en fråga som inte har\r\nberörts. Det är något som jag tycker är mycket\r\npositivt med invandrarna, nämligen att de är\r\nkolossalt duktiga innovatörer. De ligger\r\nhästlängder före oss här i Sverige. Därför är det bra\r\natt det finns starta-eget-bidrag. Bidraget kan alla\r\nfå. Man behöver bara gå ut här i Stockholm på\r\nresturanger etc. för att se att det är invandrare som\r\ndriver butiker och olika affärsverksamheter, vilket\r\nde gör mycket bra. De har ett bra stöd från\r\nsamhället genom starta-eget-bidraget och genom\r\nmöjligheten till rekryteringsstöd.</pre><pre>Jag tycker att Hans Andersson skall respektera att\r\nvi tycker att det är bättre att inte ha någon\r\nsärpraktik utan en praktik som är lika för alla.</pre><pre>Anf. 28  HANS ANDERSSON (v) replik:</pre><pre>Herr talman! Jag vet inte varför ni blir så\r\ntilltufsade. Jag respekterar era åsikter, men jag\r\ntycker att de är felaktiga. Jag utnyttjar tillfället att\r\nkritisera dem och tycker att ni skall ändra er.</pre><pre>Det finns en högtalaranläggning här som inte finns\r\ni utskottsrummet. Kanske är det detta som gör att\r\nni tycker att kritiken blir för förödande.</pre><pre>Jag delar åsikten att starta-eget-bidrag ofta är\r\nmycket bra för invandrarna. Men den fråga har vi\r\nju inte diskuterat. Arbetsmarknadsutbildning är\r\n''kalas'', beredskapsjobben är mycket bra, osv.\r\nMen det är otillräckligt. Dessutom står inte ALU\r\netc. till invandrarnas förfogande av rent\r\nbidragstekniska skäl. De kvalificerar sig inte och får\r\ninte a-kasseersättning osv., vilket gör att det måste\r\nfinnas ett särskilt instrument för kompletterande\r\npraktik. Detta påminner om praktiksystemet för\r\nakademiker som man på AMS säger har varit\r\nytterligt framgångsrikt.</pre><pre>I utskottet svarar man med att säga att det finns stor\r\nrisk för att det skall uppfattas som ett erbjudande\r\nom gratis arbetskraft. I propositionen står det att\r\nplatserna inte skall användas till att ersätta annan\r\narbetskraft. Platserna skall användas för\r\ninskolning, handledning och praktisk\r\nyrkesutbildning. Detta skall kombineras med\r\nsvenskundervisning och jobbsökaraktiviteter.</pre><pre>I reservationen sägs särskilt att en extra noggrann\r\nuppföljning skall göras, så att man inte får en\r\nsituation där invandrarpraktik omvandlas till ett\r\notillbörligt utnyttjande av arbetskraft.</pre><pre>Jag vet att det visst finns risker med detta. Det kan\r\nvara farligt med den här typen av praktik. Men vi\r\nmåste visa en god vilja för en så hårt utsatt grupp.\r\nFörmedlingarna har särskilda resurser och särskilt\r\nansvariga personer för att hantera invandrarnas\r\narbetsmarknadsfrågor.</pre><pre>Det är fråga om en stor penningvolym och en rejäl\r\nsatsning som bör kunna leda till bättre kunskap om\r\ndet svenska arbetslivet. Det bör också kunna leda\r\ntill en bättre anknytning till arbetslivet och därmed\r\nbättre möjligheter till jobb. Detta visar också\r\nerfarenheten från de olika typer av praktik som är\r\nav motsvarande art som de som tidigare har funnits.</pre><pre>Jag tycker faktiskt inte att Laila Strid-Jansson har\r\nnågot som helst alternativ till den föreslagna\r\nåtgärden utan bara fördomar.</pre><pre>Anf. 29  LAILA STRID-JANSSON (nyd)\r\nreplik:</pre><pre>Jag vill inte förlänge debatten ytterligare, eftersom\r\nvi har så många andra frågor att diskutera här i dag.\r\nMen jag tycker inte att Hans Andersson skall\r\nuttrycka sig om att jag har fördomar. Jag vill bara\r\nrepetera vad jag har sagt, nämligen att det bästa\r\nsättet för en invandrare att komma in på den\r\nsvenska arbetsmarknaden är att lära sig svenska\r\nspråket. Annars får de leva som i en glasbur, vilket\r\nsjälvfallet vore förfärligt.</pre><pre>Jag hävdar åter att jag nog har mycket högre tankar\r\nom invandrare än vad Hans Andersson har. De är\r\nkreativa och de har framåtanda.</pre><pre>För tio år sedan, långt innan jag över huvud taget\r\nens hade börjat tänka på politik, sade jag: Tack och\r\nlov för alla invandrare som har sett till att vi har fått\r\nbättre råvaror här i landet. Vi fick grönsaker och\r\nosötat bröd och annat som vi svenskar aldrig\r\ntidigare hade tänkt på. Vi har fått mycket positivt\r\ngenom invandrarna. Jag vill bara säga till Hans\r\nAndersson: Var vänlig och sluta säga att jag har\r\nnågra fördomar! Jag tycker bara att det är viktigare\r\natt de försöker komma in i Sverige genom att lära\r\nsig svenska än genom en specialpraktik. Så enkelt\r\när det.</pre><pre>Anf. 30  HANS ANDERSSON (v) replik:</pre><pre>Herr talman! Jag gläder mig åt att en representant\r\nför Nydemokraterna talar om vikten av att\r\ninvandrarna skall komma in i Sverige, eftersom jag\r\nunder en längre tid, så länge som partiet höll ihop,\r\nhar förstått att partilinjen snarare var att de skulle\r\nut ur Sverige. Så detta är jag tacksam för.</pre><pre>Jag håller med om att de skall få lära sig svenska.\r\nDet är en utomordentligt viktig komponent. Därför\r\nfinns precis den komponenten i Sverige. Tanken är\r\nockså att invandrarpraktiken skall kunna\r\nkombineras med svenskstudier.</pre><pre></pre><pre>Det här innebär att det är två saker som en\r\ninvandrare skall tillgodogöra sig: det svenska\r\nspråket och den svenska kulturen på arbetsplatsen.\r\nArbetslivsorienteringen är den stora biten när det\r\ngäller invandrarpraktik, inte att jobba.</pre><pre>Skälet till att jag vänder mig mot Laila Strid-\r\nJansson och talar om fördomar är att i\r\nhuvudanförandet sade Laila Strid-Jansson att\r\nförslaget påminner om ett slags omvänd\r\ndiskriminering. Det var som att invandrarna skulle\r\ngynnas otillbörligt på svenskarnas bekostnad. Det\r\ntycker jag är ett upprörande uttalande, och jag\r\ntycker att det faktiskt handlar om fördomar.</pre><pre>Om jag tycker bättre om invandrare än Laila Strid-\r\nJansson, kan inte jag bedöma. Jag kan kanske inte\r\nnå upp till de höjder av kreativitet som Laila Strid-\r\nJansson och Nydemokraterna har nått upp till när\r\ndet gäller invandrarpolitiken, men jag nöjer mig\r\nmed att göra konkreta handfasta insatser, t.ex. att\r\nyrka bifall till invandrarpraktiken, som kommer att\r\nhjälpa invandrarna på arbetsmarknaden.</pre><pre>Anf. 31  MARIANNE ANDERSSON (c):</pre><pre>Herr talman! Det är faktiskt ganska förvirrande att\r\nlyssna till den här debatten. Först stod Laila Strid-\r\nJansson och argumenterade mycket starkt mot\r\nstarta eget-bidraget, och sedan blev detta det bästa\r\nsom man kunde ha för invandrare. Jag delar i och\r\nför sig den uppfattningen, men resonemanget var\r\nlitet märkligt.</pre><pre>Med anledning av Ingela Thaléns anförande vill jag\r\nförst i all stillsamhet konstatera att det land i\r\nEuropa som har den högsta arbetslösheten är\r\nSpanien. Såvitt jag vet är det en socialdemokratisk\r\nregering som styr i det landet, så hennes\r\nargumentation om nyliberalism osv. som orsak till\r\narbetslösheten faller ganska platt. Det är inte det\r\nsom är orsaken, för problemet finns i alla länder.</pre><pre>I vanlig ordning angriper Ingela Thalén Börje\r\nHörnlund, och han kommer säkert att svara för sig.\r\nMen hon anklagar honom för passivitet, och jag\r\ntycker att det är mycket orättvist. Det är\r\nnaturligtvis lätt att göra det, när ens egna förslag\r\ninte testas i verkligheten, och jag hoppas verkligen\r\natt de inte kommer att göra det. Men verkligheten\r\när ju faktiskt den att aldrig någonsin har så mycket\r\nsatsats på arbetsmarknadspolitiska åtgärder som\r\nunder de senaste åren, och det har sina orsaker så\r\nklart.</pre><pre>Den kris som vi genomlevt under de senaste åren är\r\negentligen ofattbar. Orsakerna är flera. En av dem\r\när arvet från 80-talets spekulations- och\r\nkoncentrationspolitik, då vi i Sverige prissatte oss\r\nur marknaden -- att det var så, det vet vi. En annan\r\när den förra regeringens oförmåga att under\r\nhögkonjunktur ta itu med Sveriges grundläggande\r\nekonomiska problem och bygga för framtiden -- jag\r\nmenar nu inte hus, för hus byggde man nog, utan\r\njag menar satsning på utbildning och på att hantera\r\nde strukturella underskotten. Vi har också haft den\r\ndjupaste internationella lågkonjunkturen\r\nnågonsin.</pre><pre>Alla har fått vara med och betala för tidigare\r\npolitiskt och ekonomiskt lättsinne. Alla de som\r\ndrabbats av arbetslöshet har fått betala det högsta\r\npriset. Arbetsmarknadspolitiken har fått bära en\r\nmycket tung börda. Mängden av människor i olika\r\nåtgärder har varit och är långt större än vad någon\r\nansett vara möjligt. Det har varit och är en mycket\r\nstor påfrestning för dem som arbetar ute på\r\nförmedlingarna. De har gjort ett gott jobb för att\r\nkunna upprätthålla arbetslinjen så långt det är\r\nmöjligt, även om det har skett en del\r\nmisslyckanden, vilket är ganska naturligt. De nya\r\nåtgärderna ungdomspraktik och ALU har gjort det\r\nmöjligt att få ut så många människor i åtgärder.\r\nInga andra åtgärder hade kunnat nå upp i dessa\r\nvolymer.</pre><pre>Men det finns en gräns för\r\narbetsmarknadspolitikens stabiliseringspolitiska\r\nmöjligheter. Den stora åtgärdsvolymen innebär i\r\nsig risker för snedvridning av konkurrensen och\r\nundanträngning av ordinarie arbeten. Det är\r\nbakgrunden till att en utredning nu skall se över\r\narbetsmarknadspolitikens roll, omfattning,\r\ninriktning och avgränsning liksom\r\nArbetsmarknadsverkets organisation. Det är\r\nangeläget dels att dra lärdom av erfarenheterna av\r\nden här påfrestande situationen, dels att undersöka\r\nhur arbetsmarknadspolitiken kan förbättras.\r\nMånga av de krav som framförs i reservationerna\r\nkommer att belysas av utredningen.</pre><pre>Det är ju så, som vi sagt tidigare och som vi\r\nupprepar i detta betänkande också, att\r\narbetsmarknadspolitiken i sig inte kan avhjälpa\r\narbetslösheten. Den lindrar effekterna genom att\r\nmänniskor får tillfälliga arbeten, utbildning och\r\npraktik. Alla politikområden -- ekonomisk politik,\r\nutbildningspolitik, näringspolitik, regionalpolitik,\r\nskattepolitik och miljöpolitik -- måste samverka för\r\natt ge tillväxt och sysselsättning. Kampen mot\r\narbetslösheten måste stå i centrum för den\r\nekonomiska politiken.</pre><pre>Regeringen har vänt låneekonomi till sparande,\r\nlagt grunden till ett framgångsrikt företagande och\r\nfört en politik för långsiktig tillväxt och sparande\r\nsom nu börjar ge resultat.</pre><pre>Till skillnad från vad som varit fallet vid de flesta av\r\nde senaste årens debatter om\r\narbetsmarknadspolitiken kan vi nu konstatera att\r\nde flesta kurvor har vänt i positiv riktning. Vi har\r\ntillbringat ganska lång tid i det arbetslöshetens\r\nstålbad som Kjell-Olof Feldt under sin tid i den\r\nsocialdemokratiska regeringen så riktigt varnade\r\nför. Nu börjar vi så sakta kravla oss upp till ytan\r\nigen. Det går sakta, men det går åt rätt håll. Varslen\r\nminskar, antalet konkurser likaså, antalet lediga\r\nplatser ökar. Den öppna arbetslösheten minskar\r\nmer än ökningen av antalet personer i åtgärder.\r\nLångtidsarbetslösheten minskar också.\r\nNyföretagandet ökar, liksom investeringarna.\r\nArbetsförmedlingarna har fått en nygammal och\r\nmer angenäm uppgift -- att förmedla jobb.</pre><pre>Trots dessa ljuspunkter kommer situationen på\r\narbetsmarknaden att vara fortsatt svår.\r\nArbetsmarknadspolitiken måste fortsätta att\r\ninrikta sig på arbetslinjen och på att förhindra\r\nlångtidsarbetslöshet och utslagning. Ungdomars\r\nsysselsättning och utbildning prioriteras, särskilt\r\nutsatta grupper som handikappade och invandrare\r\nlikaså. Inriktningen mot riktiga arbeten måste\r\nökas. Den nya åtgärden GAS hjälper till. Den är\r\nett medel t.ex. också för att få företagen att anställa\r\ni stället för att ta ut övertid.</pre><pre>Laila Strid-Jansson angriper återigen GAS väldigt\r\nstarkt för att pengarna skulle gå till redan\r\nframgångsrika företag. Jag tror att riktade åtgärder\r\nsom just syftar till att åstadkomma nyanställningar\r\när effektiva, eftersom de inte kostar så mycket. De\r\nsom anställer får pengar, inga andra. Generella\r\narbetsgivaravgiftssänkningar eller någonting\r\nsådant skulle kosta oerhört mycket mer pengar.</pre><pre>Nu har vi den här höga arbetslösheten, och jag\r\ntycker därför att det är ganska förvånande att\r\nchefen för Arbetsmarknadsverket Göte\r\nBernhardsson nu föreslagit att ungdomspraktiken\r\noch ALU skall trappas ner, även om han delvis tog\r\ntillbaka det i går, enligt vad jag hörde. I morse\r\nhörde vi också att han tror att arbetslösheten bara\r\nskall minska marginellt under 90-talet. Det gör\r\nuttalandena ännu mer obegripliga. Utskottet har\r\nvarje gång vi behandlat ungdomspraktiken och\r\nALU starkt betonat att åtgärderna skall vara\r\nsistahandsåtgärder och att de inte skall tränga\r\nundan ordinarie arbeten.</pre><pre>Stämmer de uppgifter AMS gått ut med, att ALU\r\nersätter 25 000 à 30 000 ordinarie jobb, är det ett\r\nganska ordentligt underbetyg åt\r\narbetsförmedlingarna. Det måste naturligtvis göras\r\nnågonting åt. Ansträngningarna att se till att man\r\ninte tränger undan riktiga jobb måste öka. En av\r\nuppgifterna för den nyligen tillsatta ALU-\r\ndelegationen är just att bevaka den frågan och att\r\nutvärdera och följa upp, för att också få fram nya\r\nidéer till projekt som inte snedvrider konkurrensen\r\nmen som kan vara värdefulla. Miljöåtgärder är ett\r\nsådant område.</pre><pre>Jag vet inte vad AMS-chefen grundar sina\r\nprognoser för resten av 90-talet på. Är det\r\nsocialdemokratisk arbetsmarknadspolitik och\r\nekonomisk politik, kan han ju inte ha särskilt stor\r\ntilltro till den.</pre><pre>Vi kan konstatera att utan ungdomspraktik och\r\nALU hade vi haft betydligt fler människor i öppen\r\narbetslöshet. Inga andra åtgärder hade nått upp till\r\ndessa nivåer. Vid socialförsäkringsutskottets\r\nutfrågning nyligen, som arbetsmarknadsutskottet\r\nvar inbjudet till, fick vi ytterligare bekräftat vad vi\r\nredan visste -- öppen arbetslöshet leder snabbt till\r\nutslagning och stora sociala och mänskliga problem\r\nför den enskilde samt till stora svårigheter att\r\nkomma tillbaka i arbete igen. Den öppna\r\narbetslösheten måste alltså bekämpas med alla\r\nmedel.</pre><pre>Självfallet måste utvecklingen noga följas och\r\nåtgärderna trappas ned när arbetslösheten sjunker\r\ntill mer normala nivåer. Tyvärr är det fortfarande\r\nen bra bit kvar innan vi når dit.</pre><pre>Så vill jag kommentera några av reservationerna:</pre><pre>När det gäller de riktlinjer för\r\narbetsmarknadspolitiken som Socialdemokraterna\r\nhänvisar till i sin första reservation har vi i stort sett\r\nsamma uppfattning. Det är inga större skillnader.\r\nDäremot har vi något annorlunda uppfattning om\r\nhur man skall nå dit. Vår övertygelse är att det är\r\ngenom företagande och nyföretagande som de nya\r\njobben skapas. Många näringspolitiska och\r\nskattepolitiska stimulanser i den riktningen är\r\ngenomförda -- förändringarna i arbetsrätten är en\r\nsådan. Starta-eget-bidraget underlättar också för\r\nmänniskor med goda idéer att starta företag.</pre><pre>Socialdemokraterna föreslår en ny åtgärd --\r\nungdomsintroduktion -- som skulle leda till fler\r\nvaraktiga jobb. Mönstret är det avtal som träffats\r\nmellan Svenska metallindustriarbetareförbundet\r\noch Sveriges verkstadsindustrier. Tanken är god,\r\nmen enligt vad jag erfarit har detta avtal inte lett till\r\nsärskilt goda resultat -- trots att just den delen av\r\nindustrin nu börjar gå bättre. Vi tror därför inte att\r\ndet finns anledning att införa ytterligare en\r\nåtgärdstyp nu. Men om man vill sluta sådana här\r\navtal på några områden på arbetsmarknaden finns\r\ndet självfallet ingenting som hindrar det.</pre><pre>Ny demokrati vill liksom AMS-chefen trappa ned\r\nungdomspraktiken och ALU. Samtidigt säger\r\npartiet att arbetslösa måste aktiveras så att de inte\r\ntappar kontakten med arbetsmarknaden. Man vill\r\ninföra en ALU-liknande verksamhet i\r\nkommunerna. Det är ju just det som de åtgärder\r\nsom redan finns syftar till! Det är det som pågår. Jag\r\nmåste säga att jag inte riktigt förstår logiken i detta.</pre><pre>Så till frågan om resebidragen:</pre><pre>Socialdemokraterna och Ny demokrati har förenat\r\nsig kring att återinföra de nyligen avskaffade\r\nresebidragen. Regeringspartierna konstaterar att\r\ndessa inte tycks stimulera flyttviljan i någon högre\r\ngrad. Under det gångna året har endast 70 miljoner\r\nav de beräknade 200 tagits i anspråk. Vi vidhåller\r\ndärför att bidragen inte skall återinföras men att\r\nregeringen skall följa vilka eventuella olägenheter\r\ndetta skulle kunna medföra.</pre><pre>Som jag sagt tidigare är ungdomspraktiken i allt\r\nväsentligt en bra åtgärd. Nu måste man ställa större\r\nkrav på att praktiken ska leda till fortsatt\r\nanställning med hjälp av rekryteringsstöd.\r\nInförandet av finansieringsbidraget är ett led i den\r\nriktningen. Anställs den unge efter första perioden\r\nåterbetalas avgiften. Vi menar att nivån 1 000 kr\r\nper månad under första perioden och 3 000 under\r\nandra är väl avvägd. Rapporter från\r\narbetsförmedlingar visar att avgiften inte är något\r\nstörre hinder. En återbetalning av hela\r\nfinansieringsavgiften efter två perioder, vilket Ny\r\ndemokrati kräver, vore enligt vår uppfattning att gå\r\nalldeles för långt. Villkoret för utbetalning av\r\nbidraget andra perioden är ju faktiskt fortsatt\r\nanställning. Ny demokratis förslag innebär att det\r\nverkligen skulle vara fråga om gratis arbetskraft.\r\nJag tror att det blir fråga om mer reguljärt arbete\r\nunder den andra perioden än under den första. Det\r\när ju just det som Laila Strid-Jansson är så starkt\r\nemot.</pre><pre>Akademikerpraktiken är ganska ny och har inte\r\nriktigt hunnit att få fullt genomslag. Allt tyder på\r\natt det är en mycket positiv åtgärd. Det är oerhört\r\nviktigt för nyutexaminerade akademiker att få\r\nkomma ut i praktik för att testa sina kunskaper.\r\nFöretag som kanske inte hade tänkt sig att anställa\r\nhögutbildade människor får tillfälle att se vilka\r\nfördelar detta skulle innebära. För dem skulle en\r\ndirekt anställning med rekryteringsstöd vara ett\r\nmycket större steg att ta. Det är mycket angeläget\r\natt bryta detta motstånd.</pre><pre>Vi välkomnar de avtal som träffats och som är på\r\ngång för att höja kompetensen och för att skjuta\r\nupp uppsägningar inom den offentliga sektorn.\r\nMan måste sluta fler sådana avtal. Behovet av\r\nkompetens inom vård och omsorg, oavsett om den\r\nsker inom privat eller offentlig sektor, kommer att\r\nvara stort i framtiden -- inte minst med tanke på det\r\nökande antalet äldre. Vi hörde vid utfrågningen om\r\noffentliga sektorn att det inte kommer att dröja så\r\nlänge innan bristen på vårdpersonal är ganska stor.\r\nDäremot är det angeläget att omvandlingstrycket\r\ninom offentliga sektorn inte minskar. Det tillåter\r\ntyvärr inte dagens samhällsekonomi.</pre><pre>Offentliga sektorn förbinds i stor utsträckning med\r\nkvinnors arbete. Nedskärningarna är naturligtvis\r\nett stort problem för kvinnor, och detta måste tas\r\npå största allvar. Kompetensutveckling, stimulans\r\nav kvinnors företagande, olika attitydförändringar\r\nför att bryta den könsuppdelade arbetsmarknaden\r\när oerhört angelägna. En framgångsrik\r\narbetsmarknad är inte könsuppdelad. Regionala\r\nresurscentrum för kvinnors företagande är en\r\nangelägen åtgärd som kommer.</pre><pre>Men det är viktigt att påpeka att män har drabbats\r\nbetydligt mer än kvinnor av arbetslösheten under\r\nhela lågkonjunkturen. Det har hela tiden skilt ett\r\npar tre procent. Arbetslöshetssiffrorna för februari\r\nvisar på en nedgång i arbetslösheten, och det är\r\nfaktiskt kvinnornas arbetslöshet som sjunker mest.\r\nI den allmänna debatten kan man ofta få intryck av\r\natt kvinnor drabbats mest. Så är det faktiskt inte.</pre><pre>Så kommer jag till den fråga vi diskuterade tidigare:\r\npraktik för invandrare.</pre><pre>Vi beklagar att Socialdemokraterna går emot\r\nregeringens förslag till invandrarpraktik. Med\r\ntanke på den utomordentligt svåra situation som\r\ninvandrarna befinner sig i -- det gjorde de för övrigt\r\näven när vi hade gott om jobb -- anser vi att det är\r\nen mycket angelägen åtgärd. Visst är en ökad\r\nanvändning av de särskilda rekryteringsstöden bra\r\noch skall uppmuntras, men med tanke på vilka\r\nsvårigheter många invandrargrupper har att över\r\nhuvud taget komma i kontakt med\r\narbetsmarknaden är det inte tillräckligt. Praktiken\r\nkan ge en värdefull inträdesbiljett till\r\narbetsmarknaden.</pre><pre>Risken för att detta skall uppfattas som en alltför\r\npositiv särbehandling bedömer vi i\r\nregeringspartierna och Vänsterpartiet som\r\nutomordentligt liten. Det särskilda\r\nrekryteringsstödet är också en särbehandling.\r\nArbete är den viktigaste biljetten för att integreras\r\ni det svenska samhället. Vi måste göra allt för att\r\nminska arbetslösheten för invandrare. I dag\r\nsärbehandlas faktiskt invandrarna för fullt. De får\r\növer huvud taget aldrig någon chans.</pre><pre>Laila Strid-Jansson talade mycket om\r\nsvenskundervisning. På den punkten är vi\r\nnaturligtvis helt överens, men det är inte det som\r\ndiskussionen handlar om. Det är klart att\r\ninvandrarna skall lära sig svenska först och att\r\nundervisningen skall ske så snabbt som möjligt,\r\nmen det vi diskuterar är en annan fråga.</pre><pre>Ingela Thalén uttryckte litet försiktigt farhågor om\r\natt åtgärden skulle vara fel just i detta läge, då det\r\nbörjar gå uppåt på arbetsmarknaden. Den skulle\r\nt.ex. kunna skapa undanträngningsproblem. Jag\r\ntror att den risken är ganska begränsad. Det är nog\r\nganska orealistiskt att tro att invandrarna skulle\r\nvara först i ledet vad gäller de nya jobben.</pre><pre>Jag beklagar också att Ny demokrati inte tagit\r\nställning till förslaget om att regeringen skall få\r\ninnehålla 1,9 miljarder för att använda dem där de\r\nger störst sysselsättningseffekt och till insatser som\r\nnormalt inte finansieras över detta anslag.\r\nOppositionspartiers uppfattning brukar vara att\r\nregeringar inte skall få använda pengar flexibelt.\r\nDet är särskilt olyckligt eftersom vi vet att\r\nArbetsmarknadsverket har problem att använda\r\nalla resurser på ett effektivt sätt med tanke på\r\nvolymen. Vi hoppas att Ny demokrati vid\r\nomröstningen här i dag inser att det bästa för\r\nsysselsättningen är att ge regeringen möjligheten\r\natt satsa dessa pengar i angelägna projekt i hela\r\nlandet. Jag tycker att det är inkonsekvent av Ny\r\ndemokrati att vilja ge Arbetsmarknadsverket mer\r\npengar, samtidigt som partiet i en annan\r\nreservation föreslår att mycket mer pengar skall tas\r\nbort. Det är ganska ologiskt.</pre><pre>Herr talman! Till sist vill jag yrka bifall till\r\nhemställan i betänkandet, utom i de delar där\r\nregeringspartierna har reservationer. Jag yrkar\r\nbifall till reservation nr 9, 25 och 30.</pre><pre>Anf. 32  LAILA STRID-JANSSON (nyd)\r\nreplik:</pre><pre>Herr talman! Låt mig först beröra starta-eget-\r\nbidraget. Under mom. 37 i utskottets hemställan i\r\ndetta betänkande är utskottet fullständigt enigt.\r\nDet har sagt att starta-eget-bidrag är bra, och det\r\nfinns ingen reservation mot detta. Däremot har jag,\r\nsom jag nämnt, avgivit ett särskilt yttrande. Jag har\r\ninte kritiserat starta-eget-bidraget som sådant utan\r\nanordnarnas kompetens att bedöma om en affärsidé\r\när bra.</pre><pre>Till skillnad från de flesta ledamöter i utskottet är\r\njag sedan 20 år tillbaka småföretagare och vet hur\r\ndet fungerar i företag. Alla har kanske inte tänkt på\r\natt bristerna drabbar även presumtiva\r\negenföretagare. En sådan investerar kanske i en hel\r\ndel saker under de sex månader när han får starta-\r\neget-bidraget. Om det sedan visar sig att affärsidén\r\ninte var bärande, har han ändå kvar sina skulder.\r\nDetta måste man tänka på. Jag har bara pekat på\r\natt man måste ge en kompetent vägledning.</pre><pre>Det är intressant att Marianne Andersson tar upp\r\nGAS, som vi hela tiden har vänt oss mot. Vi röstade\r\nnej i december till GAS, som vi tycker är en tillfällig\r\nåtgärd, som gynnar sådana som ändå skulle ha\r\nanställt personer. Som Marianne Andersson\r\nmycket väl vet har det i detta sammanhang också\r\nkommit upp en del andra saker till behandling i\r\nutskottet, men eftersom detta är bordlagt, kan jag\r\ninte närmare gå in på det. Vi är väl alla medvetna\r\nom att det har uppstått vissa tvivel på denna punkt.</pre><pre>Vad gäller ungdomspraktiken har vi föreslagit en\r\nmorot och en piska som inte alls skulle belasta\r\nstatens budget. Ni har föreslagit att arbetsgivaren\r\nefter det att en person fullgjort tolv månaders\r\npraktik skulle kunna få rekryteringsstöd. Vi menar\r\natt det inte skall utgå något rekryteringsstöd. I\r\nstället kan man när man anställer den unge få\r\ntillbaka de pengar som man själv har lagt ut.</pre><pre>Vad gäller både ungdomspraktik och ALU vet både\r\nMarianne Andersson och alla vi andra att dessa\r\nstödformer får kolossala undanträngningseffekter.\r\nDe snedvrider konkurrensen. Vi har även ifrågasatt\r\nderas kringkostnader, som jag tänker återkomma\r\ntill litet senare. Mycket är oklart. ALU är en åtgärd\r\nsom från början var nödvändig, och vi stödde den\r\nockså inledningsvis. Nu måste den dock trappas\r\nned, eftersom den totalt snedvrider konkurrensen.</pre><pre>Anf. 33  MARIANNE ANDERSSON (c)\r\nreplik:</pre><pre>Herr talman! Jag håller helt med Laila Strid-\r\nJansson om att den som beviljar ett starta-eget-\r\nbidrag naturligtvis skall vara kompetent och att\r\nprojekten skall bedömas mycket seriöst. Bidrag\r\nskall inte beviljas på lösa boliner. Jag tror faktiskt\r\natt man har fått betydligt större kunskaper på detta\r\nområde än på 80-talet, när det också var populärt\r\natt starta eget men när det hände tråkiga saker i\r\nsådana sammanhang. Starta-eget-bidraget har nu\r\nundersökts, och det har visat sig att de aktuella\r\nföretagen lever i precis lika stor utsträckning som\r\nnågra andra företag.</pre><pre>Den som är lättsinnig och tror att man kan investera\r\noch skaffa sig skulder under bidragsperioden gör\r\nnog en stor missbedömning. Jag tror inte att den\r\nrisken är så stor, eftersom möjligheterna att få låna\r\npengar på lösa boliner i dag är ytterligt små.\r\nProblemet existerar nog egentligen inte.</pre><pre>Inte heller jag skall beröra det problem med GAS\r\nsom Laila Strid-Jansson berörde. Det gäller mera\r\nett konstruktionsproblem, som vi nog skall kunna\r\nhantera. Det är inte fråga om ett problem med\r\nåtgärden som sådan.</pre><pre>När vi första gången fattade beslut om ALU sade vi\r\nmycket tydligt att åtgärden inte skall beviljas inom\r\nramen för företag. Det gäller över huvud taget inte\r\nsådana uppgifter som kan utföras på annat sätt.\r\nSkall bidrag utgå inom ramen för företag, skall det\r\nvara fråga om framtidsinriktade projekt eller\r\nutvecklingsprojekt som annars aldrig skulle komma\r\ntill stånd. Jag har inte sett någon ordentlig\r\nredovisning av de utträngningseffekter som man nu\r\npåstår skulle finnas. Jag tillåter mig att mycket\r\nstarkt tvivla på att just de här arbetena skulle ha\r\ntillkommit i vanlig ordning. Antagligen hade det\r\ninte funnits pengar till dem.</pre><pre>Det är naturligtvis viktigt att det inte uppkommer\r\nnågra undanträngningseffekter, men vi har i våra\r\nbeslut hela tiden sagt att sådana inte skall\r\nförekomma.</pre><pre>Anf. 34  LAILA STRID-JANSSON (nyd)\r\nreplik:</pre><pre>Herr talman! Jag vill mycket kort beträffande\r\nALU-verksamheten säga att vi under ganska lång\r\ntid har krävt att få en objektiv utvärdering av\r\ndenna. Det har alla oppositionspartier gjort. Vi\r\nväntar på en sådan utvärdering, men någon sådan\r\nhar inte kommit.</pre><pre>Anf. 35  MARIANNE ANDERSSON (c)\r\nreplik:</pre><pre>Herr talman! Jag vill bara säga att ALU-\r\ndelegationen nu har börjat sitt arbete, och i det\r\ningår också denna uppgift.</pre><pre>Anf. 36  INGELA THALÉN (s) replik:</pre><pre>Herr talman! Marianne Andersson lyfter fram\r\nSpanien som ett med Sverige jämförbart exempel.\r\nJag tycker att det är ett utomordentligt dåligt\r\njämförande exempel. Det finns en lång rad andra\r\neuropeiska länder, som Schweiz, Österrike,\r\nDanmark och Norge, att göra sådana jämförelser\r\nmed, men det skulle i dag inte falla mig in att\r\njämföra med länder som har en sådan bakgrund och\r\nhistoria som flera av de sydeuropeiska länderna\r\nhar. Jag tycker faktiskt att det är en orättfärdig\r\njämförelse.</pre><pre>Marianne Andersson säger att hon hoppas att man\r\ninte skall få för sig att testa de socialdemokratiska\r\nförslagen. Hon tycker att det är bra att de avvisas.\r\nVad ligger då i de socialdemokratiska förslagen? I\r\ndem ingår en utveckling av\r\narbetsmarknadsutbildningen, förstärkningar av\r\nberedskapsarbetena, utökning av rekryteringsstöd,\r\nförsök med ungdomsintroduktion, som faktisk är\r\nen anställning i anslutning till ungdomspraktik, och\r\nanställning med hjälp av rekryteringsstöd. Det\r\nfinns också en lång rad liknande förslag.</pre><pre>Jag förstår inte vad Marianne Andersson menar när\r\nhon säger att man inte skall testa dessa förslag. De\r\nfinns ju. Vad vi föreslår är vidgade volymer för att\r\npressa tillbaka ungdomsarbetslösheten.</pre><pre>Marianne Andersson säger vidare att varslen\r\nminskar, jobben ökar och långtidsarbetslösheten\r\ngår ned kraftigt. Låt mig bara göra en liten försiktig\r\nobservation.</pre><pre>År 1990 hade vi 4,4 miljoner i arbetskraften. I\r\njanuari 1994 är vi nere i 3,7 miljoner sysselsatta. Jag\r\ntycker att man med tanke på denna oerhört stora\r\nminskning i antalet sysselsatta skall vara mycket\r\nförsiktig med att anföra varselsiffror från en vecka\r\ntill en annan och uppgifter om ökning av antalet\r\njobb från en vecka till annan.</pre><pre>Sedan ägnade sig Marianne Andersson ganska\r\nmycket åt att undra över vad\r\nArbetsmarknadsverket grundar sina prognoser på\r\noch funderar över om det månne kunde vara den\r\nsocialdemokratiska politiken. Det tror jag inte alls.\r\nHittills har Arbetsmarknadsverket som regeringens\r\noch riksdagens myndighet grundat sig på\r\nregeringens prognoser samt på\r\nKonjunkturinstitutets och andra institutioners\r\nanalyser liksom naturligtvis på egna beräkningar.\r\nDen största källan till information är naturligtvis\r\nregeringens egna förslag. Jag tycker därför att man\r\nskall vara litet försiktig från regeringspartierna när\r\ndet gäller just den här typen av kritik.</pre><pre>Anf. 37  MARIANNE ANDERSSON (c)\r\nreplik:</pre><pre>Herr talman! Jag håller fullständigt med om att\r\nSpanien inte kan jämföras med Sverige. Också\r\nIngela Thalén gjorde en jämförelse, och jag valde\r\ndetta exempel för att visa att det är ganska svårt att\r\ngöra sådana här jämförelser och att dra rättvisa\r\nslutsatser av dem.</pre><pre>Ingela Thalén inledde sitt huvudanförande med att\r\nförutspå att detta skulle vara Börje Hörnlunds sista\r\nstora debatt som arbetsmarknadsminister. Det var\r\nen förhoppning som hon hade. Jag har motsatt\r\nförhoppning. Jag hoppas att han skall få fortsätta\r\nsom arbetsmarknadsminister, och det var\r\negentligen det som jag menade med att jag\r\nhoppades att socialdemokraterna efter valet inte\r\nskall få testa hela sin ekonomiska politik inom alla\r\npolitikområden, naturligtvis inklusive\r\narbetsmarknadspolitiken.</pre><pre>Det finns vidare naturligtvis olika inslag i\r\narbetsmarknadspolitiken där vi har samma\r\nuppfattningar, även om uppfattningarna går isär om\r\nolika nivåer osv. Det är inte så oerhört stora\r\nskillnader i just de delarna. Vad jag syftade på var\r\nden totala bilden.</pre><pre>Anf. 38  INGELA THALÉN (s) replik:</pre><pre>Herr talman! Jag är övertygad om att Börje\r\nHörnlund inte tar mitt inledningsanförande som en\r\npersonlig vidräkning utan mera som en principiell\r\nkritik mot regeringen Bildt som företeelse. Vi är väl\r\nganska klara över våra respektive förhållningssätt\r\ntill regeringen Bildt.</pre><pre>Marianne Andersson säger att hon hoppas att\r\nSocialdemokraternas politik inte skall bli prövad\r\noch hänvisar till att det är så besvärligt för\r\nregeringen därför att 80-talet var så svårt.</pre><pre>Regeringen själv har anlitat två stycken ekonomer\r\nför att analysera det strukturella\r\nbudgetunderskottet. Dessa ekonomer drar\r\nslutsatsen att om tillväxten under 90-talet hade varit\r\nlikadan som under 80-talet, skulle\r\nbudgetunderskottet ha varit 40 miljarder kronor,\r\noch inte som nu strax under 200 miljarder kronor.\r\nDå var det tillväxt och nya jobb, nu är det negativ\r\nekonomi och massarbetslöshet.</pre><pre>Marianne Andersson funderade på hur det\r\nkommer sig att man inom AMS är så pessimistisk i\r\nsina prognoser. Men för att man skall förstå det\r\nräcker det ju med att man läser ekonomernas\r\nföutsägelser, att man tittar på hur konjunkturen har\r\nanvänts och hur passiv den borgerliga regeringens\r\npolitik har varit och att man för detta samman med\r\nregeringens egna skrivningar i finansplanen om att\r\narbetslösheten under 1994 och 1995 kommer att\r\nfortsätta att vara ca 14 %. Med sådana\r\nbeskrivningar, Marianne Andersson, kan man inte\r\ndra andra slutsatser än att den politik som den\r\nborgerliga regeringen för under ett antal år\r\nframöver på 90-talet kommer att innebära\r\nmassarbetslöshet.</pre><pre>Det är mot denna politik som vi ställer den\r\nsocialdemokratiska strategin för kompetens, för\r\nutveckling och för tillväxt.</pre><pre>Anf. 39  MARIANNE ANDERSSON (c)\r\nreplik:</pre><pre>Herr talman! Jag kommenterade inte Ingela\r\nThaléns kommentar om att man skall ta\r\nvarselsiffrorna med försiktighet. Självfallet skall\r\nman göra det. Men när vi under flera månader har\r\nhaft en positiv trend och de negativa kurvorna har\r\nbrutits, får man väl ändå anse att det är ganska bra.</pre><pre>Det är sant att vi under de senaste åren har haft en\r\nnegativ tillväxt. Det är att beklaga, men det beror\r\npå en mängd olika saker som vi här inte hinner gå\r\nin på. Jag har tidigare pekat på en del av dem. Nu\r\nhar emellertid den trenden brutits. Nu går vi mot\r\nhögre tillväxt.</pre><pre>Vi skulle naturligtvis, som Socialdemokraterna och\r\nför den delen också finansministern säger, behöva\r\nen tillväxt på 4 %, och vi hoppas att vi skall kunna\r\nnå dit. Men med de modeller och de förslag som\r\nSocialdemokraterna lägger fram har jag väldigt\r\nsvårt att tro att vi skall kunna förverkliga en högre\r\ntillväxt än vad som är möjligt genom regeringens\r\npolitik för tillväxt och företagande, som faktiskt till\r\nsyvende och sist är det som ger både sysselsättning\r\noch utveckling i landet.</pre><pre>Anf. 40  HANS ANDERSSON (v) replik:</pre><pre>Herr talman! Jag vill nog, Marianne Andersson,\r\npåstå att det är en mycket betydande skillnad i\r\narbetsmarknadspolitisk inriktning mellan\r\noppositionen -- Socialdemokraterna och vänstern --\r\noch regeringspartierna. Det handlar om volymer,\r\ndet handlar om initiativkraft, aktivitet och\r\nsatsningar på arbetslinjen, det handlar om\r\nutbildningsvikariat, pengar till företagsutbildning,\r\narbetsmarknadsutbildning, att, som det så vackert\r\nheter, få rätt incitamentsstruktur, så att människor\r\nhellre studerar än att gå passiva med a-\r\nkasseersättning, osv.</pre><pre>Det är väl ingen tillfällighet att den här\r\noppositionspolitiken i stora drag överensstämmer\r\nmed vad fackföreningsrörelsen kräver. I många\r\nmånga fall överensstämmer den också med vad\r\nArbetsmarknadsverket anser, grundat på praktiska\r\nerfarenheter i varje kommun.</pre><pre>Regeringen och utskottsmajoriteten står för en\r\npassivitet -- det är fråga om avreglering, att vänta\r\npå marknaden, vänta på exportindustrin och se vad\r\nsom händer. Så tycker jag att det har varit i samtliga\r\nfall. ROT-exemplet belyser detta. Det är vi i\r\noppositionen som driver på för att något skall bli\r\ngjort.</pre><pre>När det gäller medlen begriper jag inte varför man\r\nvill avsätta 1,9 miljarder till regeringen. Vi har sagt\r\natt regeringen i kompletteringspropositionen får\r\nkomma tillbaka till riksdagen med förslag på hur\r\nman skall använda dessa pengar. Det går annars att\r\ngöra omdisponeringar senare under budgetåret --\r\ndet är inga problem. Varför skall vi dra undan\r\nriksdagens beslutanderätt i dessa frågor?</pre><pre>Jag begriper fortfarande inte varför man sätter av\r\n310 miljoner kronor till regeringen, det som\r\nriksdagsrevisorerna kallar för lekpengar och anser\r\natt man skall plocka bort och ställa till\r\nArbetsmarknadsverkets förfogande.</pre><pre>Nu kommer den ena rapporten efter den andra om\r\nungdomspraktik och ALU. Jag läste i senaste\r\nnumret av Arbetsmarknaden en artikel av Lennart\r\nSchröder från Institutet för social forskning vid\r\nStockholms universitet. I en uppföljning från\r\nStockholm visas t.ex. att av dem som berörs av\r\ndessa åtgärder finns bara 10 % inom\r\ntillverkningsindustri och 33 % inom vård och\r\nomsorg, där möjligheterna till jobb är mycket små.\r\nDet sägs att nästan ingen har utbildning och\r\nhandledning och att det förekommer väldigt litet\r\nkontakter med arbetsförmedlingarna. Det handlar\r\nalltså i väldigt hög grad faktiskt om gratis\r\narbetskraft. I många fall handlar det om människor\r\nsom har fått gå från sina jobb och gå till\r\narbetsförmedlingen och som sedan kommer\r\ntillbaka till jobbet utan att vara anställda där och då\r\nfår göra samma jobb till dålig ersättning.</pre><pre>Nog måste väl Marianne Andersson erkänna att\r\ndetta är en sänkning av kvaliteten inom\r\narbetsmarknadspolitiken och att det är ett\r\nformidabelt problem inför framtiden att det är de\r\nstora, omfattande åtgärderna som ser ut på det här\r\nsättet.</pre><pre>Anf. 41  MARIANNE ANDERSSON (c)\r\nreplik:</pre><pre>Herr talman! Problemet är ju att ingen egentligen\r\nhar kommit med förslag som skulle kunna vara\r\nbättre. De stora volymerna har gett vissa problem,\r\ndet kan alla erkänna, men vilken annan åtgärd\r\nskulle ha gett mindre problem, och vilken annan\r\nåtgärd skulle ha nått upp i de här volymerna? Det\r\när ju det som är den stora knuten. Vi har nu de här\r\nstora volymerna, och vi måste se till så att\r\nmänniskor aktiveras och inte går hemma passiva\r\noch slås ut från arbetsmarknaden totalt. Vi måste\r\nju se till att människor kan komma ut på\r\narbetsmarknaden.</pre><pre>Hans Andersson talar om volymer och initiativkraft\r\noch satsningar av olika slag. Ja, vi har olika\r\nuppfattningar om volymer, men vi har också sett\r\nvilka problem Arbetsmarknadsverket har att nå\r\nupp till de här volymerna. Då gäller det faktiskt att\r\nvara kreativ och försöka se också andra\r\nmöjligheter. Jag vill därför tillbakavisa det Hans\r\nAndersson säger, eftersom något bättre alternativ\r\ninte har visats upp.</pre><pre>Det är klart att regeringen kan komma till\r\nriksdagen och redovisa varenda åtgärd man tänker\r\nvidta med hjälp av de 1,9 miljarderna, men\r\nanledningen till att man vill ha pengarna är ju att\r\nman skall kunna agera ganska snabbt när man ser\r\nett sätt att snabbt skapa jobb. Tanken med det här\r\när ju just att regeringen skall kunna agera ganska\r\nsnabbt.</pre><pre>Anf. 42  HANS ANDERSSON (v) replik:</pre><pre>Herr talman! Det finns inga problem vad gäller att\r\nkunna agera snabbt. Det förvånar mig att Marianne\r\nAndersson, som jag förstår nu representerar\r\narbetsmarknadsutskottet, menar att vi kan lämna\r\növer en så här stor summa till regeringen att\r\nsjälvständigt fatta beslut om. Det tillhör väl vårt\r\nansvar i arbetsmarknadsutskottet att fatta beslut\r\noch göra prioriteringer efter den uppföljning som vi\r\nkan se är gjord. Någon tidsbrist kommer över\r\nhuvud taget inte att finnas härvidlag. Dessutom\r\ninnebär flexibiliteten inom anslaget A 2 att AMS\r\nsjälvständigt kan göra disponeringer, som man så\r\nofta tidigare har gjort.</pre><pre>Utskottet skriver om ALU att man inte har kunnat\r\nse några större undanträngningseffekter, och\r\nsamma sak gäller på ungdomspraktiksidan. I den\r\nnya propositionen om ungdomspolitik läser jag till\r\nmin häpnad under rubriken Ungdomspraktik:\r\nErfarenheter av ungdomspraktiken är\r\ngenomgående goda. Det här stämmer inte alls med\r\nvad jag läser i EFA-rapporten och i olika\r\nspecialstudier som är gjorda vid högskolor, och det\r\nstämmer inte alls med den erfarenhet jag har från\r\notaliga besök på arbetsförmedlingar,\r\narbetslöshetscaféer och fackföreningsexpeditioner.</pre><pre>Vi har inte avvisat de här åtgärderna fullständigt,\r\nmen vi har sagt att de skall vara sista-hands-\r\nåtgärder. Vi har nu också tvingat\r\nutskottsmajoriteten att hålla med om det, men det\r\när med ett slags passivitet och inte med någon större\r\nenergi som man försöker hitta alternativ.</pre><pre>Det finns inga alternativ, säger Marianne\r\nAndersson, men det vimlar ju av dem. Sedan säger\r\nMarianne Andersson att AMS inte kommer upp till\r\nsina åtgärdsvolymer, men det beror ju delvis på\r\nregeringens och riksdagsmajoritetens egna beslut.</pre><pre>Om det finns ett beslut som säger att man får\r\nmycket sämre ersättning om man går på\r\narbetsmarknadsutbildning än om man sitter hemma\r\noch får a-kassa vad kan man då förvänta sig för\r\nvolymer? Om bidraget till företagsutbildning sänks\r\nfrån 90 kr till 60 kr vad kan man då förvänta sig när\r\ndet gäller volymerna? Allt detta går ju att läsa. Man\r\nkan läsa facit.</pre><pre>Marianne Andersson kan t.ex. läsa facit i AMS\r\nbegäran till regeringen i förhållande till\r\nkompletteringspropositionen. Det går att läsa på\r\npunkt efter punkt. Det gäller ALU,\r\nungdomspraktik, finansieringsbidrag,\r\nföretagsutbildning, utbildningsvikariat och\r\narbetsmarknadsutbildning. Där visar man hur\r\nregelförändringar har lett till sämre möjligheter att\r\nuppnå volymer.</pre><pre>Så följ vårt råd och följ våra förslag och yrkanden!\r\nDå kommer vi också upp i högre volymer och får\r\nmindre öppen arbetslöshet, Marianne Andersson.</pre><pre>Anf. 43  MARIANNE ANDERSSON (c)\r\nreplik:</pre><pre>Herr talman! Hans Andersson säger att AMS kan\r\ngöra dispositioner av anslaget när de får hand om\r\ndessa pengar. Tanken i regeringens förslag om\r\ndessa pengar till regeringens förfogande är\r\nnaturligtvis att man skall kunna sätta in snabbare\r\nåtgärder som inte direkt ryms inom det normala\r\nanslagets ram. Det står ju också mycket tydligt i\r\nförslaget. Det kan gälla regionala projekt och\r\nliknande saker.</pre><pre>Jag vidhåller att erfarenheterna av\r\nungdomspraktiken är genomgående goda. Hans\r\nAndersson och jag måste ha träffat väldigt olika\r\nmänniskor. På de arbetsförmedlingar och på de\r\narbetsplatser som jag har varit har man den\r\nuppfattningen att det fungerar ganska bra. Det är\r\nmycket egendomligt att vi möts av så olika\r\nreaktioner. Men det är kanske också naturligt att\r\ndet kan fungera bättre eller sämre på olika ställen.\r\nMen totalt sett har jag absolut den uppfattningen\r\natt det är någonting som fungerar bra.</pre><pre>Finansieringsbidraget ökar trycket på företagen att\r\nanställa efter praktiken. Då har det fått den\r\ninriktning som vi vill. Åtgärderna skall faktiskt leda\r\ntill jobb efter praktiken.</pre><pre>Sedan har vi i utskottet diskuterat ganska mycket\r\nom utbildningsvikariaten. Vi tycker att det är en\r\nmycket bra åtgärd. Om man kan komma upp i\r\nvolymer där förutsätter jag att regeringen\r\nåterkommer i kompletteringspropositionen med\r\nutökade resurser och utökade volymer. Vi tycker\r\natt det är en mycket bra åtgärd, inte minst för\r\nkvinnor. Vi har också fått exempel på att den är\r\nmycket användbar även inom den privata sektorn\r\nom man lägger ner litet kraft på att utveckla den.</pre><pre>Anf. 44  Arbetsmarknadsminister BÖRJE\r\nHÖRNLUND (c):</pre><pre>Herr talman! När jag hörde Ingela Thaléns\r\nanförande kom jag att tänka på ett citat av Henrik\r\nTikkanen: Om man inte ser bakåt och inte framåt\r\nså får man se upp.</pre><pre>Ingela Thalén var som socialdemokratisk talesman\r\noroad över att EU-organisationen berömde svensk\r\narbetsmarknadspolitik och såg den som ett\r\nföredöme. De känner oss ganska väl efter de\r\nförhandlingar som vi har haft under ett antal\r\nmånader.</pre><pre>Ingela Thalén hade också kunnat tala om att min\r\nkollega i Norge med hela sin delegation såg Sverige\r\nsom världsmästare när det gällde åtgärder i en svår\r\nsituation. Finlands socialdemokratiska president\r\nframhöll med stor kraft i valrörelsen Sverige som\r\nett föredöme som Finland skulle titta på. OECD\r\nhar mycket kraftigt fördömt den\r\nsocialdemokratiska politiken.</pre><pre>Tjänstemännen på Finansdepartementet, som är\r\nlika gråa kamrerare oavsett om det är en socialistisk\r\neller borgerlig regering, har räknat på det\r\nsocialdemokratiska alternativet. De säger att det\r\nleder till att vi får låna 24 miljarder till på årsbasis.\r\nSå ser det ut.</pre><pre>Herr talman! Det finns nu ljusa tecken på\r\nvårhimlen. De blir allt fler när det gäller ekonomin\r\noch arbetsmarknaden. Men det är alldeles klart att\r\ndet inte finns något utrymme för Thalénskt\r\nlättsinne.</pre><pre>Den svenska konkurrenskraften är nu bättre än\r\nnågonsin. Handelsbalansen har aldrig varit bättre.\r\nIndustrin planerar att öka investeringarna kraftigt.\r\nKonkurserna har minskat dramatiskt i storlek och\r\nantal. Räntenivån är den lägsta på 20 år, och\r\nbedömare tror att den kommer att gå ner ett par\r\nsnäpp till.</pre><pre>De banker och finansieringsinstitut som blev i det\r\nnärmaste dödssjuka under den socialdemokratiska\r\ntiden börjar nu att friskna till. Klimatet för\r\ninvesteringar och företagande har förbättrats.\r\nFramtidstron har inte varit högre i de svenska\r\nhushållen sedan SCB började mäta 1973. Det har\r\ninte den socialdemokratiska taleskvinnan lagt\r\nmärke till.</pre><pre>Övertiden är rekordhög. Det visar att det finns\r\naktivitet i ekonomin. Jag önskar personligen av\r\nhela mitt hjärta att vi kan arbeta bort den här\r\növertiden.</pre><pre>Ingela Thalén har en så förenklad tideräkning att\r\nden börjar den 4 oktober 1991. Men under 1991\r\nvarslades 7 000--9 000 personer varje månad i\r\nindustrin. Nu har industrin frisknat till, och nu är\r\ndet få varsel. Satsningar på kompetensutveckling i\r\nkommuner och landsting har resulterat i att antalet\r\nvarsel är mycket lågt där också.</pre><pre>Dagens Nyheter har fördubblat antalet\r\nplatsannonser under årets första tio veckor.</pre><pre>Före 1991 flyttade företag och investerare\r\nutomlands. Nu börjar de att komma till Sverige.\r\nDet är viktigt. Antalet lediga platser i industrin\r\nligger klart över 1991 års nivå. Inflationen är 2 %\r\npå årsbasis. Den öppna arbetslösheten har sjunkit\r\nmed 160 000 personer sedan i somras, när den var\r\nsom högst.</pre><pre>Under 1991, 1992 och en stor del av 1993 gick\r\nföretagen på röda siffror. Men nu börjar det att vara\r\nvinster som gör att man får ork att investera och\r\nsatsa på forskning, utveckling m.m. Det är det allra\r\nviktigaste. Jag vill också betona att satsningarna på\r\nforskning och utveckling har ökat utomordentligt\r\nmycket trots en svår ekonomi. Antalet intagningar\r\ntill våra högskolor har ökat med 30 %. 80-talet var\r\ndäremot ett totalt förlorat årtionde.</pre><pre>Det gäller alltså -- och det saknar jag helt i Ingela\r\nThaléns anförande -- att se möjligheterna och\r\nsamtidigt ha stor respekt för de offentliga\r\nunderskotten och den alldeles för höga\r\narbetslösheten.</pre><pre>Om man vill se datumet den 4 oktober som ett\r\nviktigt datum, kan man sammanfatta detta på\r\nföljande sätt: Då övertog den nya regeringen en\r\ntotalraserad grund. Vi var prissatta ur\r\nvärldsmarknaden. Spekulationsekonomin slog\r\nsönder Sverige.</pre><pre>Jag är så vänlig att jag inte vill skylla allt enbart på\r\nden då sittande regeringen, utan det var många\r\nkrafter som bidrog. Men man får ändå inte glömma\r\natt Socialdemokraterna regerade när grunden\r\nraserades. Det är i princip hela grunden till den\r\narbetslöshet som vi har i dag, litet grand är det\r\nockså fråga om internationell lågkonkunktur.</pre><pre>Nu är grunden mycket stabil för utveckling och\r\ntillväxt i vårt näringsliv. Det har tagit två till två och\r\nett halvt år att lägga den grunden. Nu måste vi ha\r\nmånga år av miljöriktig, hög tillväxt. Vi har inte råd\r\nmed en osäkerhet som återigen hotar att rasera en\r\ndel av den lagda grunden.</pre><pre>Vi måste ha fortsatt goda villkor för företagsamhet,\r\nföretagare och entreprenörer. Inte minst gäller det\r\nsmå och medelstora företag. Det är den väg vi har\r\natt gå tillbaka till en fullgod ordinarie\r\narbetsmarknad. Det går inte att gå den offentliga\r\nvägen när det i samhället saknas så många miljarder\r\nkronor som i dag lånas upp.</pre><pre>Vägvalet är glasklart. Den som inte vill satsa på små\r\noch medelstora företag och goda villkor för\r\nföretagsamheten, den vill heller inte tillbaka till en\r\nfullgod ordinarie arbetsmarknad. Det måste vi\r\nredovisa för svenska folket fram till valdagen. Vi\r\nhar inte råd med någon som helst upprepning av 80-\r\ntalets svåra misslyckanden. Vi har inte råd med\r\ndetta. Nu måste det bli stabilt.</pre><pre>Herr talman! Den allra viktigaste uppgiften är att\r\nkomma tillbaka till en fullgod ordinarie\r\narbetsmarknad, och det främst av medmänskliga\r\nskäl. Våra ungdomar vill inget hellre än att komma\r\nin på en ordinarie arbetsmarknad, visa hur duktiga\r\nde är och göra bra arbetsinsatser. Det är den äldre\r\ngenerationens ansvar att leva upp till detta. Det var\r\nvi som inte skötte oss på 80-talet. Ungdomarna\r\nskötte sig. De är oskyldiga. De bär dessutom hela\r\nstora lasset av arbetslöshetens gissel.</pre><pre>Men vi har också av rena budgetskäl en mycket stor\r\nanledning att ta så långa steg som möjligt mot en\r\nbättre arbetsmarknad. Summerar man utgifterna\r\nför arbetslösheten -- inte i ofattbara miljarder och\r\nhundratusental, utan för var och en som jobbar --\r\nkostar den på olika sätt runt 30 000 kr för var och\r\nen som jobbar.</pre><pre>Det värsta är att vi lånar till den kostnaden i dag.\r\nMen det är de som jobbar nu och framöver som\r\nmåste betala tillbaka detta. Därför är också från\r\nekonomiska utgångspunkter den allra viktigaste\r\nuppgiften att lyfta av denna börda.</pre><pre>Vi kommer att tvingas göra smärtsamma\r\nbesparingar och ta till vissa inkomstförstärkningar.\r\nMen a och o är att återgå till en fullgod ordinarie\r\narbetsmarknad och låta näringslivet gå före i den\r\ntillväxten. Då får vi också pengar till en bättre\r\noffentlig sektor. Går vi inte den vägen, får vi heller\r\ninga pengar till den offentliga sektorn. Då tränger\r\nräntorna ut nyttighet på nyttighet, och det vill vi väl\r\nändå inte.</pre><pre>Arbetsmarknadsverket går nu i påsk i gång med en\r\nstor utåtriktad kampanj. Detta material går ut till\r\nalla anställda i verket för att de skall tala samma\r\nspråk. Kampanjen vänder sig till arbetsgivarna.\r\nDen kommer att stöttas ordentligt av tidnings-, TV-\r\noch bussreklam och sådana saker.</pre><pre>Vad vill man då? Man säger att man vill minska\r\nrädslan för att nyanställa i företagen. Man säger att\r\nman förstår rädslan hos företagen. Det har varit\r\njobbigt och mycket otäckt att de varit tvungna göra\r\nsig av med personal. Därför är de rädda för att\r\nnyanställa. Det är huvudbudskapet.</pre><pre>Man framhåller också kraftigt vikten av att\r\nmöjligheten till provanställning och\r\nvisstidsanställning har ökat. Det är en positiv sak\r\nför att unga skall komma in på arbetsmarknaden.\r\nDet är en av Socialdemokraternas stora\r\nupprivningslöften, och jag beklagar det.</pre><pre>Man talar om att arbetsgivaravgiften i princip är\r\nhalverad för detta år om antalet anställda ökar.\r\nMan kommer att redovisa kalkyler på hur dyr\r\növertiden är. Inte minst kommer man att tala sig\r\nvarm för rekryteringsstödet som en åtgärd för att få\r\nin människor på ordinarie arbetsmarknad.</pre><pre>Man kommer att framhålla ungdomspraktikens\r\nstora förtjänster. Unga människor får en chans att\r\nfå ett jobb. Många av de unga är mycket\r\nvälutbildade och behöver mer praktik än ytterligare\r\nutbildningar.</pre><pre>Framför allt kommer man att jobba med att besöka\r\nföretagen för att på ort och ställe få till ordinarie\r\njobb. Det är absolut rätt tidpunkt att byta ut\r\növertiden och börja att skola upp arbetskraften. I\r\nhöst går Sverige än bättre, med den stabila grund\r\nsom är lagd. Dessa åtgärder syftar till fler ordinarie\r\njobb.</pre><pre>Den som nu förespråkar att kraftigt minska\r\nungdomspraktiken och minska ALU, talar faktiskt\r\nför en ökad öppen arbetslöshet, och det går jag inte\r\nmed på. Det går regeringen inte med på. Vi måste\r\nhålla uppe åtgärderna. AMS säger i sin nya prognos\r\natt det orkar med ungefär 6 %. Vi ser nu över alla\r\nregler för att göra det lättare för dem att arbeta, och\r\njag hoppas att de når en bit till.</pre><pre>Nu i vår kommer det ut 17 000 värnpliktiga som har\r\ngjort lumpen. Det kommer ut otroligt många elever\r\ni vår -- ca 100 000 från högskolor, två-, tre- och\r\nfyraåriga linjer. En del går vidare. Men en del har\r\nredan gått det extra året, och det blir nu ett\r\ndubbelutsläpp. Även om allt pekar åt rätt håll har\r\nvi ändå behov av att hålla uppe de stora åtgärderna.</pre><pre></pre><pre>Jag tycker att en del har anledning att sätta sig på\r\nsin kammare och fundera litet över om de vill\r\nsmutsa ner dessa åtgärder som man ändå står\r\nbakom, om de vill ha en högre öppen\r\nungdomsarbetslöshet eller vad de egentligen vill.\r\nJag vill inte ha en högre öppen\r\nungdomsarbetslöshet.</pre><pre>Jag vill beröra de båda åtgärderna. Man har faktiskt\r\nganska noga undersökt detta. Man har frågat\r\narbetsledande människor i den offentliga\r\nverksamheten om det arbete som de ALU-\r\nanställda gör i stället skulle ha kunnat göras av\r\nandra anställda. Det är bara 3 % som har svarat att\r\ndet kanske skulle kunna vara så.</pre><pre>Jag förstår att den enskilde kanske tror att han\r\nersätter någon. Om han har fått en extra tjänst på\r\nbiblioteket och han har vettiga uppgifter känns det\r\nkanske som om han gör ett ordinarie jobb.\r\nProblemet är att det i dagens ekonomiska läge inte\r\nfinns någon kommun som ökar antalet anställda på\r\nbiblioteken. Om det inte har blivit ett ALU-jobb\r\nhar det inte blivit något jobb alls. Nu får man satsa\r\npå skolan eller vården. Detta måste prioriteras i en\r\nsvår situation. Det svenska folket blir allt äldre.</pre><pre>Jag vill också ta upp ungdomspraktiken. Lena\r\nSchröder åberopas ofta. Hon har nu kommit ut med\r\nen 13-sidig uppsats. Den visar att\r\nutträngningseffekten i den här typen av konjunktur\r\när utomordentligt liten.</pre><pre>Däremot är utträngningseffekten i\r\nberedskapsarbeten faktiskt större än i någon annan\r\nåtgärd. Man kan titta på vilka åtgärder som senare\r\nleder till jobb. Utbildningsvikariaten leder till flest\r\njobb. Därefter kommer ungdomspraktiken. Varför\r\npratas det så illa om den? Vill ni ha en så hög öppen\r\nungdomsarbetslöshet som möjligt, eller vad är det\r\nfråga om? Tänker ni på ungdomarna?</pre><pre>Jag har sagt att ingen är gladare än jag den dag jag\r\nanser mig kunna ge order om att trappa ner\r\nungdomspraktiken. Riksdagen har också gett alla\r\nde fullmakter som regeringen behöver för att\r\nstegvis trappa ner den. Om situationen redan till\r\nhösten tillåter en nedtrappning sker det, men vi kan\r\ninte trappa ner i förväg. Framför allt skall man akta\r\nsig för att prata illa om dessa åtgärder, om man inte\r\nhar någon bättre åtgärd att komma med.</pre><pre>Metall och verkstadsindustrin gjorde upp om en\r\nstor socialdemokratisk åtgärd. Vi kollade nivån på\r\nden i februari. Det var ett tjugotal som hade\r\nkommit in i åtgärder. I det socialdemokratiska\r\npappret står det att 40 000, eller någonting sådant,\r\nskulle omfattas.</pre><pre>Vi har tittat på gymnasieskolan. I fjol sade ni på\r\nheder och samvete att det blir 50 000 platser i\r\ngymnasieskolan. Det blev 25 000. Så ihålig är den\r\nsocialdemokratiska argumenteringen i fall efter\r\nfall.</pre><pre>Låt mig avsluta med att säga att det viktiga nu är att\r\nman byter ut övertiden mot ordinarie jobb och att\r\nman dessutom vågar anställa. De anställda är inte\r\nperfekta på jobben de första månaderna, men de\r\nkommer att behövas när det går bättre för vårt\r\nland. Detta är det viktigaste.</pre><pre>Därnäst är det viktigt att vi i så stor samverkan som\r\nmöjligt, under denna svåra tid, med olika åtgärder\r\ngör den period som de arbetslösa är utan ordinarie\r\njobb så meningsfull som möjligt. Låt mig säga att\r\narbetsmarknadsutbildningen nu ökar mycket\r\nkraftigt. Den har fram till nu inte alls lett till många\r\njobb, men nu i uppåtgående konjunktur är det\r\nriktigt att den ökar. Då kanske den leder till fler\r\njobb.</pre><pre>Jag är för min del beredd att ha en mycket öppen\r\ndialog med alla. Jag tar gärna emot goda idéer och\r\nuppslag. Jag önskar Arbetsmarknadsverket lycka\r\ntill när man nu går in gentemot företagen.</pre><pre>Jag ringer storföretagsledare och andra för att prata\r\nom saker och ting, och jag har många frukostar med\r\nsmåföretagare. Låt mig säga att jag möter en enorm\r\nförståelse när jag av dem kräver och vädjar att de\r\nnu måste ta stort ansvar för vår unga generation, för\r\nalla som vill komma in i arbetslivet. Stör inte detta\r\nmed en återgång till 80-talets misslyckade politik!</pre><pre>(Applåder)</pre><pre>Anf. 45  INGELA THALÉN (s) replik:</pre><pre>Herr talman! 80-talet var marknadens\r\nmisslyckande, säger Börje Hörnlund. Marknaden\r\nfick fritt spelrum, och det misslyckades totalt. Ändå\r\när den borgerliga regeringens strategi att med hjälp\r\nav marknaden pressa tillbaka arbetslösheten, i\r\nvarje fall får man det intrycket när man läser Börje\r\nHörnlunds och den övriga regeringens finansplan.\r\nDär framgår det att arbetslösheten kan pressas\r\ntillbaka först efter 1995--1996, om marknaden\r\nbidrar till att skapa en tillväxt på 4 %.</pre><pre>Detta går precis stick i stäv med det som Börje\r\nHörnlund försöker ge sken av, nämligen att det var\r\nden socialdemokratiska politiken som fullt ut var\r\nansvarig för det som skedde.</pre><pre>Börje Hörnlund säger att det stora sammanbrottet,\r\nproblemet, klargjordes den 4 oktober 1991. Då\r\nhade ett antal åtgärder vidtagits. Inflationen hade\r\npressats tillbaka, ett stort omfattande avtal mellan\r\nparterna var tecknat osv. Det stora sammanbrottet\r\nkom när den borgerliga regeringen försökte\r\ngenomföra en högkonjunkturpolitik i en\r\nlågkonjunktur.</pre><pre>Börje Hörnlund säger att jag är orolig över EU:s\r\nberöm av den svenska arbetslinjen. Jag är inte\r\norolig över berömmet. Jag är orolig över att\r\nregeringen avskaffar det som är arbetslinjen i\r\nsvensk arbetsmarknadspolitik.</pre><pre>Sedan återkommer Börje Hörnlund med sin\r\nbeskrivning av hur det ser ut, med förhoppningar\r\nom hur det borde se ut osv. Beskrivningen är\r\nidentisk med den i den tidigare debatten.\r\nBeskrivningen är också identisk med den som\r\nBörje Hörnlund gav på Arosmässan. Jag vill erinra\r\nom reaktionerna på Arosmässan, där många\r\nföreträdare för stora och små företag var\r\nnärvarande. Reaktionerna var inte särskilt\r\nlyckosamma för regeringen.</pre><pre>Mitt lättsinne, Börje Hörnlund, består i att jag\r\ntillsammans med övriga socialdemokrater lägger\r\nfram ett omfattande förslag för att pressa tillbaka\r\nden öppna arbetslösheten och långsiktigt stärka\r\nSverige med kompetens och förutsättningar för\r\nutveckling och nya arbeten. Detta leder till ett\r\nbättre budgetsaldo än vad regeringen har\r\nåstadkommit inför kommande budget.</pre><pre>Anf. 46  Arbetsmarknadsminister BÖRJE\r\nHÖRNLUND (c):</pre><pre>Herr talman! Ingela Thalén kan väl ändå inte annat\r\nän erkänna att Sverige på ett uppseendeväckande\r\nsätt ensamt prissatte sig ur världsmarknaden.</pre><pre>Detta syns i alla OECD-rapporter. När\r\nkonjunkturen vände 1989 fortsatte de övriga\r\nländerna att hålla sin industriproduktion uppe,\r\nmedan Sverige ensamt, som en sten, föll ner 1989--\r\n1991.</pre><pre>Sysselsättningen kunde hållas uppe genom att man\r\nbyggde kontor, hotell m.m. som kom att stå\r\ntomma. Det orsakade i sin tur finansieringskrisen\r\ntill tre fjärdedelar.</pre><pre>Jag förstår att Ingela Thalén vill försöka glömma att\r\nhon satt i den regeringen. Jag är en snäll människa\r\noch vill inte bli utsatt för Ingela Thaléns taktik där\r\nhon skyller internationell lågkonjunktur och\r\nspekulationsekonomi på mig som\r\narbetsmarknadsminister. Jag vet att det var många\r\nsom hjälpte till med att ställa till det, men\r\nregeringen höll inte i.</pre><pre>Jag noterar med stor tillfredsställelse att på ungefär\r\nen månad har socialdemokratin vaknat till litet\r\ngrand. Nu vill man inte öka budgetunderskottet\r\nkraftigt med sänkt moms. Nu vill man inte satsa sju\r\nmiljarder i onödigt rekryteringsstöd och betala\r\nmycket mer än man behöver. Nu står man bakom\r\n80 % i arbetslöshetsförsäkringen, även om jag har\r\nsett demonstrationer där man säger att\r\nsocialdemokraterna skall återställa nivån till 90 %\r\nså fort de får chansen. Det är en tillnyktring. Låt\r\noss hoppas att tillnyktringen fortsätter. Vi behöver\r\nett stort oppositionsparti som står på marken.</pre><pre>Anf. 47  INGELA THALÉN (s) replik:</pre><pre>Herr talman! När Börje Hörnlund säger att det\r\nhandlar om taktik så visar det att Börje Hörnlund\r\ninte har förstått någonting, den här gången heller.\r\nDen socialdemokratiska regeringen satt i minoritet,\r\nprecis som den här regeringen gör. Till skillnad från\r\nden socialdemokratiska regeringen har den här\r\nregeringen ett garanterat eldunderstöd från ett\r\nhögerparti som har stött regeringen i alla väsentliga\r\ndelar när det gäller sysselsättningspolitiken.</pre><pre>Börje Hörnlund och regeringen Bildt har ett ansvar\r\nför den situation vi nu befinner oss i. Vi har en\r\nonödigt stor öppen arbetslöshet. Från att ha haft en\r\narbetslinje i arbetsmarknadspolitiken har vi växlat\r\ntill att nu ha en kontantstödslinje. Den borgerliga\r\nmajoriteten i riksdagen har vid varje tillfälle då det\r\nhar bjudits möjligheter att återställa\r\narbetsmarknadspolitiken varit avvisande, förutom\r\nnu för några veckor sedan. Då gick vi gemensamt\r\nfram för att pengar skall användas för att ge\r\nresurser till reparation, ombyggnad och\r\ntillbyggnad. Men då var detta mot regeringens\r\nvilja. Det var de partier som är representerade i\r\nregeringen som här i riksdagen gjorde detta\r\nställningstagande. Det tycker jag var ett bra beslut.\r\nDet var en bra diskussion, och det kommer också\r\natt ge ett litet, men ändock, tillskott när det gäller\r\natt pressa tillbaka arbetslösheten.</pre><pre>När jag tittar framåt kan jag konstatera att det i de\r\nsocialdemokratiska förslagen finns riktlinjer,\r\nframtidstro och medel för hur man skall kunna\r\nskapa kunskap och offensiva insatser och för hur\r\nman med närings- , utbildnings- och ekonomisk\r\npolitik skall se framtidens samhälle. Regeringen\r\ndrar hela tiden bakåt med sänkta ungdomslöner,\r\ngratis arbetskraft osv. I stället bör man utnyttja den\r\nutveckling som Börje Hörnlund själv säger ändå så\r\nförsiktigt kommer så att vi får en skjuts framåt.</pre><pre>Jag vill också göra en liten randanmärkning. Börje\r\nHörnlund säger att socialdemokraterna i sin motion\r\nhar föreslagit insatser som innebär 50 000 elever i\r\ngymnasieskolan. Det blev bara 25 000. Kan det\r\nmöjligen bero på att riskdagens borgerliga majoriet\r\navslog det socialdemokratiska förslaget? Det är\r\nlikadant med ungdomsintroduktionen. Kan det\r\nmöjligen bero på att den borgerliga majoriteten\r\ninte har fattat beslut om att pröva\r\nungdomsintroduktion trots att AMS också har lagt\r\nfram ett sådant förslag?</pre><pre>Anf. 48  Arbetsmarknadsminister BÖRJE\r\nHÖRNLUND (c):</pre><pre>Herr talman! Det mest expansiva området nu\r\nutgörs av verstadsindustrin. Verkstadsindustrin har\r\ndet här avtalet. Ungefär 20 jobb hade tillkommit i\r\nfebruari. Man skall nog inte skylla på riksdagen i\r\ndet fallet.</pre><pre>När det gäller gymnasieskolan skall man inte heller\r\nskylla på riksdagen. Förra budgetåret sade ni 50 000\r\nför det tredje gymnasieåret. Vi sade att det inte går\r\natt nå dit. Men det var fritt fram att inrätta så\r\nmånga platser man ville. I år, ett år senare, kommer\r\nman inte upp till mer än 25 000--26 000\r\ngymnasieplatser trots att det är fritt fram.</pre><pre>Ni har en enorm glädjekalkyllusta på det här\r\nområdet. Det passar då bra att säga att man skall\r\nordna ytterligare 50 000 jobb. Men då gäller det\r\nden här typen av åtgäder, och det är inga riktiga\r\nåtgärder. När det gäller ungdomars inträde på\r\narbetsmarknaden tycker jag faktiskt att parterna\r\nborde sätta sig ner i ren och skär Saltsjöbadsanda\r\noch egentligen inte lämna huset innan de har\r\ndiskuterat igenom hur man bättre skall hjälpa\r\nungdomar in på arbetsmarknaden. Det behöver sin\r\nmässa, låt mig säga det. Vi upplever det inte alltid\r\nsom att vi får garanterat stöd, men det är väl\r\ningenting att prata om nu. Vi har lagt en mycket,\r\nmycket stabil grund för tillväxt och jobb. Men vi\r\nhar enorma bekymmer med arvet från 1980-talet.</pre><pre>Anf. 49  LAILA STRID-JANSSON (nyd)\r\nreplik:</pre><pre>Herr talman! Jag skulle vilja börja med en kort\r\nkommentar till det arbetsmarknadsministern sade\r\nom Arbetsmarknadsverkets kampanj, som verkar\r\nvettig. Tyvärr har väl inte heller det verket insett att\r\nde stora problemen för företagen vid anställningar\r\när den nya LAS-lagen. Den är i och för sig bättre\r\nän den tidigare lagen, men det är inte tillräckligt.\r\nVi tycker att den skall ändras i enlighet med Ny\r\ndemokratis yrkande, nämligen att den inte skall\r\nomfatta småföretagen. Då kommer Börje\r\nHörnlund att erfara en helt annan pionjäranda\r\nbland företagen. Det var dock inte det jag skulle\r\ntala om.</pre><pre>Herr talman! I mitt huvudanförande bad jag\r\narbetsmarknadsministern att kommentera\r\nstatsbidragen till ALU-anordnare. Kommentaren\r\nuteblev, och nu måste jag upprepa min fråga.\r\nAnordnare av ALU-jobb kan förutom ''gratis\r\narbetskraft'' få statsbidrag som täcker\r\nmerkostnader. Budgeten för innevarande år är 325\r\nmiljoner. För år 1994/95 är budgeten hela 450\r\nmiljoner. Det är Länsarbetsnämnden eller\r\nArbetsförmedlingen som beslutar om och\r\nutanordnar medel.</pre><pre>För ALU-jobb i skog kan merkostnaden gälla\r\nutrustning såsom kojor, skyddsutrustning och\r\nsågar. I övrigt kan man konstatera att denna s.k.\r\nmerkostnad praktiskt taget kan inkludera vilka\r\nutgifter som helst. Vad säger direktiven beträffande\r\nmerkostnaden efter ALU-verksamhet? Hur\r\ndefinieras merkostnad? Vilka direktiv gäller för\r\ninköpt material efter avslutad ALU-verksamhet?\r\nÄr detta konkurrens på lika villkor? Hur kan man\r\nföreslå en ytterligare konkurrenssnedvridning för\r\nnästa budgetår med hela 450 miljoner?</pre><pre>Anf. 50  Arbetsmarknadsminister BÖRJE\r\nHÖRNLUND (c):</pre><pre>Herr talman! Jag har inte den senaste månadens\r\nALU-siffror i huvudet. Men i stort sett har ca 5 %\r\nav ALU-jobben funnits i näringslivet, och resten\r\nhar funnits i organisationslivet och i det offentliga\r\nlivet.</pre><pre>Vi kan t.ex. ha ett kulturminnesobjekt som skall\r\nrustas upp. Vårt arv skall vårdas. Det behövs, som\r\nLaila Strid-Jansson sade, någon liten sidopryl. Det\r\när det som ugör kringkostnaderna.</pre><pre>Låt oss säga att en kommun skall bygga ett\r\nelljusspår. Det finns inte någon möjlighet till det i\r\nbudgeten. Då brukar det normalt förhandlas fram\r\natt kommunen står för sidogrejorna och ALU står\r\nför jobbet. Men det finns situationer där man måste\r\nhjälpa till litet grand för att få något gjort.</pre><pre>Jag har gång på gång sagt att inte allt på den\r\nordinarie arbetsmarknaden fungerar perfekt. Det\r\nblir litet svårare med detta höga antal människor\r\nutanför den ordinarie arbetsmarknaden. Visst går\r\ndet att hitta en och annan felbedömning här och\r\ndär. Det är Arbetsmarknadsstyrelsens chefs\r\nverkliga uppgift att med hjälp av sin organisation\r\noch sin AMS-delegation jobba på sådant sätt att det\r\nuppstår så få misstag som möjligt.</pre><pre>Jag har sett att saker och ting som upplevs som\r\nabsolut inte bra rättas till steg för steg. Helst skall\r\nju felprocenten vara noll. Men det går inte att nå\r\nden när det finns 5 000 individuella handläggare.\r\nMen den siffran måste eftersträvas.</pre><pre>Anf. 51  LAILA STRID-JANSSON (nyd)\r\nreplik:</pre><pre>Herr talman! Först och främst har man begärt en\r\nökning av anslagen från 325 miljoner kronor till 450\r\nmiljoner kronor på grund av mera kringkostnader.\r\nJag undrar varför.</pre><pre>Vidare säger arbetsmarknadsministern att vi alla\r\nvet att konkurrenssnedvridningen ökar. Varför\r\nskall den öka? Det hela skall väl stramas upp? AMS\r\nhar svårt att svara på frågorna. Jag har ställt dessa\r\nklara och konkreta frågor om merkostnader efter\r\nutförd ALU-verksamhet. Jag har berättat om\r\nkojor, skyddsutrustning i skogen osv. Jag hade\r\nhoppats att få svar från arbetsmarknadsministern,\r\nmen jag får väl låta mig nöjas.</pre><pre>Anf. 52  Arbetsmarknadsminister BÖRJE\r\nHÖRNLUND (c):</pre><pre>Herr talman! Konkurrens uppstår inte om\r\nkulturminnesvård och naturvård. Det är sådant\r\nsom måste betalas via det offentliga -- annars utförs\r\ninte de jobben.</pre><pre>Vidare har vi frågan om kringkostnader. Det\r\nfungerar i stort sett som följande. Vid en\r\nuppgörelse med t.ex. Skogssällskapet eller\r\nskogsvårdsstyrelserna köps denna typ av tjänst upp\r\nunder en viss period. Grejorna finns kvar hos dem\r\ndär de fanns från början. Jag förutsätter verkligen\r\natt Arbetsmarknadsstyrelsen inte tar på sig\r\nkostnader för material.</pre><pre>Anf. 53  HANS ANDERSSON (v) replik:</pre><pre>Herr talman! Börje Hörnlund utnyttjar i fråga om\r\nprocentnivån på arbetslösheten naturligtvis vissa\r\nsiffror i samband med konjunkturuppgången -- om\r\nän det är bara några promille. Han talar om\r\nvärldsmästerskap och ljusa tider. Men det är fråga\r\nom litet empati, förståelse och känsla för hur det\r\nverkligen ser ut i Sverige. Det är massarbetslöshet\r\ni Sverige! Prognosen är att det kommer att vara\r\nmassarbetslöshet under flera år framöver.</pre><pre>I det läget menar jag att regeringen är\r\nutomordentligt passiv. Jag har exemplifierat detta\r\ntidigare. ROT-programmet var ett exempel.</pre><pre>Skatterna sänks. Det råder en ekonomisk politik\r\nsom gynnar marknadskrafter och kapitalägare.\r\nMan hoppas på en exportuppgång. Kommunernas\r\nekonomi försämras. Det råder total passivitet på\r\nnäringspolitikens område. Vidare sker en\r\nkvalitetssänkning på arbetsmarknadspolitikens\r\nområde med en total inriktning på ALU och\r\nungdomspraktik. Detta sker trots att det inte var\r\ntänkt att de skulle utgöra volymåtgärder utan\r\nendast vara sistahandsåtgärder för att hindra\r\nutslagning.</pre><pre>Huvudargumentet i finansplanen är tydligt. Det är\r\nexakt samma argument som drar över Europa och\r\nsom finns i USA: Det är fråga om en avreglerad s.k.\r\nflexibel arbetsmarknad med minskad arbetsrätt,\r\nförsämrade a-kassenivåer och trygghetssystem och\r\ndär facken har mindre att säga till om. Inflytandet\r\nför de arbetande är mindre. Tryggheten är mindre.\r\nMöjligheten att välja, vraka och besluta är större\r\nför arbetsgivarna. Det är fråga om et systemskifte.\r\nDet systemskiftet administreras av Börje Hörnlund\r\nsamtidigt som han administrerar en arbetslöshet på\r\n14 %.</pre><pre>Börje Hörnlund tog till brösttonerna när det gäller\r\nungdomarna. Jag gör detsamma: Det är\r\noacceptabelt att ungdomar i ett samhälle ställs\r\nutanför möjligheten till försörjning, dvs. att de\r\naldrig kommer in i arbetslivet. Börje Hörnlund\r\nsäger att de som förvägrar ungdomarna att få\r\nungdomspraktik försätter ungdomarna i öppen\r\narbetslöshet. Men det är inte sant. En alternativ\r\npolitik är att inte dra ned på anslagen till\r\nkommunerna utan i stället satsa på utbildning och\r\nkompetensutveckling. Alternativet är inte en\r\nåtstramningspolitik som först gör ungdomarna\r\narbetslösa, utan det är att fånga in dem i ett\r\nordinarie arbetsliv med rättvisa villkor. Börje\r\nHörnlund bäddar för lönediskriminering mot\r\nungdomar av den typ som har föranlett dessa\r\noerhörda reaktioner ute i Europa.</pre><pre>Anf. 54  Arbetsmarknadsminister BÖRJE\r\nHÖRNLUND (c):</pre><pre>Herr talman! Jag kan garantera Hans Andersson\r\natt i min nära släkt och bekantskapskrets är\r\narbetslöshetstalet bra mycket högre än\r\nriksgenomsnittet. Jag vet exakt vad det är fråga om.</pre><pre>Det är därför som jag är så utomordentligt mån om\r\natt vi måste föra en närings- och småföretagspolitik\r\nsom ger inkomster så att vi också kan klara en stark\r\nhälso- och sjukvård, barnomsorg osv.</pre><pre>Då har vi frågan om lån. Räntan på innevarande års\r\nbudgetunderskott skall betalas nästa år med kanske\r\növer 20 miljarder kronor. Vi vet hur tungt det är att\r\nspara in 10 miljarder kronor. Vi har aldrig sparat\r\nmer än 10 miljarder kronor. Den verkliga faran\r\nligger i att bit för bit blir förhållandena för\r\nbarnomsorg, skola och äldreomsorg sämre.</pre><pre>Vår enda chans är den stabila\r\nnäringslivsutvecklingen. Med Hans Anderssons\r\nfackliga bakgrund borde han kunna konstatera att\r\ndet inte var så bra på 80-talet. 80--90 miljarder\r\nkronor av svenskt kapital investerades utomlands.\r\nIngenting kom från andra länder. Skall vi få tillbaka\r\nen fullgod ordinarie arbetsmarknad måste det\r\nmesta investeras här, och utländskt kapital måste\r\nvara berett att satsa på Sverige. Vi börjar komma i\r\ndet läget.</pre><pre>När det gäller kommunerna vill jag understryka att\r\nde varje år under 80-talet hade jättestora\r\nunderskott. Nu har kommunerna börjat få\r\növerskott rätt ordentligt, och man har börjat\r\navsätta till pensioner. Under 80-talet hade man\r\nfonder till det. På grund av underskott åts dessa\r\nmedel upp. Så illa är det inte nu.</pre><pre>Anf. 55  HANS ANDERSSON (v) replik:</pre><pre>Herr talman! Det sist sagda av Börje Hörnlund är\r\nfaktiskt struntprat. Börje Hörnlund är nu, som tur\r\när, inte finansminister. Det finns ett överskott i\r\nsaldot inom kommunsektorn just nu, men det sker\r\nen nedgång. Nästa år kommer det att bli ett\r\nunderskott. Regeringen bidrar också aktivt till att\r\nett underskott kommer till stånd. Det står i\r\nfinansplanen och nationalbudgeten; det går att läsa\r\ndär.</pre><pre>Vi skall inte låna mer. Vi behöver finansiera våra\r\nåtgärder. Det är ett av skälen till att vi i\r\nVänsterpartiet föreslår en serie\r\ninkomstförstärkningar, men regeringen vägrar gå\r\nmed på sådana. Tvärtom förekommer planer och\r\nförslag på icke finansierade utgifter som\r\nvårdnadsbidrag.</pre><pre>Börje Hörnlund tycker personligen illa om övertid.\r\nMen jag har föreslagit begränsningar av övertiden\r\npå olika sätt, och Vänsterpartiet har väckt motioner\r\nom det. Man kan exempelvis göra övertiden\r\ndyrare, och man kan sänka taket på tillåten övertid.\r\nMen man kan inte bara hoppas något i politiken,\r\nBörje Hörnlund.</pre><pre>Arbetstiden behandlas på några rader i\r\nbudgetpropositionen. Man säger att en\r\narbetstidsförkortning är orealistisk. Vänsterpartiet\r\nhar föreslagit en rejäl satsning som skall leda till en\r\narbetstidsförkortning och till försök inom olika\r\nbranscher, försök som kan få både sysselsättnings-\r\noch produktivitetseffekter.</pre><pre>Kompetensutveckling lyser fortfarande med sin\r\nfrånvaro. Vi har föreslagit att delar av de\r\ndevalveringsvinster som nu uppstår i näringslivet\r\navsätts i produktionen, detta för att åstadkomma en\r\nförhöjd utbildningsstandard och kompetens i\r\nsvenskt närings- och arbetsliv. Regeringen är\r\nfullständigt passiv. Jag vidhåller att den passiva,\r\navvaktande inställningen på att marknaden och\r\nexporten skall dra i gång fortfarande gäller. Men de\r\nkommer aldrig att dra i gång så mycket att man får\r\ni gång hundratusentals männniskor i aktiv\r\nsysselsättningen. Resten då? Ja, de får väl sänka\r\nsina anspråk. Det framgår mycket klart av\r\nfinansplanen. De får, med sämre trygghetssystem,\r\nmed sämre arbetsrätt och med sämre a-kassa,\r\nåstadkomma lönedifferentiering, dvs. de får sänka\r\nlönerna och sänka kraven på ett rimligt arbetsliv.\r\nDet är ju inte så man skapar ett konkurrenskraftigt\r\noch starkt Sverige, Börje Hörnlund. Men det är\r\nfaktiskt den politik som regeringen står bakom, och\r\nsom vi i Vänsterpartiet kraftigt protesterar mot.</pre><pre>AMS framställan till kompletteringspropositionen\r\nnär det gäller den rena arbetsmarknadspolitiken är\r\nmycket tydlig. Man tar upp\r\nstudiefinansieringsfrågan, utbildningsbidragen och\r\nföretagsutbildningsstödet. Man tar också upp\r\nfrågan om finansieringsbidraget och dess effekter\r\nvad gäller ungdomspraktiken. På punkt efter punkt\r\ntar man upp just de frågor och de yrkanden som vi\r\nställt. Kommer regeringen att byta politik inom en\r\nmånad? Jag hoppas på det.</pre><pre>Anf. 56  Arbetsmarknadsminister BÖRJE\r\nHÖRNLUND (c):</pre><pre>Herr talman! AMS är ett sektorsorgan. Om Hans\r\nAndersson läser samtliga sektororgans önskningar\r\nskulle han kunna summera ett oerhört\r\nbudgetunderskott. AMS har inget ansvar för den\r\ntotala statsbudgeten. Men det har däremot regering\r\noch riksdag.</pre><pre>Vad gäller kommunal ekonomi ber jag helt enkelt\r\nHans Andersson, som ju har både gott minne och\r\ngod syn, att läsa 80-talets och 90-talets bokslut. Det\r\nräcker långt. Men jag vet att det föreligger en del\r\nbekymmer på sikt.</pre><pre>Sverige har öppen ekonomi. Det smäller bara till,\r\nså har 100 miljarder kronor farit över gränsen. Man\r\nhinner inte tänka till förrän de är borta, om\r\nmarknaden tror att någon tiondels ränta är på väg\r\nåt något håll. Det är därför fel att öka det statliga\r\nbudgetunderskottet, när det finns hyggligt med\r\npengar i kommunerna, men inga alls hos staten --\r\nutan många lån i stället. Det innebär press uppåt\r\nvad gäller räntan. Så skall vi inte göra, Hans\r\nAndersson.</pre><pre>Jag talar gärna om vårdnadsbidraget ett tag. Var\r\noch en av oss betalar en ordentlig arbetsgivaravgift\r\ntill barnomsorgen. I kommunskatt betalar man 2--\r\n3 kr per hundralapp. Men det finns också ett antal\r\nmänniskor som under en kortare period vill vara\r\nhemma hos sitt barn. Det kan också vara så att de\r\nbor så till att de över huvud taget inte når en\r\nbarnstuga. Är det rätt att år efter år kräva att dessa\r\nmänniskor betalar utan att en enda liten skärva fås\r\ntillbaka? Jag uppfattar detta som en rättvisefråga.\r\nPunkt, slut! Man kan visserligen diskutera\r\nmodeller, och man kan diskutera nivåer. Men det\r\när faktiskt en rättvisefråga.</pre><pre>Vad gäller arbetstiden är det fritt fram för olika\r\nparter att diskutera kortare arbetstid. Men\r\ndiskussionen får naturligtvis inte leda till att vår\r\nkostnadsnivå förstörs. Vi måste vårda den väldigt\r\nlänge för att kunna återgå till den fullgoda,\r\nordinarie arbetsmarknaden.</pre><pre>Anf. 57  SONJA REMBO (m):</pre><pre>Herr talman! Det finns olika sätt att möta och\r\nförbereda sig för framtiden.</pre><pre>När jag lyssnar på socialdemokratiska företrädare\r\nslås jag av hur traditionell deras argumentation är.\r\nDär tycks inte finnas mycket av insikt om orsaken\r\noch bakgrunden till de problem som Sverige brottas\r\nmed på arbetsmarknaden och i ekonomin. Än\r\nmindre förefaller det att finnas några idéer om\r\nframtiden. Inläggen präglas snarast av nostalgi; en\r\nlängtan tillbaka till 1960- och 1970-talen.</pre><pre>Detta återfinns också -- och mest utpräglat -- hos\r\nden nye LO-basen, Bertil Jonsson som inte sticker\r\nunder stol med att han vill tillbaka till en gången\r\ntids ordning och värderingar, nämligen solidarisk\r\nlönepolitik, centrala förhandlingar mellan LO och\r\nSAF för att fastställa vilket löneutrymme\r\nsamhällsekonomin tål, tvingande fonder för\r\nföretagen, höjda skatter, höjda arbetsgivaravgifter.\r\nVill man ha nya idéer, nya former eller\r\nmedarbetaravtal? Usch, nej! Det kan man absolut\r\ninte tänka sig.</pre><pre>Som LO-tidningen summerar: ''Den nye LO-\r\nbasens programförklaring präglas av traditionella,\r\nfackliga värderingar. Förändring och förnyelse är\r\nord han sällan använder.'' Det hade kunnat stå som\r\nen krumelur i marginalen, en lustifikation, om det\r\ninte hade varit så att vi alla är mycket väl medvetna\r\nom LO:s stora inflytande över den\r\nsocialdemokratiska politiken.</pre><pre>Klassisk socialdemokratisk politik är den vision\r\npartiet vill föra ut till väljarna. Det kan då vara på\r\nsin plats att närmare granska innebörden av detta\r\nbudskap vad gäller arbetsmarknaden. En grundbult\r\ni den klassiska socialdemokratiska politiken har\r\nvarit och är den solidariska lönepolitiken som ett\r\nmedel att styra löneutvecklingen i hela samhället i\r\nden riktning som jämlikhetsideologin förutsätter.</pre><pre>För att få ett klarläggande av den djupare\r\ninnebörden av detta begrepp, som faktiskt låter\r\nväldigt sympatiskt, kan man t.ex. gå till boken\r\n''Folkhemsmodellen'', som en av konstruktörerna\r\nav den socialdemokratiska\r\narbetsmarknadspolitiken, Rudolf Meidner, skrev\r\n1984 tillsammans med Anna Hedborg.</pre><pre>Där kan man utläsa att den solidariska\r\nlönepolitiken inte kan förenas med\r\nmarknadsekonomi utan kräver en stark\r\ncentralstyrning. Den leder till utslagning av svaga\r\nföretag och ökad koncentration till starka företag\r\noch allt större enheter. Ägandet koncentreras till\r\nstorföretagen.</pre><pre>För att lösa de problem som detta anses förorsaka\r\noch för att skapa garantier för den fulla\r\nsysselsättningen krävs en aktiv\r\narbetsmarknadspolitik, en selektiv industripolitik\r\noch en kollektivisering av kapitalbildningen.</pre><pre>Vi känner igen det. Det är denna politik som har\r\ntillämpats i Sverige under flera decennier.</pre><pre>Vem kommer inte ihåg mångmiljardsatsningarna\r\npå textilindustrin, stålindustrin, gruvorna, varven\r\noch, för inte så länge sedan, bilindustrin? Dessa\r\ngigantiska felinvesteringar gjordes på\r\nskattebetalarnas bekostnad -- allt i det lovvärda\r\nsyftet att rädda jobben i verksamheter som inte\r\nlängre själva kunde bära sina kostnader och hävda\r\nsig i konkurrensen.</pre><pre>Vi kommer också mer än väl ihåg\r\nlöntagarfonderna, som hade som ett huvudsyfte att\r\nstödja den solidariska lönepolitiken, och dilemmat\r\nmed de s.k. övervinsterna, helt enligt Rudolf\r\nMeidners scenario.</pre><pre>Har detta varit en framgångsrik politik för Sverige?\r\nKnappast. Utvecklingen sedan 1970 har präglats av\r\nden ena ekonomiska krisen på den andra. Det har\r\nvarit en skenande kostnadsutveckling, pådriven av\r\nett ständigt ökat skattetryck och en fruktlös strävan\r\nefter lönekompensation; inflation och förlorad\r\nkonkurrenskraft har gång på gång tvingat fram\r\ndevalveringar under 1970- och 1980-talen, och även\r\nnu in på 1990-talet. Framför allt 1980-talet\r\npräglades av ett ständigt flöde av ekonomiska\r\nkrispaket och desperata försök att täta de läckor\r\nsom berodde på felaktiga och föråldrade strukturer.</pre><pre>Politiken har inte heller varit fördelaktig för\r\nlöntagarna. Lönekostnaderna för en\r\nindustriarbetare ökade från 1970 till 1992 med\r\n700 %. Av detta fick industriarbetaren bara behålla\r\n28 %.</pre><pre>Det finns naturligtvis fler faktorer än den\r\nsolidariska lönepolitiken, så som den har bedrivits,\r\nsom har bidragit till utvecklingen, men den utgör\r\notvivelaktigt en ideologisk grundbult i den förda\r\npolitiken. Med hänsyn till de förslag som\r\nSocialdemokraterna nu lägger fram i sina motioner,\r\nanser jag det viktigt att lyfta fram denna ideologiska\r\ngrundbult, som i så hög grad fortsätter att prägla\r\nden politik de vill föra.</pre><pre>Det har skett en koncentration till ett i förhållande\r\ntill vår folkmängd anmärkningsvärt stort antal\r\nstora, internationellt framgångsrika företag. Dessa\r\nhar också historiskt stått för en helt dominerande\r\nandel av industrisysselsättningen. De små\r\nföretagen inom industrisektorn har däremot\r\nminskat dramatiskt. I dagens och framtidens\r\ninternationella miljö är det inte längre möjligt att\r\nräkna med att storindustrierna skall fortsätta att\r\nvara sysselsättningsgeneratorer. Däremot kommer\r\nde förhoppningsvis att länge än svara för en stor del\r\nav den tekniska och kommersiella utvecklingen och\r\ndärmed spela en betydande roll i den ekonomiska\r\nutvecklingen.</pre><pre>Sammantaget har industrisysselsättningen minskat\r\nmycket starkt. Särskilt påtagligt var detta under\r\n1980-talets glada spekulationsekonomi, som\r\npraktiskt taget drev landet mot bankrutt samtidigt\r\nsom industrin förlorade marknadsandelar.\r\nUtslagningen av industrin ökade dramatiskt under\r\n1990.</pre><pre>Arbetstillfällena har i stället kommit inom de\r\nkonkurrensskyddade offentliga servicemonopolen.\r\nDen politiskt styrda och skattefinansierade\r\nsysselsättningen praktiskt taget fördubblades under\r\n1970- och 1980-talen, trots en negativ\r\nproduktivitetsutveckling.</pre><pre>I den internationaliserade ekonomi som vi nu lever\r\ni, utgör detta en bräcklig grund för framtidens\r\nvälstånd och sysselsättning.</pre><pre>I jämlikhetens och solidaritetens namn har\r\nsambandet mellan arbete och inkomster i det\r\nnärmaste lösts upp. En god utbildning och\r\narbetsprestation ger ett mycket blygsamt\r\nekonomiskt utbyte, om något.</pre><pre>Den socialdemokratiska motionen innehåller en\r\nkalkyl som tydligt visar detta. Avsikten med\r\nkalkylen är att visa att staten tjänar på att\r\nmänniskor arbetar i stället för att uppbära\r\nkontantstöd eller rekryteringsstöd. Detta är\r\nnaturligtvis en truism, men vad kalkylen också visar\r\när att utfallet för den enskilde är i stort sett egalt.</pre><pre>Skillnaden i nettoinkomst efter skatter och avgifter\r\nmellan a-kassa och arbete är liten. Skulle den\r\narbetslöse dessutom ha familjeförhållanden, som\r\ngör att personen i fråga får bostadsbidrag och\r\nbetalar dagisavgifter, blir skillnaden minst sagt\r\nförsumbar. Kalkylen visar att det inte lönar sig att\r\narbeta.</pre><pre>Mycket tydligare än så kan inte de grundläggande\r\nproblemen i den svenska modellen illustreras. De\r\nkan inte lösas genom ett nostalgiskt fasthållande vid\r\nde principer för lönebildning och skatter som hittills\r\nvarit gällande.</pre><pre>Socialdemokraterna har en rad förslag till\r\nförändringar i de arbetsmarknadspolitiska\r\nstödsystemen. Sådana konkreta förslag kan och bör\r\nnaturligtvis alltid diskuteras och debatteras. Det\r\nfinns inga idealiska lösningar.\r\nArbetsmarknadspolitiska åtgärder innebär alltid, i\r\nhögre eller lägre grad, någon form av\r\nundanträngning av reguljära arbeten. Det finns\r\ningenting i de socialdemokratiska förslagen som\r\nskulle medföra en radikal förändring av den\r\nrådande situationen på arbetsmarknaden.</pre><pre>Att politiken efter hand måste anpassas\r\nallteftersom ekonomin tar fart är naturligtvis en\r\nsjälvklarhet. Därför har riksdagen givit AMS\r\nmycket vida ramar, inom vilka man kan disponera\r\nde medel som riksdagen har ställt till förfogande för\r\nde åtgärder som i varje enskilt fall är de\r\nlämpligaste. Men arbetsmarknadspolitiska\r\nåtgärder skapar inte i sig nya jobb. Däremot ger de\r\nnaturligtvis den arbetslöse möjlighet att förbereda\r\nsig för jobb och hjälp med att kunna ta ett nytt\r\njobb.</pre><pre>Faktum är att vi nu lever med det ''arbetslöshetens\r\nstålbad'' som en tidigare socialdemokratisk\r\nfinansminister varnade för redan 1989 i samband\r\nmed ett av alla de krispaket han såg sig tvungen att\r\nlägga fram.</pre><pre>Jag tycker att regeringen förtjänar mer beröm än\r\nklander för att den så målmedvetet tog sig an den\r\ngalopperande arbetslösheten, som var ett faktum\r\nredan 1990 och som var i full kraft när regeringen\r\ntillträdde 1991. Socialdemokraterna stod då utan\r\nförslag. De var fullt upptagna med att spana efter\r\nden vändpunkt som den för tillfället sittande\r\nfinansministern talade om hela sommaren, men\r\nsom aldrig infann sig.</pre><pre>Det måste ständigt i debatten påpekas att fröet till\r\ndagens arbetslöshet såddes under 1970- och 1980-\r\ntalen. Däremot vill jag inte, som\r\nSocialdemokraterna så ofta gör gentemot den\r\nsittande regeringen, beskylla dem för att medvetet\r\nha fört en arbetslöshetsskapande politik. Tvärtom\r\när det få länder som kan uppvisa en så massiv\r\npolitisk enighet kring ambitionen att åstadkomma\r\nfull sysselsättning. Men vägen till helvetet är ju,\r\nsom bekant, stensatt med goda föresatser. Det\r\ngäller i hög grad den socialdemokratiska 1980-\r\ntalspolitiken.</pre><pre>Vad som däremot särskilt förtjänar att noteras i\r\nSocialdemokraternas förslag är, tycker jag, att de\r\nsträvar efter ett bevarande av gamla strukturer och\r\nytterligare stärker ambitionerna för en total\r\ninkomstutjämning. Med jämställdhetspolitiken\r\nsom hävstång vill de dessutom ålägga alla\r\narbetsgivare ett långtgående, tvingande system för\r\nen arbetsvärdering. Självklart skall kvinnor och\r\nmän ha lika lön för lika arbete. Det behöver vi inte\r\ndiskutera nu, utan det kan vi göra när\r\njämställdhetsbetänkandet kommer upp. Vi har\r\ninga delade uppfattningar i sak, men vi måste\r\ndiskutera metoderna.</pre><pre>Däremot motarbetar Socialdemokraterna\r\nenergiskt de möjligheter som har skapats att öppna\r\nde offentliga monopolen för nyföretagande och\r\nkonkurrens och som skulle kunna medföra en\r\navsevärd förbättring av kvinnors arbetsmarknad,\r\nföretagande och intjäningsförmåga.</pre><pre>Också i ett annat avseende förtjänar den\r\nsocialdemokratiska motionen uppmärksamhet,\r\nnämligen det avsnitt som innehåller en\r\nspecifikation av partiets kriterier för en förändrad\r\narbetslöshetsförsäkring. Den innehåller flera\r\nintressanta tankegångar. Socialdemokraterna har\r\nju under stort tumult och tappra försök till\r\nmörkläggning accepterat såväl förändrade\r\nersättningsnivåer som karensdagar och\r\negenavgifter. Det vittnar om en -- trots allt --\r\nanpassning till verkligheten.</pre><pre>De socialdemokratiska tankegångarna då det gäller\r\nsocialförsäkringarna är emellertid mer långtgående\r\nän så. Det går också att utläsa ur motionen. Enligt\r\ndet program som antogs av partikongressen i höstas\r\nvill de ha en sammanhållen socialförsäkring, som\r\nskall inkludera förtidspensioneringarna och som\r\nparterna på arbetsmarknaden skall ta ansvar för.\r\nFinansieringen skall tas ur det samlade\r\nlöneutrymmet och i sin helhet täckas av avgifter.</pre><pre>Detta gäller också arbetslöshetsförsäkringen, som\r\nutöver kontantstödet också skall finansiera de\r\narbetsmarknadspolitiska åtgärderna. Jag vill\r\npoängtera att det är ett gammalt folkpartiförslag.\r\nFinansiering skall ske med arbetsgivaravgifter.</pre><pre>Det är denna målmedvetna inriktning som ligger\r\nbakom socialdemokraternas annars obegripliga\r\nförslag att den nyligen införda egenavgiften till\r\narbetslöshetsförsäkringen i stället borde ha lagts på\r\nsjukförsäkringen för att ge utrymme för en\r\nfinansiering av a-kassan med arbetsgivaravgifter.</pre><pre>Totalt räknar socialdemokraterna, enligt\r\npartimotionen, med att inom en period på 5-7 år,\r\nsom det heter, ''frigöra'' ett utrymme om 35\r\nmiljarder kronor.</pre><pre>Det handlar således inte om någonting annat än en\r\ngigantisk skattehöjning, som kommer att drabba\r\nsåväl arbetsgivarna som de enskilda\r\nskattebetalarna -- samtidigt som man har förbundit\r\nsig att riva upp besluten om sänkta skatter på\r\nföretagande och investeringskapital.</pre><pre>Hur detta skall kunna ge de investeringar i\r\nnäringslivet och den ökade konsumtion på\r\nhemmamarknaden som socialdemokraterna säger\r\nsig eftersträva är för mig en gåta. Kan Ingela Thalén\r\ntala om för mig hur kraftigt ökade skatter och\r\navgifter på såväl produktionen som de enskilda\r\nskall kunna ge fler jobb och investeringar?</pre><pre>Däremot passar detta mycket väl in i det program\r\nför en förhandlad inkomstpolitik som\r\npresenterades för några år sedan av de nordiska\r\nfackföreningarna och arbetarpartierna i den s.k.\r\nSAMAK-rapporten. Innebörden var att de centrala\r\nparterna på arbetsmarknaden i slutna rum\r\ntillsammans med regeringen skulle göra upp om\r\ninkomstpolitik, ekonomisk politik och\r\nsocialpolitik.</pre><pre>Rudolf Meidner avslutar sin beskrivning av den\r\nsolidariska lönepolitiken så här: ''På väg till den\r\nsolidariska lönepolitikens utopiska mål, den\r\n''rationella' lönestrukturen, förändras samhället i\r\nsocialistisk riktning.''</pre><pre>Herr talman! Hans Andersson började med att tala\r\nom problemen ute i Europa. Jag delar hans\r\nuppfattning att det finns anledning att ta den\r\nutvecklingen på största allvar. Men problemen är\r\nockså ett resultat av att man under tio års tid har\r\nlåtit långtidsarbetslösheten bita sig fast i samhället.</pre><pre>Det är en av anledningarna till att man i\r\nEuropaunionens strävan efter en gemensam\r\nmarknad skall ta krafttag mot de ekonomiska\r\nproblem som är orsaken till denna situation. Det är\r\nockså ett sätt att möta den situation som nu har\r\nuppstått i Central- och Östeuropa. Där råder en\r\nkatastrofal situation i ekonomin och på\r\narbetsmarknaden.</pre><pre>Detta sammantaget utgör en enorm utmaning för\r\nden demokratiska västvärlden, och det ankommer\r\npå oss alla att försöka inlemma dessa nya\r\ndemokratier i den ekonomiska och politiska\r\ngemenskap och med de värderingar som vi har i vår\r\ndel av världen.</pre><pre>Sverige får inte försitta chansen att medverka i\r\ndetta arbete, och vi får inte försätta oss i samma\r\narbetslöshetsfälla som de europeiska länderna\r\nförsatt sig i. Det är därför vi har höga ambitioner\r\npå arbetsmarknaden.</pre><pre>Men en annan politik måste föras för att vi skall\r\nkunna möta framtiden. Att nu falla tillbaka i gamla\r\nmönster och strukturer skulle medföra en ännu\r\nsvårare situation i nästa konjunkturnedgång. Då\r\nskulle vi verkligen riskera att hamna i den\r\neuropeiska situationen. Vi måste ta oss an de\r\ngrundläggande problemen.</pre><pre>Vi har goda förutsättningar tack vare vår erfarenhet\r\nav internationell handel och internationella\r\nkontakter. Vi låg också länge hyggligt till i tekniskt\r\navseende med en något så när hög benägenhet att\r\nacceptera tekniska förändringar och förnyelse.</pre><pre>Men det är ett kapital som har tillåtits erodera\r\nunder lång tid. Vi har vilat på våra lagrar och inte\r\nsett att omvärlden inte bara har hunnit ifatt utan\r\nockså sprungit förbi oss i en mängd avseenden.</pre><pre>Det är inte enbart investeringar i infrastrukturen i\r\nform av vägar och järnvägar osv. som har\r\nförsummats under många år. Också\r\nskolutbildningen och den högre utbildningen har\r\nförsummats och i hög grad inriktats på den\r\noffentliga sektorns behov. Vi har ett stort behov av\r\nkunskapsutveckling och kompetensuppbyggnad\r\ninom framför allt, men inte enbart, tekniska och\r\nnaturvetenskapliga områden.</pre><pre>I det program för kunskap och kompetens som\r\nutarbetats i Utbildningsdepartementet och som\r\npresenterats under titeln Agenda 2000 framläggs 20\r\nambitiösa mål för hur den svenska arbetskraftens\r\nutbildningsbakgrund på 25 år skall nå en nivå som\r\nmotsvarar de tre främsta konkurrentländernas.</pre><pre>Ett nytt studiefinansieringssystem håller på att\r\nutarbetas. Det måste bli möjligt att utbilda sig\r\nunder såväl ungdomen som hela den aktiva tiden.</pre><pre>Detta och mycket därtill är nödvändigt för att\r\nutveckla och ta vara på ny teknik och nya metoder.\r\nVår förmåga att lyckas med detta och vår förmåga\r\natt i hård konkurrens dra till oss, behålla och\r\nutveckla kompetens och investeringar blir\r\navgörande för vårt framtida välstånd.</pre><pre>Men det räcker inte. Villkoren för företagande och\r\narbete måste starkt förbättras. Vårt näringsfientliga\r\noch företagarfientliga klimat måste förändras\r\nradikalt. Det måste löna sig att arbeta, att investera\r\ni en utbildning och att ta på sig mer ansvarsfulla\r\neller krävande arbetsuppgifter och större ansvar.</pre><pre>Lönestrukturen måste utformas för att möta dessa\r\nkrav. Reformeringen av skattesystemet måste\r\nfortsätta och skattetrycket minska. Det måste\r\nskapas ett tydligt samband mellan arbete och\r\ninkomst. Om detta finns det också en gryende insikt\r\ninom delar av fackföreningsrörelsen.</pre><pre>Nya former för arbete och arbetsorganisation\r\nmåste ges möjligheter att prövas och utvecklas. En\r\nviktig del är en ny arbetstidspolitik. En annan är en\r\narbetsrättslig lagstiftning som ger utrymme för\r\nvariation och flexibilitet.</pre><pre>Det måste bli mer av inflytande och bestämmande\r\nför den enskilde arbetstagaren och arbetsgivaren,\r\nmindre av centralstyrning, lagstiftning och\r\nkorporativa modeller. Människor måste tillåtas att\r\nutveckla sin förmåga och sina möjligheter antingen\r\nde är anställda eller företagare.</pre><pre>Det är inte nostalgi, tillbakablickande och\r\nfasthållande vid en förgången tids ideal som för\r\nutvecklingen framåt utan öppenhet för den nya\r\ntidens möjligheter.</pre><pre>Herr talman! Jag ansluter mig till Marianne\r\nAnderssons yrkande.</pre><pre>Anf. 58  INGELA THALÉN (s) replik:</pre><pre>Herr talman! Sonja Rembo inleder med en\r\nargumentation för större lönespridning.</pre><pre>I själva verket finns det inget som helst\r\nvetenskapligt eller erfarenhetsmässigt belägg för att\r\nstörre löneskillnader och lägre lönenivåer för vissa\r\ngrupper minskar arbetslösheten. Det skriver Carl-\r\nOlof Andersson i tidningen Aftonbladet. Där går\r\nhan igenom ett antal länders olika lönenivåer.</pre><pre>Carl-Olof Andersson konstaterar, liksom Walter\r\nKorpi i en mycket spännande studie från början av\r\n80-talet, att tre länder, Sverige, Norge och\r\nÖsterrike, har uppvisat en helt annan utveckling än\r\nde flesta andra genom sin kombination av\r\nutveckling, låg arbetslöshet och full sysselsättning.</pre><pre>Gemensamt för dessa tre länder är att de har en\r\nstark fackföreningsrörelse som har lyckats minska\r\nlöneklyftorna. Det har också bidragit till att\r\nländerna har kunnat upprätthålla sin\r\nindustritradition och industriutveckling. Dessa tre\r\nländer har industrivärldens lägsta arbetslöshet.</pre><pre>Att nu Sverige går åt rakt motsatt håll beror\r\nnaturligtvis på att man har lagt om politiken.</pre><pre>Sonja Rembo sade att socialdemokraterna är\r\ntraditionalister. Ja, det är vi i den meningen att vi\r\nstår för en grundläggande socialdemokratisk politik\r\nnär det gäller synen på människan, människovärdet\r\noch rätten till arbete. I det avseendet är vi\r\ntraditionalister.</pre><pre>Men vår politiska strategi visar hur man skall nå\r\nutvecklande arbete som kräver kompetens både på\r\nbredden och djupet. Det handlar om samverkan\r\nmellan samhället, som måste vara berett att betala,\r\nföretag, som måste betala sina delar och individen,\r\nsom måste stå för sin del.</pre><pre>Det var detta jag försökte peka på i mitt\r\ninledningsanförande genom att tala om hur både\r\nLO och TCO i sina program har lyft upp just en\r\nsådan beredskap för samverkan och samarbete.</pre><pre>Sonja Rembo sade sedan att det inte lönar sig att\r\narbeta. Jag tror att de ca 700 000 som står utanför\r\nden vanliga arbetsmarknaden tycker att det lönar\r\nsig att arbeta. Den beskrivning av en genomsnittlig\r\narbetslös och en genomsnittlig löntagare som finns\r\ni vår motion ger bara en bild av hur det ser ut från\r\nstatens synpunkt.</pre><pre>Självfallet vill vi att det skall löna sig att arbeta för\r\nalla. Det är därför vi lägger så stor kraft på åtgärder\r\nför att pressa tillbaka arbetslösheten.</pre><pre>Anf. 59  SONJA REMBO (m) replik:</pre><pre>Herr talman! Ingela Thalén tillhör förvisso\r\ntraditionalisterna inom arbetarrörelsen. Det finns\r\ninom fackföreningsrörelsen och inom\r\nIndustriförbundet personer som inser att man\r\nmåste belöna kompetensutveckling och belöna\r\nmänniskor som tar ett större ansvar och tar på sig\r\narbetsuppgifter utöver de vanliga. Man förordar\r\nnumera en sådan politik.</pre><pre>Var har dynamiken på arbetsmarknaden varit störst\r\nunder de senaste tio åren? USA har ju visat en\r\nfantastisk framgång. Där har skapats en mängd nya\r\njobb. Då säger Ingela Thalén att det är dåliga\r\nlåglönejobb. Ja, det kan hända att det är så i viss\r\nutsträckning. Ungdomar får gå in på enkla jobb till\r\nlåga löner, men meningen är naturligtvis inte att de\r\nskall stanna i sådana jobb för all evärderlig tid. Vi\r\nhar i Sverige en olycksalig benägenhet att ha den\r\nsynen på arbetet att man skall gå från skolan direkt\r\nin på en arbetsplats, där man sedan skall sitta till\r\npensionen. Så kommer det inte att fungera på\r\nframtidens arbetsmarknad. Vi kommer att både\r\nvara och vilja vara betydligt mer flexibla. Ge\r\nmänniskorna möjligheter, så tar de också vara på\r\ndem. Det är dessa möjligheter som har saknats i\r\nsvensk politik men som denna regering är på väg att\r\nskapa.</pre><pre>Anf. 60  INGELA THALÉN (s) replik:</pre><pre>Herr talman! Nu gör Sonja Rembo för jag vet inte\r\nvilken gång i ordningen i denna typ av debatter den\r\nvanliga sammanblandningen av solidarisk\r\nlönepolitik och uppfattningen att alla skall ha exakt\r\nlika mycket i kronor och ören i timmen för jobb\r\noavsett ansvar, befogenheter och kompetens i\r\nyrkeslivet. Jag tror att i stort sett alla avtal i dag har\r\nlöneutveckling beroende på ansvar och beroende\r\npå vad man åtar sig. Inom offentlig verksamhet\r\npågår en dramatisk utveckling när det gäller\r\nlönerna. Men det handlar självklart om att man i\r\nbotten måste få ett utvecklande arbete. Detta\r\ndriver de fackliga organisationerna främst av allt.</pre><pre>Meningen är inte att man skall stanna i\r\ningångsyrkena, sade Sonja Rembo. Men det är ju\r\nprecis det som man varnar för i USA, att detta blir\r\nföljden. Jag vill åter peka på vad jag framhöll i mitt\r\ninledningsanförande. De fackliga organisationerna\r\nmen också en del av industriföretagarna varnar för\r\natt man nu skjutsar in stora skaror av unga\r\nmänniskor och människor som borde ha möjlighet\r\ntill utvecklande arbete i arbetsuppgifter som låser\r\nin dem där när de i stället borde skaffa sig\r\nkompetens för att vara med i den\r\nkonkurrensutsatta industrisektorns utveckling.\r\nDetta gäller i lika stor utsträckning utvecklingen\r\ninom den offentliga sektorn.</pre><pre>Sedan sade Sonja att politiken måste ändras när\r\nförutsättningarna ändras. Då måste jag fråga:\r\nVarför gör den inte det då? Det är ju problemet och\r\nkärnan i vår kritik. Arbetsmarknadspolitiken går ju\r\nbakåt, inte framåt, Sonja Rembo.</pre><pre>Anf. 61  SONJA REMBO (m) replik:</pre><pre>Herr talman! Jag tycker att Ingela Thalén är\r\ninkonsekvent i sin kritik. Hon letar efter områden\r\natt kritisera snarare än att leta efter områden som\r\nför debatten framåt i konstruktiva banor. Vi är\r\nmedvetna, både Ingela Thalén och jag, om att den\r\nuppgång som vi nu ser inom industrin, framför allt\r\nexportindustrin, inte i första vändan kommer att\r\ninnebära någon dramatisk förändring av\r\nsysselsättningsläget. Detta kan vi beklaga, men så\r\nfungerar det. Vi måste alltså fortfarande föra en\r\nambitiös arbetsmarknadspolitik. Vi måste\r\nfortfarande ha en hög volym på de\r\narbetsmarknadspolitiska åtgärderna. Därom är\r\nIngela Thalén och jag överens.</pre><pre>Jag har väldigt svårt att förstå den kritik som förs\r\nfram både från Ingela Thalén och från Hans\r\nAndersson mot arbetslivsutveckling och mot\r\nungdomspraktik. Jag har varit med här under åren\r\noch gång på gång förklarat att vi måste ge de\r\narbetslösa någonting att göra medan de är\r\narbetslösa. Det gäller självfallet när man har så\r\nhöga volymer som vi har i dag. Vi kan beklaga\r\ndetta.</pre><pre>Jag förklarade i mitt anförande varför vi har\r\nhamnat på så höga volymer. Ingela Thalén har\r\nuppenbarligen en annan uppfattning om orsakerna,\r\nmen bortsett från det har vi höga volymer. Det finns\r\nmänniskor som inte omedelbart kan placeras i\r\nutbildning eller arbete med rekryteringsstöd, och\r\ndå måste vi se till att de inte fastnar i ett\r\narbetslöshetsbeteende, som gör att de sedan inte\r\nkommer tillbaka till arbetsmarknaden. I det\r\navseendet fungerar dessa åtgärder faktiskt bra,\r\neftersom de ger en volym som vi annars inte skulle\r\nha kommit upp till.</pre><pre>Rekryteringsstöd och annat kräver att det finns\r\narbeten att rekrytera till, men arbeten är ju en\r\nbristvara i dagens situation. Dess värre kommer det\r\natt vara så under ganska lång tid framåt. Men det\r\nfinns ingen anledning att därför inte låta människor\r\nutveckla sina möjligheter och ta de jobb som finns\r\noch skaffa sig den utbildning som behövs. Man kan\r\ninte lita på centralstyrning och statliga beslut och\r\ntro att vi här i kammaren skall lösa alla människors\r\nindividuella problem. Vi måste ge människorna\r\nchansen att lösa sina egna problem. De är faktiskt\r\nbra på det bara vi ger dem chansen.</pre><pre>Anf. 62  HANS ANDERSSON (v) replik:</pre><pre>Herr talman! ''Bara vi ger dem chansen'', sade\r\nSonja Rembo, och det är detta jag tycker att vi inte\r\ngör nu.</pre><pre>Jag vill anknyta till det allra sista. Både\r\nVänsterpartiet och Socialdemokraterna har\r\naccepterat både praktik och ALU såsom\r\nsistahandsåtgärder och alternativ till passivitet.\r\nMen om man för en oambitiös politik i stort -- det\r\nmå vara näringspolitik eller utbildning och det må\r\nvara inom kommunerna -- blir bördan på\r\narbetsmarknadspolitiken alltför tung. Om då\r\nhuvudvolymen består av denna typ av artificiella\r\nåtgärder, får vi en mängd negativa effekter i\r\nsamhället, vilket vi har diskuterat tidigare.</pre><pre>Jag saknar satsningar på kompetensutveckling. Nu\r\nnämndes Agenda 2000. Okej, där finns förslag. En\r\ndel tycker jag om, men en del tycker jag inte alls\r\nom. Men de kommer för sent. Jag har efterlyst dem\r\når efter år. Det har tidigare förekommit utredning.\r\nJag tycker att det hittills har rått en total passivitet.</pre><pre>Sonja Rembo slipper ju att diskutera det verkliga\r\närendet, dvs. propositionen och de konkreta\r\nyrkandena. Hon för en allmän diskussion. Det är\r\nen intressant diskussion, men vi får föra den i ett\r\nannat sammanhang. Det handlar om systemet och\r\nom maktlösheten hos nationella politiker, hos\r\nfackföreningsrörelsen osv. Det handlar om\r\nmarknadens ändrade karaktär med\r\ninternationaliseringen. Det handlar om\r\nnäringslivets helt förändrade karaktär. Jag håller\r\nmed om att många av de problem som vi diskuterar\r\ninte är problem för fredagen, måndagen och\r\ntisdagen och för den enskilde\r\narbetsmarknadsministern. Det är\r\nsystemförändringar som har att göra med hur\r\ntekniken och maktförhållandena förändras och hur\r\nde finansiella flödena tillåts påverka med\r\nomedelbar verkan osv.</pre><pre>Sonja Rembo förefaller vara mycket traditionell.\r\nDet är traditionell högerpolitik att man skall låta\r\nmarknaden sköta sig själv och begränsa\r\nskatteuttaget. Man får inte reglera för mycket eller\r\nta för många initiativ. Men jag skulle vilja ta många\r\ninitiativ just för förnyelsens skull.</pre><pre>Miljöomställningen skapar många nya jobb.\r\nGenom ekonomiska incitament och genom\r\nlagförslag och förbud kan man driva fram en\r\nomställning. Vi har gjort det på\r\npappersmassefabriker och på stålverk. Det kan vi\r\ngöra och det skall vi göra över hela\r\nnäringslivsområdet. Där finns en oerhörd\r\ntillväxtpotential och många jobb att hämta. Vi\r\nbehöver gå in för en mycket offensiv\r\nutbildningspolitik. Här har talats om lönesättning.\r\nJa, man har i alla år krävt en lönesättning, som\r\nsvarar mot befattningstrappor och\r\nkompetensutveckling. Men jag kan efter mina 20 år\r\ni industrin tala om hur svårt det var att överge\r\ntraditionella tayloristiska ackordssystem, som\r\nfaktiskt klavar människorna i ett slags slaveri på\r\nverkstadsgolvet.</pre><pre>Anf. 63  SONJA REMBO (m) replik:</pre><pre>Herr talman! Jag skulle gärna föra den\r\ndiskussionen med Hans Andersson. Jag tror att vi\r\nbåda skulle ha ett stort utbyte av en sådan debatt,\r\näven om vi i grunden har skilda värderingar i dessa\r\nfrågor. Men desto intressantare blir ju då debatten.</pre><pre>Vi har en ambitiös politik, Hans Andersson. För att\r\nanknyta till vad jag sade nyss går den dock i en\r\nannan riktning än vad Hans Andersson och Ingela\r\nThalén skulle kunna tänka sig. Vi i Sverige har\r\nfaktiskt aldrig under överskådlig tid provat på en\r\nfriare arbetsmarknad, dvs. provat på att ge\r\nföretagare ett större utrymme. Tvärtom har det\r\nbedrivits -- skulle jag vilja säga, även om det kanske\r\när att uttrycka sig litet tillspetsat -- nästintill en\r\nklappjakt när det gäller företagen och\r\nföretagandet. Det har varit fult att tjäna pengar på\r\nföretagande. Det har varit fult att vara\r\narbetsgivare. Det behövs alltså en ny politik som\r\nlyfter fram företagarna, för det är genom\r\nföretagandet som vi kommer att få de nya jobben.</pre><pre>Ja, Hans Andersson, jag håller med om att det\r\nbehövs en mängd initiativ här. Om vi ser till vad den\r\nhär regeringen har gjort, finner vi att den under\r\nsina två och ett halvt år har tagit en mängd initiativ\r\npå företagarområdet, på skatteområdet och på\r\nområdet skolutbildning och högre utbildning.\r\nAgenda 2000 är ju en fortsättning på det arbete som\r\nredan tidigare påbörjats och som måste fortsätta.\r\nHär finns många och grava försummelser och\r\nmycket att ta igen.</pre><pre>Jag tycker nog att regeringen skall ta till sig den här\r\ntypen av kritik med en viss tillfredsställelse, därför\r\natt det hela ändå visar att man har haft väldigt stora\r\nförväntningar på den här regeringen när det gäller\r\natt åstadkomma saker. Regeringen har\r\nåstadkommit oerhört mycket. Men på två och ett\r\nhalvt år har den inte lyckats vända på allt som är\r\nvrångt och fel i Sverige -- det håller jag fullständigt\r\nmed om. För att åstadkomma det behövs det minst\r\nytterligare en regeringsperiod.</pre><pre>Jag får återkomma till resterande frågor i nästa\r\nreplik.</pre><pre>Anf. 64  HANS ANDERSSON (v) replik:</pre><pre>Herr talman! Ja, Sonja Rembo, man har\r\nåstadkommit ett historiskt rekordhögt\r\nbudgetunderskott och en historiskt rekordhög\r\narbetslöshet. Dessutom har man börjat rasera\r\nvälfärdssystemen, som betyder så mycket för\r\nmänniskors trygghet. Jag hoppas att chansen att få\r\nåstadkomma mycket mera inte är så stor.</pre><pre>Sonja Rembo säger en sak som är intressant. Hon\r\nsäger nämligen: Vi har aldrig tidigare provat på en\r\nfri arbetsmarknad. Jo, Sonja Rembo, det har vi\r\nvisst gjort! Vi har provat på en arbetsmarknad som\r\nbestår i att den mäktige bestämmer allt och\r\narbetaren ingenting.</pre><pre>För att komma ifrån en situation i Sverige präglad\r\nav maktlöshet och faktiskt också av misär slöt sig\r\nmänniskor samman och bildade fackföreningar och\r\npolitiska partier. De fick till stånd en utveckling\r\nsom innebar att människornas levnadsstandard och\r\ntrygghet översteg vad man kunde finna på de flesta\r\nandra håll.</pre><pre>Jag har själv i den vardagliga kampen för\r\nförbättrade villkor upplevt vad det betyder att inte\r\nha någon rätt till inflytande. Det kan handla om\r\narbetsmiljö eller löneformer eller om att förebygga\r\narbetsskador och att ha ett trygghetssystem som är\r\ntill hjälp när det gäller att skydda dem som har\r\ndrabbats i det här sammanhanget. Det kan också\r\nhandla om att över huvud taget ha inflytande över\r\nvart ett företag eller en myndighet är på väg. Det\r\nhär har åstadkommits genom lagstiftning och\r\nkollektivavtal, och det tycker jag är en bra modell.\r\nMen för den skull kan det arbetsrättsliga\r\nregelsystemet av många olika skäl behöva\r\nreformeras. Man får sluta en annan typ av avtal än\r\nsom slöts för 25 år sedan. Detta vill sannerligen den\r\npart som representerar arbetets intressen.</pre><pre>Nej, förnyelsen och framtiden ligger inte i en\r\nmarknadsliberalism där marknaden styr och där\r\nmänniskan egentligen inte får styra eller planera\r\nmedvetet. Det gäller inte pigjobb och det gäller inte\r\nklasskillnader, utan det gäller att planera för\r\ntrygghet, omsorg, god miljö och en gemensam\r\ntillväxt. Då behöver man också utveckla\r\ndemokratin, inte avveckla den. Därmed behöver vi\r\nskärpa arbetsrätten, inte avreglera den. Vi behöver\r\nalltså förstärka människors trygghet, inte försvaga\r\nden.</pre><pre>Den linje som Sonja Rembo står för är inte bara en\r\npartipolitisk linje, utan den är faktiskt också ett sätt\r\natt se på samhällsstrukturen och drivkrafterna i\r\nsamhället. Det är mot den bakgrunden som jag tog\r\nexempel från Frankrike, Spanien osv. De\r\nkapitalistiska marknadskrafterna, det är vad jag\r\nkallar det här, tar ingen hänsyn. Men\r\nmarknadskrafter kan utnyttjas för välfärdens skull.\r\nDärför tror jag att Sonja Rembo och jag i slutänden\r\nverkligen är varandras ideologiska motståndare\r\näven om vi ibland förstår världen på ungefär samma\r\nsätt.</pre><pre>Anf. 65  SONJA REMBO (m) replik:</pre><pre>Herr talman! Människan är en del av marknaden.\r\nMänniskan agerar på marknaden, och människan\r\nbrukar vara rationell och se till att marknaden\r\nfungerar på det sätt som människan helst ser att den\r\nfungerar på.</pre><pre>Så något om problemen under en socialistisk\r\nregering i t.ex. Spanien, vilket har nämnts i\r\ndebatten. Ja, man har ärvt det korporativa systemet\r\nfrån Francotiden. Samma problem har Italien. Där\r\nhar man bl.a. en rigid arbetsrättslig lagstiftning som\r\nskapar mycket stora problem när arbetsmarknaden\r\nskall ställas om och anpassas till moderna\r\nförhållanden.</pre><pre>Ja, vi har stora underskott och hög arbetslöshet.\r\nMen glöm då inte, Hans Andersson, att den här\r\nregeringen ärvde en rekordstor statsskuld med en\r\nimponerande räntebelastning -- 700 miljarder i\r\nstatsskuld och 65--70 miljarder i räntor. Det är vad\r\nsom låg i potten när den här regeringen tog över.</pre><pre>Men vi hade en galopperande arbetslöshet redan\r\nhösten 1990 med en dramatisk utslagning i fråga om\r\nindustrijobb och industrikapacitet. Vi hade en\r\nbankkris, finanskris, som ett år senare försatte\r\nSverige i en oerhört besvärlig situation.</pre><pre>Man kan kritisera den här regeringen på många\r\npunkter. Man kan kritisera den för att den alltför\r\nlänge höll fast vid den tidigare socialdemokratiska\r\nvalutapolitiken. Man kan naturligtvis också\r\nkritisera regeringen för att den inte har lagt om\r\nkursen tillräckligt snabbt. Men ser man till vad den\r\nhär regeringen totalt har åstadkommit, finner man\r\natt den har lagt grunden för en framtida tillväxt och\r\nför framtidens arbetsmarknad med hög\r\nsysselsättning och goda möjligheter till en hög\r\ninkomstnivå.</pre><pre>Ungdomsarbetslösheten har aktualiserats flera\r\ngånger här. Det har också talats om\r\nungdomspraktiken, som man kritiserar. Ja, det är\r\nbara att konstatera att ungdomsarbetslösheten är\r\ntre gånger högre än den genomsnittliga\r\narbetslösheten. Jag kan än en gång återge vad LO:s\r\nBertil Jonsson har sagt, nämligen: Så har det alltid\r\nvarit. Ja, så är det. Ungdomar har utestängts från\r\narbetsmarknaden, och det vill man fortsätta med.</pre><pre>Socialdemokraterna och Hans Andersson säger ju\r\nnej till provanställning. Man säger nej till utökade\r\nanställningar vid arbetstoppar. Man säger nej till att\r\nungdomar är kvar på en arbetsplats trots att deras\r\nkompetens behövs, och det gäller även vid\r\ndriftsinskränkningar. Man säger nej till fortsatt\r\nungdomspraktik som ger jobb.</pre><pre>Men, herr talman, det är inte genom att säga nej\r\nsom vi löser Sveriges problem, utan det är genom\r\natt bejaka framtiden som vi löser problemen.</pre><pre>Anf. 66  LENNART ROHDIN (fp):</pre><pre>Herr talman! Inledningsvis skall jag ta upp en fråga\r\nsom bekymrar mig. Arbetsmarknadssituationen för\r\ninvandrare och flyktingar är mycket allvarlig. Den\r\nutgör en tickande bomb i vårt land med oanade\r\nrisker, om den inte hjälpligt kan desarmeras.\r\nEndast 40 % av de utomnordiska medborgarna är\r\nsysselsatta. För de utomeuropeiska medborgarna\r\när förhållandena ännu värre. Det här kan skapa\r\noöverbryggbara klyftor i vårt samhälle, med följder\r\nsom vi hittills bara kunnat se skymten av på TV-\r\nbilder från andra länder.</pre><pre>Den här situationen sammanhänger givetvis med\r\nden mycket allvarliga arbetslöshet som råder. Men\r\njag tror att det finns all anledning att utgå från att\r\ndet problemet inte på långa vägar löses enbart\r\ngenom att det ljusnar på arbetsmarknaden. Här\r\nkrävs det många och genomtänkta insatser.</pre><pre>Det beslut som fattades av oss här i kammaren för\r\nen vecka sedan och som gällde förbud mot etnisk\r\ndiskriminering i arbetslivet visar på en mycket\r\nviktig aspekt på den här problematiken -- men alltså\r\nlångt ifrån den enda aspekten.</pre><pre>Vidare kan vi konstatera att alla övriga\r\narbetsmarknadspolitiska åtgärder varit\r\notillräckliga.</pre><pre>Vi välkomnar därför det förslag som regeringen har\r\nlagt att som försökverksamhet under nästa\r\nbudgetår införa en invandrarpraktik efter modell\r\nav ungdomspraktiken. En praktik som skall ge\r\ninvandrare med ringa eller ingen svensk\r\narbetslivserfarenheter alls möjlighet att skaffa sig\r\narbetslivs- och yrkeslivserfarenhet inom sitt\r\nområde. Praktiken skall ge arbetsgivare möjlighet\r\natt lära känna invandrare och deras förutsättningar.</pre><pre>En invandrarpraktik löser naturligtvis inte alla\r\nproblem, men alla som har erfarenhet av\r\nsvårigheterna för invandrare att över huvud taget få\r\nin en fot i svenskt arbetsliv inser att varje möjlighet\r\nmåste prövas. När invandrargetton exploderar har\r\nvi inte råd att säga oss att vi inte har prövat varje\r\nmöjlighet att förebygga en sådan utveckling.</pre><pre>Med all respekt för socialdemokraternas skepsis\r\ninför ungdomspraktiken kan jag bara inte förstå att\r\nman i den här frågan gör gemensam sak med Ny\r\ndemokrati. Sällskapet borde åtminstone vara en\r\nväckarklocka.</pre><pre>Vad gjorde det så lätt för Ny demokrati att ansluta\r\nsig till den socialdemokratiska linjen? Jag kan inte\r\nse att socialdemokraterna har ett ansvar mot någon\r\ngrupp som skulle kunna motivera denna negativa\r\nhållning. Tänk om! Det är inte för sent!</pre><pre>Herr talman! Arbetslösheten är den absolut\r\nviktigaste uppgiften att ta oss ur. Jag är övertygad\r\nom att de allra flesta av oss, oavsett politisk\r\nhemvist, våndas över arbetslösheten och dess\r\nföljder först och främst för alla dem som går\r\narbetslösa och för deras närmaste. Arbetslösheten\r\nhar i dag en sådan omfattning att knappast någon\r\nundgått att ha någon som drabbats eller på allvar\r\nhotats av den i sin allra närmaste närhet. Det kan\r\ninte lämna någon oberörd.</pre><pre>Arbetslösheten är en olycka för äldre, som inte vet\r\nom de kan komma tillbaka till arbetsmarknaden,\r\näven om konjunkturen vänder. Arbetslösheten är\r\nen olycka för yngre, som fort tappar\r\nsjälvförtroendet också efter ganska kort tids\r\narbetslöshet, när de aldrig fått fotfäste på\r\narbetsmarknaden. Men arbetslösheten är också en\r\nolycka för vårt land och för oss alla som bor och\r\nverkar här. Vi blir alla fattigare av att så många\r\narbetsföra inte kan göra en insats och vara med och\r\nbygga upp framtida välfärdsresurser.</pre><pre>Därför får arbetslöshet aldrig vara ett medel i den\r\nekonomiska politiken. Att bekämpa arbetslösheten\r\när vår viktigaste uppgift. För vår ekonomi är det\r\nviktigt att komma till rätta med det stora\r\nbudgetunderskottet. Men en mycket stor del av\r\nbudgetunderskottet beror på den allvarliga\r\narbetslösheten.</pre><pre>Herr talman! I Gävleborgs län, som jag\r\nrepresenterar, går fortfarande nästan 28 000\r\nmänniskor utan arbete på den ordinarie\r\narbetsmarknaden. Det är och kan aldrig vara\r\nacceptabelt. Det innebär att nästan 16 % står utan\r\narbete. Över 7,7 % är öppet arbetslösa. Av\r\nungdomarna står i mitt län 32 % utan arbete. I den\r\nvärst drabbade kommunen är det över 40 %.\r\nGävleborg ligger värst till näst Norrbotten, och så\r\nhar det varit ända sedan den ekonomiska krisen tog\r\nfart.</pre><pre>Men också i Gävleborg ljusnar det nu. Vi har flera\r\ngånger tidigare kunnat konstatera att\r\nsvängningarna i svensk ekonomi slår ut tidigare och\r\nkraftigare i Gävleborg än på andra håll i landet. Det\r\nberor på vår omfattande inriktning på skogen och\r\njärnet och dess inriktning på export främst till\r\nVästeuropa. Vi var först ute när arbetslösheten tog\r\nfart redan 1990, och har under hela krisen haft den\r\nhögsta arbetslösheten näst Norrbotten. Men nu\r\nvänder det.</pre><pre>I februari månad anmäldes mer än dubbelt så\r\nmånga platser till länets arbetsförmedlingar jämfört\r\nmed samma månad för ett år sedan. Det är en trend\r\nsom håller i sig sedan oktober månad förra året att\r\nantalet nya lediga platser är större än motsvarande\r\nmånad ett år tidigare. Det innebär i sin tur att fler\r\nfår arbete på den ordinarie arbetsmarknaden än för\r\nett år sedan. Varslen om friställningar blir allt färre\r\noch avser inte längre arbetstillfällen inom\r\ntillverkningsindustrin.</pre><pre>Herr talman! Det kommer att ta alldeles för lång tid\r\ninnan arbetslösheten vänt ned på allvar.\r\nArbetsgivarna, företagen, kan ännu en tid möta\r\nden ekonomiska uppgången och ökad orderingång\r\nutan att nyanställa på allvar, trots att det för\r\nnärvarande är så förmånligt att nyanställa. Men nu\r\nvisar siffrorna inom arbetsmarknaden, på samma\r\nsätt som andra ekonomiska siffror gjorde redan\r\nunder 1993, att det vänder uppåt.</pre><pre>Sverige är äntligen på väg ur sin djupaste\r\nekonomiska kris det senaste halvseklet. Under\r\nmånga år har Sverige tappat sin konkurrenskraft i\r\nförhållande till andra jämförbara stater. Vår tillväxt\r\nhar halkat efter. Vi har haft en galopperande\r\nkostnadskris.</pre><pre>Den ekonomiska krisen har inte uppstått under den\r\nnuvarande regeringens ansvarsperiod. Den är ett\r\nresultat av felaktig politik under många år på 70-\r\noch 80-talet. Vi kan nog alla sägas vara delaktiga i\r\nansvaret för krisen och dess uppkomst. Det\r\navgörande nu är emellertid om vi lärt oss något av\r\nkrisen och dess konsekvenser för de många\r\nmänniskor som drabbats av den, om vi är mäktiga\r\natt skapa rätt förutsättningar för den framtida\r\nekonomiska utvecklingen.</pre><pre>Regeringen har tagit det impopulära ansvaret att ta\r\noss ur krisen och bygga upp en långsiktigt starkare\r\nekonomisk utveckling för vårt land. Den har lagt\r\ngrunden för ekonomisk tillväxt, trygga jobb och en\r\nsäkrad välfärd. Men på samma sätt som den\r\nekonomiska krisen utvecklats under lång tid måste\r\nvi vara långsiktigt tålmodiga i vårt arbete på att\r\ntrygga ekonomin. Positiva siffror för de\r\nekonomiska indikatorerna ger ingen möjlighet att\r\ndra en suck av lättnad och lämna den ansvarsfulla\r\nekonomiska saneringspolitiken. Då är vi snabbt\r\nnere igen. Då blir det alldeles säkert oerhört\r\nmycket svårare att ta sig upp igen. Och det skulle\r\nslå ännu mycket hårdare mot de svaga och utsatta i\r\nvårt land.</pre><pre>Sveriges ekonomiska kris löser man bara med att\r\nskapa nya och bättre förutsättningar för riktiga\r\njobb -- jobb i små, medelstora och större företag.\r\nDet är kärnan i den här regeringens ekonomiska\r\npolitik sedan regeringsskiftet i oktober 1991.</pre><pre>Herr talman! I den politiska debatten har\r\nsocialdemokraterna givit en bild av en regering som\r\ninte gör något, en regering som har kapitulerat\r\ninför arbetslösheten. En opposition som inte\r\nopponerar mot regeringen har naturligtvis inget\r\nberättigande, särskilt med tanke på den\r\nekonomiska kris vi haft så länge och hur den slagit\r\nmot de utsatta.</pre><pre>Det går givetvis att göra olika avvägningar mellan\r\nde insatser som görs för att skapa jobb och\r\nbekämpa arbetslösheten. Det går säkert också att\r\nkräva än mer kraftfulla eller mer omfattande\r\ninsatser. Men redan det faktum att den här\r\nregeringen satsar närmare 30 miljarder även\r\nkommande budgetår i ren arbetsmarknadspolitik\r\nvisar naturligtvis på graden av retorik i\r\noppositionens argument. Så mycket har det aldrig\r\nsatsats på arbetsmarknadspolitik i vårt land. Och\r\nskam vore det väl annars, när vi har denna stora\r\narbetslöshet.</pre><pre>Herr talman! För den som är arbetslös och inte ser\r\nnågon ljusning är naturligtvis läget hopplöst,\r\nmånga gånger desperat. Trots den politiska\r\nretoriken har många av oss i sin närmsta\r\nbekantskapskrets människor i just denna\r\nbelägenhet. Det har i dag inget att göra med vilken\r\npolitisk eller ideologisk övertygelse vi har. För den\r\narbetslöse är det därför naturligt att kräva någon\r\nåtgärd som omedelbart sätter stopp för\r\nhopplösheten. Och det är just det som\r\nrekordanslagen till arbetsmarknadspolitiken är\r\navsedda för.</pre><pre>Men arbetsmarknadspolitiken skapar inte de jobb\r\nsom skall bära upp svensk ekonomi framöver. Den\r\nska i möjligaste mån underlätta i den akuta krisen\r\noch bidra till att göra människor bättre rustade att\r\nta de nya jobben, som förhoppningsvis kommer när\r\nkrisen vänder. De många åtgärderna inom\r\narbetsmarknadspolitiken har haft stor betydelse\r\nsåväl för den enskilde som för vårt land.</pre><pre>Det är naturligt att ställa stora krav på effektivitet i\r\narbetsmarknadsåtgärderna. Det rör sig om mycket\r\nstora ekonomiska resurser som ställs till förfogande\r\noch som skall användas på bästa sätt. Än viktigare\r\när att de många människor som är utsatta har rätt\r\natt kräva att få bästa möjliga stöd inom ramen för\r\narbetsmarknadsmedlen.</pre><pre>En så omfattande arbetslöshet som den vi nu haft\r\nanstränger givetvis arbetsmarknadsmyndigheterna\r\ntill det yttersta. Det är naturligt att det uppstår\r\nflaskhalsar och andra hinder för bästa effektivitet.\r\nDet är ändå naturligt och nödvändigt att ställa\r\ntydliga krav på ytterligare effektivisering.\r\nAdministrativa och ekonomiska rutiner måste bli\r\nännu bättre. Låt mig ändå få säga att mina många\r\nkontakter med arbetsförmedlingar gjort mig\r\növertygad om att personalen ute på fältet har gjort\r\noch gör en mycket helhjärtad och engagerad insats.</pre><pre>Herr talman! Som framgår av utskottsbetänkandet\r\när vi, trots reservationer, i grunden överens om att\r\nåtgärder som ungdomspraktik och\r\narbetslivsutveckling är sistahandsåtgärder. Den\r\ninriktningen får inte gå förlorad, även om dessa\r\nåtgärder kan tyckas lättare att ta till än de mer\r\ntraditionella. Riksdagen måste vara tydlig i det\r\nfallet.</pre><pre>Det finns naturligtvis alltid också en risk för\r\nundanträngning, särskilt när vi rör oss med så här\r\nstora volymer. Det är viktigt att vara uppmärksam\r\npå den risken. Ändå vill jag understryka att dessa\r\nåtgärder har varit nödvändiga komplement och att\r\nrisken för undanträngning inte får överdrivas.\r\nDessa åtgärder har bidragit till att ge väldigt många\r\nungdomar en nödvändig kontakt med arbetslivet,\r\noch de har bidragit till att motverka\r\nlångtidsarbetslöshetens nedbrytande följder.\r\nMånga kontakter på arbetsförmedlingarna\r\nunderstryker med tyngd detta förhållande.</pre><pre>Herr talman! Avslutningsvis vill jag anknyta till det\r\njag började med. Jag har väldigt svårt att förstå\r\nskälen för socialdemokraternas invändningar mot\r\ninvandrarpraktiken. Är det så att\r\nsocialdemokraternas anmärkningsvärt låga profil i\r\ndagens debatt är ett uttryck för den vånda man\r\nkänner över att ha hamnat i galen tunna?</pre><pre>Herr talman! Jag yrkar med detta bifall till\r\nreservationerna 9, 25 och 30 och i övrigt till\r\nutskottets hemställan.</pre><pre>Anf. 67  HANS ANDERSSON (v) replik:</pre><pre>Herr talman! Lennart Rohdin talade om retorik.\r\nJag har sällan hört så mycket retorik och så litet\r\ninnehåll när det gäller karakteristiken i\r\narbetsmarknadspolitiken och den ekonomiska\r\npolitiken. Det var väl avsett som en lovsång för\r\nregeringen efter det att Lennart Rohdin hade talat\r\nom hur fullständigt oacceptabel en hög arbetslöshet\r\när, inte minst mot bakgrund av situationen i\r\nGävleborgs län och ungdomarnas situation.</pre><pre>Låt mig bara kort få säga att det är farligt att säga\r\natt regeringen inte är ansvarig. Vi är nu i slutet av\r\ndenna regeringsperiod. Men regeringen har inget\r\nansvar. Alla är vi ansvariga. Det skapar en\r\nmentalitet av att det inte finns några alternativ. Det\r\nskapar en gråzon av allting. Men det finns\r\nalternativ. Vi har mycket olika uppfattningar om\r\nskattepolitik, finanspolitik, politiken för\r\nkommunernas ekonomi, näringspolitik och\r\narbetsmarknadspolitik. Jag skall inte gå in på de\r\nsärskilda områdena, vi har diskuterat dem i andra\r\ndebatter.</pre><pre>Det finns mycket klara skillnader och klara\r\nalternativ. Då skall man inte försöka dra sig undan\r\nansvaret genom att säga att alla har ansvar och att\r\nregeringen inte har ansvar. Regeringen har ett\r\nmycket stort ansvar för just den situation som\r\nLennart Rohdin menar är oacceptabel. Kanske var\r\ndet ett tal hem till Gävleborgspressen, vad vet jag!</pre><pre>Regeringen har ett mycket stort ansvar för\r\nunderlåtenhetssynder, för en passiv väntans politik\r\noch en politik där man försöker lösa\r\narbetslöshetsproblemen med hjälp av avreglering,\r\nförsämrad arbetsrätt, provanställningar,\r\nförsämrade a-kassenivåer osv. Det gäller\r\nmedborgarna i Gävleborgs län, Lennart Rohdin,\r\nlika väl som medborgarna på andra håll i landet.</pre><pre>Anf. 68  LENNART ROHDIN (fp) replik:</pre><pre>Herr talman! Jag tackar Hans Andersson om tipset\r\nom pressen. Jag skall använda mig av det.</pre><pre>Jag har litet svårt att förstå invändningarna i\r\nansvarsfrågan. Det jag talade om vad\r\nhuvudsakligen den arbetsmarknadspolitik som\r\nregeringen bedriver. Det är alldels riktigt, som\r\nHans Andersson säger, att den ekonomiska\r\nutvecklingen, den ekonomiska krisen, också beror\r\npå vilken ekonomisk och annan politik som har\r\nbedrivits under 70- och 80-talen. Det gick jag in på.\r\nAtt hävda att regeringen inte skulle ha ansvar har\r\njag litet svårt att förstå. Jag var t.o.m. inne på att\r\näven vi som inte satt i regeringen på 80-talet har en\r\ndel av ansvaret för den nedgång i svensk ekonomisk\r\nutveckling som skedde innan den här regeringen\r\ntillträde.</pre><pre>Det är alldeles riktigt att det finns klara ideologiska\r\nalternativ. Vi har hört det flera gånger under\r\ndagens debatt. Hans Andersson säger att\r\nnäringslivet, marknaden, inte kan lösa de\r\nekonomiska problemen. Han förespråkar i stället\r\nstarka insatser av det offentliga, av staten, regering\r\noch riksdag för att få ordning på svensk ekonomi,\r\nfå utveckling i näringslivet och för att skapa nya\r\njobb. Där finns det helt klart ideologiska skillnader\r\nmellan de alternativ som Hans Andersson\r\nförespråkar och dem som den här regeringen\r\nförespråkar.</pre><pre>Anf. 69  HANS ANDERSSON (v) replik:</pre><pre>Herr talman! En del av förklaringen till\r\nutvecklingen ligger i utvecklingen på 80-talet, det är\r\nhelt klart. En annan del av förklaringen ligger i den\r\nhär regeringens politik. Det var åtstramningspolitik\r\nvid fel tillfälle, en felaktig valutapolitik med en\r\ndogmatisk EU-anpassning och ecu-anknytningen,\r\nen högräntepolitik och en passivitet i\r\nnäringspolitiken. Man har i stället satsat på\r\nskattesänkningar för höginkomsttagare, aktieägare\r\noch kapitalägare. Man har satsat på en reduktion av\r\nnivån i arbetsrätt och trygghetssystem.</pre><pre>I fråga om den politiska huvudlinjen finns det\r\nalternativ. Då skall Lennart Rohdin mycket klart\r\nsäga ut: Jag står för den här regeringens politik. Det\r\nfinns en stark opposition till den politiken. Annars\r\nblir det på något sätt som om vi alla, inklusive de\r\narbetslösa, bär ett diffust ansvar för sakernas\r\ntillstånd. Så är det inte. Därmed inte sagt att det är\r\nlätt att lösa problemen vare sig det gäller\r\nmarknadskrafter eller statliga interventioner.</pre><pre>Anf. 70  LENNART ROHDIN (fp) replik:</pre><pre>Herr talman! Jag tvekar inte ett ögonblick att säga\r\natt jag står för den politik som den här regeringen\r\nhar bedrivit. Men samhällsutvecklingen består\r\nfaktiskt inte bara av den politik som bedrivs utan\r\nockså av alla de insatser som medborgarna,\r\ninvånarna, gör som arbetstagare, som företagare\r\noch som konsumenter i olika sammanhang. Detta\r\nleder naturligtvis mycket längre än de politiska\r\ninsatserna när det gäller samhällsutvecklingen och\r\nden ekonomiska utvecklingen.</pre><pre>Hans Andersson pekar på en del åtgärder. Då vill\r\njag säga till Hans Andersson att vi där naturligtvis\r\nhar olika uppfattningar. Vi har under en mycket\r\nlång tid i Sverige haft en politik som har gjort det\r\nmindre attraktivt att ägna sig åt företagandet och åt\r\natt skapa jobb. Den här regeringen har försökt\r\nvända på detta och är på god väg. Jag är övertygad\r\nom att de förändringar av arbetsrätten och liknande\r\nsom Hans Andersson åberopade bidrar till en sådan\r\nutveckling, inte motsatsen.</pre><pre>Hans Andersson hänvisar till EU-anpassningen.\r\nDet kan vara intressant från min utgångspunkt i\r\nGävleborgs län att konstatera att knappast något\r\nannat län i det här landet skulle tjäna mer på en\r\nsvensk EU-anslutning än Gävleborgs län, rent\r\negoistiskt, på grund av vårt extremt starka\r\nberoende av exporten till framför allt Västeuropa.\r\nDet har visat sig i den svenska ekonomiska\r\nutvecklingen och i våra relationer till omvärlden att\r\nGävleborgs län blir hårdast drabbat varje gång det\r\när nedgång i den ekonomiska utvecklingen och i\r\nutrikeshandeln.</pre><pre>Anf. 71  CLAUS ZAAR (nyd):</pre><pre>Herr talman! Jag vill anknyta till några frågor som\r\nberör ett längre tidsperspektiv. I debatten bör\r\nockså uppmärksamhet riktas mot arbetskraftens\r\nutveckling och svenskarnas livsarbetstid. Frågorna\r\nsom debatteras i dag hör samman med\r\nmedborgarnas verkliga livsarbetstid.</pre><pre>Nu är endast 35 årskullar av våra medborgare\r\nsysselsatta. Med den förmåga som vi har kan alltså\r\nvårt land ge arbete åt 35 årskullar plus/minus en del\r\ni annan verksamhet. Det rör sig bara om 35\r\nårskullar. Vad innebär då det? Jo, om man börjar\r\narbeta när man är 21 år har man jobb till dess man\r\när 55 år. Det är vad 35 årskullar innebär.</pre><pre>I de flesta utredningar baseras fakta och\r\nberäkningar på att vi skall jobba mer. Vi är alltså\r\ninte i takt med verkligheten. Den svenska\r\nekonomin har inte heller råd att pressa ut det höga\r\narbetstidsuttag som många företag i dag har.\r\nAttraktiva arbetare har så höga övertidsuttag att de\r\nsjälva så att säga stupar på sin arbetsplats. De råkar\r\nut för sjukdomar och kommer in i ett system där\r\nvederbörande behöver rehabiliteras. Vi medverkar\r\ntill att skapa en kraftig obalans genom att vi har ett\r\nregelsystem som är föråldrat och krångligt.\r\nSystemet måste förenklas, även om\r\nomprövningarna känns tunga för vissa. Det kan\r\ninte vara meningen att vi skall tillstyrka och låta\r\nfortgå ett regelsystem som förstör människors\r\nhälsa.</pre><pre>Herr talman! Låt oss blicka tillbaka. Det är viktigt\r\natt vi också håller oss till historiska fakta. Jag har\r\nfrån utredningstjänsten fått material som visar att\r\nunder 1993 hade endast -- ja, jag säger endast --\r\n42 000 fler svenska medborgare arbete jämfört med\r\nhur det var för 20 år sedan. Notera att på 20 år\r\nlyckades Sverige totalt endast få 42 000 fler\r\nmedborgare i arbete! Självfallet är detta\r\nupprörande fakta. Antalet medborgare som\r\narbetar har alltså under en tjugoårsperiod blivit\r\nendast 1,3 % högre. Samtidigt har befolkningen\r\nmellan 16 och 64 år ökat med 300 000 personer.\r\nDetta är resultatet av en politik som har byggts upp\r\nunder 20 hela år: kraftigt ökande skatter, ingrepp\r\noch åtgärder. Vad har det då blivit av det hela? Jo,\r\nunder 20 år har 42 000 fler svenska medborgare\r\nblivit sysselsatta. Den ökningen är väl inget att\r\nskryta med för de politiker som har verkat under\r\nden tiden.</pre><pre>Herr talman! Det är därför som jag vill belysa\r\nlivsarbetstiden. Jag hävdar att både\r\nungdomsarbetslöshet och livsarbetstid hör ihop.\r\nArbetslösheten för ungdomar är över 19 %.\r\nMotsvarande siffra för 55--64-åringar är 5 %. Jag\r\nanser att denna situation är ohållbar. Vi får inte\r\nlämna efter oss en generation som känner\r\nutanförskap. Därför måste livsarbetstid införas som\r\nen komponent i den politik som berör framtidens\r\nfrågor.</pre><pre>Precis som tidigare har sagts i debatten om\r\nungdomsarbetslösheten är dagens höga volym\r\nohållbar. Den kan leda till ett\r\narbetslöshetsbeteende och andra problem hos allt\r\nfler ungdomar. Det kan uppstå egna normer och\r\nregler hos dessa ungdomar. På sikt finns det risk för\r\natt ungdomar känner ett utanförskap. Det finns\r\nsignaler om att det är så i vissa familjer i det dagliga\r\numgänget mellan föräldrarna och ungdomarna.</pre><pre>Herr talman! Låt oss visa vägen genom en flexibel\r\npolitik, och låt oss också ha ett stort inslag av\r\nfrivilliga åtgärder, så att våra ungdomar kan få en\r\nbättre framtid.</pre><pre>Anf. 72  BO G JENEVALL (nyd):</pre><pre>Herr talman! Debatten börjar att bli litet seg. Tiden\r\nlider. Jag kommer inte att utnyttja mina tio\r\nminuter.</pre><pre>Först vill jag säga att jag tycker att Laila Strid-\r\nJansson redogjorde för vår politik på det här\r\nområdet på ett mycket bra sätt. Till detta finns\r\nalltså inget att tillägga.</pre><pre>Jag har begärt ordet för att litet grand fokusera två\r\nav våra partimotioner som jag själv står bakom och\r\nsom vi på traditionellt maner här i riksdagen nu har\r\nupprepat tre gånger under de tre riksdagsår som vi\r\nhar medverkat.</pre><pre>Det borde egentligen inte finnas några som helst\r\nmotsättningar när det gäller den fråga som vi här\r\ndebatterar. Att ta vara på vår arbetskraft och se till\r\natt så många människor som möjligt är i arbete\r\nborde faktiskt vara någonting som står över\r\npartigränserna. Detta till trots är det partipolitiska\r\nlåsningar som gör att man inte behandlar frågorna\r\npå det pragmatiska sätt som jag anser att man borde\r\ngöra. Jag tror att Ingela Thalén är en pragmatiker.\r\nMen även hon tycks sitta fast i partisaxen. Jag bara\r\ntog Ingela Thalén som ett exempel, men detta gäller\r\nalla som representerar sina partier i respektive\r\nutskott.</pre><pre>Vad jag vill framföra är att när man i näringslivet\r\nhar stora problem med något, då sätter man sig ner\r\nvid ett bord -- liknande det som finns i utskottets\r\nsammanträdessal -- och tar upp problemen, lägger\r\nfram dem, för en diskussion och försöker att enas\r\nom den bästa lösningen. I utskotten tycker jag att\r\ndet mera handlar om att hitta den bästa låsningen.\r\nJag vet att det sitter företrädare i utskotten och\r\ntycker helt annorlunda än vad de tvingas till att vara\r\nmed och besluta.</pre><pre>Redan under det första året lade vi fram en del\r\nförslag mot bakgrund av den katastrofala\r\narbetslösheten. Då får man ta till litet annorlunda\r\nmetoder än vad man brukar använda.</pre><pre>Vi föreslog bl.a. en tillfällig dispens från lagen om\r\nanställningsskydd just för arbetslösa för att ge dem\r\nmöjlighet att gå runt och knacka dörr på företagen\r\noch erbjuda sina tjänster. De kanske behövs på ett\r\nställe i tre dagar, på ett annat i två veckor och på ett\r\ntredje ställe kanske i tre månader.</pre><pre>Jag garanterar att det skulle ge tiotusentals\r\nmänniskor möjlighet att arbeta i stället för att vara\r\narbetslösa.</pre><pre>Jag vill i detta fall vända mig till utskottets\r\nordförande som skall samordna de förslag som\r\nläggs i utskottet. Varför kan inte ett sådant här\r\nförslag diskuteras? Jag vet nu inte vad ni har\r\ndiskuterat -- ni kanske har diskuterat förslaget.\r\nVarför går det inte att enas kring en så enkel sak\r\nsom skulle ge den tillfälliga lösningen? Man säger\r\nkanske: Det här kommer inte att fungera. Det finns\r\ntusen skäl att tro att det kommer att missbrukas.</pre><pre>Det är möjligt att ni har rätt. Men herre gud, ni kan\r\nväl försöka! Dispensen kan tas bort. Det är precis\r\nlika lätt som det var att införa den. Varför är ni så\r\nrädda för att göra litet annorlunda försök? Eller är\r\ndet så hemskt att förslagen råkar komma från Ny\r\ndemokrati, så att ni inte kan ta i dem? Jag vill gärna\r\nha ett svar på den punkten från utskottets\r\nordförande.</pre><pre>Vi har lagt fram ett annat förslag som nu\r\nåterupprepas för tredje gången. Vi har kallat det\r\nför konjunkturanpassad arbetstid. Egentligen\r\nkanske det borde kallas anpassad arbetstid. Vi har\r\nkonjunktursvängningar, vilket vi alltid har haft och\r\nalltid kommer att ha. Det finns säsonssvängningar\r\nav olika slag i olika branscher. Men arbetstiden\r\nligger alltid fast.</pre><pre>Vårt förslag innebär ett litet större ansvar till\r\nparterna i de enskilda företagen. Varför skulle det\r\nvara så farligt att låta det lokala facket och\r\nföretagsledningen själva få avgöra när det är bäst\r\natt arbeta si eller så länge? Vi har nu kommit in i en\r\nlågkonjunktur. I stället för att låta en del människor\r\ngå ut i arbetslöshet borde det vara ganska naturligt\r\nför alla att solidariskt minska sin arbetstid under en\r\nviss tid för att sedan, när hjulen åter börjar snurra,\r\narbeta litet mer.</pre><pre>Vad vi har föreslagit som en konkret åtgärd är att\r\nge utrymme för de lokala parterna -- facket och\r\nföretagsledningen -- att själva enas om möjligheten\r\natt välja arbetstid från exempelvis 80 % till 120 %.</pre><pre>Jag är säker på att tiotusentals människor som nu\r\nhar hamnat i arbetslöshet i stället skulle kunna\r\nbehålla sina arbeten.</pre><pre>Solidaritet är något som i alla fall\r\nsocialdemokraterna alltid har talat varmt för. Jag\r\nskulle även på den här punkten vilja höra vad\r\nutskottets ordförande har för syn på detta och\r\nvarför det skall vara så omöjligt att beakta och även\r\nförsöka genomföra litet annorlunda förslag.</pre><pre>Anf. 73  INGELA THALÉN (s) replik:</pre><pre>Herr talman! Nu har Bo G Jenevall suttit i\r\nriksdagen under nästan en mandatperiod. Under\r\ndenna period tycker man att Bo G Jenevall borde\r\nha lärt sig en av de mer elementära frågorna. Även\r\nom jag råkar vara arbetsmarknadsutskottets\r\nordförande har jag under denna mandatperiod dess\r\nvärre ingen majoritet bakom mig, såvida inte Ny\r\ndemokratis ledamot väljer att lägga ner sin röst,\r\nvilket har hänt vid ett och annat tillfälle.</pre><pre>Bo G Jenevall får rikta sina frågor till den majoritet\r\nsom har avslagit motionerna.</pre><pre>Beträffande den konjunkturanpassade arbetstiden\r\nvill jag säga att regeringen har tillsatt en utredning\r\nsom rör arbetstid i vid mening -- årsarbetstid och\r\nflexibel arbetstid. Utredningen har funnits ett tag,\r\noch avsikten var att den skulle komma tillbaka med\r\nförslag.</pre><pre>Vi har i våra motioner pekat på att man skall\r\nanvända arbetstiden för att t.ex.\r\nkompetensutveckla sig och utbilda sig. Det är fråga\r\nom en konjunkturanpassning, fast på ett\r\nannorlunda sätt. Vi har i våra motioner föreslagit\r\natt detta skall kunna ske genom användandet av\r\nexempelvis utbildningsvikariat i större omfattning\r\nän vad som sker i dag.</pre><pre>Jag har litet svårt att förstå, Bo G Jenevall, hur ni,\r\nmed tanke på att ni från Ny demokratis sida i övrigt\r\nföreslår dramatiska anslagsminskningar för\r\nArbetsmarknadsstyrelsen skulle kunna genomföra\r\nde redovisade förslagen. Dessutom föreslår ni att\r\nhela organisationen i princip skall skrotas.\r\nNågonting är det i det s.k. filosofiska resonemanget\r\nsom inte går ihop, i vart fall inte för mig.</pre><pre>Anf. 74  BO G JENEVALL (nyd) replik:</pre><pre>Herr talman! Jag tror nog, Ingela Thalén, att jag har\r\nlärt mig hur saker och ting fungerar. Jag tycker att\r\ndet var särskilt intressant att höra att ni inte har\r\nmajoritet för att driva igenom vissa förslag. Men i\r\ndessa frågor skulle ni enkelt kunna få majoritet.\r\nEftersom det är vi som har lagt fram förslagen,\r\nställer vi oss naturligtvis bakom våra egna förslag.</pre><pre>Om man verkligen vill göra något åt detta, finns det\r\ninget som helst hinder att göra det.</pre><pre>Det traditionella sättet att besvara frågor är att\r\nhänvisa till en sittande utredning och att stoppa in\r\nfrågorna i ett större sammanhang. Men under tiden\r\nfinns det en fruktansvärd massa människor som\r\nbefinner sig ute i arbetslöshet. Avsikten var att våra\r\nförslag skulle genomföras snabbt, men så har inte\r\nskett. Det hade inte varit några problem med\r\nmajoriteten om den verkligen hade stött våra\r\ntankar.</pre><pre>Anf. 75  INGELA THALÉN (s) replik:</pre><pre>Herr talman! Den första sakfrågan har inte varit\r\nföremål för någon omfattande diskussion i\r\nutskottet. Det har den inte heller varit bland\r\nrepresentanter för Ny demokrati. Det kan möjligen\r\nförklara utskottets bristande engagemang i övrigt.</pre><pre>Sedan vill jag ändå till Bo G Jenevall säga att det\r\nfaktum att Ny demokrati lägger fram ett förslag är\r\ninte detsamma som att man självfallet står bakom\r\ndet förslaget när det så småningom skall behandlas\r\ni riksdagens plenisal. Vi har i utskottet vid ett flertal\r\ntillfällen haft majoritet i arbetsmarknadsutskottet\r\nför ett antal förslag, eftersom Ny demokrati\r\nantingen har röstat med oss eller har lagt ner sin\r\nröst. Men sedan har majoriteten vänt när frågan har\r\nbehandlats här i kammaren. Till följd av nedlagda\r\nNy demokrati-röster har riksdagen avslagit både\r\nsocialdemokratiska förslag och förslag från Ny\r\ndemokrati. Historien har visat att detta med att\r\nman självfallet ställer sig bakom sina egna förslag\r\ninte är så självklart.</pre><pre>Anf. 76  BO G JENEVALL (nyd) replik:</pre><pre>Herr talman! Det var intressant att från utskottets\r\nordförande höra att frågan över huvud taget inte\r\nhar diskuterats. Det noterar jag med särskilt stort\r\nintresse.</pre><pre>När det gäller att stå bakom olika förslag har det\r\nsåvitt jag har förstått varit ganska turbulent i\r\nutskottet. Det har inte alltid varit så alldeles\r\nkristallklart vad man egentligen har kommit\r\növerens om, men det kan jag inte diskutera,\r\neftersom jag själv inte sitter i utskottet.</pre><pre>Jag har fortfarande inte fått något konkret svar på\r\nfrågan varför socialdemokraterna inte har kunnat\r\nställa sig bakom förslagen i våra motioner, som\r\ndefinitivt skulle ha gett tiotusentals människor om\r\ninte annat så i alla fall tillfälligt arbete.</pre><pre>Anf. 77  HARALD BERGSTRÖM (kds):</pre><pre>Herr talman! Jag vill först säga ett par ord till Bo G\r\nJenevall. Det är inte alltid så enkelt att vända om\r\nsig själv i frågor. När det gäller dispens i\r\narbetsrätten, som Bo G Jenevall har varit med om\r\natt motionera om, finns det i den utredning om\r\narbetsrätten där jag själv är med ingen lust att ta\r\nsådana tag. Det finns ingen majoritet för detta hos\r\nde borgerliga representanterna.</pre><pre></pre><pre>Vi är överens om att en del justeringar bör göras\r\nmen inte alls så stora och så genomgripande som Ny\r\ndemokratis förslag innefattar. Jag uppfattade heller\r\ninte att Laila Strid-Jansson gick så långt, utan hon\r\nföredrog i företag med över 25 anställda 20 % som\r\nen kvotregel. Nog om det.</pre><pre>Herr talman! Vi passerade häromdagen\r\nvårdagjämningen. Det betyder att ljuset återvänder\r\noch tar över mörkret i naturen. Tittar vi på\r\narbetsmarknadsläget, finner vi att vi väl i varje fall\r\nhar passerat midvintermörkret och är på väg in i\r\nljusare tid. Jag hade önskat att vi med klarhet och\r\nstringens kunnat säga att vi har passerat\r\nvårdagjämningen där också. Det är inte så säkert\r\natt vi har gjort det, men ett är säkert, och det är att\r\ndet ljusnar och att det ljusnar kraftigt på\r\narbetsmarknaden.</pre><pre>Jag är rätt förvånad när jag hör talas om passivitet\r\noch inaktivitet från regeringens sida. Man kan\r\ntycka vad man vill om åtgärder, och man kan tycka\r\nvad man vill om det som har hänt på\r\narbetsmarknaden, men brist på kampvilja hos\r\nregeringen och hos de borgerliga partierna synes\r\nmig obegripligt att tala om.</pre><pre>Vi har tidigare konstaterat här i kammaren att det\r\naldrig någonsin har kostat så mycket att bekämpa\r\narbetslösheten som just nu. Vi har under de två\r\nsenaste två åren sett nya åtgärder ta form -- ALU\r\noch ungdomspraktik -- och i dag diskuteras här i\r\nkammaren ännu en variant av detta, praktik för\r\ninvandrare.</pre><pre>Jag undrar hur det hade sett ut, om vi inte hade haft\r\nde åtgärderna. Samtidigt skall sägas att när det\r\nljusnar, skall de här åtgärderna tas bort för att inte\r\nförrycka arbetsmarknaden. Men hur hade det sett\r\nut, om vi inte haft dessa åtgärder?</pre><pre>Nu har tiden kommit för eftertanke. Vi vet hur\r\narbetsmarknaden fungerade under 80-talet, när\r\narbetslösheten var i stort sett obefintlig, 1 eller 2 %.\r\nVi har hårdhänt fått lära oss hur arbetsmarknaden\r\nfungerar och hur arbetsmarknadspolitiken fungerar\r\nnär vi har uppåt 6 % i åtgärder och 8 % öppet\r\narbetslösa.</pre><pre>Såvitt jag har förstått, har vi varit eniga om att\r\narbetsmarknadspolitiken skall ha en funktion som\r\ninnebär att den utgör ett stabiliserande element i\r\nden ekonomiska politiken, att den skall vara\r\nkonjunkturutjämnande och att den skall hjälpa till\r\nmed strukturförändringar.\r\nArbetsmarknadspolitiken skall utgöra ett stöd för\r\nnäringspolitiken och den skall naturligtvis, som vi\r\nhar sagt tidigare, bekämpa arbetslöshet. Likaså\r\nskall den vara ett element i att aktivt hjälpa\r\nhandikappade till arbete.</pre><pre>Nu har vi sett hur detta fungerar i båda de typer av\r\narbetsmarknad som vi har upplevt på ett och ett\r\nhalvt decennium. Därför hälsar jag med\r\ntillfredsställelse den utredning som skall utvärdera\r\noch se vad det går att göra med\r\narbetsmarknadspolitiken i en framtid. Jag hälsar\r\ndenna utredning med tillfredsställelse och hoppas\r\natt den skall leda till konstruktiva förslag och\r\nenighet mellan riksdagens partier, för att\r\narbetsmarknadspolitiken skall kunna ha en bättre\r\nfunktion i framtiden än vad den har i dag, även om\r\njag tycker att den fungerat hyfsat under mycket\r\nmycket svåra omständigheter.</pre><pre>Herr talman! Med den här lilla kommentaren vill\r\njag yrka bifall till reservationerna 9, 25 och 30 samt\r\ni övrigt till utskottets hemställan i betänkande AU\r\n11.</pre><pre>Anf. 78  BO G JENEVALL (nyd):</pre><pre>Herr talman! Jag begärde ordet därför att Harald\r\nBergström nämnde mig. Jag skulle gärna vilja höra\r\nvarför inte heller han och den borgerliga delen i\r\nutskottet har ställt sig bakom förslaget om dispens\r\nfrån LAS för att göra det möjligt att bereda arbete\r\nåt fler människor som nu är arbetslösa.</pre><pre>Anf. 79  HARALD BERGSTRÖM (kds):</pre><pre>Herr talman! Det är enkelt att svara på den frågan,\r\nherr Jenevall. Vi tycker helt enkelt inte att det skall\r\nfinnas möjlighet till dispens för företag med upp till\r\n25 arbetstagare och fri uppsägningsrätt. Vi tycker\r\ninte att det skall vara så. Där skiljer sig våra åsikter.</pre><pre>Anf. 80  BO G JENEVALL (nyd):</pre><pre>Herr talman! Det tycker jag är en intressant uppgift\r\ntill alla människor som är arbetslösa. Vi påstår ju\r\natt om vårt förslag genomförts hade tiotusentals\r\nmänniskor kunnat få tillfälligt arbete. Därför\r\ntycker jag att det är ännu mera synd, om det är av\r\nprincipiella skäl som man inte vill ställa sig bakom\r\nförslaget.</pre><pre>Sedan skulle jag vilja be Ingela Thalén om ursäkt för\r\nen sak, nämligen att jag tog upp den\r\nkonjunkturanpassade arbetstiden. Jag har förstått\r\natt den frågan ännu inte har förekommit för\r\nbehandling i utskottet, och då får vi väl vänta med\r\natt debattera den tills den kommer upp.</pre><pre>Anf. 81  HARALD BERGSTRÖM (kds):</pre><pre>Herr talman! Vi tycker inte att det skall göras\r\nsådana ingrepp i den arbetsrättsliga lagstiftningen\r\nsom Bo G Jenevall förordar. Jag beklagar däremot\r\nen annan sak, och det är att arbetsmarknadens\r\nparter inte har utnyttjat dispositiviteten när det\r\ngäller företrädesrätten vid återanställning och\r\nförhandlat fram en annan ordning där än ett år. Det\r\nhade man kunnat göra.</pre><pre>Det hade kanske sett annorlunda ut, om den\r\nmöjligheten hade använts av arbetsmarknadens\r\nparter. t.ex. när det gäller övertidsuttaget i dagens\r\narbetsmarknad.</pre><pre>Överläggningen var härmed avslutad.</pre><pre>Beslut</pre><pre>AU11 Arbetsmarknadspolitik</pre><pre>Mom. 1 (arbetsmarknadspolitikens förutsättningar\r\noch inriktning)</pre><pre>1. utskottet</pre><pre>2. res. 1 (s)</pre><pre>3. res. 2 (nyd)</pre><pre>4. men. i motsvarande del (v)</pre><pre>Förberedande votering 1:</pre><pre>23 för res. 2</pre><pre>14 för men.</pre><pre>267 avstod</pre><pre>45 frånvarande</pre><pre>Kammaren biträdde res. 2.</pre><pre>Förberedande votering 2:</pre><pre>120 för res. 1</pre><pre>24 för res. 2</pre><pre>158 avstod</pre><pre>47 frånvarande</pre><pre>Kammaren biträdde res. 1.</pre><pre>Huvudvotering:</pre><pre>150 för utskottet</pre><pre>119 för res. 1</pre><pre>35 avstod</pre><pre>45 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>73 m, 27 fp, 24 c, 25 kds, 1</pre><pre>För res. 1:</pre><pre>117 s, 2</pre><pre>Avstod:</pre><pre>23 nyd, 11 v, 1</pre><pre>Frånvarande:</pre><pre>21 s, 7 m, 6 fp, 7 c, 1 kds, 3 v</pre><pre>Mom. 4 (resurserna under\r\nförvaltningskostnadsanslaget)</pre><pre>1. utskottet</pre><pre>2. res. 4 (s)</pre><pre>Votering:</pre><pre>174 för utskottet</pre><pre>130 för res. 4</pre><pre>45 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>73 m, 27 fp, 24 c, 25 kds, 23 nyd, 2</pre><pre>För res. 4:</pre><pre>117 s, 11 v, 2</pre><pre>Frånvarande:</pre><pre>21 s, 7 m, 6 fp, 7 c, 1 kds, 3 v</pre><pre>Mom. 9 (omfattningen av ALU)</pre><pre>1. utskottet</pre><pre>2. men. i motsvarande del (v)</pre><pre>Votering:</pre><pre>252 för utskottet</pre><pre>37 för men.</pre><pre>11 avstod</pre><pre>49 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>106 s, 70 m, 26 fp, 23 c, 25 kds, 2</pre><pre>För men.:</pre><pre>3 m, 21 nyd, 11 v, 2</pre><pre>Avstod:</pre><pre>9 s, 1 fp, 1 c</pre><pre>Frånvarande:</pre><pre>23 s, 7 m, 6 fp, 7 c, 1 kds, 2 nyd, 3 v</pre><pre>Mom. 10 (omfattning av\r\narbetsmarknadsutbildning)</pre><pre>1. utskottet</pre><pre>2. res. 6 (s)</pre><pre>Votering:</pre><pre>174 för utskottet</pre><pre>130 för res.</pre><pre>45 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>73 m, 27 fp, 24 c, 25 kds, 23 nyd, 2</pre><pre>För res.:</pre><pre>117 s, 11 v, 2</pre><pre>Frånvarande:</pre><pre>21 s, 7 m, 6 fp, 7 c, 1 kds, 3 v</pre><pre>Mom. 15 (bidraget till företagsutbildning)</pre><pre>1. utskottet</pre><pre>2. men. i motsvarande del (v)</pre><pre>Votering:</pre><pre>292 för utskottet</pre><pre>11 för men.</pre><pre>1 avstod</pre><pre>45 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>116 s, 73 m, 27 fp, 24 c, 25 kds, 23 nyd, 4</pre><pre>För men.:</pre><pre>11 v</pre><pre>Avstod:</pre><pre>1 s</pre><pre>Frånvarande:</pre><pre>21 s, 7 m, 6 fp, 7 c, 1 kds, 3 v</pre><pre>Mom. 17 (utbildningsbidrag för ungdomar m.fl.)</pre><pre>1. utskottet</pre><pre>2. res. 8 (s)</pre><pre>Votering:</pre><pre>174 för utskottet</pre><pre>130 för res.</pre><pre>45 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>73 m, 27 fp, 24 c, 25 kds, 23 nyd, 2</pre><pre>För res.:</pre><pre>117 s, 11 v, 2</pre><pre>Frånvarande:</pre><pre>21 s, 7 m, 6 fp, 7 c, 1 kds, 3 v</pre><pre>Mom. 21 (resebidragen m.m.)</pre><pre>1. utskottet</pre><pre>2. res. 9 (m, fp, c, kds)</pre><pre>Votering:</pre><pre>155 för utskottet</pre><pre>149 för res.</pre><pre>45 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>117 s, 1 fp, 23 nyd, 11 v, 3</pre><pre>För res.:</pre><pre>73 m, 26 fp, 24 c, 25 kds, 1</pre><pre>Frånvarande:</pre><pre>21 s, 7 m, 6 fp, 7 c, 1 kds, 3 v</pre><pre>Mom. 22 (inriktningen av ungdomspraktiken)</pre><pre>1. utskottet</pre><pre>2. res. 10 (s)</pre><pre>Votering:</pre><pre>174 för utskottet</pre><pre>130 för res.</pre><pre>45 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>73 m, 27 fp, 24 c, 25 kds, 23 nyd, 2</pre><pre>För res.:</pre><pre>117 s, 11 v, 2</pre><pre>Frånvarande:</pre><pre>21 s, 7 m, 6 fp, 7 c, 1 kds, 3 v</pre><pre>Mom. 23 (avskaffande av finansieringsbidraget vid\r\nungdomspraktik)</pre><pre>1. utskottet</pre><pre>2. men. i motsvarande del (v)</pre><pre>Votering:</pre><pre>291 för utskottet</pre><pre>12 för men.</pre><pre>46 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>116 s, 73 m, 27 fp, 24 c, 25 kds, 23 nyd, 3</pre><pre>För men.:</pre><pre>1 s, 11 v</pre><pre>Frånvarande:</pre><pre>21 s, 7 m, 6 fp, 7 c, 1 kds, 3 v, 1</pre><pre>Mom. 24 (befrielse från finansieringsbidrag vid\r\nungdomspraktik)</pre><pre>1. utskottet</pre><pre>2. res. 11 (s)</pre><pre>3. res. 12 (nyd)</pre><pre>Förberedande votering:</pre><pre>122 för res. 11</pre><pre>24 för res. 12</pre><pre>157 avstod</pre><pre>46 frånvarande</pre><pre>Kammaren biträdde res. 11.</pre><pre>Huvudvotering:</pre><pre>161 för utskottet</pre><pre>119 för res. 11</pre><pre>24 avstod</pre><pre>45 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>73 m, 27 fp, 24 c, 25 kds, 11 v, 1</pre><pre>För res. 11:</pre><pre>117 s, 2</pre><pre>Avstod:</pre><pre>23 nyd, 1</pre><pre>Frånvarande:</pre><pre>21 s, 7 m, 6 fp, 7 c, 1 kds, 3 v</pre><pre>Mom. 26 (ungdomsintroduktion)</pre><pre>1. utskottet</pre><pre>2. res. 14 (s)</pre><pre>Votering:</pre><pre>174 för utskottet</pre><pre>130 för res. 14</pre><pre>45 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>73 m, 27 fp, 24 c, 25 kds, 23 nyd, 2</pre><pre>För res. 14:</pre><pre>117 s, 11 v, 2</pre><pre>Frånvarande:</pre><pre>21 s, 7 m, 6 fp, 7 c, 1 kds, 3 v</pre><pre>Mom. 27 (ungdomsprojekt)</pre><pre>1. utskottet</pre><pre>2. men. i motsvarande del (v)</pre><pre>Votering:</pre><pre>292 för utskottet</pre><pre>12 för men.</pre><pre>45 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>117 s, 73 m, 27 fp, 24 c, 25 kds, 23 nyd, 3</pre><pre>För men.:</pre><pre>11 v, 1</pre><pre>Frånvarande:</pre><pre>21 s, 7 m, 6 fp, 7 c, 1 kds, 3 v</pre><pre>Mom. 32 (utbildningsvikariatens omfattning)</pre><pre>1. utskottet</pre><pre>2. res. 17 (s)</pre><pre>Votering:</pre><pre>173 för utskottet</pre><pre>129 för res. 17</pre><pre>47 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>73 m, 26 fp, 24 c, 25 kds, 23 nyd, 2</pre><pre>För res. 17:</pre><pre>116 s, 11 v, 2</pre><pre>Frånvarande:</pre><pre>22 s, 7 m, 7 fp, 7 c, 1 kds, 3 v</pre><pre>Mom. 34 (volymen av beredskapsarbete och\r\nrekryteringsstöd)</pre><pre>1. utskottet</pre><pre>2. res. 18 (s)</pre><pre>Votering:</pre><pre>152 för utskottet</pre><pre>130 för res. 18</pre><pre>22 avstod</pre><pre>45 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>73 m, 27 fp, 24 c, 25 kds, 1 nyd, 2</pre><pre>För res. 18:</pre><pre>117 s, 11 v, 2</pre><pre>Avstod:</pre><pre>22 nyd</pre><pre>Frånvarande:</pre><pre>21 s, 7 m, 6 fp, 7 c, 1 kds, 3 v</pre><pre>Mom. 35 (statsbidragens omfattning vid\r\nberedskapsarbete)</pre><pre>1. utskottet</pre><pre>2. res. 20 (s)</pre><pre>Votering:</pre><pre>173 för utskottet</pre><pre>131 för res. 20</pre><pre>45 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>73 m, 27 fp, 24 c, 25 kds, 23 nyd, 1</pre><pre>För res. 20:</pre><pre>117 s, 11 v, 3</pre><pre>Frånvarande:</pre><pre>21 s, 7 m, 6 fp, 7 c, 1 kds, 3 v</pre><pre>Mom. 38 (sysselsättning och den offentliga sektorn)</pre><pre>1. utskottet</pre><pre>2. res. 21 (s)</pre><pre>3. res. 22 (nyd)</pre><pre>Förberedande votering:</pre><pre>131 för res. 21</pre><pre>24 för res. 22</pre><pre>148 avstod</pre><pre>46 frånvarande</pre><pre>Kammaren biträdde res. 21.</pre><pre>\r\nHuvudvotering:</pre><pre>149 för utskottet</pre><pre>130 för res. 21</pre><pre>24 avstod</pre><pre>46 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>73 m, 27 fp, 23 c, 25 kds, 1</pre><pre>För res. 21:</pre><pre>117 s, 11 v, 2</pre><pre>Avstod:</pre><pre>23 nyd, 1</pre><pre>Frånvarande:</pre><pre>21 s, 7 m, 6 fp, 8 c, 1 kds, 3 v</pre><pre>Mom. 42 (praktik för invandrare)</pre><pre>1. utskottet</pre><pre>2. res. 25 (m, fp, c, kds)</pre><pre>Votering:</pre><pre>145 för utskottet</pre><pre>159 för res. 25</pre><pre>45 frånvarande</pre><pre>Kammaren biföll res. 25.</pre><pre>Partivis fördelning av rösterna:</pre><pre>För utskottet:</pre><pre>117 s, 1 m, 1 kds, 23 nyd, 3</pre><pre>För res. 25:</pre><pre>72 m, 27 fp, 24 c, 24 kds, 11 v, 1</pre><pre>Frånvarande:</pre><pre>21 s, 7 m, 6 fp, 7 c, 1 kds, 3 v</pre><pre>Mom. 43 (invandrarna och arbetsmarknaden)</pre><pre>1. utskottet</pre><pre>2. men. i motsvarande del (v)</pre><pre>Votering:</pre><pre>293 för utskottet</pre><pre>11 för men.</pre><pre>45 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>117 s, 73 m, 27 fp, 24 c, 25 kds, 23 nyd, 4</pre><pre>För men.:</pre><pre>11 v</pre><pre>Frånvarande:</pre><pre>21 s, 7 m, 6 fp, 7 c, 1 kds, 3 v</pre><pre>Mom. 45 (nya arbetsmarknadspolitiska åtgärder)</pre><pre>1. utskottet</pre><pre>2. res. 27 (nyd)</pre><pre>Votering:</pre><pre>280 för utskottet</pre><pre>24 för res. 27</pre><pre>45 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>117 s, 73 m, 27 fp, 24 c, 25 kds, 11 v, 3</pre><pre>För res. 27:</pre><pre>23 nyd, 1</pre><pre>Frånvarande:</pre><pre>21 s, 7 m, 6 fp, 7 c, 1 kds, 3 v</pre><pre>Mom. 47 (det generella anställningsstödet, GAS)</pre><pre>1. utskottet</pre><pre>2. res. 29 (nyd)</pre><pre>Votering:</pre><pre>280 för utskottet</pre><pre>24 för res. 29</pre><pre>45 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>117 s, 73 m, 27 fp, 24 c, 25 kds, 11 v, 3</pre><pre>För res. 29:</pre><pre>23 nyd, 1</pre><pre>Frånvarande:</pre><pre>21 s, 7 m, 6 fp, 7 c, 1 kds, 3 v</pre><pre>Mom. 50 (innehållande av 1 940 600 000 kr)</pre><pre>1. utskottet</pre><pre>2. res. 30 (m, fp, c, kds)</pre><pre>Votering:</pre><pre>132 för utskottet</pre><pre>148 för res. 30</pre><pre>23 avstod</pre><pre>46 frånvarande</pre><pre>Kammaren biföll res. 30.</pre><pre>Partivis fördelning av rösterna:</pre><pre>För utskottet:</pre><pre>117 s, 1 kds, 1 nyd, 11 v, 2</pre><pre>För res. 30:</pre><pre>73 m, 27 fp, 24 c, 23 kds, 1</pre><pre>Avstod:</pre><pre>22 nyd, 1</pre><pre>Frånvarande:</pre><pre>21 s, 7 m, 6 fp, 7 c, 2 kds, 3 v</pre><pre>Jerzy Einhorn (kds) anmälde att han avsett att rösta\r\nnej men markerats ha röstat ja.</pre><pre>Mom. 51 (medelsanvisning till\r\narbetsmarknadspolitiska åtgärder)</pre><pre>1. utskottet</pre><pre>2. res. 31 (s)</pre><pre>3. res. 32 (nyd)</pre><pre>4. men. i motsvarande del (v)</pre><pre>Förberedande votering 1:</pre><pre>24 för res. 32</pre><pre>13 för men.</pre><pre>267 avstod</pre><pre>45 frånvarande</pre><pre>Kammaren biträdde res 32.</pre><pre>Förberedande votering 2:</pre><pre>132 för res. 31</pre><pre>24 för res. 32</pre><pre>148 avstod</pre><pre>45 frånvarande</pre><pre>Kammaren biträdde res. 31.</pre><pre>Huvudvotering:</pre><pre>149 för utskottet</pre><pre>130 för res. 31</pre><pre>24 avstod</pre><pre>46 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>72 m, 27 fp, 24 c, 25 kds, 1</pre><pre>För res. 31:</pre><pre>117 s, 11 v, 2</pre><pre>Avstod:</pre><pre>23 nyd, 1</pre><pre>Frånvarande:</pre><pre>21 s, 8 m, 6 fp, 7 c, 1 kds, 3 v</pre><pre>Övriga moment</pre><pre>Kammaren biföll utskottets hemställan.</pre><pre>Beslut om samlad votering</pre><pre>På förslag av tredje vice talmannen medgav\r\nkammaren att arbetsmarknadsutskottets\r\nbetänkande AU12, AU14 och kulturutskottets\r\nbetänkande KrU18 fick avgöras i ett sammanhang\r\nefter avslutad debatt.</pre><pre>5 §  Arbetslivspolitik</pre><pre>Föredrogs</pre><pre>arbetsmarknadsutskottets betänkande</pre><pre>1993/94:AU12 Arbetslivspolitik (prop. 1993/94:100\r\ndelvis).</pre><pre>Anf. 82  STEN ÖSTLUND (s):</pre><pre>Herr talman! Det område vi nu behandlar i detta\r\nbetänkande och i denna debatt handlar om anslag\r\ntill Arbetarskyddsverket, Arbetsmiljöinstitutet,\r\nyrkesinriktad rehabilitering, särskilda åtgärder för\r\narbetshandikappade, Samhall AB och\r\nArbetslivscentrum.</pre><pre>I de åtgärdsinriktade verksamheterna -- Samhall,\r\nlönebidrag, AMI och OSA -- offentligt skyddat\r\narbete -- var över 79 000 personer i åtgärd eller\r\nsysselsättning vid årsskiftet. För de flesta av de\r\nberörda finns egentligen inga alternativ till annat\r\narbete i vårt allt kostnadseffektivare näringsliv.</pre><pre>Det är då av största vikt att rehabiliteringsarbetet\r\nute i näringsliv och företag bedrivs så att\r\nutslagningen kan minimeras. På detta område\r\nspelar företagshälsovård och det aktiva\r\nrehabiliteringsarbetet i samarbete med\r\nförsäkringskassorna en utomordentligt viktig roll.\r\nHär har vi anledning att framföra kritik mot\r\nregeringens proposition och utskottets majoritet.</pre><pre>För de berördas skull, de som nu finns i\r\nverksamheterna och sysselsätts där, är det\r\nemellertid viktigt att vi är i allt väsentligt överens\r\nom de anslag och åtgärder som behövs.</pre><pre>I budgetpropositionen uttalas oro för den höga\r\narbetslöshetens påverkan på kraven på arbetets\r\ninnehåll och arbetsmiljöarbetet. Utskottet\r\nkonstaterar dock att några förändringar för att\r\nutveckla arbetet på området inte förs fram av\r\nregeringen och arbetsmarknadsministern.</pre><pre>Herr talman! Självfallet är den höga arbetslösheten\r\npå många olika sätt av den allra största betydelse\r\nför utvecklingen på det område vi nu behandlar,\r\nsärskilt för möjligheterna för arbetshandikappade\r\natt få jobb. Vi har vid behandlingen av föregående\r\nbetänkande om arbetsmarknadspolitiken framfört\r\nkritik mot regeringens passivitet inför utvecklingen\r\ni stort på arbetsmarknaden.</pre><pre>De åtgärder som satts in för att hålla den öppna\r\narbetslösheten nere bland friska, unga och vuxna,\r\nsom trots sin hälsa inte kan få arbete i nuvarande\r\narbetsmarknadsläge, påverkar självfallet\r\nmöjligheterna för de arbetshandikappade att i\r\nkonkurrens med dessa grupper finna platser för sitt\r\nbegränsade arbetsutbud.</pre><pre>Möjligheterna att med framgång ställa krav på\r\nrimliga arbetsvillkor och arbetsmiljöer begränsas.\r\nOron för framtiden och för att framstå som\r\nobekväm håller många gånger tillbaka också\r\nrimliga krav som i ett annat läge skulle vara\r\nsjälvklara.</pre><pre>I förra veckan slog yrkesinspektionen larm om\r\narbetsförhållandena på vissa avdelningar på Östra\r\nsjukhuset i Göteborg. De arbetsförhållanden som\r\npåtalades -- med överbeläggningar, som gör att man\r\nmåste fråga sig hur den vård blir som ges under\r\ndessa förhållanden -- pressar personalen till\r\nbristningsgränsen såväl fysiskt som psykiskt.</pre><pre>Jag påstår att det finns anledning att utgå ifrån, att\r\ni ett annat arbetsmarknadsläge skulle personalen\r\nsjälv slagit larm och vägrat att finna sig i den\r\nsituation som här har belysts. Men när alla vet att\r\ndet redan finns ett par tusen övertaliga anställda i\r\nkommunen, och inga andra alternativ finns på\r\narbetsmarknaden, blir det tystnaden som råder.\r\nPersonalen tiger, och kanske lider.</pre><pre>Särskillt gäller detta för kvinnorna i den offentliga\r\nsektorn, vilket med tydlighet visats i fallet Östra\r\nsjukhuset. Dess värre är det nog inte bara där som\r\nläget är pressat. En del av förklaringen till det höga\r\növertidsuttaget, och att det varit och är möjligt att\r\nfå anställda att ställa upp i den utsträckning som vi\r\nkunnat notera, kan nog sökas i samma orsaker.\r\nMan vill inte och kan inte säga nej. Den aktivare\r\npolitik som vi föreslagit i andra sammanhang för att\r\npressa tillbaka arbetslösheten skulle därför få\r\neffekter även på arbetslivsområdet.</pre><pre>Nu är förhållandena inte lika över hela skalan. Den\r\naktiva politik som den socialdemokratiska\r\nregeringen inledde med inrättandet av\r\nArbetsmiljökommissionen -- och senare\r\nArbetsmiljöfonden och Arbetslivsfonden --\r\nåtgärderna för aktivare rehabilitering och\r\nförstärkningen av Yrkesinspektionen, i en offensiv\r\nför att stödja utvecklingen i arbetslivet med målet\r\natt skapa det goda arbetet, har gett många positiva\r\neffekter och resultat.</pre><pre>Herr talman! Utvecklingen har vänt under den\r\nnuvarande regeringens mandatperiod. Det är inte\r\nnog med att de mindre företagen, särskilt de på\r\nhemmamarknaden, pressas av lönsamhetsproblem\r\noch att 45 000 av dessa har gått i konkurs sedan\r\n1990. Och det är inte nog med att arbetstagarna\r\npressas av den höga arbetslösheten som en följd\r\ndärav och den oro det skapat. Därutöver har\r\nlagstiftningsarbetet sedan 1991 gått ut på att\r\nunderminera arbetstagarnas ställning i arbetslivet.</pre><pre>Dit hör också åtgärder av olika slag som försvagat\r\nfackens möjligheter att arbeta, och dit hör\r\nförsvagningar i övrigt av arbetsrätten och i\r\nanställningsskyddet.</pre><pre>Det stöd som hade lämnats för att bygga upp\r\nföretagshälsovården, och som hade gett goda\r\nresultat, togs bort utan att något annat sattes i\r\nstället. De krav på lagstiftning som vi framförde har\r\navvisats med motiveringen att parternas\r\nförhandlingar om avtal avvaktas.</pre><pre>Herr talman! Ett svar på detta har lämnats av\r\narbetsgivarna på den privata marknaden på dessa\r\nförhoppningar: De sade upp arbetsmiljöavtalet!\r\nDet är det svar som har lämnats av den parten på\r\narbetsmarknaden, i förhoppningen att det skall bli\r\nett avtal även för företagshälsovården.</pre><pre>Under tiden rustas en av de viktigaste resurserna på\r\narbetslivsområdet ner. Avrustningen av\r\nföretagshälsovården är närmast synonym med\r\ndenna regerings engagemang i arbetslivspolitiken.</pre><pre>Herr talman! Slutligen vill regeringen nu få\r\nfullmakt att utan riksdagens inblandning få besluta\r\nom Arbetsmiljöfondens användning. Det föreslås\r\nske genom att regleringen för fondens verksamhet\r\nskall utgå i lagen om socialavgifter. Fondens\r\nuppgifter kommer därefter endast att framgå av\r\nden av regeringen beslutade instruktionen för\r\nArbetsmiljöfondens verksamhet.</pre><pre>Tydligen har inte det beslut som fattades under\r\nförra våren vid riksdagens behandling av\r\nkompletteringspropositionen lämnat regeringen\r\nnågon ro. Då föreslog regeringen som bekant att\r\navgiften till Arbetsmiljöfonden skulle tas bort.</pre><pre>Även då biträdde den borgerliga majoriteten i\r\narbetsmarknadsutskottet förslaget. Men i\r\nbehandlingen i finansutskottet ändrades detta till\r\nett avslag, vilket också blev riksdagens beslut. Det\r\nvar en märklig situation där ledamöterna i\r\nfinansutskottet värnade mer om de viktiga\r\nuppgifter på arbetslivsområdet som\r\nArbetsmiljöfonden har än vad de borgerliga\r\nledamöterna gjorde i arbetsmarknadsutskottet.</pre><pre>Nu kommer regeringen tillbaka och vill få fullmakt\r\natt själv besluta om fondens användning. Det\r\ninnebär att någon som helst säkrad finansiering inte\r\nlängre skulle finnas för bl.a. de tusentals regionala\r\nskyddsombud som är ett viktigt stöd för de mindre\r\nföretagens arbetsmiljöarbete och för arbetsledares\r\noch skyddsombudens grundutbildning.</pre><pre>Det går i detta sammanhang inte att frigöra sig från\r\nmisstanken att det förslag som regeringen nu vill att\r\nriksdagen skall anta sammanfaller med Svenska\r\narbetsgivareföreningens krav på att de regionala\r\nskyddsombuden skall avskaffas. Får regeringen\r\nigenom det framlagda förslaget kan en sådan\r\nändring ske utan att den ens hör\r\narbetsmarknadsutskottet och än mindre riksdagen.</pre><pre>Jag ställer frågan direkt till utskottsmajoritetens\r\ntalesman: Är det detta som är avsikten? Vilka\r\nandra skäl skulle i annat fall vara så starka att\r\nriksdagen skulle avhända sig rätten att kunna\r\nbesluta på detta viktiga område?</pre><pre></pre><pre>De skäl som regeringen har framfört, att detta\r\nskulle vara motiverat av behovet att modernisera\r\nfondens verksamhet, är annars inte trovärdiga.</pre><pre>Med tanke på den hastighet som denna regering\r\nskrider fram i när det gäller viktiga frågor som rör\r\narbetslivspolitiken skulle det räcka gott att en sådan\r\nbeslutsmöjlighet fanns under hela\r\nmandatperioden. Man kan jämföra med vad som\r\nhände med företagshälsovården</pre><pre>Med riksdagens nuvarande arbetsformer har ju\r\nregeringen möjlighet att vända sig till oss vid minst\r\ntvå, om inte tre, tillfällen per år, då förändringar\r\nkan föreslås. Jag tänker på budgetpropositionen,\r\nkompletteringspropositionen -- och under senare\r\når -- höstpropositionen om den ekonomiska\r\npolitiken.</pre><pre>Herr talman! Med det framförda yrkar jag bifall till\r\nde socialdemokratiska reservationerna. I övrigt\r\nyrkar jag bifall till utskottets hemställan.</pre><pre>Anf. 83  HANS ANDERSSON (v):</pre><pre>Herr talman! Jag var i Göteborg för någon vecka\r\nsedan. Jag besökte ett av sjukhemmen på Hisingen.\r\nJag kunde då lägga märke till att det där, liksom på\r\nmånga andra håll, har skett försämringar.</pre><pre>Nu är de anställda schemalagda varannan helg i ett\r\nmycket tungt arbete med våra åldringar och våra\r\nsjuka. Fortbildningsdagarna har avskaffats. De var\r\ntill för att personalens kompetens skulle förbättras\r\noch för att man skulle hitta alternativa\r\narbetsmetoder som skulle göra arbetet lättare.\r\nPersonalen var jäktad, och det fanns inte tillräckligt\r\nmånga anställda.</pre><pre>Några dagar senare besökte jag Falu lasarett i mitt\r\nhemlän. Då kunde jag läsa ur ett föreläggande från\r\nYrkesinspektionen. Där klagade man på det\r\npsykosociala arbetsklimatet. Personalen var\r\nhetsad, och patienterna låg naturligtvis i\r\nkorridorerna.</pre><pre>Ytterligare några dagar senare besökte jag ett\r\nstålverk i Långshyttan -- Erasteel heter det numera.\r\nDär var konflikten att många människor arbetade\r\nlånga övertidspass samtidigt som Metall varslade\r\nett antal medlemmar om uppsägning.</pre><pre>Även när det gäller Östra sjukhuset har\r\nYrkesinspektionen gått in med förelägganden och\r\nklagat på situationen.</pre><pre>Detta är mycket negativa exempel på hur\r\narbetslivet har utvecklats under den borgerliga\r\nregeringens regi i arbetslöshetens Sverige. Det\r\nfinns också en del positiva exempel. Jag tänker på\r\nförsöken med arbetstidsförkortningar för att hitta\r\nbättre organisatoriska lösningar och för att få ett\r\nlättsammare klimat på jobbet.</pre><pre>Äldreomsorgen i Kiruna är ett exempel. Det finns\r\nockså exempel på tunga vårdavdelningar inom\r\nlandstinget i Södertälje. Även inom Blekinge läns\r\nlandsting går man numera in brett och försöker\r\ngöra organisatoriska och miljömässiga förändringar\r\ni samband med att arbetstiden förkortas.</pre><pre>Det är helt klart att diskussionen om det goda\r\narbetet har fallit under den dåliga konjunktur och\r\nden höga arbetslöshet som vi har. Att det har blivit\r\nså beror också på det ointresse och den passivitet\r\nsom råder från regeringens sida.</pre><pre>Häromdagen fick jag det senaste numret av\r\nArbetarskyddsstyrelsens tidning Arbetarskydd.\r\nDär kan man läsa att föreskriftsrätten hotas i de\r\nremisssvar som har kommit in. Det står:</pre><pre>''Begränsa arbetarskyddsstyrelsens rätt att\r\nsjälvständigt utfärda regler för arbetsmiljön, eller\r\nta bort den helt. Det föreslår en rad tunga\r\norganisationer med kommunförbundet i spetsen.''</pre><pre>Tillsynschefen på Arbetarskyddsstyrelsen, Bertil\r\nRemaeus, säger:</pre><pre>''Förslaget gäller rätten att utfärda föreskrifter,\r\nmen det skulle också försvaga yrkesinspektionen. I\r\npraktiken innebär det ett grundskott mot hela\r\narbetarskyddsverket.''</pre><pre>Detta kommer upp i samband med\r\nArbetarskyddsstyrelsens klagomål när det gäller\r\nden utomordentligt dåliga luften och\r\nallergiproblemen i kommunernas skolor.\r\nKommunerna säger att de inte har några pengar för\r\natt lösa detta problem och att de inte kan ta sådana\r\nhär föreskrifter på allvar. Vi har alltså en direkt\r\nkollision mellan den ekonomiska politik som i dag\r\nförs och skyddet av anställda och medborgare som\r\nvistas i offentliga lokaler.</pre><pre>Det goda arbetets politik har faktiskt förfuskats.\r\nDen är ändå det allra viktigaste för människorna,\r\nkonkurrenskraften och också Sveriges ekonomi.\r\nJag tillhörde dem som starkt kritiserade att\r\nArbetslivsfonden togs bort. Det var en majoritet av\r\nregeringspartier och socialdemokrater som då\r\ntyckte att det var något slags strukturbeslut som\r\nskulle förbättra vår ekonomi. Jag menar precis\r\ntvärtom. I och med att man berövar\r\nArbetslivsfonden 3 miljarder kronor förlorar man\r\nockså möjligheten att göra extra insatser för att\r\nförbättra arbetets organisation och miljö och\r\nförhindra utslagning och därmed\r\nförtidspensionering med dryga strukturella\r\nkostnader för statskassan som följd.</pre><pre>Därför vill jag peka på att Vänsterpartiet i år har\r\nförsökt lägga fram några förslag som också har varit\r\nekonomiskt tunga -- som vi har finansierat -- som\r\ntar sikte på ett bättre arbetsliv. Vi har anslagit 1\r\nmiljard kronor till en försöksverksamhet när det\r\ngäller arbetstidsförkortningar. Detta har vi gjort för\r\natt arbetstidsförkortningarna skall bli spridda på\r\nolika branscher och olika produktiva avsnitt. På så\r\nsätt kan vi se vilka effekter det får sysselsättnings-,\r\narbetsmiljö- och produktivitetsmässigt. Vi har\r\nanslagit pengar dels i form av en arbetsgivaravgift,\r\ndels i form av en vinstdelning för att ta reda på en\r\ndel av de stora devalveringsvinster som\r\nuppkommer i dagens konjunkturläge och nästa år.\r\nDessa skall avsättas till en framtidsfond som även\r\nden koncentrerar sig på arbetsorganisationen,\r\narbetsmiljön och kompetensutvecklingen. Det är\r\njust en förändring på dessa områden som skulle\r\nkunna leda till en förbättring av arbetslivet.</pre><pre>Om detta skall ske måste det också finnas en\r\ndelaktighet från löntagarnas sida. Det går hand i\r\nhand med våra krav på att de demokratiska\r\nrättigheterna skall försvaras och också förstärkas.\r\nDet hänger alltså ihop med de förslag som vi lägger\r\nfram på arbetsrättens område.</pre><pre>Arbetslösheten har helt klart medfört att vi har fått\r\nett sämre läge när det gäller utvecklingen inom\r\narbetslivet. Jag tog upp exemplet med\r\nsjukhemmet. Personal försvinner. Omedelbart\r\nrasar man ner i ett sämre skiftschema, och\r\nomedelbart försvinner fortbildningsdagarna och\r\nkompetensutvecklingen.</pre><pre>På samma sätt är det med rehabiliteringen. Det\r\nfinns i dag stora problem sedan\r\nrehabiliteringsansvaret lades över på\r\narbetsgivaren. Det framgick av den hearing som\r\nsocialförsäkringsutskottet och\r\narbetsmarknadsutskottet hade för en tid sedan. Vi\r\nhar flera år i rad haft en oerhört stor volym av\r\nförtidspenisoneringar.</pre><pre>Jag tycker mig se en nedgång och ett förfall inom\r\nföretagshälsovården. Det har vi diskuterat flera\r\ngånger tidigare. Det föreligger nu förslag i\r\nmotioner, både från Socialdemokraterna och\r\nVänsterpartiet. Vi måste stoppa nedgången. Vi\r\nmåste stoppa förfallet. Allt färre arbetar i dag med\r\nföretagshälsovård. Allt färre deltar i det\r\nförebyggande arbetet. Det hänger ihop med att\r\nstatsbidraget drogs in, med att det inte finns några\r\navtal och med en del annat som har med\r\nhusläkarsystem och sådant att göra.</pre><pre>Vi måste komma ur den förlamning som vi nu\r\nbefinner oss i. Vi måste återupprätta\r\nföretagshälsovården och det förebyggande\r\nrehabiliteringsarbetet i Sverige; Sverige har ju varit\r\nen föregångsnation. Detta är ett krav från\r\nfackföreningsrörelsen, från de anställda och från\r\noppositionen här i kammaren.</pre><pre>Jag kan ansluta mig till Socialdemokraternas\r\nreservation nr 2 om den obligatoriska\r\nföretagshälsovården, nr 4 om Arbetsmiljöfondens\r\ninriktning, som Sten Östlund talade om, och nr 5\r\nom lönebidragsnivån och OSA.</pre><pre>Vi har dessutom föreslagit en del mindre\r\nförbättringar -- det handlar inte om några stora\r\nsaker -- för de arbetshandikappade. Det gäller de\r\npsykiskt handikappade. Deras möjligheter att få\r\nrehabilitering och komma in i arbetslivet måste\r\nförstärkas. Det måste bli ett utökat antal platser\r\ninom Samhall. Vi har föreslagit en förbättring när\r\ndet gäller lönebidragsnivåerna -- kombinationen av\r\nlönebidrag och bidrag till arbetsbiträde -- på ett sätt\r\nsom framgår av de motioner som vi har väckt.</pre><pre>Därför vill jag också yrka bifall till min\r\nmeningsyttring vad gäller mom. 1, 3, 10, 15 och 25.\r\nJag står naturligtvis bakom övriga punkter i\r\nmeningsyttringen, men för att inte ta för mycket av\r\nkammarens tid undlåter jag att yrka bifall till dem.</pre><pre>Anf. 84  HARALD BERGSTRÖM (kds):</pre><pre>Herr talman! Först vill jag säga ett par ord till Sten\r\nÖstlund. Han frågade mig om Arbetslivsfondens\r\ninstruktion och varför fonden skall övergå från\r\nriksdagens domvärjo till myndighets instruktion.\r\nDet är en fråga om förenkling och\r\navbyråkratisering. I dag finns två styrande delar,\r\nriskdagen och sociallagstiftningen. Vi tycker att det\r\nräcker med en och följer därvid den borgerliga\r\nregeringens förslag. Vi litar på regeringen i detta\r\nstycke.</pre><pre>Herr talman! Först vill jag yrka bifall till utskottets\r\nförslag i samtliga moment i hemställanspunkterna i\r\nbetänkande AU12.</pre><pre>I det följande vill jag kommentera några av de\r\nfrågor som tas upp i betänkandet.</pre><pre>I avsnittet om arbetslivspolitikens inriktning delar\r\nutskottets majoritet regeringens uppfatttning i\r\nbudgetpropositionen att det under de senaste åren\r\nhar uppnåtts positiva resultat i arbetsmiljöarbetet\r\noch att det på många håll pågår ett intensivt\r\nförändringsarbete i både näringslivet och\r\nförvaltningar överallt i vårt samhälle. En viktig\r\ngrund för dessa positiva förändringar är den\r\nreformering som företogs av\r\narbetsmiljölagstiftningen år 1991. Det var den\r\ngången bred enighet i riksdagen om de\r\nförändringarna.</pre><pre>Vidare kan konstateras att i många, kanske de\r\nflesta, av de program som drivits genom\r\nArbetlivsfonden har viktiga förbättringar\r\nåstadkommits genom t.ex. ändrad\r\narbetsorganisation och införande av\r\nkvalitetssäkringssystem. En intressant iakttagelse\r\nman kan göra är att vid införande av\r\nkvalitetssäkringssystem har, i de allra flesta företag,\r\nbåde produktivitet och skadefrekvenser minskat\r\nsamtidigt som kvaliteten förbättrats. Detta framgår\r\nsärskilt dramtiskt om man studerar siffrorna hos\r\nbiltillverkarna, t.ex. Volvo och Saab. I takt med att\r\nmonteringstiden för en bil har sjunkit har också\r\nkvaliteten stigit i motsvarande grad. Det blir\r\nmindre fel på kortare tid, och det är ganska\r\nremarkabelt.</pre><pre>Med denna vetskap känns det underligt att läsa i\r\nden socialdemokratiska reservationen ''att den\r\nborgerliga regeringen förefaller sakna intresse för\r\natt driva på förnyelsearbetet''.</pre><pre>I avsnittet om företagshälsovård konstaterar\r\nregeringen att det ännu inte slutits avtal mellan\r\narbetsmarknadens parter som täcker mer än vissa\r\ndelar av arbetsmarknaden. Detta sägs i\r\nbudgetpropositionen.</pre><pre>I flera motioner tas frågan upp, och det ställs krav\r\npå en lagreglering av företagshälsovården.</pre><pre>Regeringens linje har varit och är att ännu en tid\r\ninvänta att parterna kan komma överens genom\r\nkollektivavtal om hur företagshälsovården skall\r\norganiseras. Utskottets majoritet delar regeringens\r\nuppfattning att den bästa vägen för att få en väl\r\nfungerande, kostnadseffektiv, flexibel och\r\nresursanpassad företagshälsovård är genom avtal.</pre><pre>Herr talman! Under många år har det växt fram\r\nåtgärder och system som underlättar för\r\narbetshandikappade att komma ut på\r\narbetsmarknaden. Vi har arbetsprövning,\r\narbetsträning, hjälpmedel, lönebidrag och arbete i\r\nskyddade verkstäder.</pre><pre>I ett flertal motioner tas olika aspekter upp på de\r\narbetshandikappades möjligheter att arbeta och att\r\nfå ett arbete. De förslag som ges är ofta\r\nvälmotiverade. Men med det statsfinansiella läge\r\nsom vi nu befinner oss i finns det inte möjligheter\r\ntill annat än mycket små marginella förändringar av\r\nåtgärdspaketet.</pre><pre>Ett sådant problem har Marianne Jönsson\r\nuppmärksammat i sin motion A233. Det gäller\r\nhandikappade skolungdomars deltagande i\r\nAf/Ami-vägledningsveckor inför studie- och\r\nyrkesval. Det är fråga om små resekostnader.\r\nUtskottet anser att man i ett tillkännagivande bör\r\nge regeringen i uppdrag att undersöka hur man\r\nskall ta fram pengar för dessa ungdomar. Det berör\r\nfrämst åttonde- och niondeklassare.</pre><pre>Slutligen några ord om Samhall AB. Koncernen har\r\nnu lagt fram sin första redovisning som aktiebolag.\r\nAv alla tecken att döma har bolagiseringen lyckats\r\nbra, och de uppställda kraven har infriats. Ett av de\r\ntuffare kraven som ställdes på koncernen gäller de\r\ns.k. övergångarna till arbete på den reguljära\r\narbetsmarknaden. Jag tycker att det förtjänar\r\nuppmärksammas att Samhall under det svåra\r\narbetsmarknadsåret 1993 lyckades nå en siffra som\r\när bättre än den som riksdagen krävde. Riksdagen\r\nkrävde 3 %, och Samhall har uppnått 3,6 %. Nu\r\nställer vi återigen ett krav på 3 % inför det\r\nkommande budgetåret. Vi har hopp om att det skall\r\ninfrias. Jag tycker att det är mycket bra gjort av\r\nSamhall.</pre><pre>Herr talman! Jag skall inte säga mera. Med det\r\nanförda vill jag än en gång yrka bifall till utskottets\r\nhemställan i betänkandet AU12.</pre><pre>Anf. 85  STEN ÖSTLUND (s):</pre><pre>Herr talman! Harald Bergström motiverar att man\r\naccepterar regeringens resonemang om att frågan\r\nom företagshälsovården bäst löses genom avtal.\r\nDet är över huvud taget en underlig argumentering\r\nfrån borgerligt håll. I andra sammanhang brukar de\r\nborgerliga ledamöterna tala om att det inte är till\r\nfyllest att man löser viktiga problem som berör alla\r\nmedborgare och alla anställda på arbetsplatserna\r\ngenom kollektivavtal eller andra avtal utan att man\r\ni stället skall driva igenom lagstiftning på området.\r\nJag kan nämna provanställningar som exempel.\r\nNär det gäller lagstiftning i denna och andra frågor\r\när motiveringen precis den motsatta. Då skall man\r\nha lagstiftning, men här skall det alltså vara avtal.</pre><pre>I frågan om företagshälsovården är det, Harald\r\nBergström, faktiskt motiverat med lagstiftning,\r\neftersom många företag inte ens binds av ett\r\ncentralt avtal mellan LO och SAF eller mellan TCO\r\noch SAF. Alla de företag som inte har några avtal\r\nkommer att stå utanför avtalet om\r\nföretagshälsovården. Därför är lagstiftning fullt\r\nmotiverat i den frågan om företagshälsovård.</pre><pre>Så till lagen om sociala avgifter 4 kap. 8 §. Det sägs\r\natt det är ytterst angeläget med en förenkling.\r\nTexten i det här avsnittet i lagstiftningen är faktiskt\r\ninte längre, Harald Bergström, än att jag skulle\r\nhinna läsa upp den under en replik här i kammaren.\r\nDet kan inte finnas något större behov av en\r\nförenkling. När man börjar titta på vad som står\r\nunder de olika punkterna, så börjar man förstå vad\r\ndet handlar om. Det gäller utbildning och\r\ninformation beträffande arbetarskydd, kostnader\r\nför forskning och utveckling samt utbildning och\r\ninformation beträffande medbestämmande i\r\narbetslivet och arbetslivsfrågor i övrigt, kostnader\r\nför skyddsarbete som utförs av regionala\r\nskyddsombud, kostnader för utbildning av\r\nstyrelserepresentanter för de anställda, kostnader\r\nför arbetstagarorganisationens forskningsinitierade\r\nverksamhet. Detta är i stort sett hela texten.</pre><pre>Regeringen behöver inte ha fullmakt att ändra\r\ndetta. I andra sammanhang bedriver man\r\narbetslivsarbetet med samma hastighet som lusen\r\nrör sig på en tjärad sticka. Därför räcker det med\r\natt man har möjlighet att komma till riksdagen\r\nåtminstone två gånger om året om man vill\r\nnågonting i den här frågan. Vad man vill ha är\r\nfullmakt att rasera i dessa frågor utan att över\r\nhuvud taget behöva vända sig till riksdagen.</pre><pre>Anf. 86  HARALD BERGSTRÖM (kds)\r\nreplik:</pre><pre>Herr talman! Först vill jag ta upp frågan om\r\nlagregleringen av företagshälsovård. Jag anser att\r\ndet var dåligt att jämföra med förhållandet vid en\r\nprovanställning. Jag kanske skall friska upp minnet\r\nlitet för Sten Östlund. Det var fråga om att\r\nnollställa ett avtal till 12 månader. Det var inte fråga\r\nom att ett antal avtal skulle finnas kvar angående\r\nprovanställning. När nollställningen är gjord kan\r\nman använda dispositiviteten i lagen när det gäller\r\nförhandlingar om provanställningstider.</pre><pre>I en utredning finns redovisat en uppfattning om\r\nföretagshälsovården som stämmer överens med\r\nmin uppfattning, nämligen att företagshälsovården\r\nblir bäst genom att avtal förhandlas fram.\r\nRegeringen har dröjt längre med att ta itu med\r\nfrågan än vad som egentligen avsågs. Vi får väl se.\r\nOm inte arbetsmarknadens parter kommer till\r\nskott med ett avtal, Sten Östlund, får ett lagförslag\r\nläggas fram.</pre><pre>När det gäller Arbetsmiljöfonden vill jag bara\r\nreplikera mycket kort: Jag tror att regeringen\r\nklarar den biffen.</pre><pre>Anf. 87  STEN ÖSTLUND (s) replik:</pre><pre>Herr talman! Det tror naturligtvis Harald\r\nBergström, och det tror jag också. Jag tror att\r\nregeringen ville ha denna lagändring för att fritt\r\nkunna plocka och riva i de villkor som vi här i\r\nriksdagen tidigare har lagt fast. Jag tycker att det är\r\noanständigt av utskottsmajoriteten att ställa upp på\r\natt avskaffa regeln om att det är riksdagen som skall\r\nbesluta i dessa frågor. Det är vi i denna kammare\r\nsom har beslutat om att inrätta denna regel, och vi\r\nborde hålla fast vid det beslutet.</pre><pre>Vidare har vi frågan om företagshälsovården. Jag\r\nhar hört arbetsmarknadsministern uttrycka i denna\r\nkammare denna vädjan till parterna, och jag har\r\nhört Harald Bergström också. Det har kommit ett\r\nsvar från den privata marknadens arbetsgivare och\r\nderas starkaste organisation, Svenska\r\nArbetsgivareföreningen. Svaret var, som jag\r\nuppfattade det, närmast som en örfil. SAF sade upp\r\narbetsmiljöavtalet. Det var svaret på önskemålet\r\nfrån departementet om att teckna avtal om\r\nföretagshälsovård.</pre><pre>Vidare var det frågan om det lämpliga i att jämföra\r\nmed provanställning. Jo, det är det sannolikt. Det\r\nbeslut som fattades om lagstiftning om LAS och\r\nprovanställning ledde faktiskt fram till att här finns\r\nen anmälan till ILO för brott mot de konventioner\r\nsom Sverige har ingått på området. Nu finns det alla\r\nskäl att anta att Sverige inte längre följer\r\nkonventionen om företagshälsovård. Det är väl att\r\nhoppas att regeringen slipper en anmälan till ILO\r\näven på den punkten. Men osvuret är nog bäst.</pre><pre>Anf. 88  HANS ANDERSSON (v):</pre><pre>Herr talman! Låt mig först ansluta mig till vad Sten\r\nÖstlund sade om Arbetsmiljöfonden. Det är andra\r\ngången i dag vi har en diskussion om vad riksdagen\r\nskall ha för befogenheter och vilka befogenheter\r\nsom skall lämnas över till regeringen. Jag tycker att\r\nriksdagen skall försvara sin beslutskraft på de\r\nområden som riksdagen rår över och inte i onödan\r\nlägga över frågorna på regeringen.</pre><pre>När det gäller rehabilitering måste väl ändå Harald\r\nBergström ha noterat de utomordentliga\r\nsvårigheter som föreligger. Det hänger ihop med\r\nden stora ökningen av antalet förtidspensionerade\r\nde senaste två åren. Det är fråga om ren utslagning\r\nfrån arbetsmarknaden. Visst tycker jag att det finns\r\nett ointresse och ett slags likgiltighet från\r\nregeringspartiernas sida.</pre><pre>Vidare har vi frågan om företagshälsovården.\r\nMedan gräset gror, dör kon. I en skrift från\r\nföreningen Svensk företagshälsovård framgår det\r\natt ungefär 2 000 anställda i företagshälsovården\r\nhar försvunnit sedan 1991. Vidare har ungefär 200\r\narbetsställen inom företagshälsovården försvunnit.\r\nDet pågår en kompetens- och kapitalförlust inom\r\nbranschen skriver föreningen Svensk\r\nföretagshälsovård i sin rapport. Detta syns också på\r\nArbetsmiljöinstitutets verksamhet. Utbildningarna\r\nhar praktiskt taget ställts in. Detta är till mycket\r\nstort men för det lokala arbetsmiljöarbetet på\r\nföretagen. Det drabbar faktiskt de anställda.</pre><pre>Vidare ser vi hur mängden allergiproblem ökar. Vi\r\nser också att när Arbetarskyddsstyrelsen skall\r\nupprätthålla sin auktoritet med hjälp av\r\nförelägganden, att samtliga\r\narbetsgivarorganisationer säger att de inte vill ha\r\ndessa förelägganden. Arbetsgivarorganisationerna\r\nanser att föreläggandena inte platsar i den nya\r\nekonomiska situationen.</pre><pre>Generellt sett menar jag att arbetslivsområdet blir\r\nallt trängre. Det finns ett mycket svagt intresse för\r\nde frågorna från regeringens sida.</pre><pre>Volvo och Saab ökar med hjälp av förändrad\r\nproduktionsorganisation kvaliteten och\r\ngenomströmningen av bilar -- så bra. Antalet\r\narbetsplatsolyckor minskar -- desto bättre. Men det\r\när inget som regeringen kan gottskriva sig.\r\nTvärtom! Det uppstår nya problem på\r\narbetsplatserna. Regeringen gör ingenting åt det.</pre><pre>Anf. 89  HARALD BERGSTRÖM (kds):</pre><pre>Herr talman! Hans Andersson nämnde\r\nrehabilitering, utslagning och förtidspensionering.\r\nEnligt den senaste informationen jag har fått fanns\r\ndet i fråga om förtidspensionering ett slags\r\nuppdämt behov. Antalet förtidspensioneringar steg\r\nsnabbt när de nya reglerna om att företagen skulle\r\ninrätta rehabiliteringsplaner trädde i kraft. Men\r\nsista kvartalet 1993 sjönk de återigen ned till en\r\nnivå som motsvarar genomsnittet för 80-talet -- om\r\njag är rätt underrättad.</pre><pre>Vi kan alltså se en puckel när det gäller\r\nförtidspensioneringar. Jag är inte så rädd för\r\nfortsättningen på den punkten.</pre><pre>Vidare var det frågan om företagshälsovården och\r\nutslagningen. Det är nog riktigt att det försvinner\r\nen del arbetstillfällen. Men jag kommer väl ihåg en\r\nbild som en av föredragandena i utskottet visade\r\nom hur de olika bidragssystemen inom\r\narbetsmarknadspolitiken fungerade. Där beskrevs\r\nföretagshälsovården som en kossa som var så\r\növergödd att den inte kunde stå på sina ben längre.\r\nFöretagshälsovården fick så mycket pengar att det\r\ninte gick att göra av med dem. En undersökning\r\nvisade att så var fallet.</pre><pre>Nu har kossan fått banta litet. Jag räknar med att\r\nden situation vi vill ha med ett eller flera avtal skulle\r\nresultera i en resursanpassad storlek på\r\nföretagshälsovården och därmed få den effektiv i\r\nstället för övergödd. Jag emotser den närmaste\r\nframtiden och vad som sker på\r\nförhandlingsområdet.</pre><pre>Anf. 90  HANS ANDERSSON (v):</pre><pre>Herr talman! Jag vet inte vad det var för någon\r\nkossa. Jag undrar om inte Harald Bergström minns\r\nfel. Men låt oss lägga det åt sidan.</pre><pre>Företagshälsovården bör drivas rationellt -- som\r\nallting annat. Den bör förändras -- som allting\r\nannat. Jag vet att det har pågått ett\r\nförändringsarbete under ett antal år. Men samtliga\r\nintressenter, vare sig det är stora företag,\r\nFöretagshälsovårdsföreningen, personalen och\r\nfackföreningarna, eller de allmänna föreningarna\r\nför anställda, är alla lika rädda. Det gäller även\r\nArbetarskyddsstyrelsen, Arbetsmiljöinstitutet och\r\nArbetsmiljöfonden. Företagshälsovården förfaller.</pre><pre>Det är sant att om vi tittar på kvartalsstatistiken kan\r\nvi se att antalet förtidspensioneringar gick ned\r\nunder de två sista kvartalen 1993 jämfört med 1992.\r\nMen den totala utslagningen var oerhörd under\r\nbåde 1992 och 1993. Det är ett misslyckande att så\r\nmånga människor har definierats bort från\r\narbetsmarknaden av s.k. medicinska skäl. Det hade\r\nfunnits helt andra möjligheter.</pre><pre>Låt mig slutligen säga: Vi kan inte vänta längre när\r\ndet gäller företagshälsovårdsområdet. Vi kräver\r\nlagstiftning! Regeringen hänvisar till avtal.\r\nArbetsmiljöavtalet sades upp, precis som Sten\r\nÖstlund sade. SAF vill alltså inte. Och regeringen\r\nväntar.</pre><pre>Regeringen tar alltså parti för den part i denna\r\nkonflikt -- som det i själva verket handlar om -- som\r\nhar makten att inte göra något. Men under tiden\r\ndrabbas de anställda av sämre förebyggande\r\nhälsovård. Det kommer inte heller att dröja lång tid\r\ninnan det blir en ytterligare uppgång i antalet\r\narbetsskador. Därmed blir det ytterligare\r\nutförsäkringar, förtidspensioneringar, lidanden och\r\nkostnader för samhället. En sådan hållning är att\r\nvisa ett mycket svagt intresse för dessa frågor,\r\nHarald Bergström. Jag ser praktiskt taget inte\r\nnågon reform eller något initivativ på det här\r\nområdet. Och det är inte bara jag som inte gör det.\r\nDet är en samfälld uppfattning bland samtliga\r\nparter som representerar arbetstagarna i Sverige.</pre><pre>Anf. 91  HARALD BERGSTRÖM (kds):</pre><pre>Herr talman! Med de goda kontakter som Hans\r\nAndersson har inom exempelvis\r\nfackföreningsvärlden, förutsätter jag att han\r\ntrycker på så mycket som möjligt för att få fram ett\r\navtal. Jag kan försäkra att det trycks på från det\r\nandra hållet, på arbetsgivarna. Men jag håller med\r\nom, Hans Andersson, att det är brådskande. Jag\r\nskall lova en sak: det lilla som jag kan göra för att\r\nfå något att hända skall jag göra.</pre><pre>Överläggningen var härmed avslutad.</pre><pre>(Beslut skulle fattas efter 7 §.)</pre><pre>6 §  ILO:s konvention nr 173 och\r\nrekommendation nr 180</pre><pre>Föredrogs</pre><pre>arbetsmarknadsutskottets betänkande</pre><pre>1993/94:AU14 ILO:s konvention nr 173 och\r\nrekommendation nr 180 (skr. 1993/94:128).</pre><pre>Tredje vice talmannen konstaterade att ingen talare\r\nvar anmäld.</pre><pre>(Beslut fattades efter 7 §.)</pre><pre>7 §  Övergripande kulturfrågor</pre><pre>Föredrogs</pre><pre>kulturutskottets betänkande</pre><pre>1993/94:KrU18 Övergripande kulturfrågor.</pre><pre>Anf. 92  ÅKE GUSTAVSSON (s):</pre><pre>Herr talman! I detta betänkande råder det mellan\r\nsåväl regeringspartierna som oppositionen en total\r\nenighet på den punkt som jag särskilt vill\r\nunderstryka. Det handlar om det omfattande\r\nutredningsarbete som nu pågår inom\r\nkulturområdet. I enighet säger utskottet:\r\n''Eftersom beslut om utredningsarbetet och\r\nformerna för detta i allt väsenligt skett enligt\r\nönskemål som kulturutskottet framfört, -- -- --\r\nfinns starka skäl som talar för att utskottet i frågor\r\nsom omfattas av utredningsarbetet inte skall göra\r\nuttalanden som i vart fall kan uppfattas som att\r\nutskottet föregriper detta arbete.''</pre><pre>Vidare sägs det: ''Även i frågor där det i sak råder\r\nolika uppfattningar om den lämpligaste lösningen\r\nhar utskottet således kunnat enas om en gemensam\r\nmotivering.''</pre><pre>I regeringens direktiv till Kulturutredningen,\r\ndirektiv som innebar att man fick följa det som\r\nutskottet skrivit och som riksdagen hade beslutat\r\nom, framgår det att utredningen har fria händer att\r\naktualisera de frågor som utredningen anser vara\r\nmest angelägna, utöver vad som framgår av\r\ndirektiven. Regeringen har dock tillfört en\r\nbegränsning. Regeringen har nämligen förbjudit\r\nKulturutredningen och de andra utredningarna att\r\nkomma med förslag till kostnadsökningar.\r\nKulturutredningen arbetar nu mycket snabbt och\r\nskall vara klar till nyår.</pre><pre>Herr talman! Mot denna bakgrund, med ett utskott\r\nsom enhälligt gjort denna skrivning och med en\r\nenhällig riksdag, förutsätter jag att regeringen\r\navstår från att ändra på väsentliga delar i\r\nkulturpolitiken under den korta tid som nu är kvar\r\ntill höstens val, exempelvis vad gäller att skapa nya\r\neller annorlunda strukturer eller att bygga upp nya\r\nfonder. Det kan möjligen vice ordförande bekräfta\r\nsenare i samband med sitt inlägg. Utskottets\r\nmajoritet har för egen del en mycket stark skrivning\r\npå denna punkt. Det skulle, för min del, vara\r\nintressant att få bekräftat att regeringen inte avser\r\natt komma med sådana förslag. Några sådana\r\nförslag är ju inte heller anmälda till riksdagen.</pre><pre>Med tanke på vad som står i betänkandet måste\r\nregeringspartierna avvisa eventuella förslag i en\r\nsådan riktning, oavsett om förslagen skulle dyka\r\nupp i en oanmäld särproposition eller i anslutning\r\ntill kompletteringspropositionen. I den\r\nsocialdemokratiska motionen diskuterar\r\nsocialdemokraterna frågan om att bilda en\r\nnationell fond för kulturinvesteringar. De säger att\r\nKulturutredningen bör få i uppdrag att särskilt\r\nstudera detta. Vad gäller denna motion skriver\r\nutskottets majoritet att enligt den information som\r\nutskottet inhämtat i dagarna kommer betydande\r\nbelopp av de medel som riksdagen anvisat till\r\narbetsmarknadsinsatser att avdelas till\r\nkulturmiljövård av sysselsättningsskäl. Det vet vi;\r\ndet har riksdagen fattat beslut om. Vidare säger\r\nutskottets majoritet att utskottet vill, liksom för två\r\når sedan, hänvisa till Kulturutredningens arbete.\r\nDetta markerar ytterligare att det som riksdagen i\r\ndag har att ta ställning till gäller för nästa budgetår,\r\ningenting annat.</pre><pre>Till Kulturutredningens uppgifter hör bl.a. att\r\nutvärdera uppfyllelsen av de kulturpolitiska målen.\r\nJag vill här, herr talman, göra ett par markeringar.\r\nDagens samhälle har naturligtvis på många sätt\r\nändrat sig sedan målen fastställdes för exakt 20 år\r\nsedan. I dag har vi bl.a. på ett helt annat sätt än\r\ntidigare ett kraftigt och ökande flöde av idéer och\r\nkonstarter mellan länder och människor. Det är i\r\nhuvudsak både positivt och berikande för det\r\nsvenska kulturlivet. Samtidigt har den\r\nangloamerikanska dominansen blivit alltmer\r\nmarkant inom stora delar av kultursektorn. Det får\r\nman ägna speciell uppmärksamhet, menar jag.</pre><pre>I dag är kanske var tionde person som lever i\r\nSverige född i ett annat land och har därmed en\r\nannan bakgrund. Det faktum att vi i hög grad lever\r\ni ett mångkulturellt samhälle måste klart avspeglas\r\nvid utformandet av kulturpolitiken; det säger sig\r\nsjälvt. Det tror jag förtjänar att betonas ordentligt\r\ni en framtida kulturpolitik.</pre><pre>Dessutom måste mediefrågorna framöver lyftas in\r\nordentligt i ett kulturpolitiskt perspektiv. När man\r\nfastställde 1974 års kulturpolitiska mål var det\r\nnästan förbjudet att tala om det. Radio, men\r\nframför allt TV, spelar en betydligt mer central roll\r\nfrån kulturell synpunkt än för 20 år sedan. Det finns\r\nbetydligt fler kanaler att titta på och lyssna till. Att\r\ndet är viktigt att lyfta in kulturella aspekter mer\r\nbestämt och konsekvent illustreras främst av att\r\nregeringen låtit delar av yttrandefriheten gå på\r\nauktion. Man auktionerar alltså ut delar av det\r\nfrämsta kulturpolitiska målet, nämligen vidgandet\r\nav yttrandemöjligheterna. Jag syftar naturligtvis på\r\nauktionsförfarandet vid etableringen av de\r\nkommersiella radiokanalerna. Här kördes alltså\r\nyttrandefrihetsmålet bryskt över av nyliberalerna i\r\nregeringen.</pre><pre>Själv menar jag att en viktig grund i en demokrati\r\när att principen om yttrandefrihet hävdas så starkt\r\natt den har företräde när den kommer i konflikt\r\nmed näringsfriheten. Med en lätt omskrivning kan\r\nman möjligen med Verner von Heidenstams ord\r\nsäga: Det är en skam, det är fläck på Sveriges\r\nbaner, att yttrandefrihet heter pengar.</pre><pre>Om jag har förstått det rätt, verkar nu Birgit\r\nFriggebo vilja fortsätta på samma linje. Enligt\r\ntidningen Resumé vill kulturministern denna gång\r\nsälja ut P 3 inom Sveriges Radio. Den enda icke-\r\nkommersiella kanal som ungdomar lyssnar på skall\r\nalltså kommersialiseras. Om man på\r\nKulturdepartementet inte tror på att detta är den\r\nenda icke-kommersiella kanal som ungdomar\r\nlyssnar på, kan man låta någon utreda detta\r\nnärmare. Jag har sett att det just i\r\nKulturdepartementet är populärt att anlita\r\nkonsultbolag, och då kan man ju anlita JKL, som\r\nuppmärksammades i TV-programmet Striptease\r\nnyligen. Detta konsultbolag kommer säkert att mot\r\nen fet ersättning kunna kontrollera detta.</pre><pre>Herr talman! Erfarenheterna visar också att frågan\r\nom kulturell jämlikhet måste lyftas fram mer\r\nbestämt. De klasskillnader och de geografiska\r\nskillnader som fanns för 20 år sedan lever\r\nfortfarande i stor utsträckning kvar vad gäller\r\nkulturdeltagandet. Detta visar bl.a. Kulturrådets\r\nutredning om vidgat deltagande, liksom\r\nundersökningar gjorda av Landsorganisationen och\r\nStatistiska centralbyrån. En i någon väsentlig\r\nmening ambitiös kulturpolitik måste ta fasta på\r\ndetta faktum och söka medverka till en\r\nförändring -- inte för förändringens egen skull, utan\r\njust därför att en förändring skapar förutsättningar\r\nför förbättringar.</pre><pre>Särskilt viktigt är det att medvetet stödja barn- och\r\nungdomskultur -- detta speciellt i en tid då begrepp\r\nsom ''kultur i skolan'' håller på att försvinna.\r\nFlickorna och pojkarna i skolan förvägras att se en\r\nteaterföreställning och att möta en konstnär eller\r\nen författare, därför att skolan inte tycker att det är\r\nnågonting att lägga pengar på.</pre><pre>Jag tror att det är speciellt viktigt att staten i någon\r\nmening försöker ange riktlinjer. De kulturpolitiska\r\nmålen är just avsedda att vara riktlinjer också när\r\nkommuner och landsting fastställer sina\r\nkulturpolitiska mål. Detta är en punkt som jag\r\nsärskilt vill lyfta fram.</pre><pre>I en av de socialdemokratiska reservationerna tar vi\r\nupp frågan om ett handlingsprogram för de\r\nhandikappades deltagande i kulturlivet. Ett av de\r\nkulturpolitiska målen är just att kulturpolitiken\r\nskall utformas med hänsyn till eftersatta gruppers\r\nerfarenheter och behov. Även om\r\nKulturutredningen nu skall titta på detta kan det\r\nvara värdefullt att Kulturrådet, för att spara tid och\r\nför att få större effekt, redan nu får i uppdrag att\r\nta initiativ och göra en systematisk genomgång som\r\nleder till en förbättring av de handikappades\r\nmöjligheter att delta i kulturlivet.</pre><pre>Det stod ingenting om en bibliotekslag i direktiven\r\ntill Kulturutredningen, trots att det hänvisades till\r\nden frågan i förra årets budgetproposition. Från\r\nsocialdemokratisk sida har vi från och med det\r\nförsta sammanträdet drivit denna fråga, och den\r\nutreds nu.</pre><pre>Jag vill för min del säga att det är klart att\r\nKulturutredningen kan utreda frågan om det\r\nbehövs en bibliotekslag, och om svaret blir ja kan\r\nden också lägga fram ett förslag till hur den skall\r\nutformas.</pre><pre>Jag vill här och nu deklarera att vi från\r\nsocialdemokratiskt håll anser att det behövs en\r\nbibliotekslag. Också här berör vi det som är\r\ngrunden i en demokrati, nämligen just\r\nyttrandefriheten, alla människors möjlighet till fri\r\ntillgång till det tryckta ordet. En sådan lag bör\r\ninnehålla riktlinjer, som innebär att det slås fast att\r\nboklån skall vara avgiftsfria. Oavsett var man bor i\r\nlandet skall man ha möjlighet att låna en bok. Det\r\nskall vara någorlunda hygglig tillgänglighet. Det\r\nskall finnas kompetent personal. De allmänna\r\nbiblioteken skall drivas i offentlig regi.</pre><pre>Herr talman! Jag och socialdemokraterna i\r\nkulturutskottet står självfallet bakom samtliga de\r\nsocialdemokratiska reservationer som är fogade till\r\nbetänkandet, men jag vill begränsa mig till att\r\nenbart yrka bifall till reservationerna 1, 6, 7 och 8.</pre><pre>\r\nAnf. 93  ELISABETH PERSSON (v):</pre><pre>Herr talman! Det här betänkandet, nr 18, heter\r\nÖvergripande kulturfrågor. Jag kommer att ta fasta\r\npå just det övergripande och tala om kulturfrågor\r\nfrån ett mer ideologiskt perspektiv än vad som\r\nkanske är vanligt här i kammaren. Annars handlar\r\nju riksdagens kulturdebatter mestadels om enskilda\r\nfrågor -- om mer eller, som det nu för tiden mest är\r\nfråga om, mindre statliga pengar till olika ändamål.</pre><pre>För oss i Vänsterpartiet är detta att det händer\r\nnågot i människor i mötet med kulturyttringar ett\r\nmycket viktigt kriterium på kvalitet. Det finns\r\ningen anledning för samhället att lägga pengar på\r\nolika verksamheter bara för att dessa skall\r\nproducera ''kultur'' för passiv konsumtion.</pre><pre>Om olika kulturverksamheter när de når den\r\nenskilda människan inte enbart skall konsumeras\r\nav denna, om det skall hända något i människor i\r\ndet mötet, uppstå en dialog, måste respondenten --\r\njag vill hellre säga det än mottagaren -- eller\r\nindividen ha en rimlig chans att tyda det ''språk''\r\neller de uttrycksmedel som den konstnärliga\r\nverksamheten använder sig av.</pre><pre>God kultur -- och nu använder jag begreppet i\r\nganska snäv bemärkelse -- handlar alltså om\r\nkommunikation mellan den professionelle\r\nkulturskaparen och kunniga, lyhörda och\r\nkravfyllda respondenter. Närhelst en\r\nkommunikation uppstår -- även om den inte yttrar\r\nsig på annat sätt än att mottagaren blir arg och\r\nskåpar ut det som den professionelle\r\nkulturskaparen har att erbjuda, vare sig det rör sig\r\nom en tavla eller en teaterföreställning -- då lever\r\nkulturen.</pre><pre>Övergripande kulturfrågor borde alltså handla om\r\nhur vi skapar en sådan kultursituation att kulturen\r\ninte reserveras för en liten elit i samhället och inte\r\nreduceras till att vara en fråga om hur en viss vara --\r\ni det här fallet olika kulturyttringar -- distribueras\r\ntill konsumenter på effektivaste sätt.</pre><pre>Den samhälleliga kulturpolitikens ansvar måste\r\nvara att skapa behov av kultur. Hur gör man det då?\r\nJag medger att det inte är så enkelt.</pre><pre>Det har ju visat sig att det inte räcker att se till att\r\ndet finns ett brett utbud av kulturaktiviteter -- även\r\nom det naturligtvis också är viktigt och det återstår\r\nmycket att göra på det här området.</pre><pre>Det räcker inte heller att satsa allt på den\r\nprofessionelle kulturskaparen. Om han eller hon\r\ninte har någon att kommunicera med får vi en ''l'art\r\npour l'art''-situation; vi bygger glastorn för det\r\nkonstnärliga skapandet.</pre><pre>Det gäller att i betydligt större utsträckning bry sig\r\nom basen i kommunikationen, den enskilda\r\nmänniskan, och vad som händer i henne.</pre><pre>Att locka fram behov av konstnärligt skapande är\r\nnågot man gör genom att tidigt träna människors\r\nalla sinnen, genom att lära barn fler sätt att uttrycka\r\nsig än det verbala, genom att låta dem träna och\r\niaktta olika kroppsspråk, genom att låta dem\r\ndansa, spela och sjunga själva, genom att förmedla\r\nintryck, genom att ge barnen och ungdomarna\r\ntillgång till många böcker och mycket musik,\r\ngenom att ge dem möjlighet att se och spela teater,\r\ndansa, titta och suga upp intryck från alla håll och\r\nkanter.</pre><pre>Om vi gjorde på detta sätt skulle det inte finnas\r\nnågra problem med vikande besökssiffror vare sig\r\npå teatrarna, konserterna eller utställningarna --\r\nvare sig i dag eller i morgon. Morgondagens\r\nkulturutövare och kulturdeltagare växer ju upp i\r\ndag.</pre><pre>Självfallet är det skolan som har det grundläggande\r\nansvaret för denna del av barnens fostran.</pre><pre>Ingen skulle komma på tanken att ge följande\r\nbudskap till en sexåring: Här har du papper, penna\r\noch lite texter. Får du bara ha det här omkring dig\r\nkommer du att lära dig läsa och skriva på egen\r\nhand. Gör du det inte själv ankommer det på din\r\nfamilj att uppmuntra ditt eventuella intresse.</pre><pre>Vi har i stället en hel uppsättning metoder och\r\nutmejslade, väl genomtänkta pedagogiker för barns\r\nläs- och skrivinlärning. Vi tränar den verbala\r\nbegåvningen och ger stort utrymme åt det skrivna\r\nordet i skolan. Vill det sig väl skapar vi ett behov av\r\nolika sorters litteratur hos barnet för all framtid.</pre><pre>Men för alla de andra uttrycksmöjligheterna och\r\nför den icke-verbala kommunikationen finns det\r\nnästan inga pedagogiska metoder. Vi struntar i\r\ndem.</pre><pre>Jag vill hävda, att lika väl som det är vår självklara\r\nskyldighet att lära alla barn läsa är det vår\r\nskyldighet att ge alla barn möjlighet att uttrycka sig\r\npå alla de andra ''språken''. Men vi gör inte det, och\r\ndärför består de kulturella klasskillnaderna.</pre><pre>Kulturkonsumtionsmönstret är sig ganska likt över\r\ndecennierna. Teater är fortfarande inte ett\r\nsjälvklart inslag i skolan. Barns och ungdomars\r\nmöjligheter att lyssna på musik är nästintill\r\nobegränsade, men fortfarande är det få som spelar\r\nsjälva. Konstmusik lyssnar endast en kulturell\r\növerklass på. Exemplen kan mångfaldigas.</pre><pre>Starka intressen strävar nu efter att mönstra ut de\r\nkulturpolitiska mål som Vänstern vill stärka. Mer\r\nän tidigare måste därför riksdagen ägna\r\nuppmärksamhet åt att stärka de mål som betonar\r\nallas rätt och möjlighet att delta i skapande\r\naktiviteter, som främjar kontakten mellan\r\nmänniskor, ökar förståelsen över kulturgränser och\r\nskapar identitet genom att ta till vara och\r\nlevandegöra kulturarvet.</pre><pre>Vi kan inte vänta på Kulturutredningen och på vad\r\nden eventuellt kommer fram till innan vi tar\r\nställning. Det kommer att ta flera år innan\r\nutredningens förslag kan omsättas i praktisk\r\npolitik.</pre><pre>Jag yrkar därför bifall Vänsterpartiets reservation\r\nnr 2, som jag står bakom.</pre><pre>Jag skall helt kort ta upp några andra problem, som\r\nhar anknytning till våra reservationer. Det gäller\r\ndels att kulturutbudet är så koncentrerat till\r\nStockholmsregionen, dels och att det regionala\r\nkulturutbud som faktiskt finns så dåligt når ut till\r\nmänniskor att samordning och samarbete mellan\r\nolika kulturutövare och kulturinstitutioner blir\r\nhögst tillfälligt.</pre><pre>För att i någon mån motverka det sistnämnda\r\nföreslår vi i Vänsterpartiet att särskilda regionala\r\nkulturkonsulenter tillsätts. Deras uppgift är att\r\nknyta samman människors egna skapande\r\naktiviteter med kulturinstitutioner och andra\r\nresurser. Det kan gälla historisk dokumentation,\r\nbygdespel eller andra kulturella aktiviteter som\r\nstärker den egna eller den lokala identiteten.</pre><pre>Goda erfarenheter av sådana kulturkonsulenter\r\nfinns på olika håll i landet, bl.a. körkonsulenter,\r\nteaterkonsulenter och nu senast en\r\ndanskonsulenttjänst i Norrbotten.</pre><pre>För att motverka Stockholmskoncentrationen vill\r\nvi ge Kulturrådet möjlighet att ha litet lösa pengar\r\nför att kunna uppmuntra, ta till vara och stimulera\r\nnya initiativ på kulturområdet utanför\r\nstorstäderna.</pre><pre>Jag yrkar bifall till reservationerna nr 3 och nr 4.</pre><pre>I betänkandet tas också frågan om en bibliotekslag\r\nupp. Jag har vid ett otal tillfällen här i kammaren\r\nhävdat att kravet på att införa en bibliotekslag\r\nväxer sig starkare. Det påståendet håller, trots att\r\ndet har upprepats i ett par år.</pre><pre>Vänsterpartiet har länge lagt fram förslag om en\r\nsådan lag. Vi hävdar att skälen för den är mycket\r\nstarka nu. Lågkonjunkturen har slagit hårt mot alla\r\ndelar av kultur- och utbildningsområdet, och\r\nkommunernas försämrade ekonomi har till följd att\r\nfolkbiblioteksverksamheten på många håll har\r\ndrabbats av kraftiga inskränkningar. Hoten om\r\nolika slags avgifter för boklån eller biblioteksbesök\r\nkvarstår faktiskt, trots försök att lagreglera bort\r\ndem.</pre><pre>Dessa hot och problem gäller särskilt\r\nuniversitetsbibliotekens fjärrlån. En bibliotekslag\r\nhar många syften, men den skall bl.a. garantera\r\nsådana fria fjärrlån. De är en förutsättning för att\r\nstudier och forskning skall kunna bedrivas över\r\nhela landet. Fria fjärrlån skall också inbegripa lån\r\nfrån universitetsbiblioteken.</pre><pre>Jag upprepar detta litet allvarligt, därför att det är\r\nstarka krafter i rörelse för att man skall ta ut ganska\r\nhöga avgifter på fjärrlånen. Man hävdar bl.a. att\r\nbiblioteken är ett konkurrensmedel mellan de olika\r\nuniversiteten, och därför håller man hårt i det\r\nbokbestånd man har. Man vill inte låna ut det gratis\r\ntill exempelvis nya högskolor som inte har hunnit\r\nskaffa sig motsvarande bokbestånd.</pre><pre>Detta tycker vi i Vänsterpartiet är orimligt. Vi vill\r\nslå vakt om de fria fjärrlånen och menar att detta\r\när ett starkt argument för att en bibliotekslag måste\r\ntill.</pre><pre>En bibliotekslag är också viktig för att\r\ndecentraliserad högskoleutbildning och\r\ndistansundervisning skall kunna bedrivas. De yngre\r\nhögskolorna måste kunna få gratis tillgång till\r\nforskningsinstitutionernas och universitetens\r\nlitteratur- och tidsskriftsbestånd.</pre><pre>Mångfald och variation i utbud av litteratur är\r\nviktigt, särskilt för barn och ungdomar. Det är ju i\r\nbarnaåren som grunden för ett litteratur- och\r\nläsintresse läggs. Genom litteratur tränas\r\nläsförmågan och läsförståelsen. Lust för läsande\r\noch läsvana skapas bl.a. genom att tidigt ge barnen\r\ntillgång till många böcker med varierat innehåll. Få\r\nbarn och ungdomar kan få del av detta utan\r\nfolkbiblioteken.</pre><pre>Jag vill därför också yrka bifall till reservation nr 7.</pre><pre>Anf. 94  CHARLOTTE BRANTING (fp):</pre><pre>Herr talman! För någon tid sedan ägnade vi i\r\nKulturutredningen oss åt att fundera över varför\r\nkultur är bra. Det var inte svårt att få fram skäl för\r\nkultur. En lista på vad kultur kan ge blir ju lång; ett\r\nfemtiotal punkter var lätt att få ihop.</pre><pre>En del värden kan vara viktiga för en individ, andra\r\nför en grupp eller för samhället som helhet. Jag tror\r\natt det är viktigt att se att kulturen har ett värde i\r\nsig men också att den kan vara ett instrument för\r\natt nå andra mål.</pre><pre>Även om olika människor alltid gör olika,\r\npersonliga värderingar verkar det finnas en nästan\r\ntotal uppslutning kring att ett rikt och\r\nvälfungerande kulturliv är något eftersträvansvärt.</pre><pre>Forskaren Åke Daun och andra har lyft fram\r\nmänniskors olika behov, för vilka de i högre eller\r\nlägre grad söker tillfredsställelse i kulturen. Det\r\nkan vara behov av social kontakt, omväxling i\r\nsinnesintryck, inflytande över de yttre villkor som\r\nreglerar våra liv, överblick över och förståelse av\r\ndet omgivande samhället och behov av självkänsla.</pre><pre>Åke Daun menar att det, om kulturverksamheten\r\ninte möter sådana grundläggande behov,\r\nförmodligen inte spelar så stor roll om man\r\nundanröjer vissa ekonomiska hinder. Men jag tror\r\natt det är lätt att förstå att det med ekonomiska\r\nsatsningar inom kulturområdet är lättare att\r\nuppfylla dessa grundläggande behov.</pre><pre>För tredje året i följd har Kulturdepartementet och\r\nBirgit Friggebo lyckats öka satsningen på kulturen\r\ni statens budget, där man i övrigt sparar ca 30\r\nmiljarder. Visserligen är det inte fråga om några\r\nstörre belopp -- 45 miljoner i rena reformpengar --\r\nmen det är likväl en stark markering av hur\r\nregeringen ser på kulturens betydelse.</pre><pre></pre><pre>När man har fördelat pengarna har utgångspunkten\r\nvarit att inte bara upprätthålla utan också öka\r\ninsatserna för kulturen trots de ekonomiskt\r\nbesvärliga tiderna. Kulturen skall stärkas i hela\r\nlandet, samtidigt som man slår vakt om\r\ninstitutionerna. Genom att studera förändringarna\r\nsedan föregående år kan man lätt få fram årets\r\nspeciella profil: plus för t.ex. regionala teatrar,\r\nkammarorkestrar, barn och ungdom, konstnärer,\r\nfria grupper och Göteborgsoperan, minus för\r\nRiksteatern, Operan och Dramaten samt\r\neffektivitets- och rationaliseringskrav för de statliga\r\nmyndigheterna.</pre><pre>Om man jämför med tidigare år kan man\r\nkonstatera att relativt få motionsyrkanden gäller\r\növergripande frågor inom kulturpolitiken. Detta är\r\nhelt naturligt med tanke på den omfattande\r\nutredningsverksamhet som nu pågår i\r\nparlamentariska former och som skall avslutas\r\nunder året. Åke Gustavsson var inne på detta.</pre><pre>Eftersom det i den stora kulturutredningen finns\r\nrepresentanter för alla partier i utskottet utom Ny\r\ndemokrati, är det ju naturligt att vi där kommer att\r\ndriva våra tidigare motionskrav. Det är därför,\r\ntycker jag, litet märkvärdigt att både\r\nSocialdemokraterna och Vänsterpartiet ändå har\r\nreserverat sig t.ex. i fråga om de kulturpolitiska\r\nmålen i betänkandet.</pre><pre>Jag kan emellertid försäkra Åke Gustavsson och\r\nElisabeth Persson att jag inte kan tänka mig att\r\nnågon i utredningen kommer att ha något emot att\r\nman strävar efter kulturell jämlikhet och ett\r\nmångkulturellt perspektiv på kulturpolitiken eller\r\natt man levandegör kulturarvet. Det gäller även\r\nandra mål som Elisabeth Persson tog upp här. Men\r\ndet finns säkert också andra mål som vi kommer att\r\nkunna vara överens om. Vi har ju redan startat de\r\ndiskussionerna helt enligt utredningens direktiv.\r\nNågot tillkännagivande till regeringen när det\r\ngäller de kulturpolitiska målen tycker jag vore\r\ndirekt fel. Tror inte Åke Gustavsson och Elisabeth\r\nPersson själva att man framgångsrikt skall kunna\r\ndriva dessa frågor i utredningen? Det är ju faktiskt\r\nutredningen som skall lägga fram förslag till\r\neventuella nya kulturpolitiska mål och inte\r\nregeringen.</pre><pre>Samma sak tycker jag faktiskt definitivt gäller för\r\nvänsterns förslag om regionala kulturkonsulenter\r\noch om att kulturrådet skall ha extra pengar för att\r\nstimulera initiativ på kulturområdet utanför\r\nstorstäderna, vilket Elisabeth Persson i dag\r\nberörde. Frågan hur kulturpolitiken kan\r\ndecentraliseras och eventuellt nya kulturella\r\ncentrum bildas är ju också en av utredningens\r\nhuvudfrågor. Jag tycker själv att det är ytterst\r\nangeläget att utredningen verkligen belyser detta\r\noch kommer med förslag i frågan. Det finns ju stora\r\nskillnader mellan hur kulturen prioriteras i olika\r\ndelar av landet.</pre><pre>Kommunförbundet redovisade i slutet av förra året\r\nen sammanställning, som visade en skillnad mellan\r\n1 500 kr per invånare i Skinnskatteberg, som låg på\r\nförsta plats, och 200 kr per invånare i Grästorp,\r\nsom låg sist. Det var även stor skillnad mellan\r\nGöteborg och Malmö, vilka satsade ca 1 200 kr per\r\ninvånare, och Stockholm, som satsade 650 kr per\r\ninvånare, vilket också var riksgenomsnittet. Riktigt\r\njämförbart var det det emellertid inte, eftersom\r\nGöteborg och Malmö också får pengar från\r\nlandstinget.</pre><pre>Vid de resor som Kulturutredningens ledamöter\r\nhar gjort genom hela landet har vi konstaterat att\r\ndet finns ett rikt och levande kulturliv, som man\r\ninte alls i alla lägen kan mäta med pengar och som\r\nframför allt har en starkt ideell prägel. Att frågorna\r\nom kulturella centrum ingalunda är enkla tror jag\r\natt vi alla kan konstatera efter dessa resor.\r\nFörväntningarna här har väckts så att nästan\r\nvartenda län och många medelstora städer vill bli\r\nutpekade såsom nationella centrum.</pre><pre>Det är angeläget att ändå notera att man också i\r\nårets budgetproposition stryker under\r\ndecentraliseringskravet och även försöker leva upp\r\ntill det i sina satsningar på t.ex. länsinstitutioner.\r\nDet gäller länsteatrarna i Bohuslän och Kalmar,\r\nTeater Halland samt kammarorkestrarna i\r\nSundsvall och Jönköping. Samerna får plus 500 000\r\nkr, och man startar ett landsarkiv i Karlstad.\r\nLänsstyrelsernas kulturmiljöenheter får extra\r\npengar. Även Göteborgsoperans 10 miljoner\r\nkronor är ett exempel på detta.</pre><pre>Kulturen spelar en jätteviktig roll för hur våra liv\r\ngestaltar sig, för vilken livskvalitet det får och för\r\nförståelsen för andra människors sätt att leva och\r\ntänka. Därför är det särskilt viktigt att våra barn\r\noch ungdomar får ökade möjligheter att delta i och\r\nuppleva kulturen i dess vidaste bemärkelse. Jag\r\ninstämmer verkligen i vad både Åke Gustavsson\r\noch Elisabeth Persson sade. Vårt kulturintresse\r\ngrundläggs ju i hemmet och i skolan. Detta har man\r\nockså tagit upp i utredningsdirektiven. Man talar\r\ndär om att skolan är vår kanske allra viktigaste\r\nkulturinstitution.</pre><pre>Jag delar den oro som har kommit till uttryck\r\ntidigare här i dag, när vi får rapporter om att\r\nkulturen i skolan har minskat. Det finns all\r\nanledning för utredningen att ta detta på djupaste\r\nallvar.</pre><pre>Ett faktum är också, som Kulturrådets rapport\r\nvisar, att möjligheten att uppleva kultur såsom barn\r\ni hög utsträckning fortfarande beror på i vilken\r\nmiljö man är född. Barn och ungdom är alltså ett\r\nprioriterat område för utredningen och måste så\r\nvara. Men vi tycker ändå att det är angeläget att öka\r\nstödet direkt till barn och ungdom, och därför\r\nstöder vi regeringens förslag att ge 26 nya\r\ngrundbelopp till Kulturrådet för att användas till\r\nprojekt för just insatser för barn och ungdom.\r\nPengarna skall användas för att stimulera de\r\nregionala kulturinstitutionerna men skall också\r\nkunna användas i samarbete med fria teater- och\r\ndansgrupper.</pre><pre>En annan grupp som Åke Gustavsson berörde och\r\nsom det känns angeläget att utvidga kulturlivet för\r\när de handikappade. Här har visserligen gjorts en\r\nhel del under de senaste åren, men mycket återstår.\r\nDet motiverar att denna fråga skall behandlas\r\ngrundligt i Kulturutredningen. I dagens läge finns\r\ndet ingen anledning att ge Kulturrådet ett särskilt\r\nuppdrag, vilket Socialdemokraterna föreslår.\r\nRegeringen har ju faktiskt visat att den tar dessa\r\nfrågor på yttersta allvar, när den föreslår att 15 nya\r\nmiljoner skall satsas för att ge handikappade ökade\r\nmöjligheter att ta del av samhällets kultur- och\r\ninformationsutbud.</pre><pre>Sveriges Dövas Riksförbund får tack vara de 15\r\nmiljonerna ökad möjlighet att producera videor på\r\nteckenspråk och tillhandahålla lättläst litteratur,\r\nordna radiotidningsmottagare för afatiker och\r\ndyslektiker samt utveckla hjälpmedel för\r\nläshandikappade. Detta är faktiskt ett uttryck för\r\ndet som vi i Folkpartiet liberalerna länge har\r\nkämpat för, nämligen en samtidig satsning på kultur\r\noch de glömda i samhället.</pre><pre>Alltsedan rapporten Kulturen som\r\nlokaliseringsfaktor publicerades 1991 har det förts\r\nen livlig diskussion om vilken betydelse kulturen\r\nverkligen har såsom lokaliserings- och\r\nproduktionsfaktor. Jag avslöjar väl inte för mycket\r\nom jag säger att vi i Kulturutredningen har\r\ndiskuterat mobiliserings-, lokaliserings-,\r\nkreativitets- och produktivitetseffekter, men någon\r\nslutgiltig ståndpunkt har vi ännu inte kommit fram\r\ntill. Jag tycker att det är oerhört viktigt att, som\r\nutskottet också gör, framhålla att offentliga\r\nkultursatsningar är oersättliga utifrån helt andra\r\nvärderingar än rent ekonomiska.</pre><pre>Också frågan om kulturmiljöinvesteringar tas upp i\r\ndetta betänkande. Jag berör detta helt kort,\r\neftersom Göran Åstrand djupare skall gå in på\r\ndetta när vi kommer till\r\nkulturmiljövårdsbetänkandet. Det är verkligen\r\nroligt att kunna konstatera att regeringen i ROT-\r\nbeslutet nu gör en rejäl satsning på kulturmiljön.\r\n285 miljoner kronor ger ungefär 1 500 jobb. 195\r\nmiljoner kronor går till att renovera och reparera\r\nkulturhistoriskt värdefulla byggnader. 100-tals\r\nprojekt kan beröras. 70 miljoner kronor går till icke\r\nstatliga kulturlokaler. Pengarna skall användas till\r\nny- och ombyggnader av museer, teatrar och\r\nkonsertlokaler. Jag hoppas att man nu före den 1\r\njuli skall kunna sätta spaden i jorden för det\r\nangelägna glasmuseet i Växjö. Detta är verkligen\r\nen rejäl satsning på det regionala kulturlivet.</pre><pre>På PAKS-mötet i morse -- Sällskapet\r\nparlamentariker och kulturskapare; jag vill gärna\r\ngöra reklam för denna organisation -- berättade den\r\nnye riksantikvarien Erik Wegraeus att man behöver\r\nmera pengar till kulturmiljön och att man säkert\r\nkommer att sätta spaden i jorden före den 1 juli när\r\ndet gäller de projekt som nu får pengar. Min\r\nförhoppning är givetvis att vi skall kunna få\r\nytterligare pengar till kulturmiljön.</pre><pre>Att frågan om en nationell fond -- en svensk\r\nstiftelse för förvaltning av värdefulla\r\nkulturmiljöer -- övervägs inom regeringen har\r\nutskottet tidigare uttalat sig för. Förslaget ligger\r\nfast, även om vi har förståelse för att man kan\r\nbehöva få erfarenheter av hur Statens\r\nfastighetsverks kulturförvaltning utfaller.\r\nKulturutredningen kommer att behandla också\r\ndenna fråga, och därför finns det inte anledning att\r\nhär ge regeringen någonting till känna.</pre><pre>Vilka planer regeringen eventuellt skulle ha --\r\nvilket Åke Gustavsson var inne få -- får Åke\r\nGustavsson fråga regeringen om. Jag talar för\r\nriksdagen.</pre><pre>När det gäller insatser för bild- och formkonstnärer\r\nökas visningsersättningen och konstnärsbidragen.\r\nDetta kommer Rose-Marie Frebran att behandla. I\r\ndetta betänkande har Socialdemokraterna en\r\nreservation om utställningsersättningen och vilket\r\nansvar de olika utställningsanordnarna skall ha.\r\nUtskottet finner det rimligt att också här avvakta\r\nKulturutredningen och se hur man där behandlar\r\nfrågan.</pre><pre>I dessa övergripande kulturpolitiska diskussioner\r\ntycker jag att det är viktigt att vi inte glömmer bort\r\ndet internationella perspektivet. Vi har i utskottet\r\nvarit överens om att acceptera skrivningarna i\r\nbudgetpropositionen, där man bl.a. konstaterar att\r\ndet oavsett om Sverige blir medlem av EU eller ej\r\nfinns starka skäl för ett formaliserat\r\nkultursamarbete som omfattar hela EES-området.</pre><pre>Jag vill i detta sammanhang peka på två viktiga\r\nsatsningar som regeringen gör. Man ökar anslaget\r\nför att motverka rasism och främlingsfientlighet\r\nfrån 10 till 32 miljoner kronor. Man ger också\r\nbidrag till invandrarinstitutet och museet i\r\nBotkyrka, som utskottet har varit engagerat i.</pre><pre>Eftersom jag ser att Ny demokratis representant\r\nSimon Liliedahl är här, skulle jag ändå vilja ställa\r\nen fråga: Hur kan ni, med tanke på hur de olika\r\nnyd-företrädarna i utskottet har agerat, försvara att\r\nni i dag försvagar budgeten med 16 768 000 kr, trots\r\natt ni säger att ni i princip tycker att bidragen på\r\nkulturområdet skall frysas, eftersom\r\nutredningsarbetet pågår? Det står i ert särskilda\r\nyttrande till detta betänkande.</pre><pre>Herr talman! Jag yrkar bifall till betänkandet om\r\növergripande kulturfrågor i dess helhet och avslag\r\npå reservationerna.</pre><pre>Anf. 95  ÅKE GUSTAVSSON (s) replik:</pre><pre>Herr talman! Charlotte Branting avslutade sitt\r\nanförande -- om jag förstod det rätt -- med att med\r\ninstämmande i vad Ny demokrati hade sagt om att\r\nfrysa bidragen i avvaktan på den kulturpolitiska\r\nutredningen ställa en fråga till Simon Liliedahl. Jag\r\nskall inte besvara den. Men om även Charlotte\r\nBranting anser att man bör frysa bidragen i\r\navvakten på utredningen, hur kan Charlotte\r\nBranting då försvara att man skär ner anslaget till\r\nRiksteatern med 10 miljoner kronor och låter\r\nStockholmsinstitutionerna i stort sett bli orörda?\r\nDet är min ena fråga till Charlotte Branting.</pre><pre>Sedan skall jag inte ge mig in särskilt mycket på\r\nsifferexercis. Men när Charlotte Branting\r\napplåderar den sittande regeringen och talar om att\r\nman har lyckats höja bidragen med några tiotal\r\nmiljoner för tredje året i rad, vill jag konstatera att\r\nvi under den socialdemokratiska regeringens tid på\r\nden gamla goda tiden hade en årstakt i\r\nreformverksamheten på 125 miljoner kronor. I år\r\nhar Socialdemokraterna väckt en kulturmotion,\r\nsom innebär ökade satsningar i förhållande till\r\nregeringen på 500 miljoner kronor.</pre><pre>Det ser olika ut på olika håll ute i landet. Charlotte\r\nBranting nämner som avskräckande exempel på\r\nkultursatsningar, om jag förstått det hela rätt,\r\nGrästorps kommun -- en av de mest genuint\r\nborgerligt styrda kommunerna. Som ett bra\r\nexempel, om jag också här har förstått Charlotte\r\nBranting rätt, anförs Skinnskatteberg. Såvitt jag\r\nminns är det en socialdemokratiskt styrd kommun.\r\nDet här visar kanske litet på hur det är med viljorna\r\nute i landet.</pre><pre>Charlotte Branting säger att jag får fråga\r\nregeringen om utvecklingen framöver. I och för sig\r\nkan jag ju fråga kulturministern hur det förhåller\r\nsig. Hon finns ju här i kammaren.</pre><pre>På varje punkt hänvisas det till sittande\r\nkulturutredning eller till motionskrav beträffande\r\nolika åtgärder. Min fråga till Charlotte Branting blir\r\ndärför: Betyder detta att Charlotte Branting så\r\nlänge utredningen arbetar kommer att motsätta sig\r\nett eventuellt förslag som innebär att regeringen vill\r\nskapa nya statliga organ inom kultursektorn?</pre><pre>Utredningen är mycket enhällig och mycket\r\nkategorisk. Ni är också mycket kategoriska i det ni\r\nsjälva skriver när ni bemöter de socialdemokratiska\r\nreservationerna. Ni säger att ingenting skall göras,\r\noch ni hänvisar då till sittande kulturutredning.\r\nDen logiska slutsatsen måste bli -- som jag tolkar\r\ndet hela -- att vi skall avvakta Kulturutredningen.</pre><pre>Den senaste frågan är viktigare för mig än den\r\nförsta. Jag efterlyser alltså svar på frågan: Kommer\r\nCharlotte Branting att motsätta sig eventuella\r\nförslag från regeringens sida i det här avseendet --\r\noavsett om de läggs fram i en oanmäld\r\nsärproposition eller i anslutning till\r\nkompletteringspropositionen?</pre><pre>Anf. 96  CHARLOTTE BRANTING (fp)\r\nreplik:</pre><pre>Herr talman! På den sista frågan i föregående inlägg\r\nsvarar jag naturligtvis på det sätt som politiker bör\r\ngöra i sådana här sammanhang: Några för\r\nframtiden bindande löften om hur de politiska\r\npartierna skall ställa sig till olika frågor som kan\r\nuppkomma tänker jag inte ge vare sig i denna fråga\r\neller i någon annan fråga. Vi lever ju i en\r\nföränderlig värld.</pre><pre>Vidare vill jag säga till Åke Gustavsson att vi på\r\nregeringssidan inte har utlovat en frysning av\r\nbidragen därför att en kulturutredning pågår.\r\nTvärtom har vi sagt att vi faktiskt lägger på något.\r\nVi gör vissa förändringar som vi tycker är viktiga.\r\nDet gäller då t.ex. barn- och ungdomsverksamhet\r\noch vissa regionala verksamheter. Det är Ny\r\ndemokrati som har utlovat en frysning av bidragen,\r\ninte vi i Folkpartiet liberalerna.</pre><pre>Åke Gustavsson tog i sitt anförande upp frågan om\r\nen bibliotekslag. Den frågan har vi diskuterat\r\nmånga gånger tidigare i denna kammare. Därför\r\ntänker jag inte säga så mycket om den saken. För\r\nbåde Elisabeth Persson och Åke Gustavsson borde\r\ndet räcka med beskedet att vi faktiskt utreder den\r\nfrågan i Kulturutredningen. Sedan återstår att se\r\nvilket ställningstagande som där görs.</pre><pre>Sedan till detta med om det är socialdemokratiska\r\neller icke-socialistiska regimer ute i kommunerna.\r\nVi kan gärna, Åke Gustavsson, göra en genomgång\r\ni det avseendet. Vi kommer då att se att det finns så\r\natt säga både--och, dvs. både positiva och negativa\r\nsidor. Jag känner till att det i Kronobergs län finns\r\nborgerliga kommuner där man satsar riktigt\r\nordentligt på kulturpolitiken.</pre><pre>Anf. 97  ÅKE GUSTAVSSON (s) replik:</pre><pre>Herr talman! Min avsikt var inte att göra en\r\ngenomgång av hur det är i olika kommuner. Jag\r\nvalde faktiskt att nöja mig med de exempel som\r\nCharlotte Branting själv anfört.</pre><pre>Jag som folkpartist vill inte ge några bindande\r\nlöften i något avseende, sade Charlotte Branting.\r\nJa, det kan kännas tryggt för svenska folket att veta\r\natt man i Folkpartiet inte ger några löften.</pre><pre>Då undrar jag faktiskt: Om man så kategoriskt som\r\nsker i detta betänkande och principiellt så bestämt\r\nskriver att vi skall avvakta sittande\r\nkulturutredning, måste väl konsekvensen bli att\r\nman säger nej till varenda förslag inom den här\r\nsektorn när det gäller strukturförändringar. Det\r\ngäller alltså framför allt det som sägs i både\r\nmotioner och betänkande.</pre><pre>Vidare säger Charlotte Branting att vi nog kan lyfta\r\nin vad vi vill i Kulturutredningen. Därför finns det\r\ninte någon anledning för Socialdemokraterna att\r\nreservera sig. Det skall vara tyst i klassen -- det är\r\nCharlotte Brantings budskap. De erfarenheter som\r\nvi socialdemokrater har i detta sammanhang bygger\r\npå följande: För det första är det regeringspartierna\r\nsom har majoritet i utskottet. För det andra gäller\r\ndet bibliotekslagen. Det tog faktiskt ett halvår\r\ninnan vi fick besked från utskottets majoritet om att\r\nman var beredd att utreda frågan. Därför är det inte\r\nsärskilt konstigt att vi vill ha ett ställningstagande\r\nfrån riksdagen, om att vissa speciella frågor skall\r\nlyftas in.</pre><pre>Frågan om en bibliotekslag t.ex. aktualiserade\r\njag -- för att vara indiskret, vilket man kanske inte\r\nskall vara men det struntar jag i -- redan vid det\r\nförsta sammanträdet med utredningen. Sedan gick\r\ndet ett halvår innan den borgerliga majoriteten\r\nkunde bestämma sig för om man över huvud taget\r\nskulle utreda frågan.</pre><pre>Jag bollar gärna vidare frågan om huruvida\r\nregeringen -- Charlotte Branting vill ju inte ge\r\nbindande löften i något avseende -- har planer på\r\natt göra några dramatiska förändringar när det\r\ngäller kulturpolitikens utformning. Det handlar då\r\nbl.a. om att bilda nya statliga organ inom\r\nkultursektorn i form av exempelvis en fond.</pre><pre>Anf. 98  CHARLOTTE BRANTING (fp)\r\nreplik:</pre><pre>Herr talman! Nej, Åke Gustavsson, jag tycker\r\nverkligen inte att det skall vara tyst i klassen. Jag\r\nlägger inte munkavle på någon, utan jag utgår från\r\natt det finns andra kulturpolitiska mål än just de\r\nmål som Åke Gustavsson nämner i den aktuella\r\nreservationen och som vi kommer att diskutera.\r\nFörhoppningsvis kan vi komma överens på den här\r\npunkten. Därför tycker jag att det är konstigt att\r\nman reserverar sig avseende en del.</pre><pre>Jag vill klart markera att jag inte ger några\r\nbindande löften från Folkpartiet liberalernas sida\r\nom hur vi skall ställa oss till eventuella förslag från\r\nregeringen, dvs. förslag som vi i dag inte vet\r\nnågonting om. Jag hoppas att Åke Gustavsson kan\r\nha förståelse för det.</pre><pre>Anf. 99  ELISABETH PERSSON (v) replik:</pre><pre>Herr talman! När det gäller första delen av\r\nCharlotte Brantings anförande måste jag säga att\r\njag är väldigt glad över att hon håller med oss i\r\nVänsterpartiet och över att hon delar vår inställning\r\ni kulturfrågor. Jag hoppas att det kommer till\r\nuttryck litet senare i vår när kulturutskottet skall ta\r\nställning till andra vänstermotioner. Vad Charlotte\r\nBranting sagt på den här punkten var alltså trevligt\r\natt höra.</pre><pre>Charlotte Branting verkar dock vara litet kluven.\r\nHon ifrågasätter ju varför vi redan nu vill att\r\nriksdagen skall ta ställning beträffande de\r\nkulturpolitiska mål som vi uppenbarligen är\r\növerens om. Jag tycker att det är heltokigt att vi\r\nskall behöva invänta Kulturutredningens\r\nbetänkande för att kunna slå fast saker som vi\r\nuppenbarligen är helt överens om.</pre><pre>Vidare tycker Charlotte Branting att det inte är\r\nnödvändigt med stimulanser när det gäller nya\r\nverksamheter i landet. Hon hänvisar till att\r\nKulturutredningen kommer att diskutera detta med\r\nkulturella centrum. Men det förslag som vi har lagt\r\nfram och som gäller stimulanspengar handlar alls\r\ninte om att resurser skall satsas på nya kulturella\r\ncentrum, snarare tvärtom.</pre><pre>Efter de besök som vi har gjort ute i landet och efter\r\natt ha tagit del av kulturpropositionen borde vi veta\r\natt det faktiskt i det närmaste är totalstopp när det\r\ngäller möjligheterna att få samhälleligt stöd till nya\r\nfräscha initiativ och aktiviteter.</pre><pre>Sedan vill jag än en gång påminna om de\r\nstudieresor till olika ställen ute i landet som\r\nKulturutredningen har gjort. För mig framstår det\r\nsom fullkomligt klart att det är två budskap som\r\nsamstämmigt har levererats från alla håll, alltså från\r\nalla de människor som vi har besökt.</pre><pre>Det första är att barn och ungdomar de senaste åren\r\nhar kommit i kläm när det gäller kulturfrågor på\r\ngrund av kommunernas dåliga ekonomi. Det andra\r\när att vi måste få möjlighet till lösa kulturpengar\r\njust för att kunna uppmuntra och ta till vara nya\r\naktiviteter. I dag är alla resurser låsta till befintlig\r\nverksamhet. Jag tycker att det är beklagligt att\r\nCharlotte Branting inte ställer sig bakom\r\nVänsterpartimotionerna.</pre><pre>Anf. 100  CHARLOTTE BRANTING (fp)\r\nreplik:</pre><pre>Herr talman! Det låter på Elisabeth Persson som att\r\ndet kommer att ta många år innan vi blir färdiga\r\nmed utredningen och innan det kan bli något\r\nresultat av den. Utredningen skall faktiskt lägga\r\nfram sitt förslag under det här året. Så väldigt länge\r\ntill är det då inte. De kulturpolitiska mål som vi\r\nlever med i dag har många uttryckt sina stora\r\nsympatier för. Nog skulle vi i huvudsak kunna leva\r\nmed dem tills vi får de nya kulturpolitiska målen.</pre><pre>Elisabeth Persson påstår att jag inte skulle vara\r\nberedd att ställa upp för att stimulera aktiviteter ute\r\ni landet inom kultursektorn. Det är alldeles fel. Jag\r\npekade i mitt huvudanförande på en lång rad\r\nmöjligheter till extra pengar som regeringen och\r\nregeringspartierna här i riksdagen har ställt upp på\r\nför att just få en bättre decentralisering -- en\r\nstatsning på länsteatrar, kammarorkestrar, barn\r\noch ungdom ute i landet, kulturmiljö och annat.</pre><pre>Till slut vill jag helt kort kommentera vänsterns\r\nagerande i de olika betänkanden som vi har att ta\r\nställning till i dag. Här har man gått med på att\r\nutöka budgetunderskottet med över 16 miljoner,\r\nprecis som Ny demokrati. Men man kan inte hitta i\r\nvänsterns motioner täckning för mer än 5--6\r\nmiljoner. Det blir en minskning med ungefär 11\r\nmiljoner, enligt den uträkning som jag har fått, med\r\ndet ställningstagande som vi kommer fram till i dag.</pre><pre>Jag skulle vilja fråga: Varifrån tar vänstern\r\negentligen sina pengar? Såvitt jag kan se finns de\r\ninte redovisade i något samlat budgetalternativ.\r\nDet kan vara aldrig så viktiga satsningar -- det kan\r\njag förstå. Men det är litet konstigt att man inte har\r\nkämpat för dem i sina motioner.</pre><pre>Anf. 101  ELISABETH PERSSON (v)\r\nreplik:</pre><pre>Herr talman! Skillnaden mellan de satsningar ute i\r\nregionerna som Charlotte Branting räknar upp och\r\nVänsterpartiets är att ni ensidigt vill satsa på\r\nbefintliga institutioner -- länsteatrar osv. Vi vill ha\r\nden lilla struntsumman -- skulle jag nästan vilja\r\nsäga -- för att möjliggöra nya initiativ och nya\r\naktiviteter utanför institutionerna. Charlotte\r\nBranting verkar vara helt fångad av\r\ninstitutionstänkandet. Jag vill gå så långt att jag\r\nhävdar att det är till nackdel för det svenska\r\nkulturlivet att vi så ensidigt binder våra resurser till\r\nde stora institutionerna, i första hand till Stockholm\r\noch när det gäller det övriga landet till de regionala\r\ninstitutionerna. Det stryper ett nyskapande och ett\r\nnytänkande. Det kväser entusiasmen, tyvärr. Jag\r\nbeklagar detta. Vi har alltså i grunden en helt annan\r\nsyn på vad som skapar aktivitet och vad det är\r\nviktigt att satsa på.</pre><pre>Charlotte Branting säger att vi inte någon täckning\r\ni någon budget för våra kultursatsningar. Det har vi\r\nvisst. Har Charlotte Branting läst våra motioner?\r\nNär det gäller t.ex. finansieringen av\r\nkulturmiljövård har vi inte, helt riktigt, formulerat\r\noss exakt i vår kulturmotion och hänvisat pengar till\r\nkulturmiljövård. Däremot har vi i en särskild\r\nmotion, som har hänvisats till bostadsutskottet,\r\nskrivit om pengar till ROT-projekt, och där har vi\r\nnämnt saker som vi nu har att fatta beslut om. Vi\r\nhar lyft fram t.ex. Vadstena slottsvallar som ett\r\nviktigt projekt, renovering, tillbyggnad och\r\nombyggnad av andra viktiga kulturlokaler, statliga\r\nsåväl som icke-statliga, samt viktiga\r\nkulturmiljöprojekt. När det gäller finansieringen\r\nkan jag alltså lugna Charlotte Branting. Den är väl\r\ntillgodosedd.</pre><pre>Anf. 102  CHARLOTTE BRANTING (fp)\r\nreplik:</pre><pre>Herr talman! Jag noterar att ni för Svenska\r\nriksteatern föreslår en utökad satsning på 4,5\r\nmiljoner. Det blir 8,4 miljoner. Vad gäller Svenska\r\nrikskonserter har jag inte hittat någonting i\r\nvänsterns motion -- jag har läst den, var så säker.\r\nFolkoperan har ni inte tagit upp, inte heller\r\nsatsningen på de centrala museerna eller Nordiska\r\nmuseet. Som det nu verkar föreslår ni en extra\r\nsatsning på 500 e000 kr för Arbetets museum, inte\r\n1 miljon som uppgörelsen med Ny demokrati tyder\r\npå. Inte heller föreslår ni några extra satsningar på\r\nBildmuseet i Umeå eller Judiska museet. Men\r\nvänsterns kanske inte kommer att följa detta. I så\r\nfall är allt gott och väl och vi kanske kan få\r\nmajoritet för våra förslag.</pre><pre>Jag är faktiskt inte fullt så insnöad som Elisabeth\r\nPersson vill göra mig till när det gäller\r\ninstitutionerna. Jag anser inte heller att regeringen\r\neller regeringspartierna är det. Jag har talat om vad\r\ndet är man kommer att satsa på: konstnärer och fria\r\ngrupper, som får 1,5 miljoner extra. Det är väl inte\r\nnågra institutioner.</pre><pre>Anf. 103  LENNART FRIDÉN (m):</pre><pre>Herr talman! Det hade naturligtvis varit lockande\r\natt kasta sig in i debatten mellan Elisabeth Persson\r\noch Charlotte Branting, men jag tror dess värre inte\r\natt den typen av detaljexercis ger särskilt mycket.</pre><pre>Jag tycker att betänkandet trots sitt ringa omfång är\r\nett bra betänkande. Dock är det en sak som har fått\r\nmig att gå upp i debatten. Det finns litet för mycket\r\nav ''vänta på utredningarna''. Det finns många\r\nfrågor som man hade kunnat ta ställning till i stället\r\nför att bara hänvisa till de fyra kulturpolitiska\r\nutredningarna. Allt har inte med pengar och\r\nbudgetanslag att göra. Det finns många frågor som\r\ndet utan tvekan både med nuvarande ramar och\r\nmed nuvarande inriktning skulle ha kunnat fattas\r\nbeslut om.</pre><pre>Det är ständigt återkommande motioner angående\r\nRöhsska respektive Etnografiska museet i\r\nGöteborg. Anledningen till att jag gärna vill ta upp\r\ndetta är att det inte bara ligger ett nationellt intresse\r\noch ett nationellt ansvar för att se till att\r\ndecentralisera kulturfrågorna ut över landet. Det\r\nfinns också ett nationellt ansvar för att utnyttja det\r\nsom redan finns. Här finns alltså ett antal frågor\r\nsom har varit obesvarade under många år när det\r\ngäller ansvaret för en hel del av verksamheten ut\r\növer landet.</pre><pre>Jag kan ta ett för mig ganska aktuellt exempel. Vem\r\när egentligen ansvarig för den marinarkeologiska\r\nverksamheten i Sverige? Därom slåss t.o.m. olika\r\nmuseer inom det här området. Det finns muntliga\r\növerenskommelser från 30-talet som man har ett\r\nsvagt minne av innebär det ena eller det andra. När\r\ndet sedan kommer till kritan har man inte något\r\nkonkret att peka på. Här finns en mängd frågor som\r\nborde ha kunnat klaras ut innan vi får resultatet\r\nfrån utredningarna.</pre><pre>Vi kan inte invänta utredningarnas resultat, utan vi\r\nmåste även i nuläget vårda det kulturella arvet, det\r\nkulturella kapital som vi har. Därför tycker jag att\r\ndet är synd att man inte har kunnat ge en liten signal\r\nfrån utskottets sida till utredningarna. Sedan hade\r\nman kunnat väga åsikterna på området mellan\r\nutredningarna och utskottet.</pre><pre>Sverige är ju ett befolkningsmässigt litet land. Det\r\nfinns stora resurser som måste användas på ett\r\nbättre sätt än vad vi gör i dag. Jag är i och för sig\r\növertygad om att man från utredningarnas sida\r\nkommer att kunna peka på ett bättre och\r\nannorlunda hanterande. Men det finns inte\r\nanledning att invänta utredningsresultaten i alla\r\navseenden.</pre><pre>En liten kommentar till meningsutbytet mellan\r\nCharlotte Branting och Elisabeth Persson.\r\nElisabeth Persson talade om att man skall kunna\r\nskapa mer och att man skall ha fria resurser. Jag\r\nblev litet fundersam när jag hörde att Elisabeth\r\nPersson tyckte att vi skulle ha ytterligare\r\nkonsulenter. Låt mig säga att det inte är\r\nadministratörer som skapar kulturen. Det gör de\r\nfria kulturskaparna.</pre><pre>Anf. 104  ÅKE GUSTAVSSON (s):</pre><pre>Herr talman! Jag skall göra en liten kommentar till\r\nLennart Fridéns inlägg.</pre><pre>Jag är naturligtvis glad över de positiva omdömen\r\nsom allmänt fälls om betänkandet. Jag kan\r\ninstämma i att utskottsmajoriteten alltför mycket\r\npräglas av attityden ''vänta på sittande utredning''.\r\nJag kan bara hoppas att Lennart Fridén stöder de\r\nsocialdemokratiska reservanterna, som vill ha\r\nklarlägganden när det gäller bibliotekslag, barn-\r\noch ungdomskulturen och de handikappade.</pre><pre>Anf. 105  LENNART FRIDÉN (m):</pre><pre>Herr talman! Jag kan bara konstatera att Åke\r\nGustavsson tidigare har lyssnat väldigt dåligt på mig\r\nom han tror att han skulle få mig med på frågan om\r\nen bibliotekslag. Där har jag samma uppfattning\r\nsom hans förre kulturminister, nämligen att en\r\nsådan skall vi inte ha.</pre><pre>Anf. 106  ELISABETH PERSSON (v):</pre><pre>Herr talman! Det är möjligt att Lennart Fridén inte\r\nsatt på sin plats och hörde mitt anförande. Vi i\r\nVänsterpartiet har alltså två olika förslag. Vi vet\r\nockså att det inte är några regionala\r\nkulturkonsulenter som skapar nya spännande\r\nsaker. Det var inte heller meningen. Det gällde ett\r\nalldeles särskilt anslag. De fria pengarna vill vi\r\nreservera för Kulturrådet för att rådet skall kunna\r\nstimulera nya aktiviteter.</pre><pre>När det gäller regionala kulturkonsumenter hade\r\njag önskat att vi hade haft betydligt mer pengar för\r\natt kunna hjälpa kommunerna i deras\r\nsamordningsarbete. På grund av den kommunala\r\nomorganisationen har kunskaper på många håll i\r\nlandet gått förlorade, likaså engagemanget. I och\r\nmed att man exempelvis splittrat upp resurserna för\r\nkulturaktiviteter på väldigt små enheter finns\r\nrisken att det i stort sett inte blir någonting av det\r\nhela.</pre><pre>Nu har vi inte de pengarna. Vi får också ta ansvar\r\nför den samhälleliga budgeten. Vi kan inte ta på\r\nvårt ansvar att skapa tjänster i varenda kommun,\r\nmen vi vill i alla fall uppmuntra något slags\r\nregionalt samarbete mellan olika institutioner. Vi\r\nvet av erfarenhet från en del håll i landet att man\r\nkan nå goda resultat också med regionala\r\nkonsulenttjänster. Jag kan ta som exempel en\r\ndanskonsulent i Norrbotten. Uppgifterna för en\r\nsådan är naturligtvis inte att själv skapa\r\nkulturaktiviteter men att hjälpa till att samordna,\r\nskapa kontakter mellan enskilda människor,\r\namatörer, institutioner osv. för att på det sättet\r\nbredda och fördjupa kulturaktiviteterna.</pre><pre>Vi inbillar oss alltså inte att det här skulle innebära\r\nvärldens lyft för nya aktiviteter. Det var två olika\r\nbidrag jag talade om.</pre><pre>Anf. 107  LENNART FRIDÉN (m):</pre><pre>Herr talman! Elisabeth Persson vill ge ett uppdrag\r\ntill Statens kulturråd. Som ledamot av dess styrelse\r\nsedan fyra år tillbaka kan jag säga att det knappast\r\när där som man stimulerar till nya kulturaktiviteter.\r\nDet gör man ute bland de aktiva kulturskaparna.</pre><pre>När det gäller konsulenter vill jag säga att det finns\r\nen fantastisk övertro på organisation. Organisation\r\när inte det viktigaste, utan det är funktion som är\r\ndet viktigaste, och det skapas också av de aktiva\r\nkulturskaparna. Det gör inga byråkrater.</pre><pre>Anf. 108  ELISABETH PERSSON (v):</pre><pre>Herr talman! Om jag inte hade känt Lennart Fridén\r\nsom en vanligtvis ganska klok människa, skulle jag\r\nvilja påstå att han nu gör sig litet dummare än vad\r\nhan är.</pre><pre>Vem som skall handha dessa pengar är naturligtvis\r\ninte det viktigaste. Vi har föreslagit Kulturrådet,\r\neftersom vi tror att det där finns möjlighet att\r\norganisera det hela. Men det är inte Kulturrådet\r\nsom skall skapa aktiviteterna. Det händer faktiskt\r\nen hel del i det här landet utanför institutionerna,\r\nLennart Fridén. Det finns massor av initiativ och\r\nmänniskor som med entusiasm och skaparförmåga\r\ngör nya saker. Men de har ingen som helst\r\nmöjlighet att få något ekonomiskt stöd eller några\r\ngarantier för sin verksamhet, eftersom\r\nkulturpengarna så gott som helt och hållet är\r\nupplåsta. De går via grundbelopp osv. över den\r\nstatliga kulturbudgeten till redan befintliga projekt.</pre><pre>Vi har tidigare talat om att vi skall vänta på de\r\nförslag som Kulturutredningen eventuellt kommer\r\natt lägga fram. Medan gräset växer, dör kon. Det\r\nrör sig om futtiga 5 miljoner som vi vill reservera.\r\nNya aktiviteter som skapas av professionella\r\nkonstnärer och andra entusiaster skall kunna få en\r\nrimlig chans att fortleva.</pre><pre>Anf. 109  LENNART FRIDÉN (m):</pre><pre>Herr talman! Hade jag varit riktigt elak nu, hade\r\njag kunnat säga någonting om detta med att\r\nanstränga sig för att göra sig dummare eller inte\r\nbehöva göra det.</pre><pre>När man nu som Elisabeth Persson föreslår skall\r\nhantera dessa pengar via Statens kulturråd rör det\r\nsig fortfarande om de tjänstemän som finns där. Jag\r\ntror inte att jag avslöjar några större hemligheter\r\nom jag berättar att vi i styrelsen på sistone har\r\ndiskuterat alternativa finansieringskällor. Det\r\nmåste finnas andra som beslutar över hur pengar till\r\nkulturen skall fördelas. Det blir med\r\nnaturnödvändighet så, att efter ett antal år\r\nförstelnar en byråkrati av den här typen, och det är\r\ninte bra för förnyelsen. Därför är funderingarna om\r\nalternativa kulturfonder o.d. alldeles utmärkta.</pre><pre>Jag vågar hävda att det inte är den vägen som man\r\nskall gå när det gäller dessa pengar, utan man skall\r\ngå en annan väg. Som sagt, varken politiker eller\r\ntjänstemän skapar kultur. Det gör kulturskaparna\r\nsjälva. Vi skall underlätta och stödja, men vi skall\r\ninte forma en massa fyrkantiga boxar och styra det\r\nhela.</pre><pre>Överläggningen var härmed avslutad.</pre><pre>Beslut</pre><pre>AU12 Arbetslivspolitik</pre><pre>Mom. 1 (arbetslivspolitikens allmänna inriktning)</pre><pre>1. utskottet</pre><pre>2. res. 1 (s)</pre><pre>3. men. i motsvarande del (v)</pre><pre>Förberedande votering:</pre><pre>117 för res. 1</pre><pre>11 för men.</pre><pre>158 avstod</pre><pre>63 frånvarande</pre><pre>Kammaren biträdde res. 1.</pre><pre>Huvudvotering:</pre><pre>164 för utskottet</pre><pre>124 för res. 1</pre><pre>3 avstod</pre><pre>58 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>67 m, 26 fp, 23 c, 24 kds, 23 nyd, 1</pre><pre>För res. 1:</pre><pre>115 s, 7 v, 2</pre><pre>Avstod:</pre><pre>3 v</pre><pre>Frånvarande:</pre><pre>23 s, 13 m, 7 fp, 8 c, 2 kds, 4 v, 1</pre><pre>Mom. 2 (obligatorisk företagshälsovård)</pre><pre>1. utskottet</pre><pre>2. res. 2 (s)</pre><pre>Votering:</pre><pre>165 för utskottet</pre><pre>127 för res. 2</pre><pre>57 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>67 m, 26 fp, 23 c, 24 kds, 23 nyd, 2</pre><pre>För res. 2:</pre><pre>115 s, 10 v, 2</pre><pre>Frånvarande:</pre><pre>23 s, 13 m, 7 fp, 8 c, 2 kds, 4 v</pre><pre>Mom. 3 (företagshälsovårdens inriktning)</pre><pre>1. utskottet</pre><pre>2. men. i motsvarande del (v)</pre><pre>Votering:</pre><pre>268 för utskottet</pre><pre>14 för men.</pre><pre>9 avstod</pre><pre>58 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>104 s, 67 m, 26 fp, 23 c, 22 kds, 23 nyd, 3</pre><pre>För men.:</pre><pre>2 s, 11 v, 1</pre><pre>Avstod:</pre><pre>7 s, 2 kds</pre><pre>Frånvarande:</pre><pre>25 s, 13 m, 7 fp, 8 c, 2 kds, 3 v</pre><pre>Mom. 4 (regleringen av användningen av\r\narbetsmiljöfondens tillgångar)</pre><pre>1. utskottet</pre><pre>2. res. 4 (s)</pre><pre>Votering:</pre><pre>167 för utskottet</pre><pre>125 för res. 4</pre><pre>57 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>2 s, 67 m, 26 fp, 23 c, 24 kds, 23 nyd, 2</pre><pre>För res. 4:</pre><pre>113 s, 10 v, 2</pre><pre>Frånvarande:</pre><pre>23 s, 13 m, 7 fp, 8 c, 2 kds, 4 v</pre><pre>Mom. 10 (rehabilitering av funktionshindrade)</pre><pre>1. utskottet</pre><pre>2. men. i motsvarande del (v)</pre><pre>Votering:</pre><pre>280 för utskottet</pre><pre>13 för men.</pre><pre>56 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>115 s, 67 m, 26 fp, 23 c, 24 kds, 23 nyd, 2</pre><pre>För men.:</pre><pre>11 v, 2</pre><pre>Frånvarande:</pre><pre>23 s, 13 m, 7 fp, 8 c, 2 kds, 3 v</pre><pre>Mom. 15 (bidrag till arbetsbiträde och lönebidrag)</pre><pre>1. utskottet</pre><pre>2. men. i motsvarande del (v)</pre><pre>Kammaren biföll utskottets hemställan med\r\nacklamation.</pre><pre>Mom. 21 (bidragsgrundande månadslön vid\r\nlönebidrag och OSA)</pre><pre>1. utskottet</pre><pre>2. res. 5 (s)</pre><pre>Votering:</pre><pre>164 för utskottet</pre><pre>127 för res. 5</pre><pre>58 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>67 m, 26 fp, 22 c, 24 kds, 23 nyd, 2</pre><pre>För res. 5:</pre><pre>115 s, 10 v, 2</pre><pre>Frånvarande:</pre><pre>23 s, 13 m, 7 fp, 9 c, 2 kds, 4 v</pre><pre>Mom. 25 (anslag till särskilda åtgärder för\r\narbetshandikappade)</pre><pre>1. utskottet</pre><pre>2. men. i motsvarande del (v)</pre><pre>Votering:</pre><pre>279 för utskottet</pre><pre>13 för men.</pre><pre>57 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>115 s, 67 m, 25 fp, 23 c, 24 kds, 23 nyd, 2</pre><pre>För men.:</pre><pre>11 v, 2</pre><pre>Frånvarande:</pre><pre>23 s, 13 m, 8 fp, 8 c, 2 kds, 3 v</pre><pre>Övriga moment</pre><pre>Kammaren biföll utskottets hemställan.</pre><pre>AU14 ILO:s konvention nr 173 och\r\nrekommendation nr 180</pre><pre>Kammaren biföll utskottets hemställan.</pre><pre>KRU18 Övergripande kulturfrågor</pre><pre>Mom. 1 (kulturell jämlikhet)</pre><pre>1. utskottet</pre><pre>2. res. 1 (s)</pre><pre>Votering:</pre><pre>164 för utskottet</pre><pre>126 för res. 1</pre><pre>59 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>66 m, 26 fp, 23 c, 24 kds, 23 nyd, 2</pre><pre>För res. 1:</pre><pre>115 s, 9 v, 2</pre><pre>Frånvarande:</pre><pre>23 s, 14 m, 7 fp, 8 c, 2 kds, 5 v</pre><pre>KRU18 Övergripande kulturfrågor</pre><pre>Mom. 2 (de kulturpolitiska målen m.m.)</pre><pre>1. utskottet</pre><pre>2. res. 2 (v)</pre><pre>Votering:</pre><pre>279 för utskottet</pre><pre>13 för res. 2</pre><pre>57 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>115 s, 66 m, 26 fp, 23 c, 24 kds, 23 nyd, 2</pre><pre>För res. 2:</pre><pre>11 v, 2</pre><pre>Frånvarande:</pre><pre>23 s, 14 m, 7 fp, 8 c, 2 kds, 3 v</pre><pre>Mom. 4 (regionala kulturkonsulenter)</pre><pre>1. utskottet</pre><pre>2. res. 3 (v)</pre><pre>Votering:</pre><pre>281 för utskottet</pre><pre>10 för res. 3</pre><pre>58 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>115 s, 66 m, 26 fp, 23 c, 24 kds, 23 nyd, 4</pre><pre>För res. 3:</pre><pre>10 v</pre><pre>Frånvarande:</pre><pre>23 s, 14 m, 7 fp, 8 c, 2 kds, 4 v</pre><pre>Mom. 5 (medelsanvisning för stimulans av nya\r\ninitiativ på kulturområdet utanför storstäderna)</pre><pre>1. utskottet</pre><pre>2. res. 4 (v)</pre><pre>Votering:</pre><pre>279 för utskottet</pre><pre>12 för res. 4</pre><pre>58 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>115 s, 66 m, 26 fp, 23 c, 23 kds, 23 nyd, 3</pre><pre>För res. 4:</pre><pre>11 v, 1</pre><pre>Frånvarande:</pre><pre>23 s, 14 m, 7 fp, 8 c, 3 kds, 3 v</pre><pre>Mom. 18 (handlingsprogram för de handikappades\r\ndeltagande i kulturlivet)</pre><pre>1. utskottet</pre><pre>2. res. 6 (s)</pre><pre>Votering:</pre><pre>161 för utskottet</pre><pre>125 för res. 6</pre><pre>1 avstod</pre><pre>62 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>64 m, 26 fp, 23 c, 24 kds, 22 nyd, 2</pre><pre>För res. 6:</pre><pre>113 s, 10 v, 2</pre><pre>Avstod:</pre><pre>1 nyd</pre><pre>Frånvarande:</pre><pre>25 s, 16 m, 7 fp, 8 c, 2 kds, 4 v</pre><pre>Mom. 19 (frågan om införande av en bibliotekslag)</pre><pre>1. utskottet</pre><pre>2. res. 7 (s, v)</pre><pre>Votering:</pre><pre>164 för utskottet</pre><pre>126 för res. 7</pre><pre>59 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>66 m, 26 fp, 23 c, 24 kds, 23 nyd, 2</pre><pre>För res. 7:</pre><pre>114 s, 10 v, 2</pre><pre>Frånvarande:</pre><pre>24 s, 14 m, 7 fp, 8 c, 2 kds, 4 v</pre><pre>Mom. 21 (nationell fond för\r\nkulturmiljöinvesteringar)</pre><pre>1. utskottet</pre><pre>2. res. 8 (s)</pre><pre>Votering:</pre><pre>164 för utskottet</pre><pre>126 för res. 8</pre><pre>59 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>66 m, 26 fp, 23 c, 24 kds, 23 nyd, 2</pre><pre>För res. 8:</pre><pre>114 s, 10 v, 2</pre><pre>Frånvarande:</pre><pre>24 s, 14 m, 7 fp, 8 c, 2 kds, 4 v</pre><pre>Övriga moment</pre><pre>Kammaren biföll utskottets hemställan.</pre><pre>Beslut om uppskjuten votering</pre><pre>På förslag av andre vice talmannen medgav\r\nkammaren att de på föredragningslistan\r\nåterstående ärendena fick företas till avgörande vid\r\narbetsplenum tisdagen den 29 mars.</pre><pre>8 §  Ersättningar och bidrag till konstnärer</pre><pre>Föredrogs</pre><pre>kulturutskottets betänkande</pre><pre>1993/94:KrU20 Ersättningar och bidrag till\r\nkonstnärer (prop. 1993/94:100 delvis).</pre><pre>Anf. 110  INGEGERD SAHLSTRÖM (s):</pre><pre>Herr talman! I det betänkande som vi nu skall\r\nbehandla -- om ersättning och bidrag till\r\nkonstnärer -- finns det två reservationer från oss\r\nsocialdemokrater. Jag vill, herr talman, börja med\r\natt yrka bifall till dessa två reservationer.</pre><pre>I dag står kulturfrågorna på dagordningen. En\r\nframgångsrik kulturpolitik är omöjlig utan\r\nfullödiga konstnärliga insatser. Att garantera\r\nkonstnärer goda arbetsbetingelser och\r\ninkomstmöjligheter är därför en mycket central\r\nuppgift. Jag vill, herr talman, med bestämdhet\r\nhävda att utan konstnärer blir det ingen konst!</pre><pre>Kulturarbetarna/konstnärerna har i dag en mycket\r\nsvår situation. Det är svårt att få arbete inom det\r\negna yrket för att klara uppehället.\r\nArbetslöshetssiffrorna inom kulturområdet är\r\nchockerande.</pre><pre>Den möjlighet som konstnärer av olika slag har haft\r\ndå det gäller att få en inkomst genom att t.ex.\r\narbeta i studieförbunden har också krympt. Vi\r\nsocialdemokrater kan bara beklaga att tidigare\r\nbeslut här i kammaren innebär att bidragen till\r\nstudieförbunden minskar. Vi socialdemokrater vet\r\natt en satsning på studieförbunden också är en\r\nsatsning på kulturarbetarna. Den borgerliga\r\nregeringen tycks inte ha ambitionen att stödja våra\r\nkonstnärers vilja till en egen inkomst!</pre><pre>Sedan kan vi naturligtvis ställa oss frågan: Är man\r\narbetslös som författare, bildkonstnär eller\r\nskulptör? Vissa konstnärer kan vara svåra att\r\nplacera in i de vanliga arbetsmarknadsbegreppen.</pre><pre>Vi kan dock i dag konstatera att många konstnärer\r\när inkomstlösa. Där det tidigare har lagts ned tid\r\noch pengar på att sprida kultur skärs anslagen ned.\r\nVi har hört oroande rapporter om skolornas\r\nbeställningar av exempelvis teater och konserter.\r\nJag vill påstå att kulturen har fått stryka på foten i\r\n''Europas bästa skola''. Konstnärer i fria grupper\r\nhar allt svårare att hitta arbetstillfällen.\r\nRegionmusiken får färre beställningar, och\r\nförfattarbesöken minskar och har snart försvunnit.\r\nFöljden av den borgerliga politiken blir\r\ninkomstlösa konstnärer.</pre><pre>Konstnärernas villkor måste diskuteras. Vi\r\nsocialdemokrater har i en motion krävt att frågan\r\nom en egenavgiftsfond för kulturskapare tas upp till\r\nbehandling i Kulturutredningen. Jag förutsätter att\r\ndenna för landets konstnärer så viktiga fråga nu får\r\nen grundlig behandling. Det vore intressant att\r\nhöra om Rose-Marie Frebran, som skall upp i\r\ntalarstolen senare, och hennes borgerliga kolleger\r\när villiga att arbeta för en egenavgiftsfond.</pre><pre>Herr talman! Med anledning bl.a. av den situation\r\nsom nu råder vill vi socialdemokrater öka anslaget\r\nBidrag till konstnärer med 5 miljoner kronor. Detta\r\nförslag skulle innbära en kraftig förstärkning av\r\nmöjligheterna att ge stöd till författare,\r\növersättare, dramatiker, bild- och formkonstnärer\r\noch scen- och filmkonstnärer. Dessutom innebär ett\r\nökat anslag väsentligt större möjligheter för dessa\r\ngrupper att delta i internationella kulturutbyten,\r\nvilket i dessa tider är mycket angeläget.</pre><pre>Jag skulle särskilt vilja uppmärksamma en fråga\r\nsom berör upphovsmän på musikområdet, musiker\r\noch sångare.</pre><pre>Alltför länge har dessa yrkesutövare väntat på att\r\nfrågan om ersättning vid användning av musikalier\r\npå bibliotek skulle lösas. Riksdagen har tidigare\r\nbehandlat ett förslag om ett system för\r\nbiblioteksersättning liknande det ersättningssystem\r\nsom gäller för författare och översättare.</pre><pre>Riksmötet 1990/91 uttalade att denna reform borde\r\ngenomföras. Nuvarande regerings föredragande\r\nhar inte hörsammat denna beställning från\r\nriksdagen. I den första budgetpropositionen var\r\nargumentet att den ekonomiska situationen gjorde\r\ndet omöjligt att genomföra reformen. I den senaste\r\nbudgetpropositionen hänvisas till utredningen om\r\nkulturpolitiken.</pre><pre>Vi socialdemokrater förutsätter att utredningen\r\nkommer att behandla frågan om ersättning vid\r\nanvändning av musikalier på bibliotek.</pre><pre>I avvaktan på utredningen föreslår vi att man\r\nutökar de särskilda insatserna för upphovsmän på\r\nmusikområdet samt musiker och sångare med 2\r\nmiljoner kronor inom ramen för den höjning av\r\nanslaget Bidrag till konstnärer som vi föreslår.</pre><pre>I vår motion finns det också förslag om\r\nförbättringar av upphovsrätten för musiker,\r\nsångare, skådespelare, dansare och andra artister.</pre><pre>Herr talman! Låt mig få uppehålla mig vid en fråga\r\nsom har blivit mycket aktuell, nämligen den om\r\nrepresentationen i Bildkonstnärsfonden. Jag är\r\nväldigt glad över att kulturministern finns här i\r\nkammaren. Jag undrar om förslaget inte från\r\nbörjan är en missuppfattning. Jag skulle gärna vilja\r\nha svar på frågan om varför kulturministern anser\r\ndet nödvändigt att frånta\r\nkonstnärsorganisationerna deras rätt att utse\r\nstyrelserepresentanter i Bildkonstnärsfonden.</pre><pre>I över tio år har Konstnärernas riksorganisation --\r\nKRO -- Konsthanverkare och industriformgivare --\r\nKIF -- Föreningen svenska tecknare och Svenska\r\nfotografernas förbund utsett styrelserepresentanter\r\ntill Bildkonstnärsfonden. Denna fond beslutar om\r\nvisningsersättning till konstnärer.</pre><pre>Varför vill kulturministern inte längre erkänna\r\nupphovsmännens rätt att fördela sina egna\r\nersättningsmedel?</pre><pre>Bildkonstnärsfonden har att fördela ersättning och\r\nbidrag till konstnärer. Enligt förordningen om\r\nSveriges bildkonstnärsfond anvisar staten årligen\r\nmedel som ersättning åt bild- och formkonstnärer\r\nför de konstnärliga verk i offentliga institutioners\r\nägo som visas för allmänheten eller används på\r\nannat allmännyttigt sätt.</pre><pre>Till skillnad från de bidragsgivande arbetsgrupper\r\nsom också finns inom Konstnärsnämnden har\r\nBildkonstnärsfonden som jag ser det en\r\nersättningsdel att förvalta. Det är helt självklart för\r\noss socialdemokrater att intresseorganisationerna\r\nskall vara med och besluta över sina egna pengar.</pre><pre>Det tycks som om regeringen försöker förvandla\r\nersättning till bidrag genom att ta bort\r\nupphovsmännens rätt att fördela sin egen\r\nlagstadgade ersättning.</pre><pre>Herr talman! Ett sådant förslag måste avslås.</pre><pre>Det är för mig en gåta att de borgerliga\r\nrepresentanterna i utskottet instämmer i det som\r\nsägs i förslaget. Anser ni verkligen att den regel\r\nsom gällt sedan 1982 nu skall upphöra? Varför\r\nanser ni det, om ni nu gör det? Det är inte nog med\r\natt konstnärerna i Sverige är inkomstlösa. Nu skall\r\nockså deras inflytande över egna medel försvinna.</pre><pre>Herr talman! Till sist skulle jag vilja rikta en fråga\r\ntill Ny demokratis representant.</pre><pre>Ni i Ny demokrati har vid behandling av olika\r\nkulturfrågor genomgående hänvisat till pågående\r\nutredningar. Det kan jag förstå. Men nu är ni\r\nplötsligt beredda att ändra er i en fråga. Vad är det\r\nsom gör att ni just i denna fråga inte vill invänta\r\nutredningens betänkande? Anser ni inte att\r\nyrkesutövande konstnärer har rätt att fördela sina\r\negna inkomster?</pre><pre>Herr talman! Ett stöd till konstnärerna innebär ett\r\nrikare och mer omväxlande liv för oss alla. Det\r\ninopportuna, udda och utmanande håller\r\ndemokratin levande. Konstnärerna behövs i vårt\r\nsamhälle, och vi måste visa förtroende för dem.</pre><pre>Anf. 111  ELISABETH PERSSON (v):</pre><pre>Herr talman! Först vill jag understryka att jag i allt\r\nväsentligt delar Ingegerd Sahlströms oro över\r\nframför allt bildkonstnärernas svåra ekonomiska\r\nsituation. Jag anser att det är vår plikt att så långt\r\ndet är möjligt försöka bidra till att den förbättras.\r\nDärför kommer jag, trots att vi i Vänsterpartiet inte\r\nhar väckt någon motion i frågan, att rösta för\r\nreservation 3.</pre><pre>Charlotte Branting har så att säga hjälpt\r\nVänsterpartiet att få pengar över till detta genom\r\natt rösta ned ett av våra tidigare förslag.</pre><pre>Jag kan väl avslöja att jag när vi påbörjade arbetet\r\nmed motionerna i utskottet inte hade förväntat mig\r\natt riksdagen skulle ställa sig bakom alla de förslag\r\nsom Vänsterpartiet kommer med utan litet kallt\r\nhade räknat med att det kanske kommer att bli\r\npengar över i vår budget. Jag känner mig föranlåten\r\natt erkänna detta. När det gäller just de pengar som\r\nberörs i reservation 3 har den borgerliga sidan\r\nhjälpt till med att skapa balans även i vår budget.</pre><pre>Jag yrkar också bifall till reservation 2 om\r\nsammansättningen av Sveriges bildkonstnärsfond.\r\nUtskottets borgerliga ledamöter följer här samma\r\nlinje som regeringen och vill avskaffa\r\nkonstnärsorganisationernas rätt att utse\r\nrepresentanter i bildkonstnärsfondens styrelse. Jag\r\nbeklagar detta, eftersom jag tycker att det är viktigt\r\natt behålla nuvarande sammansättning, dels av de\r\nskäl som Ingegerd Sahlström hänvisar till och som\r\njag senare djupare skall gå in på, dels därför att jag\r\nverkligen hoppas få riksdagens gehör i ett annat\r\närende, som skall behandlas senare och som gäller\r\nvidareförsäljning av konst.</pre><pre>I det ärendet finns bl.a. en Vänsterpartimotion.\r\nDet skulle vara utmärkt att ha kvar den nuvarande\r\nsammansättningen av bildkonstnärsfonden vid\r\nförvaltningen av de nya resurser till\r\nbildkonstnärerna som vidareförsäljningsavgiften\r\nskulle ge. Jag ser fram emot detta.</pre><pre>Nu vill både regeringen och utskottets borgerliga\r\nledamöter förändra representationen. Jag tycker\r\ninte att det är bra, och jag utgår från att såväl\r\nkulturutskottet som andra av riksdagens ledamöter\r\nunder den tid som gått sedan motionerna i ärendet\r\nskrevs har uppvaktats från konstnärernas håll.</pre><pre>Såvitt mig är bekant har det inte framkommit\r\nnågonting alls som talar för att en förändring i den\r\nriktning som föreslås skulle ge några som helst\r\npositiva förändringar. Argumentationen lyser, som\r\ntyvärr så ofta när det gäller kulturministerns förslag\r\ntill förändringar, helt med sin frånvaro.</pre><pre>Vi i Vänsterpartiet anser att konstnärerna via sina\r\negna organisationer och representanter själva\r\nbesitter den kompetens som krävs för att fördela\r\ndessa medel. Vi menar att konstnärliga\r\nkvalitetsbedömningar inte torde göras bättre av\r\namatörer eller lekmän än av professionella\r\nkonstnärer. Vi tycker också att förslaget tyder på\r\nbristande tilltro till konstnärsorganisationernas\r\nopartiskhet. Vi har en god tilltro till deras\r\nopartiskhet, och vi avvisar därför förslaget att\r\norganisationerna skall fråntas rätten att utse\r\nledamöter i bildkonstnärsfondens styrelse.</pre><pre>Anf. 112  ROSE-MARIE FREBRAN (kds):</pre><pre>Herr talman! Vi behandlar nu betänkandet om\r\nersättningar och bidrag till konstnärer. I\r\nbetänkandet berörs en total medelsanvisning på\r\nnästan 200 miljoner kronor. Det är glädjande och\r\nkänns mycket bra för en kulturpolitiker att det inte\r\nhandlar om en enda nedskärning i de fem anslag\r\nsom tas upp i betänkandet. Någon har tidigare i\r\neftermiddag under kulturdebatten slarvigt slängt ur\r\nsig att det nu för tiden för det mesta handlar om\r\nneddragningar inom kulturpolitiken, men det är\r\ninte alls sant när det gäller det statliga området. I\r\ndetta betänkande är det i stället fråga om ett par\r\nuppräkningar av anslag, och även det känns bra.</pre><pre>Det är total enighet i utskottet om tre av de anslag\r\nsom vi behandlar men oenighet om två. Det gäller\r\nför det första en s-reservation i vilken föreslås att\r\nman skall plussa på ytterligare till bidrag till\r\nkonstnärer. Jag yrkar avslag på reservation 3 från\r\nsocialdemokraterna.</pre><pre>Jag yrkar också avslag på Ny demokratis\r\nreservation 4, där man säger nej till den uppräkning\r\nsom föreslås av detta anslag. Socialdemokraterna\r\när alltså inte nöjda med uppräkningen utan vill ha\r\nmer. Nydemokraterna är inte nöjda med att vi\r\nplussar på utan vill minska anslaget. Vidare säger\r\nNy demokrati nej till en uppräkning om 1,5\r\nmiljoner kronor av anslaget Visningsersättning till\r\nbild- och formkonstnärer. Jag yrkar avslag också på\r\nreservation 1.</pre><pre>I båda de fall där Ny demokrati reserverar sig anför\r\nman de principiella skäl som man framhöll i det\r\nsärskilda yttrandet vid det förra betänkandet.\r\nUtredningar pågår för fullt. De skall inte\r\nföregripas -- allt skall vara oförändrat, menar Ny\r\ndemokrati. Man skall säga nej till plus och nej till\r\nminus.</pre><pre>Till synes är det här mycket konsekvent genomfört.\r\nMan kan i en hel del av Nydemokraternas förslag\r\noch motioner finna att de gång på gång upprepar att\r\nde av principiella skäl har yrkanden som innebär att\r\nnågon förändring inte skall ske.</pre><pre>Men i själva verket är det inte alls konsekvent\r\ngenomfört, vilket ärendena här i dag inte minst i\r\nfortsättningen kommer att visa, och en del har\r\nredan visat det. Det är inte konsekvent och inte alls\r\nså minutiöst genomfört som det till att börja med\r\nkan verka, utan det finns en mängd undantag från\r\ndenna princip.</pre><pre>För det första har Ny demokrati sina egna\r\nfavoritobjekt inom kulturområdet, och där plussar\r\nman glatt på och tar tacksamt emot stöd från\r\nsocialdemokraterna för att genomföra\r\npåplussningarna.</pre><pre>För det andra återgäldar man en tacksamhetsskuld\r\nför detta stöd från socialdemokraterna genom att\r\näven ställa sig bakom socialdemokratiska förslag\r\nsom man inte alls själv har väckt och på intet sätt\r\nhar finansiering för. Inte heller i de fall där egna\r\nförslag går igenom med socialdemokratiskt stöd har\r\nman någon som helst finansiering. Man får stöd för\r\natt öka på kostnaderna men inte för några som helst\r\nförslag till finansiering.</pre><pre>Inte i något av dessa två typfall tar man alltså något\r\nsom helst ansvar för finansieringen. Jag ser inte\r\nheller att socialdemokraterna gör det.</pre><pre>Herr talman! Den bristande respekten för\r\nmiljonerna i statsbudgeten är oroande. Jag vill\r\npåstå att det inte räcker att ha respekt för\r\nmiljarderna i nuvarande statsfinasiella läge.\r\nElisabeth Persson talade tidigare i debatten om ''en\r\nstruntsumma''. Man kan inte behandla miljonerna\r\ni statskassan som privatpersoner behandlar sina\r\nenkronor. Man måste visa litet större respekt.</pre><pre>Herr talman! Den stora oenigheten i detta\r\nbetänkande gäller dock inte pengarna utan\r\nsammansättningen av styrelsen för Sveriges\r\nbildkonstnärsfond. Som ni har hört vill s och v ha\r\nkvar intresseorganisationernas ledamöter. Vi anser\r\nliksom regeringen att styrelsen bör arbeta obundet\r\nmed ojäviga ledamöter. Detta får också stöd i\r\nNäringsombudsmannens rekommendation och\r\nstöds av Konkurrensverket liksom även av\r\nkonkurrerande konstnärsorganisationer som inte\r\nhar fått vara med tidigare.</pre><pre>Ingegerd Sahlström undrar vad vi vill med förslaget\r\nom en egenavgiftsfond. Jag hoppas att vi alla är\r\növerens om att konstnärerna skall ha goda\r\narbetsvillkor. Mitt parti, kds, har tidigare tagit\r\nställning för att ett särskilt inkomstskatteslag för\r\nfria konstnärer skall införas. Vi får nu se vad\r\nutredningen kommer fram till, och sedan skall vi ta\r\nställning för att förbättra konstnärernas\r\narbetsvillkor.</pre><pre>Herr talman! Jag yrkar bifall till utskottets\r\nhemställan i kulturutskottets betänkande nr 20 och\r\navslag på samtliga reservationer.</pre><pre>Anf. 113  INGEGERD SAHLSTRÖM (s):</pre><pre>Herr talman! Det är inte fråga om några\r\nnedskärningar, säger Rose-Marie Frebran. Nej,\r\nmen den politik som förs har problem på det\r\nkulturella området ute i landet.</pre><pre>Jag skulle vilja rikta uppmärksamheten på ett\r\nanslag, nämligen det som gäller ersättningen till\r\nförfattare m.fl. för utlåning av deras verk genom\r\nbibliotek. Förslaget innebär en minskning av detta\r\nanslag i förhållande till nuvarande summa. Jag vet\r\natt detta beror på ett avtal med författarna, men\r\nsom kulturpolitiker måste man fråga sig varför\r\nanslaget minskar. Jo, anslaget minskar därför att\r\nutlåningen av böcker på bl.a. skolbibliotek\r\nminskar. Jag tycker att det här är en otroligt viktig\r\nfråga för oss som sysslar med kulturpolitik. Jag\r\nskulle vilja uppmana Rose-Marie Frebran och\r\nhennes borgerliga kolleger att närmare se efter hur\r\nskolbiblioteken mår i dagens Sverige. Det är\r\nalldeles ypperligt om ni i Kulturutredningen\r\ntillsammans med biblioteksfrågan tar upp frågan\r\nom skolbibliotek.</pre><pre>Jag skall sedan gå över till Bildkonstnärsfonden.\r\nNär fonden startades kom man överens om att de\r\nstora organisationerna som samlade de flesta\r\nkonstnärliga yrkesutövarna skulle ha rätt att föreslå\r\nrepresentanter i fonden. Tycker Rose-Marie\r\nFrebran att det är fel att de som så att säga har rätt\r\ntill pengarna är med och bestämmer?</pre><pre>Anf. 114  ROSE-MARIE FREBRAN (kds)\r\nreplik:</pre><pre>Herr talman! De flesta konstnärer är kanske inte\r\nens organiserade, och man skall naturligtvis inte\r\nbehöva vara organiserad för att räknas som\r\nyrkesutövande konstnär. Man får ha frihet att\r\norganisera sig eller inte organisera sig, och man får\r\ni vilket fall arbeta -- hoppas jag -- på samma villkor\r\nsom andra. Jag håller fast vid att vi skall ha bort den\r\njävsituation som finns i dag, med\r\nintresseorganisationer representerade i styrelsen.\r\nDet är väl inte märkvärdigare i det här fallet än när\r\ndet gäller Konstnärsnämndens styrelse och\r\narbetsgrupper, som sedan 1988 arbetar just på de\r\nhär villkoren -- intresseorganisationerna finns där\r\ninte med på det sättet.</pre><pre>Visst kan det finnas problem ute i landet, men när\r\ndet gäller anslagen är det de statliga som vi\r\nbehandlar i den här kammaren. Jag har i övrigt\r\ningenting emot att vara med och på allt sätt\r\nopinionsmässigt understödja satsningar på det här\r\nområdet, på kulturen, ute i landet, i kommunerna\r\noch i landstingen. Det är oerhört viktigt.</pre><pre>Jag håller också med om att skolbiblioteken och de\r\nvanliga biblioteken är de viktigaste\r\nkulturinstitutionerna som vi har. Kan vi på något\r\nsätt se efter hur skolbiblioteken mår, har jag\r\ningenting emot det.</pre><pre>Anf. 115  INGEGERD SAHLSTRÖM (s)\r\nreplik:</pre><pre>Herr talman! Då förstår jag att Rose-Marie\r\nFrebrans kolleger i utbildningsutskottet kommer\r\natt stötta den socialdemokratiska motion som\r\nbehandlas i utskottet och som gäller en översyn av\r\nskolbiblioteken. Det tackar jag speciellt för.</pre><pre>Bildkonstnärsfonden är en del av\r\nKonstnärsnämnden. Konstnärsnämnden har en hel\r\ndel arbetsgrupper som delar ut bidrag, och i detta\r\narbete är intresseorganisationerna inte engagerade.\r\nI Bildkonstnärsfonden är det emellertid fråga om\r\nvisningsersättning, alltså en form av lön till\r\nkonstnärerna. Jag ser i detta en väsentlig skillnad.\r\nÄr det så att även Bildkonstnärsfonden i framtiden\r\nskall bli en bidragsgivande församling, är det än\r\nmer anmärkningsvärt än att det nu enbart är fråga\r\nom att byta ut representanterna.</pre><pre>Jag sätter ett likhetstecken mellan\r\nBildkonstnärsfonden och Författarfonden. Jag vill\r\ndärför fråga: Är det meningen att även\r\nFörfattarfonden så småningom skall mista sina\r\n''yrkesrepresentanter''?</pre><pre>Anf. 116  ROSE-MARIE FREBRAN (kds)\r\nreplik:</pre><pre>Herr talman! Ingegerd Sahlström förstår\r\nnaturligtvis om hon tänker efter att jag inte här kan\r\nutlova hur några ledamöter i utbildningsutskottet\r\nskall agera och att de kommer att stödja en viss\r\nsocialdemokratisk motion som jag inte ens har läst.\r\nDet är inte säkert att det är just att stödja den\r\nsocialdemokratiska motionen som man bör göra\r\nom man intresserar sig för den här frågan. Vi får väl\r\nse!</pre><pre>Ingegerd Sahlström säger att det här bidraget till\r\nkonstnärerna är en lön. Trots att sammansättningen\r\ni fonden i dag är den den är, är konstnärerna inte\r\növerens om detta. Den individuella\r\nvisningsersättningen, som man har plockat bort\r\noch, tror jag, gjort om till stipendier har orsakat\r\nstora debattstormar. Man är alltså inte överens.</pre><pre>Jag kan inte i dag uttala mig om Författarfonden.\r\nJag har själv inte funderat över frågan, och jag vet\r\ninte vad regeringen har för avsikter i just det\r\närendet.</pre><pre>Anf. 117  ELISABETH PERSSON (v):</pre><pre>Herr talman! Det var mycket intressant att höra\r\nRose-Marie Frebran ta till brösttoner. Kds har ju\r\ninte tidigare varit så särskilt högröstat i\r\nframförandet av en egen kulturpolitik, utan man\r\nhar snällt i partiet, skulle jag vilja påstå, i samtliga\r\nfrågor, även i sådana som inte skulle innebära ett\r\nenda öre i utgifter, gått på regeringens linje. Jag ser\r\ndärför med intresse fram emot att få ta del av kds\r\nståndpunkter när det gäller\r\nvidareförsäljningsavgifterna, som vi kommer att\r\nbehandla längre fram i vår och som skulle stärka\r\nkonstnärernas ekonomiska situation på ett sätt som\r\ndess värre inte ens det nu liggande förslaget\r\nkommer att göra.</pre><pre>Jag är också litet förvånad över att Rose-Marie\r\nFrebran tar till sådana brösttoner i sitt försvar av\r\nBildkonstnärsnämndens styrelse. Vill Rose-Marie\r\nFrebran på fullt allvar påstå att styrelsen har varit\r\njävig och partisk? Det hade varit intressant att\r\ntidigare under utskottsarbete få reda på vilka frågor\r\ndetta gällde. Det har inte framkommit något som\r\nhelst som tyder på att kds har den uppfattningen.\r\nKanske Rose-Marie Frebran nu skulle kunna ge\r\nexempel på några sådana partiska och jäviga\r\nställningstaganden som konstnärerna i\r\nBildkonstnärsfondens styrelse har gjort?</pre><pre>Anf. 118  ROSE-MARIE FREBRAN (kds):</pre><pre>Herr talman! Det Elisabeth Persson tog upp sist i\r\nsitt anförande gäller en principfråga. Det är fråga\r\nom att inte ha inbyggda risker och inbyggda\r\nintressekonflikter. Det är inte nödvändigt att kunna\r\npåvisa uppenbara felsteg för att man skall kunna\r\nändra på något, det känner säkert Elisabeth\r\nPersson till.</pre><pre>Jag vet inte riktigt om det var de ekonomiska\r\naspekter som jag anlade som Elisabeth Persson\r\nåsyftade när hon talade om att jag tog till\r\nbrösttoner. Jag tar i när det gäller vårt ansvar för\r\nstatsbudgeten. Om vi inte ens i den här kammaren\r\nfattar vad en ökande statsskuld och ett\r\nbudgetunderskott år efter år betyder, hur allvarligt\r\ndet är och att våra barn kan få ''förmånen'' att\r\nframöver betala lika mycket i skatt som vi, utan att\r\nfå ut ett öre för det, utan att med de skattepengarna\r\nbara betala av våra skulder, då är det skrämmande.\r\nDet är därför jag säger att vi i den här kammaren\r\nmåste ha respekt för miljonerna.</pre><pre>Jag ser fram emot att riksdagen i stor enighet skall\r\nfatta beslut om en ny ordning för\r\nbudgetbehandlingen, så att beslut först fattas om\r\nramarna och man sedan får lov att hålla sig inom\r\ndem. Detta är ett måste, och jag hoppas att vi\r\nsenare kommer att fatta det beslutet.</pre><pre>Anf. 119  ELISABETH PERSSON (v):</pre><pre>Herr talman! Jag blir mer och mer konfunderad.\r\nRose-Marie Frebran påstår att det nog inte har varit\r\nså illa beställt med de ställningstaganden som\r\nBildkonstnärsfondens styrelse har gjort men att det\r\nkan finnas risk för att de fattar felaktiga beslut i\r\nframtiden. Därför skall vi plocka bort konstnärerna\r\nfrån styrelsen. Jag häpnar över det resonemanget.</pre><pre>Vad ansvaret för Sveriges finanser beträffar kan jag\r\nförsäkra Rose-Marie Frebran att Vänsterpartiet tar\r\nett stort ansvar. Vår budget är väl balanserad. Vi\r\nvill inte heller leva på framtiden. Vi föreslår t.o.m.\r\nskattehöjningar för att stärka finanserna. Jag har\r\ninte märkt att kds ställer upp på det. Vi säger nej\r\ntill vårdnadsbidraget. Det skulle öka statsutgifterna\r\nmed miljarder. Vi tycker att det är ansvarslöst att\r\nfatta beslut om något sådant i dag.</pre><pre>Däremot vill vi stärka kulturbudgeten. Den är en\r\nmycket liten del av de samlade statliga utgifterna.\r\nVi vill stärka den eftersom vi vet att det är väl\r\nsatsade pengar som ger god avkastning i framtiden.\r\nVi är rädda för den utarmning av kulturen som bl.a.\r\nkds bidrar till genom att säga nej till många bra\r\nförslag.</pre><pre>Anf. 120  ROSE-MARIE FREBRAN (kds):</pre><pre>Herr talman! Principfrågan är ett av de viktiga\r\nskälen. Ett annat är att konstnärskollektivet visst\r\nicke är nöjda med sakernas tillstånd i dag och det\r\nförhållande som vi nu har. De flesta konstnärer är\r\nvisst icke organiserade.</pre><pre>Elisabeth Persson tyckte att ett bra sätt att ta ansvar\r\nför Sveriges ekonomi skulle vara att genomföra\r\nskattehöjningar. Vi tror inte att vi förbättrar\r\nekonomins funktionssätt i vårt land genom att höja\r\nskatterna.</pre><pre>Vårdnadsbidraget är finansierat inom budgeten.\r\nNågot annat förslag skulle vi naturligtvis inte ha\r\nställt upp på eller krävt att riksdagen skulle stödja.</pre><pre>Överläggningen var härmed avslutad.</pre><pre>(Beslut skulle fattas den 29 mars.)</pre><pre>9 §  Teater, dans och musik</pre><pre>Föredrogs</pre><pre>kulturutskottets betänkande</pre><pre>1993/94:KrU21 Teater, dans och musik\r\n(prop.1993/94:100 delvis).</pre><pre>Anf. 121  ANDERS NILSSON (s):</pre><pre>Herr talman! Vi börjar nu nalkas den timme på\r\ndygnet då teatrarna öppnar. Då kan det ju vara på\r\nsin plats att ha en liten teaterföreställning här. Det\r\när ju tid för det. Det vi kommer att ge i afton är en\r\nlångkörare som dess värre inte borde vara en\r\nlångkörare, nämligen frågan om Riksteatern.</pre><pre>Herr talman! Innan jag går in på det vill jag säga\r\nnågra ord om en del andra saker i betänkandet. Där\r\nfinns med ett ökat bidrag till Göteborgsoperan. Det\r\när en beställning från riksdagen i fjol. Det är också\r\nen förstärkning av musikteatern i landet. Det är\r\nsannolikt ett steg som kommer att följas av fler när\r\ndet gäller musikteatern i landet. Teaterpubliken har\r\nett önskemål om ett ökat utbud på just det\r\nområdet.</pre><pre>En annan sak i det förslag som regeringen har lagt\r\när också bra, nämligen det rörliga grundbeloppet\r\ntill lokala teater-, dans- och musikinstitutioner. Det\r\nbehövs säkert rörliga medel inom det här området.\r\nJag vill bara uttala en förhoppning om att dessa\r\nrörliga medel även i fortsättningen får förbli\r\nrörliga. Jag är rädd för att det finns en risk för att\r\nett system med rörligt stöd efter ett tag lätt blir\r\ninstitutionaliserat. Det bör vi undvika. Vi måste se\r\nupp med den risken.</pre><pre>Låt mig så gå över till Riksteatern. Även förra året\r\nföreslog kulturministern en minskning av anslaget.\r\nRiksdagen gick emot regeringen då. Det skedde\r\nmed motiveringen att det inte var särskilt klyftigt\r\natt förändra villkoren för Riksteatern när en\r\nsärskild utredning, därtill parlamentarisk, tillsatts\r\nför att just se över resursfördelningen och\r\nrelationerna mellan Riksteatern och andra teatrar.</pre><pre>Det argumentet är naturligtvis lika starkt i dag. Det\r\nkanske t.o.m. är starkare nu när den här\r\nutredningen är inne i sitt slutskede. Det finns\r\ningenting som säger att utredningen nödvändigtvis\r\nkommer till slutsatsen att Riksteaterns resurser\r\nskall minskas. Det skulle vara ett slag i luften om\r\nutredningen i stället kom till den motsatta\r\nslutsatsen och riksdagen under resans gång hade\r\nbeslutat att minska anslagen.</pre><pre>Glädjande nog har utskottets majoritet kommit till\r\nett annat ställningstagande än vad kulturministern\r\nhar gjort. Reaktionen mot regeringens förslag har\r\nvarit kraftig. Kulturutskottet och vi\r\nriksdagsledamöter har fått mängder av protestbrev.\r\nI telefonsamtal, uppvaktningar och påpekanden\r\nfrån teaterföreningarna har teaterpubliken gett sitt\r\nmissnöje till känna.</pre><pre>Nu anför regeringen tre skäl till sitt förslag. Det\r\nförsta är att en nerdragning kan ske utan allvarlig\r\nskada för verksamheten hos Riksteatern. Det sägs\r\ni en situation när Riksteatern har svårt att\r\ntillmötesgå de krav och önskemål som publiken\r\nställer. Jag undrar dessutom varför inte samma\r\nresonemang tillämpas på andra teaterformer. Om\r\nregeringen gör den bedömningen att tio miljoner\r\nmer eller mindre inte spelar någon roll för\r\nverksamheten bör det resonemanget kunna\r\ntillämpas på fler håll.</pre><pre>Det andra skälet är att utbyggnaden av\r\nlänsteatrarna i någon mån påverkar Riksteaterns\r\nanslag. Där gör regeringen tydligen den\r\ngeneraliseringen att länsteater är ett enhetligt\r\nbegrepp. Det är det emellertid inte. Länsteatrarna\r\när sinsemellan mycket olika. En del spelar över\r\nhuvud taget inte vuxenteater. De flesta är så små att\r\nde inte har resurser för särskilt många produktioner\r\nper år. Flera länsteatrar spelar i huvudsak på sin\r\nhemmascen medan andra turnerar flitigt i sitt\r\nhemlän.</pre><pre>Jag tycker att detta är ganska starka invändningar\r\nmot regeringens andra argument. Den viktigaste\r\ninvändningen ligger emellertid i det självklara\r\npåståendet att även publiken i landsorten har\r\nberättigade krav och önskemål om variation och\r\nomväxling i utbudet såväl när det gäller repertoar\r\noch skådespelare som när det gäller genre. I det\r\navseendet kompletterar Riksteatern och\r\nlänsteatrarna varandra på ett bra sätt. Varför skall\r\nman försöka slå sönder en institution som fungerar\r\nbra.</pre><pre>Den tredje anledningen regeringen anför för att\r\nminska anslaget till Riksteatern är att Riksteatern\r\nenligt Riksdagens revisorer i stort sett besöker\r\nsamma orter som länsteatrarna och erbjuder ett\r\nliknande utbud.</pre><pre>Herr talman! Det är nog så att Riksteatern, och i\r\nviss mån även länsteatrarna, spelar på de orter där\r\ndet finns ett publikt intresse, där det finns lokala\r\narrangörer, främst teaterföreningar, där\r\nkommunerna är villiga att bidra till kostnaderna\r\noch där det finns lämpliga lokaler. Därför är det\r\ninte särskilt konstigt att dessa teatrar spelar på\r\nungefär samma scener. Men det ger ju publiken en\r\nenormt stor variation av utbudet även på ganska\r\nsmå orter.</pre><pre>Publikmässigt har Riksteatern under senaste två\r\nåren noterat en ökande tillströmning. Att i ett\r\nsådant läge strypa resurserna förefaller minst sagt\r\noförståndigt, för att inte säga helt galet.</pre><pre>Även inom regeringspartierna är åsikterna om\r\nregeringens linje delade. Det finns ett särskilt\r\nyttrande i betänkandet från Centerpartiet. Där\r\nsäger de att de faktiskt inte tycker att vi skall röra\r\nRiksteaterns pengar under pågående utredning.</pre><pre>I sak ställer Centerpartiet upp på det majoriteten\r\nhar anfört. Centerns skäl för att säga nej är att man\r\ninte har pengar, och det tycker jag är ett ganska\r\nrespektabelt skäl. Men i sak håller Centern med oss\r\növriga.</pre><pre>Det finns en annan liten underlighet i reservation 1,\r\nsom de borgerliga partierna har avgett till\r\nbetänkandet. Jag har här redogjort för tre skäl från\r\nregeringen när det gäller att minska anslaget. De\r\nborgerliga partierna skriver i sin reservation:\r\n''Utskottet anser i likhet med regeringen att det är\r\nrimligt att den pågående utbyggnaden av\r\nlänsinstitutionerna i någon mån påverkar bidraget\r\ntill Riksteatern.''</pre><pre>De upprepar alltså ett av de skäl som regeringen\r\nhar för sitt ställningstagande. Men de nämner\r\nvarken det första eller det andra, och det tar jag\r\nsom intäkt för att även Moderaternas, Folkpartiets\r\noch kds representanter i utskottet tar avstånd ifrån\r\nden argumentation regeringen har på de två\r\npunkter som de inte nämner.</pre><pre>Den ideliga klåfingrighet som regeringen visat\r\ngentemot Riksteatern skapar naturligtvis osäkerhet\r\noch försvårar planeringen. Ett rimligt\r\nförhållningssätt bör vara, som utskottets majoritet\r\nföreslår, att behålla anslaget på i stort sett\r\noförändrad nivå under utredningstiden.</pre><pre>Därefter är det min förhoppning att utredningens\r\nförslag kan ligga till grund för beslut som ger\r\nRiksteatern lugn, arbetsro och förhållandevis\r\nstabila och långsiktiga planeringsvillkor, till gagn\r\nför teaterlivet i hela landet.</pre><pre>Från socialdemokratiskt håll har vi två\r\nreservationer till detta betänkande. Vi vill ge\r\nSvenska rikskonserter 1,5 miljoner mer än\r\nregeringen. De pengarna anvisar vi som ett led i\r\ninsatserna mot rasism och främlingsfientlighet.\r\n500 000 kr skall enligt vårt förslag gå till\r\nfonogramutgivning av musik från främmande\r\nländer och kulturer. 1 miljon vill vi anvisa till ett\r\nutökat stöd till Rikskonserters verksamhet på\r\nflyktingförläggningar.</pre><pre>Vi är också beredda att anslå 4,5 miljoner kronor\r\nutöver vad regeringen orkar med till fria teater-,\r\ndans- och musikgrupper. Det är lätt att finna en\r\nmotivering för detta. De fria grupperna står för en\r\nstor del av barn- och ungdomsteatern här i landet,\r\noch de svarar för en vitalisering och förnyelse av\r\nteaterlivet. De får en förhållandevis liten del av det\r\ntotala teateranslaget.</pre><pre>Herr talman! Med detta vill jag säga att vi från\r\nsocialdemokratisk sida naturligtvis står bakom de\r\ntvå reservationer vi har till betänkandet. För att\r\nvinna tid vid voteringen yrkar jag här bifall endast\r\ntill reservation 10. I övrigt yrkar jag bifall till\r\nutskottets hemställan.</pre><pre>Anf. 122  ELISABETH PERSSON (v):</pre><pre>Herr talman! För tredje året i rad har regeringen\r\nföreslagit kraftiga nedskärningar i Riksteaterns\r\nanslag. Jag och många med mig anser att dess onda\r\nöga till Riksteatern den här gången kanske har att\r\ngöra med riksdagsrevisorernas rapport Teatrarna\r\noch svenska folket. Nu var det ju, som de flesta vid\r\ndet här laget vet, litet si och så med stringensen i\r\nden här rapporten.</pre><pre>Som väl är har utskottet tagit till sig kritiken mot\r\nrapporten och bl.a. Vänsterpartiets förslag om\r\nökade bidrag utöver regeringens förslag till\r\nRiksteatern. Det går att säga mycket om\r\nRiksteatern. Vi anser att det är en verksamhet som\r\när av synnerligen stor betydelse för att vi som inte\r\nbor i någon av de tre största städerna i detta land\r\nockså skall kunna få ta del av ett teaterutbud.</pre><pre>Charlotte Branting är orolig över finansieringen av\r\nmer bidrag till Riksteatern. Vänsterpartiet har\r\nföreslagit en litet annorlunda teknikalitet för\r\npengarna.</pre><pre>Vi har föreslagit att anslaget till B 10, dvs. anslaget\r\ntill Operan, Dramaten och Riksteatern, skulle ökas\r\nmed sammantaget 4,5 miljoner kronor utöver\r\nregeringens förslag. De resterande pengar som\r\nbehövdes för att täcka upp kostnaderna för\r\nRiksteatern skulle man få genom besparingar som\r\nskulle procentuellt sett delas lika mellan\r\nRiksteatern, Operan och Dramaten.</pre><pre>Nu har utskottet valt ett litet annorlunda sätt att\r\nfördela dessa besparingar och tillskott. Men för oss\r\när det allra viktigaste inte detta, utan det viktigaste\r\när att Riksteatern får tillräckliga resurser så att man\r\nskall kunna bibehålla de olika inriktningar som man\r\nnu har, och så att antalet uppsättningar skall kunna\r\nvara likartat som hitintills. Visst har vi fått\r\nkompromissa för att lösa detta. Det tillstår jag\r\ngärna.</pre><pre>Jag vill göra en liten kommentar till några rader i\r\nbudgetpropositionen. Regeringen anmärker där att\r\nde föreslagna neddragningarna bör\r\nverksamheterna kunna ersätta genom höjda\r\nbiljettintäkter. Vi i Vänsterpartiet anser inte att\r\nman skall gå in och peta i berörda verksamheter på\r\ndetta sätt. Institutionerna skall verkligen själva få\r\nta ställning till vilka budgetförändringar som är\r\nnödvändiga, både uppåt och nedåt.</pre><pre>I detta betänkande finns det dock en rad förslag\r\nsom vi instämmer i och som vi stöder. Det gäller\r\nexempelvis stödet till Göteborgsoperan, som vi\r\nhälsar med tillfredsställelse. Vi är också positiva till\r\nökat stöd till barn- och ungdomsverksamhet och till\r\nrörliga grundbelopp för tidsbegränsade projekt.</pre><pre>Detta ligger litet grand i linje med våra tidigare\r\nförslag. Vi föreslår en ännu större rörlighet för\r\npengarna. Vi vill inte knyta dem till grundbelopp på\r\ndet sätt som här föreslås, men vi får nöja oss med\r\ndet och är glada åt detta förslag.</pre><pre>Sedan kommer jag till något som inte är så roligt.\r\nVi har många gånger fått påpeka här i riksdagen att\r\nkommunernas svåra situation har bidragit till att\r\nkraftigt försämra arbetsvillkoren för de fria teater-,\r\ndans-, och musikgrupperna. Skolorna har inte råd\r\natt beställa arrangemang, och kompetensen ute i\r\nkommunerna och skolorna är ofta dålig på grund av\r\npersonalminskningar och svåra omständigheter.</pre><pre>Herr talman! Jag lämnar här mitt manus. Jag\r\nbeklagar verkligen att det tycks vara så att\r\nriksdagens ledamöter inte har en aning om hur det\r\nser ut när det gäller denna verksamhet i\r\nkommunerna. Det är förändringar och\r\nnedskärningar som är rent tragiska.</pre><pre>Min yngste son är vid det här laget tretton och ett\r\nhalvt år gammal. Situationen när det gäller hans\r\noch hans klasskamraters möjligheter att via skolan\r\nfå del av teaterutbud har vänt helt och hållet sedan\r\nhan började i första klass. Nu är det bara inte tal\r\nom att man skall kunna åka och se på teater eller\r\nkunna ha råd att plocka in en fri grupp till någon\r\nföreställning. Så här är det tyvärr på de flesta håll i\r\nlandet.</pre><pre>De fria gruppernas verksamhet riktar sig i stor\r\nutsträckning till barn och ungdom som inte nås av\r\nde regionala institutionernas utbud. Naturligtvis\r\nkan föräldrar på egen hand ta barnen till\r\nteaterföreställningar. Men det är inte alla förunnat\r\natt kunna åka 10--15 mil med sina ungar för att gå\r\npå teater. De fria grupperna har kunnat tillgodose\r\ndessa behov ute i landet. Men på många håll är det\r\ntyvärr stopp för detta.</pre><pre>Regeringen gör en intressant poängtering i\r\npropositionen så tillvida att den påpekar att våra\r\nkulturvanor grundläggs tidigt. Jag understryker\r\ngärna detta. Jag berörde det i mitt anförande när\r\ndet gällde de övergripande kulturfrågorna. Därför\r\när det desto viktigare att stimulera kulturaktiviteter\r\nbland barn och ungdomar.</pre><pre>De fria teater-, dans-, och musikgrupperna spelar\r\nen kolossalt viktig roll i detta. Vänsterpartiet\r\nföreslår en ökning med 2 miljoner för de fria\r\ngrupperna. Vi föreslår vidare ett särskilt arrangörs-\r\noch turnéstöd på 10 miljoner som bidrag till att\r\ntäcka kostnaderna för turnerande grupper. De\r\nökade turnékostnaderna börjar också sätta käppar i\r\nhjulet för att dessa barn och ungdomar skall få del\r\nav dessa kulturaktiviteter.</pre><pre>Herr talman! Jag yrkar bifall till reservation 12.</pre><pre>Anf. 123  CARL-JOHAN WILSON (fp):</pre><pre>Värderade talman! Det finns anledning att vara\r\nnöjd med att regeringen med Birgit Friggebo såsom\r\nkulturminister -- alla tre åren under denna\r\nmandatperiod -- har föreslagit ökningar av de\r\nstatliga insatserna på kulturområdet. Årets\r\nkulturavsnitt i budgetpropositionen innebär\r\nväsentliga förstärkningar för kulturverksamheten i\r\nhela landet.</pre><pre>Sveriges ekonomiska situation har gjort att\r\nregeringen inte enbart har föreslagit ökningar utan\r\nockså vissa omfördelningar, som innebär minskning\r\nav några anslag i förhållande till föregående år. Det\r\nbeklagar vi alla, men jag citerar den\r\nsocialdemokratiske kulturministern Bengt\r\nGöransson, som -- när han fick kritik för att\r\nkulturen inte fick så mycket pengar som vi andra då\r\ntyckte att kulturen borde få -- sade:</pre><pre>''Vi kommer aldrig att kunna säga: Jättefint, nu har\r\nvi uppfyllt de kulturpolitiska målen, så nu kan vi\r\nglömma dem! Så enkelt är det inte. Vi kommer\r\naldrig att kunna avsätta tillräckligt.''</pre><pre>Regeringen har föreslagit en minskning av bidraget\r\ntill Svenska Riksteatern med 10 miljoner kronor.\r\nDe pengarna föreslås till användning på andra\r\nområden inom svensk kultur, bl.a. till utbyggnad av\r\nlänsinstitutionerna. Så här kan motiveringen av\r\nförslag om nedskärningar på Riksteaterns bidrag\r\nlåta: ''Skälet till att medel föreslås omfördelade\r\nfrån Riksteatern är enligt ministern att denna\r\norganisation av kulturinstitutioner och\r\nkulturorganisationer synes vara minst bunden vid\r\nfasta åtaganden och därför lättast bör kunna\r\nminska sin verksamhet i en ekonomiskt krisartad\r\nsituation.''</pre><pre>Jag citerade ur kulturutskottets betänkande nr 22\r\n1990/91. Då hade den socialdemokratiska\r\nregeringen föreslagit en minskning av bidragen till\r\nRiksteatern med 23 miljoner kronor. Jag kan förstå\r\natt Anders Nilsson inte gick så långt tillbaka i sin\r\nhistorieskrivning.</pre><pre>Den gången blev det en väldig opposition i\r\nkulturutskottet, och Socialdemokraterna skrämdes\r\nihop med Vänsterpartiet så att riksdagen lade\r\ntillbaka 20 av de 23 miljonerna. Folkpartiet,\r\nCentern och Miljöpartiet hade en reservation med\r\nett påslag av 23 miljoner kronor.</pre><pre>Anders Nilsson sade här att han kritiserade en\r\nidelig klåfingrighet från regeringen mot\r\nRiksteatern. Han borde ha formulerat ordet\r\n''regeringen'' i pluralform och tagit med även sina\r\negna regeringar.</pre><pre>Värderade talman! Det känns förstås lättare för\r\nmig att försvara en neddragning av bidraget till\r\nRiksteatern med 10 miljoner kronor i en ekonomi\r\nså gott som utan inflation än det var för den\r\nsocialdemokratiska regeringen med 23 miljoner\r\nkronors minskning och en inflation på 23 % under\r\nmandatperioden.</pre><pre>Egentligen tycker jag att det är litet pinsamt att vi\r\nså lätt byter åsikt beroende på om vi representerar\r\nregeringen eller oppositionen. Men så blir det lätt,\r\nnär de ekonomiska realiteterna känns olika nära\r\nens ansvarsområde.</pre><pre>Värderade talman! Jag yrkar bifall till\r\nreservationerna 1, 2, 3, 5, 8 och 9 och bifall till\r\nutskottets hemställan i övrigt.</pre><pre>Anf. 124  ANDERS NILSSON (s) replik:</pre><pre>Herr talman! Carl-Johan Wilson är känd såsom\r\nkyrkomusiker till yrket, men jag undrar om han\r\ninte har bytt genre och här drar en vals. Frågan om\r\nRiksteatern, Bengt Göransson och den\r\nsocialdemokratiska politiken på den tiden är väl\r\nkänd, men det finns en väsentlig skillnad. När vår\r\nregering och Bengt Göransson lade fram ett förslag\r\nom nedskärningar beträffande Riksteatern, gick vi\r\nsocialdemokrater i riksdagen emot detta och\r\nförklarade att det inte fick ske. Vi lyckades skrapa\r\nihop 20 miljoner kronor att lägga till.</pre><pre>När den borgerliga regeringen två år i rad gör\r\nsamma operation beträffande Riksteatern, då\r\nföljer ni med såsom lydiga redskap i\r\nkulturministerns händer. Det gjorde inte vi på den\r\ntiden. Om Carl-Johan Wilson nu vill skryta med att\r\nni hade 23 miljoner kronor 1991, är det bedrövligt\r\natt ni har minskat anslaget både i år och förra året\r\noch att ni inte vågar stå upp för Riksteatern, vilket\r\nvi har gjort oberoende av om det varit\r\nsocialdemokratiska eller borgerliga regeringar.</pre><pre>Jag tror nog, Carl-Johan Wilson, att teaterfolket\r\nute i landet vill ha litet mer handfasta besked, när\r\nman värderar de olika politiska partiernas\r\nställningstaganden. Bengt Göransson hade, med\r\nförlov sagt, ett förslag, men det socialdemokratiska\r\npartiets politik som den manifesterades den gången\r\nvar vad vi i riksdagsgruppen kom fram till och det\r\nställningstagande som vi stod för. Det har hela tiden\r\nvarit ett vaktslående om Riksteatern. Så gör inte ni.\r\nJag tror att människorna kommer att märka det.</pre><pre>Anf. 125  CARL-JOHAN WILSON (fp)\r\nreplik:</pre><pre>Värderade talman! Också jag beklagar att vi inte\r\nhar kunnat stödja Riksteatern på det sätt som\r\nAnders Nilsson och andra som väl känner\r\nriksdagens verksamhet hade önskat. Men det är\r\nintressant att höra hur man försvarar den\r\nsocialdemokratiska gruppens agerande, när dess\r\nkulturminister kommer med förslag till riksdagen.\r\nJag trodde att man, när man såsom statsråd och\r\nansvarig för ett departement framlägger ett förslag\r\nom ekonomiska frågor i regeringens\r\nbudgetproposition, menar någonting med detta och\r\nhoppades att förslaget skulle gå igenom. Jag antar\r\natt kulturministern blev väldigt snopen, när hans\r\negen grupp, som han torde ha väntat lojalitet av,\r\ngick emot honom.</pre><pre>I detta fall har vi haft en lång diskussion med vår\r\nregering om denna fråga. Vi har stött och blött den\r\nså länge att det var enkelt för oss att med den\r\ninformationsberedvillighet som fanns hos Birgit\r\nFriggebo och hennes medarbetare stödja detta\r\nförslag. Om ni inte hade fått någon fråga i förväg\r\nom hur ni tyckte, förstår jag att både ni och Bengt\r\nGöransson blev snopna.</pre><pre>Anf. 126  ANDERS NILSSON (s) replik:</pre><pre>Herr talman! Det är mycket möjligt -- men jag\r\nkänner inte till det -- att Bengt Göransson blev\r\nsnopen, när vi tog en annan ställning. Men vårt\r\nstälningstagande, Carl-Johan Wilson, grundade sig\r\npå kulturpolitiska hänsyn och på vad vi trodde och\r\nansåg vara bäst för teaterpubliken och teatern i\r\ndetta land. Det berodde inte på om kulturministern\r\nskulle bli snopen eller inte. Det var en bisak i denna\r\nfråga. Det vill jag verkligen påstå.</pre><pre>Jag frågade tidigare rakt ut i luften: När de\r\nborgerliga representanterna i kulturutskottet nu\r\nanför enbart ett av regeringens tre skäl för denna\r\nneddragning, innebär det att ni underkänner\r\nregeringens två andra skäl?</pre><pre>Anf. 127  CARL-JOHAN WILSON (fp)\r\nreplik:</pre><pre>Värderade talman! Det är ganska roligt att\r\nsmåkäfta med Anders Nilsson om detta. Jag förstår\r\nhans irritation över att jag råkade läsa i de gamla\r\nprotokollen. Man behöver inte fundera mycket\r\növer om ett statsråd bli snopen om han eller hon\r\nframlägger ett förslag och helt plötsligt märker att\r\nhans eller hennes riksdagsgrupp går emot. Men om\r\nni inte hade skrämts upp av våra motioner, hade ni\r\nsäkert följt propositionen. Det är jag övertygad\r\nom. Det hade inte varit lätt för den\r\nsocialdemokratiska riksdagsgruppen att ändra\r\nregeringens attityd, om alla vi andra hade ställt upp\r\nför regeringen. Men detta är historia, och det var\r\njust därför som jag tog upp det. Det är intressant\r\nrent allmänparlamentariskt att se hur det växlar och\r\nhur man kan sabla ner en regerings idé i ett fall. Man\r\nborde ändå komma ihåg hur ens egen regeringen\r\nfungerade för några år sedan. Förmodligen finns\r\ndet anledning att rikta samma kritik mot mig och\r\nandra från våra grupper.</pre><pre>Anf. 128  LENNART FRIDÉN (m):</pre><pre>Herr talman! Jag skall börja med att kommentera\r\nreplikväxlingen nyss inom debattfirman Nilsson\r\noch Wilson.</pre><pre>Trots allt tror jag, Anders Nilsson, att det är bättre\r\natt kunna spela vals på en kyrkorgel än att trampa\r\ni klaveret.</pre><pre>För att vara allvarlig vill jag säga följande. Jag\r\ntänker inte mera ingående gå in på\r\nTeaterutredningen och detta med Riksteatern bl.a.\r\ndärför att vi, som både Carl-Johan Wilson och\r\nAnders Nilsson tidigare har sagt, befinner oss i\r\nslutet av utredningen. Det passar sig därför kanske\r\ninte att vi alltför mycket diskuterar dessa saker här\r\noch därigenom låser oss inför det slutsammanträde\r\nsom vi förhoppningsvis skall ha nästa vecka.</pre><pre>För att avsluta det här med herrarna Nilsson och\r\nWilson vill jag säga att det finns mera från tidigare\r\når som skulle kunna citeras. Bl.a. tänker jag på det\r\ntreårsprogram för en utbyggnad av kultursatsningar\r\nsom Bengt Göransson lade fram och som handlar\r\nom 300 miljoner. Men det hela stupade faktiskt\r\nefter två år. Det tredje året kom nämligen inte de\r\nsista 100 miljonerna. Jag tycker att man skall vara\r\nlitet försiktig när man uttalar sig så självsäkert som\r\nAnders Nilsson här gjorde.</pre><pre>Anledningen till att jag har anmält mig på\r\ntalarlistan är något helt annat. Det gäller nämligen\r\nanslaget till Göteborgsmusiken. Den orkestern\r\nbörjade en gång sin verksamhet som Göteborgs\r\nspårvägars musikkår, och den är nu en av få\r\nkvarvarande professionella blåsmusikorkestrar i\r\nSverige. Det rör sig om två motioner -- en som jag\r\nhar undertecknat och en som Folkpartiet har väckt.\r\nVi tyckte att det kunde vara rimligt att ta från det\r\nregionala musikanslag som fanns, eftersom den här\r\ntypen av orkestrar trots allt huvudsakligen spelar i\r\nden egna regionen.</pre><pre>Det finns dock också ett nationellt intresse för de\r\nkunskaper som är på väg att försvinna genom den\r\ndrastiska minskning som skett under 10--15 år när\r\ndet gäller antalet blåsorkestrar. Det rör sig om en\r\nminskning från 25--30 professionella sådana till\r\nbara 2 eller 3. Det finns stor anledning att slå vakt\r\nom dessa musikformer. Vi menar alltså att det är ett\r\nnationellt intresse att den här typen av ceremoniell\r\nmusik, som det oftast rör sig om, också\r\nfortsättningsvis kan leva vidare i vårt land.</pre><pre>Herr talman! Avslutningsvis uttalar jag tacksamhet\r\nför de 10 miljoner som tillkommit\r\nGöteborgsoperan och som är ett resultat av\r\nutskottets beställning till regeringen -- baserat på\r\nmin motion förra året. Vi från Göteborgsregionen\r\när alltså mycket nöjda. Det finns en positiv\r\ninställning hos alla partier, från höger till vänster.\r\nVidare är det ett stort nationellt intresse att det\r\nfinns en riksinstitution förlagd till Stockholm men\r\nockså att vi har balanserande viktiga kulturella\r\npunkter ute i landet. Just satsningen på\r\nGöteborgsoperan är ett exempel. Den tillstyrker\r\njag varmt.</pre><pre>Anf. 129  ANDERS NILSSON (s) replik:</pre><pre>Herr talman! Jag instämmer helhjärtat i det sista\r\nsom Lennart Fridén sade om Göteborgsoperan. Att\r\ndetta har kunnat ske är ett glädjeämne som vi har\r\ngemensamt.</pre><pre>Så en kommentar om detta med att det är bättre att\r\nspela vals på en kyrkorgel än att trampa i klaveret.\r\nJag håller med om det. Lennart Fridén måste ha\r\nvänt sig till Carl-Johan Wilson i det avseendet, för\r\ndenne gjorde båda delarna -- och dessutom\r\nsamtidigt!</pre><pre>Jag vill göra en korrigering beträffande de 300\r\nmiljonerna, som ju under den förra valperioden var\r\nen målsättning för oss på området ökade\r\nkulturinsatser. Efter en slutsummering blev det\r\nbetydligt mer än 300 miljoner. Jag skall gärna\r\nerkänna att det här till en del berodde på de\r\nborgerliga partiernas större generositet vid det\r\naktuella tillfället. Det råder dock inget tvivel om att\r\nkulturutgifterna under den perioden ökade med\r\nbetydligt mer än de här 300 miljonerna.</pre><pre>Allra sist en kommentar med anledning av debatten\r\nom Riksteatern. Det är nämligen så att regeringen\r\noch de borgerliga partierna har anfört sakargument\r\nför en minskning av anslaget till Riksteatern. Det\r\när alltså inte huvudsakligen fråga om ekonomiska\r\nargument. Tyder inte det på att ni har en illvillig\r\ninställning till Riksteatern?</pre><pre>Anf. 130  LENNART FRIDÉN (m) replik:</pre><pre>Herr talman! Som jag tidigare har sagt tycker jag\r\natt det är fel av oss som sitter med i utredningen att\r\nmera i detalj syssla med Riksteatern. Det gäller fyra\r\nav oss som just nu finns här i kammaren.</pre><pre>När det gäller detta med vem som har satsat vad\r\nkan jag säga att de 300 extra miljonerna, utöver det\r\nsom fanns enligt tidigare planer, föreslogs av Bengt\r\nGöransson. Av de miljonerna, Anders Nilsson,\r\nblev det de facto inte mer än 200 miljoner. Anders\r\nNilsson sade tidigare i kväll att det här är litet av en\r\nteaterföreställning. Dess värre är det alltför ofta så\r\ni politiken att det blir som hos Shakespeare, dvs. att\r\ndet blir mycket väsen för ingenting.</pre><pre>Anf. 131  ANDERS NILSSON (s) replik:</pre><pre>Herr talman! Vi har argumenterat väldigt mycket\r\nkring teaterns betydelse i samhället. Därför är det\r\nabsolut inte nedsättande att säga att det här är en\r\nteaterföreställning. Tvärtom är det att uttala sig\r\nberömmande om detta. Vi menar ju alla att teatern\r\nspelar en väldigt stor roll i samhället.</pre><pre>Anf. 132  LENNART FRIDÉN (m) replik:</pre><pre>Herr talman! Det vore mig främmande att göra\r\ntolkningen att det skulle vara något nedsättande i\r\natt vi talar om teater. Som ordförande i Göteborgs\r\nstadsteater talar jag varmt för teater i alla former.\r\nDet vet Anders Nilsson att jag också gör.</pre><pre>Sedan några ord om Riksteatern. Om man har en\r\nväl organiserad kampanj med väl samordnade\r\nutskick ger det självklart ett visst intryck. Jag\r\nvidhåller ändå, Anders Nilsson, att vi till nästa\r\nonsdag när vi åter träffas skall överväga\r\nställningstagandet när det gäller den här\r\nutredningen. Sedan får vi se vad resultatet blir.</pre><pre>Anf. 133  SIMON LILIEDAHL (nyd):</pre><pre>Herr talman! Jag är hungrig, och med tilltagande\r\nålder blir jag alltmer glömsk. Därför börjar jag med\r\natt yrka bifall till reservation nr 7 från Ny\r\ndemokrati. Däremot avstår jag av hänsyn till\r\nkammarens myckna arbete från att yrka bifall till\r\nreservation nr 11 från oss. I övrigt yrkar jag bifall\r\ntill utskottets hemställan.</pre><pre>Jag är väldigt glad över att se att kulturminister\r\nBirgit Friggebo är närvarande. Det är inte ofta som\r\nministrar ställer upp i debatter, framför allt inte när\r\nde som står långt ner på talarlistan får ordet. Jag\r\ntycker alltså att det är föredömligt att en minister är\r\nmed i diskussionen.</pre><pre>Jag kommer inte att glömma Charlotte Branting.\r\nHon försöker alltid att slå mig på fingrarna på det\r\nområde där jag är hemma. Det gäller då siffror.\r\nMen jag återkommer senare till dem.</pre><pre>Jag är väl den förste från Ny demokrati som är med\r\ni debatten i dag -- vi har liksom andra problem just\r\nnu. Men jag vill säga att vi satsar hårt på kulturen.\r\nDet syntes i budgeten för 1993/94, där vi äskade\r\nökade anslag. Vi har dock tagit intryck av det\r\npolitiska läget, av den ekonomiska krisen, och\r\nfrusit våra anslag för 1994/95. Vi hoppas att det\r\nefter de förslag som Ny demokrati har lagt fram och\r\nsom syftar till ett minskat budgetunderskott skall gå\r\natt satsa mera i budgetsammanhang under resten av\r\n90-talet.</pre><pre>Så till siffrorna. Charlotte Branting har arbetat med\r\nsin kulram och kommit fram till att 16,768 miljoner\r\när ofinansierade. Jag håller inte riktigt med på den\r\npunkten. Jag är dock medveten om\r\nkomplikationerna vid räkning.</pre><pre>I vår motion yrkar vi på besparingar om 200\r\nmiljoner. Vidare säger vi, och det framgår av vår\r\nmotion med anledning av riksdagens finansplan,\r\nmycket detaljerat att vi vill spara 24 miljarder\r\nkronor. Vi får inte igenom våra förslag beträffande\r\ndessa besparingar. Men jag tror att vi under våren\r\nfår igenom så många besparingsförslg att vi sparar\r\nde 16,768 miljonerna, Charlotte Branting! Det är\r\nväxlingspengar sett till det totala\r\nbudgetunderskottet på 172 miljarder. Om jag har\r\nräknat rätt, och det brukar jag göra, rör det sig om\r\n0,01 % när det gäller de 16 miljonerna. Större\r\ndelen av de 16 miljonerna har med Riksteatern att\r\ngöra. Vi har frusit anslagen. Därmed anser vi att\r\nRiksteatern skall få 7 miljoner. Jag tror dock att det\r\nbeloppet ökats till 8 miljoner för att man i\r\noförändrad form skall kunna fortsätta med sin\r\nverksamhet fram till dess att Teaterutredningen har\r\npresenterat sitt förslag och det är bekant hur\r\nframtiden kommer att te sig för Riksteatern.</pre><pre>Vi har alltså väckt en motion i detta sammanhang,\r\noch vi är glada över att andra partier har följt med\r\nnär det gäller denna vår motion. Än en gång vill jag\r\nsäga att jag tror att det är viktigt att låta Riksteatern\r\nsitta i orubbat bo tills man vet vad\r\nTeaterutredningen har kommit fram till.</pre><pre>Vi är inte ensamma om att ha yrkat på bibehållna\r\nanslag till Riksteatern. Det finns nämligen icke\r\nmindre än 15 reservationer som syftar till att ge\r\nRiksteatern mera pengar. Tunga representanter för\r\nregeringen -- det gäller då både Centern och\r\nFolkpartiet -- vill ge Riksteatern mera pengar.\r\nDärför tror jag att det är av intresse att man kan\r\nuppnå allmän konsensus bland riksdagens partier\r\nnär det gäller detta med att Riksteatern får fortsätta\r\natt verka i samma omfattning som tidigare och utan\r\nkostnadsbesparingar. På det sättet kan man behålla\r\npersonal. Man slipper friställa folk som jobbar där.\r\nOfta rör det sig om unga människor. Det är väl litet\r\nav det som har varit vår filosofi när det gäller detta\r\nmed att man skall gasa och bromsa. Man måste\r\ngasa. Man måste alltså se till att viktiga\r\nyrkesutövare av de fria konsterna får behålla sina\r\njobb. Vi får ta igen det på andra områden --\r\npresstöd o.d. -- som skall diskuteras.</pre><pre>Som en slutvinjett vill jag återge vad den vittre\r\nordföranden i kulturutskottet sade med anspelning\r\npå Verner von Heidenstam: Det är en skam och\r\nfläck på Sveriges baner om anslagen till Riksteatern\r\nnu skäres ner.</pre><pre>Anf. 134  CHARLOTTE BRANTING (fp):</pre><pre>Herr talman! Jag kan mycket väl acceptera att den\r\nsom har motionerat i en fråga följer upp\r\ndensamma, och så är det när det gäller Riksteatern.\r\nMen vad jag speciellt kritiserar er för är att ni här\r\ngår in och träffar en uppgörelse om något som ni\r\növer huvud tagit inte har tagit upp i era motioner.\r\nNi försämrar alltså budgetunderskottet ytterligare\r\ngenom att ge Svenska rikskonserter och\r\nFolkoperan ännu en miljon.</pre><pre>Jag säger inte att detta inte kan vara motiverat.\r\nMen jag tycker att det är slå sig för bröstet litet väl\r\nmycket när man säger sig gå in för att verkligen\r\nminska budgetunderskottet -- man skall alltså inte\r\nöka utgifterna. Man tror att man vinner poäng på\r\ndet. Men i andra änden går man utöver vad man\r\nt.o.m. föreslår i sina motioner. Det tycker jag är ett\r\noärligt agerande, Simon Liliedahl! Man kan inte,\r\ntycker jag, lita på ett parti som agerar på det sättet.\r\nEtt sådant resonemang förutsätter väl att man\r\naldrig kan förverkliga sin politik. Man tror ju inte\r\npå politiken om man tar med ena handen och ger\r\nmed den andra.</pre><pre>Anf. 135  SIMON LILIEDAHL (nyd):</pre><pre>Herr talman! Charlotte Branting är som vanligt\r\nvältalig. Det ligger alltid mycket i vad hon säger.\r\nMen om Charlotte Branting studerar vad jag har\r\ngjort i de alla utskott som jag sitter med i -- tyvärr\r\när det för många, men jag är bara suppleant --\r\nfinner hon att jag som ekonom alltid varit för att det\r\nskall sparas. Det tror jag i varje fall hittills har varit\r\nledstjärnan för min verksamhet i riksdagen.</pre><pre>Jag värdesätter också regeringens sätt att försöka\r\nspara när det gäller Operan, Dramaten och\r\nRiksteatern. Det gäller ju att sätta press på\r\nledningen när det gäller de här olika\r\ninstitutionerna. Jag tror att man alltid skall göra\r\ndet, för det kommer alltid ut något positivt av det.\r\nMen samtidigt måste människor bytas ut på\r\ninstitutioner och företag där man inte tänker på\r\nbesparingar.</pre><pre>Verkligheten ändras ju under resans gång. Man har\r\nblivit medveten om att här finns stor arbetslöshet\r\noch om att det finns unga människor som ägnat sig\r\nåt teater och som blir arbetslösa. Därför gör man\r\nkanske lättsinniga avvikelser från den hårda linje\r\nsom skall gälla. Det kan jag hålla med om. Man\r\nskall ju både gasa och spara. Men vi i vårt lilla parti,\r\ni varje fall gäller det sådant som har min signatur,\r\nförsöker vi att spara på flertalet områden.\r\nNettobesparingen blir, som jag ser detta, 20\r\nmiljarder. Det är bara det att regeringspartierna är\r\nrädda för att följa våra besparingsförslag när det\r\ngäller organisationsbidrag, presstöd osv.</pre><pre>Anf. 136  CHARLOTTE BRANTING (fp):</pre><pre>Herr talman! Regeringspartierna är inte rädda för\r\natt följa era besparingsförslag om dessa är\r\nrealistiska.</pre><pre>Överläggningen var härmed avslutad.</pre><pre>(Beslut skulle fattas den 29 mars.)</pre><pre>10 §  Kulturmiljövård</pre><pre>Föredrogs</pre><pre>kulturutskottets betänkande 1993/94:KrU25\r\nKulturmiljövård (prop. 1993/94:100 delvis).</pre><pre>Anf. 137  LEO PERSSON (s):</pre><pre>Herr talman! I detta betänkande redovisar\r\nutskottet sin syn på de förslag rörande\r\narkeologiverksamhet och kulturmiljövård som har\r\nbehandlats med anledning av regeringens\r\nbudgetproposition och de motioner som väckts i\r\närendet.</pre><pre>Utskottet redovisar också sin syn på regeringens\r\nförslag med anledning av den s.k. HUR-\r\nutredningen.</pre><pre>Jag börjar med att kommentera regeringens förslag\r\nmed anledning av HUR-utredningen och\r\nutskottsmajoritetens bedömningar vad avser\r\nupphandling m.m. Det är då enklast att hänvisa till\r\nvad utskottsmajoriteten skriver på s. 6 och 7 i\r\nutskottsbetänkandet. Eftersom jag anser de motiv\r\nsom utskottsmajoriteten företräder vara mycket\r\nviktiga citerar jag ur betänkandet:</pre><pre>''Utskottet konstaterar att regeringen i stort sett\r\nföljt de förslag som fördes fram av HUR-\r\nutredningen trots den starka kritik som\r\nutredningen väckt hos remissorganen. Bland\r\nremissinstanserna har t.ex. de kulturmiljövårdande\r\nmyndigheterna motsatt sig att anbud och\r\nupphandling tillämpas då de anses strida mot\r\nKML:s bevarandefilosofi (bil. s. 211).'' Det gäller\r\nalltså lagen om kulturminnen. ''En utbredd\r\nuppfattning bland remissinstanserna är att\r\nanbudskonkurrensen slår sönder det samarbete och\r\ninformationsutbyte som finns i dag mellan samtliga\r\naktörer. Enligt utskottets mening finns det starka\r\nskäl för den kritik som framförts. Utskottet kan inte\r\nansluta sig till den bedömning som på grundval av\r\nHUR-utredningens förslag görs i propositionen då\r\ndet gäller upphandling av arkeologiska uppdrag. I\r\nkonsekvens härmed har utskottet i yttrandet till\r\nbostadsutskottet om länsstyrelsernas resurser för\r\nkulturmiljövård motsatt sig en resursförstärkning\r\nav den omfattning som föreslås i propositionen,\r\ndvs. 7 miljoner kronor (yttr. 1993/94:KrU4y). Den\r\nförstärkning om 4 miljoner kronor som utskottet\r\nuttalat sig för behövs med hänsyn bl.a. till den\r\npågående ärendedecentraliseringen från RAÄ till\r\nlänsstyrelserna.''</pre><pre>De skäl som jag nu redovisat och som är\r\nutskottsmajoritetens gör att utskottet avstyrker\r\nregeringens förslag i här berörd del. Detsamma\r\ngäller regeringens förslag vad avser\r\nkostnadsansvaret för s.k. nykonservering, vilket\r\nutskottets majoritet också avstyrker. Motivet\r\nredovisas utförligt på s. 6 och 7 i betänkandet, men\r\njag avstår från att citera detta.</pre><pre>Herr talman! Jag övergår nu till att redovisa\r\nsocialdemokraternas syn på Riksantikvarieämbetet\r\noch kulturmiljövården samt våra reservationer i\r\nden del som tas upp i detta betänkande.</pre><pre>I propositionen beskrivs att beslut beträffande\r\nbidrag till byggnadsvård och vård av\r\nkulturlandskap, fornlämningar m.m. skall fattas av\r\nlänsstyrelserna efter bemyndigande av\r\nRiksantikvarieämbetet.</pre><pre>Utskottet, därmed också socialdemokraterna,\r\ndelar regeringens uppfattning i fråga om\r\nanslagskonstruktionen. Men vad avser anslagets\r\nstorlek har vi socialdemokrater ett annat synsätt. I\r\nden budget vi nu behandlar motiveras ett betydligt\r\nhögre belopp. De uppkomna behoven, som\r\nredovisats i Riksantikvarieämbetets\r\nsammanställning över kulturmiljöer som är i behov\r\nav ROT-insatser, är vida större än de som kan\r\nåtgärdas med de resurser som regeringen föreslår.\r\nDärför föreslår vi socialdemokrater att såväl\r\nanslagen B 27 som B 28 blir större än vad\r\nregeringen föreslår. Vi föreslår att B 27 skall ökas\r\nmed 10 miljoner kronor utöver regeringens förslag\r\noch anslaget B 28 med 130 miljoner. Det betyder att\r\nsåväl ramen för beslut om bidrag till\r\nkulturmiljövård som medelsanvisningen till\r\nkulturmiljövård ökas till totalt 202 600 000 kr.</pre><pre>En annan viktig motivering till anslagsökningen,\r\nframför allt när det gäller B 28 som vi föreslår skall\r\nhöjas till 130 miljoner, är att just dessa\r\nkulturmiljövårdsobjekt snabbt kan sättas i gång och\r\nminskar den nu rådande arbetslösheten hos bl.a.\r\nbyggnadsarbetarekåren. Hur bra riksdagens eget\r\ninitiativ till att beordra regeringen att använda 1,5\r\nmiljarder för olika ROT-åtgärder än är -- där har\r\nregeringen beslutat att 195 miljoner kronor får\r\nanvändas för ändamål som avses att kunna\r\nanvändas under detta anslag i år -- kvarstår ändå\r\nsåväl behoven för de kvarstående arbetslösa att\r\nerhålla jobb som behoven av ROT-arbeten när det\r\ngäller många viktiga kulturobjekt som kan utföras\r\nunder det budgetår som börjar i juli 1994.</pre><pre>Herr talman! Härmed yrkar jag bifall till\r\nkulturutskottets hemställan i betänkande 25 i de\r\ndelar där socialdemokraterna inte har\r\nreservationer. Jag yrkar bifall till reservationerna 3\r\noch 4 och avslag på reservation 1 med den\r\nmotivering som jag tidigare belyst genom att citera\r\nvad utskottsmajoriteten anser på s. 6 och 7 i\r\nbetänkandet. Vidare yrkar jag avslag på\r\nreservation 2 med den motivering som\r\nutskottsmajoriteten anför på s. 7. Jag vill, herr\r\ntalman, påpeka att socialdemokraterna har\r\nfinansierat anslagsökningarna i den\r\nsocialdemokratiska alternativa budgeten.</pre><pre>Anf. 138  GÖRAN ÅSTRAND (m):</pre><pre>Herr talman! I denna sena timme talar vi om\r\nnågonting som tillhör det viktigaste som\r\nkulturutskottet har att bevaka, nämligen hur vi\r\nskall konservera den gamla miljön, rädda den, se\r\ntill att den får ett levande innehåll. Jag tycker att\r\ndet finns en betydande värdegemenskap partierna\r\nemellan i synen på frågan. Eftersom vi alla är\r\npartipolitiker vill jag säga att det parti som jag\r\nrepresenterar, Moderata samlingspartiet, i\r\nårtionden har lyft fram kulturmiljövården som en\r\nav våra prioriterade frågor. Vi har fått en del beröm\r\nför det, samtidigt som vi naturligtvis också fått\r\nbassning på områden där vi har velat dra ner. Vi har\r\nalltså varit positiva till att finna former för att på\r\nolika sätt i den profana och den sakrala\r\nkulturmiljön göra insatser.</pre><pre>Jag noterar att vi i detta betänkande, som är litet\r\ntill omfång, faktiskt godkänner utgifter på 200\r\nmiljoner kronor. Jag har anledning att tro att vi\r\ngemensamt framöver skall kunna räkna med att\r\nbelopp i den storleksordningen skall gå till dessa\r\nviktiga ändamål.</pre><pre>Värdegemenskapen gäller i stort sett det jag nu\r\ntalar om. Jag har ännu inte kommit in på\r\narkeologin -- jag skall senare göra en liten\r\nkommentar om den.</pre><pre>Jag noterar dock att det finns en socialdemokratisk\r\nreservation där man tycker att vi satsar för litet,\r\nvilket förvånar mig. Man vill nu dels lägga på 10\r\nmiljoner till Riksantikvarieämbete, som Leo\r\nPersson nämnde, dels se till att få fram ytterligare\r\nROT-pengar. Vi tycker att så mycket som\r\nkultursektorn kan ta hand om har tagits fram i\r\nROT-pengar. Vi har i samråd med regeringen tyckt\r\natt det är precis den nivå man bör lägga sig på.</pre><pre>Herr talman! Jag vill säga någonting om det som jag\r\ntycker är en principiellt oerhört viktig fråga,\r\nnämligen hur vi skall hantera frågan om\r\nexploatering och arkeologi. Det kom någonting\r\nsom vi som sysslar med detta kallar för HUR-\r\nutredningen. Det var en statlig utredning som\r\ndiskuterade hur det hela skall gå till, vem som skall\r\nvara ansvarig, vilken teknik som skall användas,\r\nom det skall vara offentlig upphandling eller inte,\r\nalltså konkurrens eller inte, vilka kvalitetskrav som\r\nskall ställas och vilka ekonomiska bedömningar\r\nsom skall göras. Vi har sedan utredningen kom för\r\nett och ett halvt år sedan haft anledning att arbeta\r\nmycket med den.</pre><pre>Jag måste säga att jag blev litet förvånad, Leo\r\nPersson -- om nu Leo Persson är företrädare för\r\noppositionen -- att ni inte har velat biträda HUR-\r\nutredningens förslag. Jag är litet förvånad att man\r\nkan föra ett resonemang av det slag som Leo\r\nPersson och utskottsmajoriteten för. Här handlar\r\ndet om att få så kvalificerade arkeologiska\r\nundersökningar som möjligt -- det tror jag att Leo\r\nPersson och jag är överens om -- att få dem\r\ngenomförda så effektivt som möjligt. Det jag inte\r\nbegriper är att majoriteten inte också vill få dem så\r\nbilliga som möjligt, att man inte i upphandlingen,\r\nvid sidan av kvalitets- och effektivitetskraven,\r\nockså skall ställa ekonomiska krav. Därför har vi på\r\nden borgerliga kanten skrivit en reservation. Jag är\r\nförvånad över att det blev en reservation, att vi\r\nalltså inte fick majoritet, men nu är det så.</pre><pre>Leo Persson hänvisar till remissinstanserna. Jag har\r\nstor respekt för dem som arbetar med detta, men\r\nman måste komma ihåg -- det gäller också Ny\r\ndemokrati som av någon outgrundlig anledning har\r\nstött socialdemokraterna på denna punkt -- att det\r\när partsinlagor. De som har yttrat sig över HUR-\r\nutredningen är de som till äventyrs skulle få något\r\nmindre att göra och något mindre inflytande. Att\r\nman skulle tillmäta denna part -- de som har yttrat\r\nsig -- en så stor betydelse att man avvisar en klok\r\noch av en bred allmänhet efterfrågad förändring\r\nförvånar mig.</pre><pre>Jag har läst remissyttrandena. Jag har respekt för\r\nvad som där sägs, men jag uppfattar dem som\r\npartsyrkanden och kan inte tillmäta dem\r\ntillnärmelsevis den betydelse som Leo Persson här\r\nskisserade.</pre><pre>Med det sagda, herr talman, vill jag med stort\r\neftertryck yrka bifall till reservation 1, en borgerlig\r\nreservation, och i övrigt bifall till utskottets\r\nhemställan.</pre><pre>Anf. 139  LEO PERSSON (s) replik:</pre><pre>Herr talman! Till Göran Åstrand vill jag säga att\r\nRiksantikvarieämbetets inventering visar att det\r\nfinns många objekt att åtgärda. Vi vet att det finns\r\nen stor arbetslöshet liksom att alla arbeten när det\r\ngäller kulturobjekt genererar jobb åt väldigt många\r\nmänniskor. Det är en viktig faktor att ta till sig i\r\ndetta svåra arbetsmarknadsläge.</pre><pre>Göran Åstrand talade om HUR-utredningen. Jag\r\nciterade ju vad remissinstanserna hade uttalat. Jag\r\nhar också fått brev från olika påverkare, bl.a. från\r\nföretag som aktivt arbetar med detta och försörjer\r\nsig på den här typen av uppdrag. Man är rädd för\r\natt det skall bli stora högar på grund av att man inte\r\nkan ta hand om dessa konserveringsobjekt av olika\r\nslag. Göran Åstrand har säkert också fått ett sådant\r\nbrev.</pre><pre>Riksantikvarieämbetet och andra myndigheter har\r\natt ta ställning till hur dessa frågor skall hanteras.\r\nVi måste ge dem det förtroendet. Jag tycker att det\r\när mycket viktigt att vi värnar om detta, så att det\r\ninte blir en ''affärsbusiness''.</pre><pre>Anf. 140  GÖRAN ÅSTRAND (m) replik:</pre><pre>Herr talman! Här handlar det ju inte om antingen--\r\neller, utan det handlar om både--och. Det är\r\nsjälvklart att det finns kunskaper och erfarenheter\r\nute hos länsorganen, som har att bevaka detta. Vi\r\nhar all anledning att räkna med att huvuddelen av\r\nverksamheten kommer att ske genom länsorganen.\r\nDe har helt enkelt kvaliteter och erfarenheter som\r\när värdefulla.</pre><pre>I reservationen talar vi om att man därtill och med\r\nstöd av HUR-utredningen skall kunna anlita\r\nentreprenörer utifrån under förutsättning att de\r\nkan utföra arbetet lika effektivt på samma\r\nekonomiska villkor och -- vilket är helt avgörande,\r\neftersom Leo Persson och jag har en\r\nvärdegemenskap när det gäller hur viktigt det är att\r\ndetta blir bra -- att det finns kvalitet.</pre><pre>Med dessa argument och med betoning på att\r\nutbudet av dem som kan arbeta med dessa frågor\r\nbreddas vill jag stödja både HUR-utredningen i\r\ndess resonemang och den borgerliga reservation\r\nsom är fogad till betänkandet.</pre><pre>Anf. 141  LEO PERSSON (s) replik:</pre><pre>Herr talman! Jag vill ändå påpeka att jag tror att\r\ndet är värdefullt att nu avslå denna begäran och att\r\nvi lyssnar till vad de pågående utredningarna i olika\r\nsammanhang kommer att säga. Vi har anledning att\r\ntillsammans med mydigheterna och andra pröva\r\ndessa frågor framdeles. Som jag ser det i dag finns\r\ndet ingen anledning att tillstyrka en sådan här\r\nåtgärd. Jag är rädd för att det kan bli så, att man\r\nbara vill tjäna pengar på detta.</pre><pre>Anf. 142  GÖRAN ÅSTRAND (m) replik:</pre><pre>Herr talman! Detta är en mycket respektabel\r\nståndpunkt, Leo Persson, men den borde ha\r\nresulterat i att man stöder HUR-utredningen och\r\nregeringens förslag. HUR-utredningen har jobbat\r\nmed detta länge och har trängt in i problematiken.\r\nMan kunde ha undersökt vad de andra\r\nutredningarna säger och vilka erfarenheter man\r\nkunde ha dragit av detta. Sedan hade man kanske\r\nkunnat ändra. Men att i stället välja den metod som\r\nsocialdemokraterna har valt, att mitt under det att\r\nde andra utredningarnas arbete pågår bryta ut\r\ndenna lilla -- och i mina ögon den viktigaste -- del\r\nav HUR-utredningen är inte särskilt logiskt. Det är\r\nsynd för arkeologins kvalitet att man gör på det\r\nviset och inte tar vara på de kunskaper och\r\nerfarenheter som kan komma utifrån.</pre><pre>Det är synd att vill skiljer oss på den här punkten,\r\neftersom vi i övrigt i utskottet gång på gång\r\nmarkerar hur eniga vi är i vår syn på vikten av hög\r\nkvalitet. Jag tror allvarligt talat att den metod som\r\nden borgerliga gruppen redovisar har större\r\nförutsättningar att ge kvalitet än den som Leo\r\nPersson redovisar.</pre><pre>Anf. 143  ELISABETH PERSSON (v):</pre><pre>Herr talman! Riksdagen har nyligen beslutat om en\r\nbetydande satsning på ROT-åtgärder. 195 miljoner\r\nav dessa pengar skall användas för kulturmiljövård.\r\nVi tycker att det är bra dels för att det ger jobb, dels\r\nför att behoven av vård, underhåll och reparation\r\nav byggnation är stora, såväl på kulturmiljöns\r\nområde som när det gäller olika kulturlokaler,\r\nstatliga och icke statliga.</pre><pre>Vi från Vänsterpartiet har framhållit ett angeläget\r\nprojekt, nämligen uppbyggnaden av Vadstenas\r\nslotts vallar. Jag får anledning att återkomma till\r\ndetta om några månader, men jag ser en ljusnande\r\nframtid för vallarna i och med beslutet om ROT-\r\npengar.</pre><pre>Trots årets tillskott från arbetsmarknadsmedel\r\nkvarstår behovet av medelsförstärkning för nästa\r\nbudgetår. Behoven kvarstår oförändrade, anser vi i\r\nVänsterpartiet.</pre><pre>Jag vänder mig till kammarens folkpartistiska\r\nföreträdare för att återigen försöka förklara detta\r\nmed motionskrav och bifallsyrkande när det gäller\r\nde egna kraven i förhållande till de andras. I vår\r\nkulturmotion har vi inte motionerat om behovet av\r\natt satsa på byggnader på så sätt att vi har\r\nspecialdestinerat pengar till Riksantikvarieämbetet\r\neller till kulturmiljövård. I stället har vi formulerat\r\nvåra krav i en särskild ROT-motion om bygg- och\r\nbostadspolitik. Jag har därför ingen egen motion i\r\ndet här ärendet att hänvisa till, utan jag får yrka\r\nbifall till s-reservationerna 3 och 4, som ligger helt\r\ni linje med vår ROT-motion. Med detta hoppas jag\r\natt alla oklarheter är uppklarade.</pre><pre>Jag vill också kommentera ifrågasättandet av\r\noppositionspartiernas möjligheter att\r\nkompromissa. I och med detta vill jag stryka mig\r\nfrån talarlistan under nästa ärende. Jag vill ta upp\r\ndetta med Arbetets museum och våra förslag i det\r\nsammanhanget.</pre><pre>Charlotte Branting ondgjorde sig tidigare en smula\r\növer att vi kunde gå med på bidrag som översteg\r\nvåra egna förslag med 500 000 kr.\r\nOppositionspartierna skriver inte några motioner\r\ntillsammans. Visserligen kommer Vänsterpartiet\r\noch Socialdemokraterna under\r\närendebehandlingen ofta överens, men det är mer\r\nen tillfällighet när våra olika partiers politik ligger i\r\nlinje med varandra. Vi har inget sådant samarbete\r\nföre motionsskrivandet som de partier som\r\ntillsammans bildar regering kan ha. Inte heller\r\nupprepar man år efter år exakt samma\r\nmotionskrav -- vi har dessutom blivit ombedda att\r\ninte göra det. Ibland kan det bli så, att ett parti som\r\nt.ex. Vänsterpartiet i det här fallet inte har exakt\r\nsamma krav som tidigare, men att ett annat parti nu\r\nställer sig bakom våra krav. Då faller så att säga det\r\nhela ut. Självfallet ställer vi då upp, går samman\r\noch kompromissar för att få igenom vårt i grunden\r\ngemensamma förslag. Så går det till och så är det\r\nför oppositionspartier, oavsett vilken regering man\r\nhar.</pre><pre>Jag vill avsluta det hela med att gå in på HUR-\r\nutredningens betänkande och det lagförslag som\r\nsyftar till ''en anpassning av arkeologisystemet till\r\nde organisations- och verksamhetsformer som\r\npräglar arbetet med att reformera\r\nstatsförvaltningen och den offentliga sektorn''. Jag\r\nläser upp detta, eftersom jag tycker att det är en\r\nmycket maffig formulering.</pre><pre>Vår uppfattning är att det inte alls handlar om\r\ndetta, utan det handlar om att göra det möjligt för\r\nprivata firmor att tjäna pengar på att utan\r\nvetenskapliga krav undersöka och ta bort\r\nfornlämningar. Det förslag som regeringen har lagt\r\nfram och som regeringspartierna står bakom\r\ngrundar sig på HUR-utredningens betänkande från\r\n1992. Två av utredningens sakkunniga ledamöter\r\navvisade förslaget. Så gott som samtliga\r\nremissinstanser var mycket kritiska. Det rör sig inte\r\nom någon form av partsinlaga, Göran Åstrand.\r\nMan bör ta denna kritik på allvar, eftersom den\r\nkommer ifrån ett mycket tungt håll.</pre><pre>Den enhälliga kritiken riktades mot en illa\r\ngenomförd, självmotsägande och genom sina\r\nförslag djupt oetisk utredning. Utan några som\r\nhelst analyser eller motiveringar har regeringen\r\nföreslagit att utredningens förslag skall genomföras\r\ni sina mest stötande delar.</pre><pre>Om HUR-utredningens och regeringens förslag\r\nhade fått majoritet skulle vårt kulturarv i form av\r\nde ibland mångtusenåriga fornlämningarna i\r\nfortsättningen bjudas ut till den privata\r\nkommersiella marknaden för ett\r\nkonkonkurrensanpassat anbudssystem för\r\narkeologiska undersökningar. Hanteringen av\r\nfornlämningar i samband med markexploatering\r\nskulle i framtiden ha blivit en fråga mellan\r\nlänsstyrelserna och de privata och offentliga företag\r\nsom till lägsta pris erbjuder sig att undersöka och ta\r\nbort fornlämningarna. Alla garantier för att\r\nvetenskapliga bedömningar och lokalhistoriska\r\nintressen skall få styra inverkan vid hanteringen\r\nskulle försvinna. Det primära syftet med förslaget\r\nvar enbart att göra det möjligt för privata firmor att\r\netablera sig på en ny marknad.</pre><pre>Bl.a. Vänsterpartiets motionskrav har tillgodosetts\r\nav utskottet. Därför yrkar jag bifall till hemställan\r\ni betänkandet.</pre><pre>Men jag vill avslutningsvis säga att jag ibland finner\r\nde borgerliga partiernas inställning till\r\nprofessionalism en aning kluven. Kulturministern\r\nhar i många andra sammanhang yttrat sig lyriskt om\r\nvikten av att satsa på professionalism. Men i två\r\nsammanhang här i dag är det plötsligt inte ett dugg\r\nbevänt med professionalismen. När det gäller\r\nBildkonstnärsfondens styrelse gjorde sig kds\r\nnärmast löjligt över de professionella\r\nkonstnärernas professionalism. Det inte bara\r\nantyddes utan sades direkt att de skulle vara både\r\njäviga och partiska.</pre><pre>När det gäller den professionella kritiken av HUR-\r\nutredningen vill Göran Åstrand vifta bort den med\r\natt säga att det bara är fråga om partsinlagor. Detta\r\när för mig, herr talman, mycket frustrerande.</pre><pre>Anf. 144  CHARLOTTE BRANTING (fp)\r\nreplik:</pre><pre>Herr talman! Jag har tydligen trampat på en öm tå,\r\neftersom Elisabeth Persson gång efter annan\r\nåterkommer till vad jag sade i mitt\r\ninledningsanförande. Naturligtvis hade jag inte sagt\r\nnågot om det hade rört sig om bidrag som översteg\r\nVänsterpartiets förslag med 500 000 kr.\r\nFörändringen när det gäller Arbetets museum är\r\ninte några större summor att resonera om. Men\r\nsammantaget i de olika betänkanden som vi i dag\r\nbehandlar har Vänsterpartiet ungefär 11 miljoner\r\nsom man inte alls har motiverat i sina olika\r\nmotioner osv.</pre><pre>Jag är glad, Elisabeth Persson, över att vi är\r\növerens om de satsningar som nu görs på ROT-\r\nprojekt i kulturmiljö. Det är alldeles utmärkt. Jag\r\när inte alls mot att man kompromissar. Vi\r\nkompromissar ständigt i regeringen, och ni\r\nkompromissar i opposition. Vad jag var förvånad\r\növer var att detta inte togs upp, eftersom det fanns\r\nen sådan möjlighet i de motioner som har lagts\r\nfram.</pre><pre>Anf. 145  GÖRAN ÅSTRAND (m) replik:</pre><pre>Herr talman! Jag trodde att jag var förflyttad 30 år\r\ntillbaka i tiden när jag lyssnade på avslutningen av\r\nElisabeth Perssons anförande. Det var ett\r\nfantastiskt ideologiskt anförande som gick ut på att\r\nallt blir bra om man är statsanställd och arbetar på\r\nsamhällets villkor och att det endast är där som\r\nprofessionalismen finns. Jag trodde att det som\r\nhänt genom socialismens och kommunismens fall\r\nunder de senaste 20 åren skulle motverkat sådana\r\nresonemang.</pre><pre>Det resonemang som vi i den borgerliga\r\nreservationen och som HUR-utredningen för är att\r\nman skall ta vara på den kvalitet och de\r\nerfarenheter som också kan finnas utanför den\r\netablerade offentliga sektorn.</pre><pre>Som jag sade i replikskiftet med Leo Persson är det\r\ninte frågan om ett antingen--eller utan ett både--\r\noch. Detta är ett resonemang till förmån för\r\nprofessionalismen, Elisabeth Persson. Vi kan gärna\r\ngräla om vem som är duktigast i olika läger, men vår\r\ntanke är att man skall bredda den krets som skall\r\narbeta med detta och ta vara på de kvaliteter som\r\nfinns utanför. Jag är inte alls rädd för att säga att jag\r\ntror vi därmed höjer kvaliteten. Alltså talar vi för\r\nprofessionalismen.</pre><pre>Det är litet känsligt att tala om partsinlagan, men\r\njag har sedan utredningen kom -- för två år sedan\r\neller när det var -- talat om den. Lydelsen i\r\nremissvaren är ungefär: Så här har vi alltid gjort. Vi\r\nhar alltid gjort så här inom den offentliga sektorn --\r\ni en statlig och regional kulturell verksamhet --\r\ninom ramen för det kulturpolitiska arbete som\r\nfinns. När det är de som direkt praktiskt berörs som\r\nhar yttrat sig, så tillåter jag mig att säga att det visst\r\när en partsinlaga, även om jag har fått bassning av\r\ndem som känt sig trampade på tårna. Vi skall som\r\nriksdagsmän kunna sätta oss över det och se var vi\r\nkan hitta kvaliteterna, oberoende av vem som har\r\nformulerat remissvaren.</pre><pre>Herr talman! Därför vidhåller jag mitt yrkande om\r\nbifall till reservation 1 som är principiellt mycket\r\nviktig.</pre><pre>Anf. 146  ELISABETH PERSSON (v)\r\nreplik:</pre><pre>Herr talman! Jag beklagar att Göran Åstrands\r\ndjupa engagemang för kulturmiljövård denna vår\r\ngår ut på att försvara förslaget som grundar sig på\r\nHUR-utredningens betänkande. Det beklagar jag\r\nallvarligt. Det är synd att Göran Åstrands\r\nengagemang inte gäller en vettigare sak.</pre><pre>Två av HUR-utredningens sakkunniga ledamöter\r\navvisade förslaget. Jag tror att de skulle bli\r\nsynnerligen förvånade om deras avvisande av\r\nförslaget skulle sättas i något som helst samband\r\nmed Göran Åstrands tal om att det skulle vara fråga\r\nom något slags rester av ideologiskt tänkande.\r\nNaturligtvis är det inte så.</pre><pre>Såvitt jag vet var de sakkunniga ledamöterna\r\nvetenskapligt meriterade och visste vad de talade\r\nom. Som jag sade avvisades förslaget av så gott som\r\nsamtliga remissinstanser. Kritiken mot förslaget var\r\nförödande. Den var betydligt mer förödande än vad\r\njag har möjlighet att ge uttryck för här i dag.</pre><pre>De som har yttrat sig är människor som vet vad det\r\nhandlar om och som på olika sätt är engagerade.\r\nJag beklagar som sagt att Göran Åstrand här får\r\nslåss för någon sorts sjuk faster. Men jag finner det\r\nmycket tillfredsställande att denna majoritet finns,\r\nså att vi slipper se förslaget genomföras.</pre><pre>Anf. 147  GÖRAN ÅSTRAND (m) replik:</pre><pre>Herr talman! Det är tur att det står i protokollet vad\r\njag sade i mitt inlägg för en stund sedan. Jag sade\r\nnämligen inte alls att de mycket kvalificerade\r\nremissinstanserna på något sätt var kvar i någon\r\nsorts utdöende ideologi. Jag sade att Elisabeth\r\nPerssons formuleringar i anförandet i kammaren\r\nledde tankarna i en sådan riktning.</pre><pre>Anf. 148  LEIF CARLSON (m):</pre><pre>Herr talman! Jag skall ta upp en fråga som kan\r\ntyckas vara liten, men som i vissa delar av vårt land\r\när nog så stor.</pre><pre>I betänkandet behandlas bl.a.\r\nkostnadsfördelningen vid arkeologiska\r\nutgrävningar, bl.a. med anledning av motion 204\r\nsom har inlämnats av Bertil Danielsson och mig\r\nsjälv. I betänkandet redogörs för principerna för\r\nkostnadsuttaget: Den för vars skull en fornlämning\r\nmåste avlägsnas bör bekosta den arkeologiska\r\nundersökningen.</pre><pre>När man läser detta låter det vettigt och förnuftigt, i\r\nalla fall om man bor i områden med få arkeologiska\r\nfynd. Men det blir mindre vettigt om man bor på\r\nÖland eller Gotland, där man inte kan stoppa\r\nspaden i marken utan att göra ett fynd och där man\r\nkanske inte kan bygga en lada eller ett garage utan\r\natt drabbas av stora kostnader. Den enskilde får\r\nalltså betala stora merkostnader på grund av detta.\r\nHan får inte behålla fynden, för de tillhör ju med\r\nall rätt allmänheten. Då kan man möjligen fråga sig\r\nom det inte är det allmänna som skall stå för\r\nkostnaderna i stället för den enskilde.</pre><pre></pre><pre>De flesta fynd är av stort kulturhistoriskt värde och\r\nmåste grävas ut. När byggherren får bekosta detta\r\noch de ekonomiska kalkylerna kanske totalt\r\nraseras, finns det en alldeles uppenbar risk att han\r\nkan frestas till att inte vilja se fynd som finns. Det\r\nsägs ibland skämtsamt: Du får tusen kronor för\r\nvarje fynd du inte ser.</pre><pre>Mycket värdefulla lämningar kan förstöras, helt\r\nenkelt genom att det blir för dyrt att gräva ut dem\r\noch för frestande att låta bli att göra det. Ansvaret\r\nför att den kommande generationen får del av de\r\nfynd som finns måste åvila det allmänna. Det måste\r\nvara principiellt fel att en myndighet beslutar och\r\nen annan, dvs. den enskilde, får betala.</pre><pre>Vi menar i vår motion att i analogi med PBL och\r\nnaturvårdslagen skall den enskilde få tåla ett\r\nintrång. Där är det 10 % intrång. I det här fallet\r\nskulle då exploatören få tåla att betala 10 % av\r\nkostnaden. På det sättet skulle man nå i stort sett\r\nprincipen att den som beslutar också betalar.</pre><pre>De ökade kostnaderna som man då ser för staten\r\nkan undvikas genom att det också formuleras\r\ntydliga krav på att utsortera vad som är av\r\nriksintresse, av allmänt intresse, och vad som inte\r\när det. Det blir på det sättet klarare: Vad är det som\r\när verkligt motiverat att gräva ut?</pre><pre>Kostnaden får då vägas mot annat inom\r\nhuvudtitelns ram, och här öppnas också de\r\nmöjligheter som HUR-utredningen har visat på, att\r\nmed bibehållen -- kanske högre -- kvalitet och till\r\nlägre kostnader kunna klara utgrävningar genom\r\nnormalt konkurrensförfarande. Självfallet är det då\r\nden högsta professionalism som gäller. Det är ju\r\nalltid så i en konkurrens att det blir den som kan\r\nerbjuda de professionellt bästa tjänsterna som får\r\narbetet. Detta har redan framhållits av Göran\r\nÅstrand, och jag ansluter mig till det.</pre><pre>Herr talman! Jag vill yrka bifall till motion 204.</pre><pre>Anf. 149  HARRIET COLLIANDER\r\n(nyd):</pre><pre>Herr talman! Jag vill till att börja med uttrycka min\r\nglädje över ROT-pengarna som har kommit\r\nkulturmiljövården till del. Det var ju så att Ny\r\ndemokrati hade en motion i\r\narbetsmarknadsutskottet om att man skulle kunna\r\nanvända pengar som AMS inte hade förbrukat. Av\r\nden motionen blev det ett tillkännagivande att man\r\nbemyndigade regeringen att ändra regleringsbrevet\r\ntill AMS, och sedan kom de 195 miljonerna\r\ntillbaka. Det är väldigt roligt att ett litet parti kan\r\nha åstadkommit de här miljonerna till\r\nkulturmiljövården.</pre><pre>Sedan skall jag gå in på HUR-utredningen och de\r\narkeologiska undersökningarna. HUR-\r\nutredningens förslag blev hårt kritiserat av en, får\r\nman säga, enstämmig remissopinion. Utredningen\r\nkunde inte uppskatta möjliga besparingar, men\r\nman sade att man kunde beräkna merkostnader\r\nsom den föreslagna förändringen skulle medföra.</pre><pre>Jag vill rikta mig till Göran Åstrand, som pratade\r\nom outgrundliga anledningar och kvalitet inom\r\narkeologin. Jag skulle vilja säga att förslaget\r\ngrundar sig på en felsyn, och den felsynen består i\r\natt arkeologi i första hand skulle vara grävning och\r\ndärför skulle lämpa sig för anbudsgivning. Jag vill\r\nsäga till Leif Carlson att med anbudsgivning och\r\nprivata byggherrar och privata firmor blir\r\nfrestelsen, tror jag, väldigt stor att inte se fynd som\r\nman borde se.</pre><pre>Arkeologiska undersökningar innehåller många\r\nmoment, och grävning är bara ett moment. Syftet\r\nmed den arkeologiska verksamheten är insamling\r\noch framför allt uppbyggnad av kunskap.\r\nArkeologi är alltså inte grävning, utan det är\r\ninsamling av kunskap. Man överför det som finns i\r\nmarken i form av kunskap in i arkiv. Det handlar\r\nom text, och det handlar om bilder, kartor osv.</pre><pre>HUR-förslaget bryter sambandet mellan\r\nhandläggning, dokumentation och undersökning\r\nliksom mellan omhändertagande av fynd, vård,\r\nforskning och levandegörande. Det är den\r\nsammanhållna processen som är\r\ngrundförutsättningen för arkeologiverksamhetens\r\neffektivitet, inte att en del av verksamheten bryts ut\r\noch blir föremål för anbud och upphandling.</pre><pre>Regeringen har förbisett att de ökade kostnaderna\r\nför själva upphandlingsförfarandet och splittringen\r\nav den arkeologiska processen kommer att leda till\r\nökade kostnader av förmodligen lägst samma\r\nstorleksordning. Redan i utredningen framgår att\r\ndet torde bli förhållandet i de län där länsmuseerna\r\nhar hand om undersökningarna.</pre><pre>Mot ett beslut enligt propositionen talar också vissa\r\nandra principiella problem. Kulturminneslagens\r\nbestämmelser om kostnadsansvar är till för att\r\nsäkerställa att kunskapen om borttagna\r\nfornlämningar tas till vara och för framtiden ges en\r\nsäker förvaring som garanterar materialets\r\ntillgänglighet. Därför tycker vi att det är orimligt att\r\nupphovsrätten till fotografier skall vara beställarens\r\negendom.</pre><pre>Vår inställning i den frågan grundar sig på\r\nvetskapen om att det arkeologiska\r\nutgrävningsarbetet är ett lagarbete från det man\r\nstartar tills fynden är framme och så småningom\r\nförpassas in i sina magasin. Då tas en bild som är\r\nslutstenen i lagarbetet och att det skall berättiga till\r\natt den blir beställarens egendom, tycker vi är fel.</pre><pre>Om ett privat företag utför arkeologisk\r\nundersökning menar vi att hela\r\ndokumentationsmaterialet inklusive fotorätten\r\nskall överlämnas till det museum som tar hand om\r\nfynden. En sådan generell regel menar vi att\r\nriksdagen kan besluta om.</pre><pre>Så, herr talman, jag skulle vilja yrka bifall till vår\r\nreservation nr 2.</pre><pre>Överläggningen var härmed avslutad.</pre><pre>(Beslut skulle fattas den 29 mars.)</pre><pre>11 §  Museer och utställningar</pre><pre>Föredrogs</pre><pre>kulturutskottets betänkande</pre><pre>1993/94:KrU26 Museer och utställningar (prop.\r\n1993/94:100 delvis).</pre><pre>Anf. 150  BJÖRN KAALING (s):</pre><pre>Herr talman! I kulturutskottets betänkande 26\r\nbehandlas frågor som rör museer och utställningar.\r\nJag vill kort kommentera de reservationer som vi\r\nfrån socialdemokratisk sida har i betänkandet. Men\r\nförst skulle jag rent allmänt och övergripande vilja\r\nkonstatera att utskottet på några punkter går längre\r\nän vad regeringen föreslagit i budgetpropositionen.</pre><pre>Många förslag till förändringar inom museiområdet\r\nhar under de senaste ett och ett halvt åren lagts åt\r\nsidan med hänvisning till den pågående\r\nMuseiutredningen. Som en parentes vill jag nämna\r\natt Museiutredningen lägger fram sitt förslag för\r\nKulturdepartementet den 18 april under namnet\r\n''Bildning och minne, museernas uppdrag och\r\norganisation''.</pre><pre>Som rubriken på Museiutredningens arbete anger,\r\nutgör museerna en viktig del av vårt kollektiva\r\nminne. Ett minne har naturligtvis inget värde, om\r\ndet inte kommer till användning. Därför är\r\nmuseernas uppgift i samhället bildning, och jag vill\r\nunderstryka att detta inte minst innebär att\r\nmuseerna skall vara en del, en aktiv del, också i\r\nfolkbildningen.</pre><pre>Även om Museiutredningen arbetar relativt snabbt\r\noch även om det är rimligt att man under tiden ett\r\närende utreds avvaktar med större förändringar, är\r\ndet inte möjligt -- och jag vill påstå att det inte ens\r\när önskvärt -- att avstå från varje justering av det\r\nverksamhetsområde som en utredning berör. Det\r\när en bedömning som en majoritet i kulturutskottet\r\nhar gjort i det här betänkandet, precis som i några\r\nav de tidigare debatterade betänkandena.</pre><pre>Därför föreslår kulturutskottet att anslaget till de\r\ncentrala museerna under rubriken Myndigheter\r\nräknas upp med 2,5 miljoner kronor utöver\r\nregeringens förslag. De här resurserna skall i\r\nhuvudsak användas som en allmän\r\nresursförstärkning hos Statens historiska museer,\r\nStatens konstmuseer och Folkens museum --\r\netnografiska. Det senare vill jag från\r\nsocialdemokratisk sida betona vikten av, därför att\r\nde medel som är avsedda för Folkens museum skall\r\nanvändas som insatser mot främlingsfientlighet i\r\nvårt samhälle.</pre><pre>Utskottet föreslår att fördelningen av de 2,5\r\nmiljoner kronorna skall skötas av regeringen.</pre><pre>Kulturutskottet föreslår att riksdagen beslutar\r\nanslå 1 miljon kronor utöver vad regeringen\r\nföreslagit till de centrala museer som bedrivs i\r\nstiftelseform. Medlen avser Nordiska museet.\r\nUtskottet menar att hälften av resurserna skall gå\r\ntill Julita museum för att man där skall kunna\r\nbehålla den nuvarande verksamhetsnivån.</pre><pre>Julita är beroende av inkomster från skogsbruket,\r\noch eftersom detta skogsbruk inte har givit den\r\nförväntade avkastningen finns en risk för att\r\nverksamheten vid museet måste minskas.\r\nKulturutskottet menar att det vore olyckligt.</pre><pre>När det gäller anslaget Bidrag till vissa museer gör\r\nutskottet bedömningen att den prioritering som\r\nregeringen har föreslagit behöver justeras. Därför\r\nföreslår utskottsmajoriteten att Bildmuseet i Umeå\r\noch Rooseum i Malmö tillförs ytterligare statliga\r\nmedel. Eftersom tidigare statliga medel till dessa\r\ntvå museer har gått över annan budget blir den\r\nnödvändiga följden av kulturutskottets\r\nställningstagande att man på dessa två punkter får\r\ninrätta nya anslagsposter.</pre><pre>Utskottet menar till skillnad från regeringen att det\r\ninte finns anledning att särbehandla Arbetets\r\nmuseum i Norrköping i negativ bemärkelse i\r\nförhållande till andra jämförbara museer. Det är\r\nolyckligt att regeringen år efter år återkommer med\r\nen markering som dels visar att man inte fullt ut\r\nvärdesätter den fina verksamhet som bedrivs vid\r\nArbetets museum och dels att man inte har förstått\r\ndet nytänkande inom museivärlden som museet\r\nstår för.</pre><pre>Om riksdagen beslutar i enlighet med vad\r\nkulturutskottet föreslår ger riksdagen för andra\r\ngången under denna mandatperiod kulturministern\r\nsignaler om att hon får släppa på den ideologiska\r\nlåsningen i denna fråga och i stället se till den\r\nverksamhet som Arbetets museum bedriver.</pre><pre>Det har i tidigare diskussioner om Arbetets\r\nmuseum påpekats att också andra än stiftare och\r\nstaten borde ta ansvar för verksamheten. Jag vill för\r\nriksdagen påpeka att det pågår diskussioner mellan\r\nmuseet och Norrköpings kommun om att\r\nkommunen skall ta den kostnad som uppkommer i\r\nsamband med en utökning av museernas lokaler.</pre><pre>Kulturutskottet anser också att ytterligare 300 000\r\nkr skall anslås till Judiska museet. Judiska museet\r\nhar en viktig roll att fylla när det gäller att bekämpa\r\nfrämlingsfientlighet och rasism, och vi har all\r\nanledning att stödja detta museum i särskild\r\nordning. Jag kan för övrigt nämna att Judiska\r\nmuseet utsetts till årets museum under den i\r\nStockholm pågående museiveckan.</pre><pre>Så vill jag tala om de socialdemokratiska\r\nreservationer som fogats till betänkandet. Vi\r\nsocialdemokrater menar att det mot bakgrund av\r\nden konststöld som ägde rum på Moderna museet\r\nförra hösten inte finns skäl för staten att ha kvar det\r\nbesparingskrav som återfinns i regeringens\r\nbudgetproposition. Det hade självfallet varit\r\nrimligt att Statens konstmuseer hade fått använda\r\nhela sitt anslag för att på bästa sätt lösa\r\nbevakningsfrågorna. Om utskottet hade gått på den\r\nsocialdemokratiska linjen hade Statens\r\nkonstmuseer fått ytterligare en miljon till sitt\r\nförfogande. Konstmuseerna har själva i en skrivelse\r\nbett just om att få utökade resurser för bevakning.</pre><pre>Vi socialdemokrater önskar att man hade kunnat\r\nöka på anslaget till Etnografiska museet i Göteborg\r\nmed fyra nya grundbelopp. Vi önskar också att man\r\nhade kunnat öka anslaget till Riksutställningar med\r\n1 miljon kronor. I båda fallen handlar det om att\r\nockså dessa institutioner skulle ha möjlighet att\r\ngöra som vi ser det viktiga instser mot den\r\nfrämlingsfientlighet som finns i samhället.</pre><pre>Vi hade slutligen också ett förslag om ytterligare\r\nsatsning på Ajtte fjäll- och samemuseum. Pengarna\r\nskulle användas för att värna om den samiska\r\nkulturen.</pre><pre>Herr talman! Jag vill yrka bifall till hemställan i\r\nkulturutskottets betänkande utom på de punkter\r\ndär det finns socialdemokratiska reservationer. Jag\r\nyrkar bifall till reservationerna 2, 5, 7, 8 och 10.</pre><pre>Anf. 151  STINA GUSTAVSSON (c):</pre><pre>Herr talman! På senare tid har museiområdet\r\nkommit i fokus i såväl nyhetsmedierna som i den\r\nkulturpolitiska debatten. ''Den svenska historien''\r\nhar med utställningar runt om i landet vid centrala\r\nmuseer, länsmuseer, flera kommunala museer och\r\nhembygdsmuseer nått en storlek både vad gäller\r\nbesökare och arrangemang som hittills är\r\noöverträffad i svensk museivärld.</pre><pre>Den av regeringen tilsatta perlamentariska\r\nutredningen för översyn av mål- och strukturfrågor\r\ninom det staliga och statsunderstödda\r\nmuseiväsendet inledde sitt arbete 1993. Som vi nyss\r\nkunde höra av Björn Kaaling är man på väg att\r\nlämna sitt betänkande. Jag tycker att kommitténs\r\narbete har bidragit till en vital diskussion med\r\nintressenter runt om i landet kring museernas\r\nframtida roller och resurser.</pre><pre>Vad resurser beträffar har regeringen inför\r\nnästkommande budgetår föreslagit en ökning av\r\nanslagen total sett. Det har vi debatterat tidigare i\r\ndag. Det är enligt några motionärer en alltför\r\nförsiktig ökning.</pre><pre>Regeringen har i mycket stor utsträckning valt att\r\navvakta de utredningar som pågår. Jag tycker att\r\ndet är klokt. Man tillsätter ju inte en utredning utan\r\nanledning. Man vill naturligtvis ha svar på en lång\r\nrad frågor.</pre><pre>Det är en uppfattning som återspeglas i en del\r\ncentermotioner till årets riksdag. Eftersom vi\r\ntidigare debatterade bidrag till framför allt\r\nRiksteatern kan jag ta den som exempel. Centern\r\nhar fogat ett särskilt yttrande till betänkandet\r\nKrU21 med innebörden att det finns anledning att\r\ninte göra några tvära kast i bidragsgivningen under\r\npågående utredningar och att inte heller gå in och\r\nförändra drastiskt i verksamheterna.</pre><pre>Den årligen återkommande museiveckan pågår just\r\nnu. Det debatteras om och funderas över\r\nmuseernas roll i framtiden. Vilket ansvar skall\r\nstaten och de olika museerna ha? Finns den\r\nkompetens som behövs inför framtiden vid våra\r\nmuseer i dag? Vilken roll har museerna när det\r\ngäller den framtida folkbildningen? Vilka\r\narbetsuppgifter skall åvila Riksutställningar? Hur\r\nkommer man att foga in det faktum att ca hälften\r\nav museiförmålen finns i Hembygdsföreningarnas\r\nmuseer och samlingar runt om i Sverige? Hur\r\ntillvaratar man bäst de ideella krafterna i\r\nbevarandet av kulturarvet för\r\nnutidsdokumentation och inför framtidens\r\nutmaningar? Hur kan kulturarvet levandegöras?</pre><pre>Frågeställningarna är många. Både den kommande\r\nutredningen och museiveckans diskussioner kan\r\nstimulera till nya och annorlunda tankebanor och\r\nutgångspunkter för framtida beslut. Det kan tas till\r\nintäkt för att debatten kring museerna och deras\r\nverksamheter i denna kammare kommer att\r\nintensifieras.</pre><pre>Till kulturutskottets betänkande har det fogats en\r\nkartläggning av bevakningen vid centralmuseerna.\r\nJag vill gärna uttala det angelägna i att denna\r\nkartläggning har kommit till stånd, och jag vill\r\ngärna också uttala ett tack till kulturutskottets\r\nkansli för arbetet med framtagandet av materialet.</pre><pre>Utskottsmajoriteten utgår från att\r\nMuseiutredningen behandlar bevakningsfrågorna.\r\nDessa har under flera år varit föremål för\r\ndiskussioner i kulturutskottet. Jag erinrar mig att\r\ndet redan 1990 hölls en hearing i denna fråga i\r\nriksdagen. Meningarna om vilken medelstilldelning\r\nsom är rimlig har varit delade, vilket också Björn\r\nKaaling nämnde. Jag utgår från att regeringen noga\r\nföljer frågan.</pre><pre>Jag skall på en punkt något ytterligare kommentera\r\ndet Björn Kaaling tog upp. Han säger att\r\nregeringspartierna inte värdesätter Arbetets\r\nmuseum.</pre><pre>Jag anser för min del att Arbetets museum har\r\nlyckats bra med sin verksamhet. Jag vill också\r\nhänvisa till en debatt i denna kammare för ungefär\r\nfem år sedan, där dåvarande kulturministern Bengt\r\nGöransson yttrade sig apropå bidrag till Arbetets\r\nmuseum. Han framhöll då att staten inte har påtagit\r\nsig ett ansvar för museets framtida finansiering.</pre><pre>Såvitt jag förstår har staten i mycket stor\r\nutsträckning bidragit till museets tillblivelse och\r\näven till dess verksamhet. Staten har hittills bidragit\r\nmed drygt 50 miljoner kronor.</pre><pre>Björn Kaaling säger vidare att man diskuterar att\r\nytterligare stiftare skall gå in. Jag tycker att det är\r\nen positiv tanke, och jag förväntar mig faktiskt att\r\nde nuvarande stiftarna tillsammans med\r\nNorrköpings kommun, Östergötlands läns\r\nlandsting och länsstyrelsen i Östergötlands län i\r\nframtiden kan ta ett större ansvar för Arbetets\r\nmuseum.</pre><pre>De besked som den tidigare socialdemokratiska\r\nregeringen gav till Arbetets museum liksom den\r\nnuvarande regeringens besked om ett oförändrat\r\nanslag nästkommande år anser jag vara bra.</pre><pre>Anf. 152  BJÖRN KAALING (s) replik:</pre><pre>Herr talman! Jag tycker att det känns bra att Stina\r\nGustavsson gör denna deklaration om Arbetets\r\nmuseum. Det är tacksamt att höra att Arbetets\r\nmuseum värdesätts av Stina Gustavsson.</pre><pre>När det sedan gäller Bengt Göranssons\r\ndeklaration, som Stina Gustavsson hänvisar till, vill\r\njag bara påminna om den tidigare diskussionen\r\nunder kvällen, där Anders Nilsson sade att\r\nriksdagen naturligtvis har rätt att göra en annan\r\nbedömning än den som ministrarna gör. Så har\r\nskett tidigare när det gäller Arbetets museum.</pre><pre>Jag vill påminna om att kulturminister Friggebo för\r\ntvå år sedan inte föreslog någon uppräkning av\r\nanslaget till Arbetets museum men att en majoritet\r\ni riksdagen gjorde en annan bedömning. Jag tycker\r\nför min del att det var en klok bedömning. Det kan\r\nockså förtjäna att påminnas om att vi den gången\r\nhade stöd från Centerpartiet.</pre><pre>Jag har vidare inte uppfattat att det skulle\r\ntillkomma några ytterligare stiftare när det gäller\r\nArbetets museum. Det handlar om att Norrköpings\r\nkommun möjligen kan komma att ta på sig en del\r\nav kostnaden för tillgodoseendet av ett utökat\r\nlokalbehov från Arbetets museums sida.</pre><pre>Anf. 153  STINA GUSTAVSSON (c) replik:</pre><pre>Herr talman! Jag avvaktar med spänning\r\nMuseiutredningens resultat, kanske framför allt\r\nvad beträffar Arbetets museum. Jag har besökt\r\nArbetets museum vid ett flertal tillfällen, och jag\r\ntror att Björn Kaaling och jag är överens om att\r\ndetta museum har utvecklats väl.</pre><pre>Jag skall också, herr talman, be att från\r\nregeringspartiernas sida få avstyrka de\r\nframställningar om ökad medelstilldelning som\r\ngjorts i utskottets betänkande. Vi anser att kulturen\r\ngenom regeringens totala budget blivit välvilligt\r\nbehandlad. Därtill anser vi att pågående\r\nutredningar bör avvaktas, vilket jag också tidigare\r\nhar berört.</pre><pre>Jag yrkar därför bifall till reservationerna 1, 3 och\r\n4 samt, vid bifall till reservation 4, även till\r\nreservation 6. Jag yrkar avslag på övriga\r\nreservationer och därutöver bifall till\r\nkulturutskottets hemställan.</pre><pre>Anf. 154  HARRIET COLLIANDER\r\n(nyd):</pre><pre>Herr talman! Jag instämmer i väsentliga delar i\r\nBjörn Kaalings redogörelse för utskottets\r\nställningstagande när det gäller medelstilldelning\r\ntill Centrala museer: Myndigheter, till Centrala\r\nmuseer: Stiftelser, till Arbetets museum, till\r\nRooseum och till Bildmuseet i Umeå och till\r\nJudiska museet.</pre><pre>Detta medför vissa kostnadsökningar. En del\r\nkommer när riksmötet är avslutat att visa sig vara\r\nfinansierade. I övrigt har vi föreslagit så stora\r\nbesparingar i budgeten att vi anser att några extra\r\nsmå bidrag kan ges till dessa museer, som väl\r\nförtjänar ett tillskott. Arbetets museum är ett\r\nmuseum i tiden, internationellt erkänt. Detsamma\r\ngäller bl.a. för Rooseum.</pre><pre>Vi har avgivit två reservationer, nr 9 och nr 11. I\r\ndessa föreslås oförändrade anslag till regionala\r\nmuseer och till Riksutställningar. Herr talman! Jag\r\nvill yrka bifall till dessa båda reservationer.</pre><pre>Överläggningen var härmed avslutad.</pre><pre>(Beslut skulle fattas den 29 mars.)</pre><pre>12 §  Godkännande av överenskommelse\r\nmellan Sverige och Litauen på fiskets område</pre><pre>Föredrogs</pre><pre>jordbruksutskottets betänkande</pre><pre>1993/94:JoU17 Godkännande av överenskommelse\r\nmellan Sverige och Litauen på fiskets område\r\n(prop. 1993/94:137).</pre><pre>Förste vice talmannen konstaterade att ingen talare\r\nvar anmäld.</pre><pre>(Beslut skulle fattas den 29 mars.)</pre><pre>13 §  Tilläggsbudget till statsbudgeten för\r\nbudgetåret 1993/94</pre><pre>Föredrogs</pre><pre>jordbruksutskottets betänkande</pre><pre>1993/94:JoU18 Tilläggsbudget till statsbudgeten för\r\nbudgetåret 1993/94 (prop. 1993/94:105 delvis).</pre><pre>Förste vice talmannen konstaterade att ingen talare\r\nvar anmäld.</pre><pre>(Beslut skulle fattas den 29 mars.)</pre><pre>14 §  Bordläggning</pre><pre>Anmäldes och bordlades</pre><pre>Proposition</pre><pre>1993/94:164 Utvidgande av Norra Kvills\r\nnationalpark</pre><pre>15 §  Anmälan om frågor</pre><pre>Anmäldes att följande frågor framställts</pre><pre>den 22 mars</pre><pre>1993/94:418 av Bengt Silfverstrand (s) till\r\ncivilministern om användning av skattemedel för\r\npartipolitiska konsultuppdrag:</pre><pre>I vissa kommuner och landsting har företrädare för\r\nden politiska majoriteten använt skattemedel som\r\nbetalning till privata konsultbolag för hjälp med\r\nrent partipolitiska uppgifter som t.ex. politiska\r\nanföranden. Uppgifterna är utan tvivel av den\r\nkaraktären att de inte har med kommunala\r\nangelägenheter att göra.</pre><pre>Är civilministern beredd att ta initiativ för att\r\ntydliggöra innebörden av kommunallagen, så att\r\nmissbruk av det slag som nu förekommit\r\nundanröjes och företrädare för den politiska\r\nmajoriteten i kommuner och landsting blir\r\nmedvetna om vilka spelregler som gäller?</pre><pre>1993/94:419 av Viola Furubjelke (s) till\r\nutrikesministern om fredsplanen för Västsahara:</pre><pre>Fredsplanen för Västsahara och den däri ingående\r\nfolkomröstningen om självständighet eller\r\nmarockansk överhöghet har antagits av FN med\r\nstöd av bl.a. Sverige. Folkomröstningen skulle ha\r\nskett i januari 1992 men oenighet om\r\nröstlängdernas giltighet har förhindrat\r\ngenomförandet. Marocko har genom röstköp och\r\nfolkomflyttningar försökt tillförsäkra sig en\r\nmajoritet till förmån för marockansk överhöghet.\r\nAv planerade 1 700 militärobservatörer och 300\r\npoliser i FN-styrkan Minurso har endast 315\r\nrespektive 25 utplacerats.</pre><pre>I stället för att kraftfullt driva fredsplanens\r\nfullföljande signalerar nu FN:s generalsekreterare\r\natt han ger upp. Tre alternativa handlingsvägar\r\nanges:</pre><pre>1.  Att folkomröstningen genomförs i år med eller\r\nutan parternas samarbete.</pre><pre>2.  Kommissionen som försökt utreda\r\nrösträttsfrågan fortsätter till halvårsskiftet och\r\nsäkerhetsrådet tar ställning därefter.</pre><pre>3.  Säkerhetsrådet beslutar att lägga ned hela\r\nMinursooperationen och folkomröstningen.</pre><pre>Jag vill fråga utrikesminister Margaretha af Ugglas:</pre><pre>Vilken är regeringens reaktion på\r\ngeneralsekretarens utspel?</pre><pre>16 §  Kammaren åtskildes kl. 19.26.</pre><pre>Förhandlingarna leddes</pre><pre>av talmannen från sammanträdets början t.o.m. 4\r\n§ anf. 20 (delvis),</pre><pre>av tredje vice talmannen därefter t.o.m. anf. 30\r\n(delvis),</pre><pre>av förste vice talmannen därefter t.o.m. anf. 59\r\n(delvis),</pre><pre>av andre vice talmannen därefter t.o.m. anf. 74\r\n(delvis),</pre><pre>av tredje vice talmannen därefter t.o.m. 7 § anf. 101\r\n(delvis),</pre><pre>av andre vice talmannen därefter t.o.m. voteringen\r\nkl. 17.07 och</pre><pre>av förste vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}