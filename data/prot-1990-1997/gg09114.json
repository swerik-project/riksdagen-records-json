{"dokumentstatus":{"dokument":{"hangar_id":"2387818","dok_id":"GG09114","rm":"1992/93","beteckning":"114","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"114","slutnummer":"0","datum":"1993-05-24 00:00:00","systemdatum":"2005-10-27 14:01:43","publicerad":"1993-05-24 00:00:00","titel":"Riksdagens snabbprotokoll 1992/93:114 Måndagen den 24 maj","subtitel":null,"status":null,"htmlformat":null,"relaterat_id":null,"source":"webbnav","sourceid":"{C71C8DDD-1DFC-42A3-A237-E49170CB75D6}","dokument_url_text":"http://data.riksdagen.se/dokument/GG09114/text","dokument_url_html":"http://data.riksdagen.se/dokument/GG09114","dokumentstatus_url_xml":"http://data.riksdagen.se/dokumentstatus/GG09114","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1992/93:114</div>\r\n<div class=\"sidhuvud_datum\">Måndagen den 24 maj</div>\r\n<div class=\"sidhuvud_klockslag\">Kl. 9.00</div>\r\n<hr class=\"sidhuvud_linje\">\r\n<pre>1 §  Anmälan om återtagande av plats i\r\nriksdagen</pre><pre>Talmannen meddelade att Sonja Rembo (m) den 20\r\nmaj återtagit sin plats i riksdagen, varigenom\r\nuppdraget som ersättare upphört för Göran\r\nLindblad.</pre><pre>2 §  Avsägelser</pre><pre>Talmannen meddelade att Dan Ericsson i\r\nKolmården (kds) avsagt sig uppdraget att vara\r\nledamot i valberedningen.</pre><pre>Kammaren biföll denna avsägelse.</pre><pre>Talmannen meddelade att Dan Ericsson i\r\nKolmården (kds) avsagt sig uppdraget att vara\r\nsuppleant i förvaltningsstyrelsen.</pre><pre>Kammaren biföll denna avsägelse.</pre><pre>Talmannen meddelade att Marianne Jönsson (c)\r\navsagt sig uppdraget att vara suppleant i\r\nsocialförsäkringsutskottet.</pre><pre>Kammaren biföll denna avsägelse.</pre><pre>3 §  Meddelande om vissa kompletteringsval</pre><pre>Talmannen meddelade att på grund av uppkomna\r\nvakanser hade</pre><pre>dels Kristdemokraternas riksdagsgrupp anmält\r\nIngvar Svensson som ledamot i valberedningen\r\nefter Dan Ericsson i Kolmården, Rose-Marie\r\nFrebran som suppleant i valberedningen efter\r\nIngvar Svensson och Jan Erik Ågren som suppleant\r\ni förvaltningsstyrelsen efter Dan Ericsson i\r\nKolmården,</pre><pre>dels Centerns riksdagsgrupp anmält Ingrid\r\nSkeppstedt som suppleant i\r\nsocialförsäkringsutskottet efter Marianne Jönsson.</pre><pre>Talmannen förklarade valda till</pre><pre>ledamot i valberedningen</pre><pre>Ingvar Svensson (kds)</pre><pre>suppleant i valberedningen</pre><pre>Rose-Marie Frebran (kds)</pre><pre>suppleant i förvaltningsstyrelsen</pre><pre>Jan Erik Ågren (kds)</pre><pre>suppleant i socialförsäkringsutskottet</pre><pre>Ingrid Skeppstedt (c)</pre><pre>4  §  Justering av protokoll</pre><pre>Justerades protokollet för den 17 maj.</pre><pre>5 §  Svar på interpellation 1992/93:172 om\r\nriskkapitalbolagen</pre><pre>Anf. 1  Näringsminister PER WESTERBERG\r\n(m):</pre><pre>Fru talman! Ian Wachtmeister har frågat mig om\r\njag är beredd att diskutera och vidta åtgärder för att\r\nrätta till brister när det gäller småföretagens\r\ntillgång på riskkapital.</pre><pre>Jag vill betona att regeringens småföretagspolitik\r\ninriktas på i huvudsak generella åtgärder, såsom\r\nskattesänkningar och avreglering. Under\r\nmandatperioden har skatter sänkts i betydande\r\nomfattning, inte minst för de små och medelstora\r\nföretagen. Detta är ett helt avgörande sätt att\r\nstärka småföretagens försörjning med riskkapital.\r\nDärutöver har vissa åtgärder vidtagits för att bl.a.\r\nstimulera den privata riskkapitalmarknaden.</pre><pre>Riksdagen beslutade i november 1992 om riktlinjer\r\nför utskiftningen av vissa medel ur de förutvarande\r\nlöntagarfonderna. Sex riskkapitalbolag och två\r\nportföljförvaltande bolag har tillförts totalt 6,5\r\nmiljarder kronor.</pre><pre>Riskkapitalbolagen skall -- i enlighet med vad bl.a.\r\nNy demokrati har föreslagit -- på kommersiella\r\ngrunder investera i små och medelstora företag,\r\ngenom att förstärka företagens egna kapital. Det\r\nökar möjligheterna för banker att lämna lån.\r\nDärigenom kan företagens långsiktiga utveckling\r\nfrämjas. Samtidigt skall verksamheten leda till god\r\noch långsiktig avkastning för riskkapitalbolagens\r\nägare, vilket måste beaktas i\r\ninvesteringsverksamheten. Verksamheten bedrivs i\r\nenlighet med resp. bolagsordning. Den planerade\r\nutskiftningen till privata ägare i bolagen är nu\r\ngenomförd.</pre><pre>Hittills har riskkapitalbolagen engagerat sig i drygt\r\n40 projekt till ett sammanlagt belopp av ca 185\r\nmiljoner kronor. Ytterligare ca 40 ärenden bereds\r\nför närvarande. Jag anser dock att det är för tidigt\r\natt redan nu utvärdera bolagens verksamhet.</pre><pre>De två portföljförvaltande bolagen Atle och Bure\r\nhar till uppgift att bl.a. investera i olika\r\nriskkapitalbolag och därigenom bidra till\r\nmångfalden på marknaden.</pre><pre>Industri- och nyföretagarfonden tillförs nu ökade\r\nresurser och handlägger frågor om stöd till\r\nutvecklings- och marknadsföringsprojekt samt\r\nnyföretagarlån. Fonden har hittills beviljat 139\r\nnyföretagarlån på sammanlagt 48 miljoner kronor,\r\nvilket tyder på en hög aktivitet sedan möjligheten\r\natt lämna nyföretagarlån infördes i februari i år. Av\r\ndet beviljade beloppet har hela 52 % gått till nya\r\nindustriföretag. Totalt har nära 500 ansökningar om\r\nnyföretagarlån kommit in till fonden.</pre><pre>De regionala utvecklingsfonderna har möjlighet att\r\nlämna lån m.m. på hög risknivå till små och\r\nmedelstora företag. Även utvecklingsfonderna kan\r\nge nyföretagarlån. Flera av fonderna har resurser\r\nkvar för ny utlåning. Riksdagen har beslutat att\r\nutvecklingsfonder med låg likviditet skall få\r\nuppskov med vissa av de beslutade inbetalningarna\r\ntill staten. Fondernas verksamhet utreds för\r\nnärvarande.</pre><pre>Jag kommer inom kort att inhämta regeringens\r\nbemyndigande att tillkalla en utredare för att se\r\növer innovatörernas situation. Syftet är bl.a. att\r\nlägga fram förslag om hur det statliga systemet för\r\natt främja innovationer kan effektiviseras.</pre><pre>Bland de ytterligare åtgärder som regeringen\r\növerväger att vidta kan nämnas ett system med\r\nskatteavdrag för privatpersoner som satsar medel i\r\nriskkapitalsektorn och därmed stärker\r\nsmåföretagens soliditet.</pre><pre>Slutligen vill jag erinra om att statsmakterna har\r\nbeslutat om insatser för att tillförsäkra fortsatt\r\nverksamhet i vissa banker. Dessa åtgärder är av\r\nfundamental betydelse när det gäller småföretagens\r\nframtida möjligheter att få lån.</pre><pre>Anf. 2  IAN WACHTMEISTER (nyd):</pre><pre>Fru talman! Till att börja med hoppas jag att svensk\r\npolitik kommer att återhämta sig efter\r\nklämdagarna, så att det blir litet livaktigare än det\r\nverkar just nu. Jag vill också erinra om hur det såg\r\nut för ett år sedan. Då blev det nästan regeringskris\r\npå grund av de här riskkapitalbolagen. Regeringens\r\nidé var då att man bl.a. skulle ha sparpremier i\r\nstället. Det är intressant att tänka sig hur det skulle\r\nha verkat i dag, eftersom vi nu har ett för stort\r\nsparande. Det var väl tur att det gick som det gick.</pre><pre>Problemet med riskkapitalbolagen rent politiskt är\r\natt om de går bra brukar de kallas för Per\r\nWesterbergs bolag, men om de går dåligt brukar de\r\nkallas för Ny demokratis egendomliga påfund.</pre><pre>Nu har vi attackerat frågan. Vi är nämligen litet\r\noroliga för att Atle och framför allt Bure håller på\r\natt bli något helt annat än vad de var avsedda att\r\nbli. Jag skall senare läsa upp två rader ur ett brev\r\nsom jag kommer att skicka till Bure i dag. Jag har\r\nhaft ett sammanträffande med Bure.</pre><pre>Först vill jag dock säga apropå vad\r\nnäringsministern påpekade här att det är bra att\r\nskatterna har sänkts. Det är bra att ni har kört de\r\nhär företagspaketen. Det krävs ännu mer av det\r\nslaget. Vi har som bekant stött er. Men det återstår\r\nen hel del, och jag hoppas att även det blir av. I de\r\növerläggningar vi nu har med regeringspartierna i\r\nfinansutskottet har vi uppe frågan om att det\r\nbehövs mer för att få fart på verksamheten i de små\r\nföretagen.</pre><pre>Problemet med Atle och Bure, för att återkomma\r\ntill det, är att man faktiskt inte investerar i de små\r\noch medelstora företagen. Man investerar i sig\r\nsjälv. Man bygger upp sina egna imperier. Man\r\nförsöker bli en stor finansiell aktör. Det är litet\r\nTarzan över det hela. Det är farligt. Affärer med\r\nsmå och medelstora företag är kanske inte så tjusiga\r\nsom andra affärer som man kan göra. Man gör i\r\nstället affärer med företag som har 500 anställda\r\noch ännu fler, och det var inte det som var\r\nmeningen.</pre><pre>Jag skulle vilja ställa ett par frågor. Vad kommer\r\nregeringen att göra med det statliga ägandet i Atle\r\noch Bure? Jag menar att ni skall köra mycket\r\nhårdare. Det är fråga om missbruk i stället för bruk\r\nav bolagsordningarna.</pre><pre>Min nästa fråga gäller innovatörerna. Jag hörde\r\njust nu att regeringen avser att tillsätta en\r\nutredning. Vi har föreslagit att man skall avsätta\r\n100 miljoner kronor av fondpengarna till\r\ninnovatörer. Hur blir det med det?</pre><pre>Jag undrar också om näringsministern kunde vara\r\nsnäll att litet mera förklara vad som nu enligt de\r\nsenaste erfarenheterna kommer att ske med\r\nutvecklingsfonderna och den expertis som finns\r\ndär.</pre><pre>Anf. 3  ROLF L NILSON (v):</pre><pre>Fru talman! Först konstaterar jag att det är en\r\nnågot lustig debatt. De två konstruktörerna av\r\nriskkapitalbolagen för ju ett samtal sinsemellan\r\noffentligt. I och för sig är det bra, men litet märkligt\r\när det.</pre><pre>Den konstruktion med två portföljbolag och sex\r\nriskkapitalbolag skapades ju av Ny demokrati och\r\nregeringen i samförstånd. Före beslutet sades det i\r\ndebatten från Ny demokratis sida att det här var ett\r\nväldigt bra exempel på vad som kan göras och att\r\ndetta var en lösning som var bättre än det som Ny\r\ndemokrati hade förordat.</pre><pre>I propositionen och även i debatten -- då från\r\nVänsterpartiets och Socialdemokraternas sida --\r\nhar det hävdats att det finns problem med den här\r\nkonstruktionen. Problemen består i att bolagen\r\nskall drivas på strikt kommersiell basis. De skall\r\nnoteras. Vidare är deras substansvärde betydligt\r\nstörre än vad man kan förvänta sig att aktierna\r\nnoteras till vid en introduktion på Börsen. Det har\r\nsagts att en krona kunde köpas för 70 öre om man\r\nså ville.</pre><pre>Man har alltså en konstruktion som innebär att man\r\nger bort pengar billigt till privata ägare. Sedan ger\r\nman dessa i princip fria händer att hantera de här\r\ntillgångarna som de vill. Detta har Ian\r\nWachtmeister och hans parti men också regeringen\r\nett ansvar för, eftersom man har gjort detta\r\ntillsammans.</pre><pre>Jag anser att det är litet egendomligt att det nu i\r\nefterhand från Ian Wachtmeisters sida klagas över\r\natt det blev precis så som det egentligen var tänkt\r\natt det skulle bli.</pre><pre>Det fanns alternativa förslag. Det fanns en\r\nsnabbare väg att få fram detta riskkapital i de sex\r\nexisterande riskkapitalbolagen, som då var statliga\r\noch som inrättades av Socialdemokraterna och\r\nVänsterpartiet. Det har sagts att de här bolagen\r\nskall satsa långsiktigt i riskvilliga projekt. De skall,\r\nnär det finns intresse från privat håll, öppna sig för\r\nett blandat ägande.</pre><pre>Jag vill fråga Per Westerberg om det inte, med de\r\nerfarenheter som vi nu har just när det gäller\r\nriskkapitalbolagen, hade varit bättre att slippa den\r\ntempoförlust som överläggningarna och\r\nkompromissen med Ny demokrati har inneburit\r\noch att jobba vidare på den grund som redan fanns.</pre><pre>Sedan finns det i Per Westerbergs svar en ganska\r\nbra genomgång av de resurser som nu står till\r\nförfogande när det gäller riskvilligt kapital över\r\nhuvud taget, till skillnad från riskkapital. Jag\r\nnoterar med tillfredsställelse att här kommer att ske\r\nen komplettering som på sikt förhoppningsvis\r\nkommer att innebära en lösning på innovatörernas\r\nproblem. Här finns nämligen fortfarande en lucka i\r\ndet nät som blivit allt tätare allteftersom tiden gått.</pre><pre>Det stora problemet finns kvar och är fortfarande\r\nolöst. Det gäller då bankernas stränga\r\nriskvärdering och fortfarande alltför höga räntor.\r\nÄven om jag vet att det kanske är fel minister jag\r\nställer frågan till vill jag fråga Per Westerberg:\r\nVilken strategi har regeringen när det gäller att få\r\nbankerna att fungera normalt, att ta sunda risker\r\noch att pressa ihop räntegapet så att vi på det sättet\r\nkan få fart på små och medelstora, men även på\r\nstora företag som inte kan tillgodogöra sig den de\r\nfacto-devalverade kronan?</pre><pre>Anf. 4  Näringsminister PER WESTERBERG\r\n(m):</pre><pre>Fru talman! Först vill jag säga att jag tycker att man\r\nskall erinra sig vikten av att en tillräckligt god\r\nlönsamhet återskapas i svenskt näringsliv.</pre><pre>Under de senaste 23 åren är det bara under två år\r\nsom avkastningen på arbetande kapital i företagen\r\nvarit högre än statsobligationsräntan. Det är\r\nnödvändigt att lönsamheten i svenska företag är\r\nhögre än statsobligationsräntan och att den\r\nkommer upp på en internationell nivå för att en\r\nnormal riskkapitalbildning skall kunna ske på\r\nvanlig väg i resp. företag.</pre><pre>Därför har vi gjort mycket stora satsningar på\r\nsänkningar med 40 miljarder i beskattning på\r\nproduktionen och satsningar när det gäller att\r\nstimulera en privat riskkapitalmarknad i Sverige.</pre><pre>Vidare sjösatte vi i höstas via riksdagsbeslut bl.a.\r\nriskkapitalstrukturen med Atle och Bure. I den\r\nstrukturen kom staten att kvarstå med drygt 37 %\r\nav ägandet i vardera Atle och Bure. Vår avsikt med\r\natt kvarstå som delägare i bolagen är givetvis att\r\ntillse att bolagsordningarna efterlevs och att\r\nförsöka se till att riksdagens intentioner också följs\r\nupp i praktisk verksamhet i resp. företag.</pre><pre>Jag tycker dock att det är väl tidigt att i dag, efter\r\nnågra få månaders verksamhet, utvärdera resp.\r\nbolags profilering. Jag har noterat att man har gjort\r\nrelativt många affärer och att det är relativt många\r\naffärer som man håller på att förhandla om för att\r\nkunna genomföra, förhoppningsvis, under\r\ninnevarande år. Om det skall vara seriösa projekt\r\nsom man går in i, tar det viss tid innan själva\r\navsluten kommer.</pre><pre>Sedan tror jag att det är naturligt när det gäller\r\nriskkapitalbolag och den struktur som sjösatts att\r\nett antal människor blir besvikna. Detta är\r\nnämligen icke utdelning av riskkapital till alla\r\nföretag eller alla människor som vill starta företag\r\nutan det är en stöttning av företag som är\r\nsnabbväxande och som inte med normala\r\nvinstmedel eller banklån kan expandera sin\r\nverksamhet.</pre><pre>När det gäller innovatörsdelen och olika typer av\r\nuppfinnarstöd har riksdagen, i enlighet med ett\r\nbetänkande som antagits här i kammaren, klart\r\nsignalerat att reglerna skall ses över. Vi kommer\r\ninom kort även att tillsätta en snabbutredning för\r\natt gå igenom uppfinnarnas situation.</pre><pre>Jag vill dock påminna om de s.k.\r\nteknikbrostiftelserna -- redan nu ligger den frågan\r\npå riksdagens bord -- som just syftar till att\r\nidentifiera forskning som kan göras kommersiell\r\nute vid universiteten och till att försöka gifta dem\r\nsamman med innovatörer eller privata företag för\r\natt på det sättet kunna ta till vara en del av de\r\nresultat som kommer fram inom svensk forskning.</pre><pre>När det gäller utvecklingsfonderna beräknar man\r\natt utredningen avlämnas den 1 juli i år. Vi räknar\r\nmed att kunna lägga fram en proposition avseende\r\nen reformering av utvecklingsfonderna i slutet av\r\noktober under innevarande år, med ikraftträdande\r\nunder 1994.</pre><pre>Beträffande syftet med översynen av\r\nutvecklingsfonderna vill jag säga att de har fungerat\r\ni 15 års tid och att de på sina ställen har fungerat\r\nalldeles utomordentligt bra. Däremot har de\r\nfungerat något mindre bra på en del andra ställen.\r\nVidare skall vi nu försöka se till att vi tar till vara de\r\ngoda erfarenheter som vunnits och att vi kommer\r\ntill rätta med en del fel, brister och tveksamheter i\r\nutvecklingsfondernas funktion, vilka de facto finns.</pre><pre>När det så gäller Rolf L Nilsons två frågor vill jag\r\nbara notera att de sex statliga riskkapitalbolag som\r\nRune Molin sjösatte den 1 januari 1991 i praktiken\r\ninte genomförde någonting under sitt första\r\nverksamhetsår. Det var ju knappast där som man\r\nskulle försöka åstadkomma ett sammangifte med\r\nprivat kapital. Det var där misslyckandet fanns.\r\nIngen trodde att det gick att gå samman med staten\r\noch göra kommersiella långsiktiga satsningar.</pre><pre>Det är därför som vi nu kan se en mycket kraftig\r\nökning, även om man självfallet kunde önska att\r\nden var större, när det gäller satsningen på nya\r\nteknikintensiva små och mindre företag runt om i\r\nSverige som nu sköts av de sex riskkapitalbolagen.</pre><pre>Vi avser även att under hösten återkomma med det\r\ns.k. villkorslånesystemet, som visar sig vara\r\nutomordentligt viktigt när det gäller att tillgodose\r\nriskkapitalförsörjningen just för uppfinnare,\r\ninnovatörer, och många som är på väg att få fram\r\ntekniskt intressanta eller mer avancerade projekt.</pre><pre>Villkorslåneförslaget ligger i praktiken klart i en\r\ndepartemenspromemoria, och en proposition skall\r\nkunna läggas fram under oktober månad.</pre><pre>Till sist, fru talman, finns det anledning att\r\nåterkomma till den grund som ändå finns för varje\r\ntyp av riskkapitalförsörjning i en fungerande\r\nmarknadsekonomi, nämligen lönsamheten i\r\nnäringslivet. Om vi inte kan få upp lönsamheten i\r\nsvenska företag på en europeisk nivå som\r\növerstiger statsobligationsräntan, kommer vi aldrig\r\nnågonsin att på artificiell väg klara\r\nriskkapitalförsörjningen och därmed med vanliga\r\nnormala kommersiella satsningar i nya, mindre och\r\nmedelstora företag tillgodose deras\r\nexpansionsbehov.</pre><pre>Anf. 5  IAN WACHTMEISTER (nyd):</pre><pre>Fru talman! Först och främst vill jag säga till Rolf L\r\nNilson att det är riksdagen som lagstiftar och att det\r\när regeringen som sedan skall verkställa fattade\r\nbeslut.</pre><pre>Vad gäller riskkapitalbolagen var det ett alldeles\r\nriktigt beslut som riksdagen fattade. Men även\r\nkapitalismen, vilken kanske ligger långt ifrån herr\r\nNilsons intressesfär, måste ges riktlinjer. I bolag\r\nkallas de för bolagsordningar. Det är dessa\r\nbolagsordningar som skall följas. Men jag menar\r\natt man inte har gjort det. I stället har man försökt\r\natt missbruka bolagsordningarna.</pre><pre>Gudskelov finns det ägare i bolag. Även med\r\nägandet följer ett ansvar, och det är där som\r\nregeringen har sin chans. Som näringsministern\r\npåpekade har man 37 % ägande att skrämma dem\r\nmed som inte riktigt har gjort det de skall göra.</pre><pre>Det finns i det paket som Bure arbetar med 380\r\nmiljoner avsedda att verkligen vara ett riskkapital,\r\nett äkta ''venture capital'', som skall gå till små\r\nföretag och sådant som det hela egentligen är avsett\r\ntill. Jag tänker då på alla de 6 miljarderna, eller vad\r\ndet nu till sist blev.</pre><pre>Min fråga till näringsministern blir: Vad kommer\r\natt ske där? Ni måste ligga på, därför att det här är\r\nnågonting som man tvingats till, men det är inte\r\nriktigt ett favoritområde. Favoritområdet är att\r\ninvestera belopp på 100--500 miljoner, för det blir\r\nlitet tjusigare. Men då har man inte alls att göra\r\nmed den målgrupp som vi talar om.</pre><pre>Vidare måste man se till att de här bolagen\r\nverkligen samarbetar utåt, att de inte blir lika\r\nimproduktiva som Rune Molins olika bolag. Det\r\nvore i och för sig en omöjlighet, för de senare\r\ngjorde ingenting. Först när utvecklingen går åt\r\nnämnda håll får man en multiplikatoreffekt. Först\r\ndå kan man vända sig utåt för att nå en bredare\r\nmarknad. Men jag är rädd för att man håller på att\r\nbygga upp egna imperier, att man inte vill släppa\r\nnågot ifrån sig och att man inte vill ha partner. I\r\nstället vill man, är jag rädd för, sitta på hela den här\r\nhögen själv. Detta har jag också framfört.</pre><pre>Det saknas riskkapital i dag, och det saknas ett\r\nbanksystem som ger krediter. Sedan gäller det de\r\nkrediter som bankerna skall lägga till. Ovanpå\r\ndetta har det saknats en riksbank som förstått vad\r\nkrispolitik är och som sänkte räntan.</pre><pre>Men låt oss säga att det här fungerade och att alla\r\ngjorde rätt. Då skulle vi kunna få fullständigt\r\nsagolika effekter.</pre><pre>Dan Andersson, LO-ekonom, behöver inte ha rätt\r\ni allt han säger. Men han kanske kan räkna i alla\r\nfall. I en artikel häromdagen räknade han med att\r\n3 % räntenivå betyder 100 miljarder kronor, alltså\r\n100 000 miljoner kronor, om året. Om man gjorde\r\nrätt skulle man kanske få ner räntorna 5 % -- 3 %\r\nnär det gäller Riksbanken och 2 % när det gäller\r\nbankerna. Då börjar man förstå vilka chanser som\r\nfinns.</pre><pre>Tillbaka till riskkapitalbolagen. De är riktiga, om\r\nde bara sköts rätt. Riskkapitalet, dvs. det man\r\nriskerar, krävs nämligen fortfarande. Min direkta\r\nfråga är om regeringen kommer att utöva sitt\r\nägaransvar på ett något tuffare sätt än som hittills\r\nskett.</pre><pre>Anf. 6  ROLF L NILSON (v):</pre><pre>Fru talman! Det finns säkert en klar skiljelinje\r\nmellan mig och de två andra debattörerna här. Jag\r\ntror att den beror på att jag vill betona att det är\r\nsamhällets ansvar att det finns tillgång till riskvilligt\r\nkapital. Det ansvaret ligger på regering och\r\nriksdag.</pre><pre>Det finns många erfarenheter internationellt som\r\nsäger att man knappast kan lita till\r\nmarknadskrafternas fria spel när det gäller att\r\ngarantera kapital till sektorer i näringslivet som\r\nbehöver utvecklas. Jag tror att den samlade\r\nerfarenheten av den snabba utvecklingen i\r\nSydostasien är att man från regeringarnas sida där,\r\nnär marknaden inte har fungerat, inte har dragit sig\r\nför att vidta åtgärder som har garanterat tillgången\r\npå kapital inom framtidssektorer.</pre><pre>Det är en metod som tidigare har tillämpats med\r\nframgång i Sverige, och vi måste fortsätta att följa\r\nden linjen. Jag tror att den är framgångsrik.</pre><pre>Det är viktigt med lönsamma företag. Det är rätt,\r\nPer Westerberg. Men det är problematiskt. Det\r\nfinns ingen garanti för att denna lönsamhet satsas\r\nframsynt. Jag tror inte att man överdriver om man\r\nsäger att svensk industri inte var speciellt framsynt\r\nunder 80-talet. Det har gått att tjäna mer pengar på\r\nannat än framsynta investeringar.</pre><pre>Det ligger ett ansvar på industrialister att satsa\r\npengar på nya produkter och att tänka långsiktigt.\r\nMan kan inte bara tänka: pengar gör pengar, och\r\ngöra investeringarna där de för tillfället ger den\r\nstörsta avkastningen.</pre><pre>Tanken bakom löntagarfonderna var att man skulle\r\ngarantera kapital för långsiktiga satsningar. Det\r\nbyggde på erfarenheten att sådana satsningar inte\r\nuppkommer spontant och inte görs på ett sådant\r\nsätt att man får säkra jobb för framtiden för de\r\nanställda.</pre><pre>Jag konstaterar med tillfredsställelse att Per\r\nWesterberg säger att man skall ta till vara de goda\r\nerfarenheterna av utvecklingsfonderna och rätta till\r\nfel och brister. Men det fanns inget i det avsnittet av\r\nsvaret som andades om att man skulle plocka bort\r\nderas möjlighet att låna ut pengar, och det ser jag\r\nmed tillfredsställelse.</pre><pre>Det är möjligt att riskkapitalbolagen inte gjorde\r\nnågot år ett. Men de finns kvar i denna struktur som\r\nsex riskkapitalbolag. Regeringen borde ha satt i\r\ngång deras verksamhet när den såväl behövdes.</pre><pre>Jag undrar om konsekvensen av Ian Wachtmeisters\r\nresonemang är att han i enlighet med motionen från\r\nNy demokrati vill socialisera riskkapitalbolagen,\r\ndvs. öka det statliga ägandet i dem.</pre><pre>Anf. 7  Näringsminister PER WESTERBERG\r\n(m):</pre><pre>Fru talman! Det görs i dag satsningar genom Atle\r\noch Bure för att tillgodose en del av\r\nriskkapitalbehovet i de mindre och medelstora\r\nföretagen. Vi kommer att vara aktiva med våra\r\nägarandelar i såväl Atle som Bure och försöka\r\nfullfölja riksdagens intentioner och vad som står\r\ninskrivet i bolagsordningen. Vi följer mycket\r\nnoggrant den verksamhet som pågår i resp. bolag\r\noch för självfallet även en dialog med övriga ägare\r\ni bolaget. Vi kommer att ta vårt ägaransvar. Det är\r\ndärför vi sitter med de aktieposter vi har i dessa\r\nbolag.</pre><pre>När bl.a. Industriförbundets nuvarande ordförande\r\ntalar om att man behöver 100 miljarder kronor per\r\når i nytt riskvilligt kapital inser var och en att 6,5\r\nmiljarder till mindre och medelstora företag inte\r\nlöser problemet med riskkapitalförsörjningen för\r\ndessa bolag. Lönsamheten måste upp över\r\nstatsobligationsräntan. Inte ett enda år under 1980-\r\ntalet kom man i svenskt näringsliv upp till en\r\ngenomsnittlig lönsamhet som översteg\r\nstatsobligationsräntan.</pre><pre>Det gjordes finansiella placeringar.\r\nFastighetsplaceringar var lönsamma. De\r\ngenererade heller inte riskkapital till den mer\r\nindustriella sektorn av näringslivet, vilket de\r\nkanske skulle ha gjort. Det är därför som det enligt\r\nvår uppfattning är så viktigt att minska\r\nbeskattningen av produktionen. Svenska företag\r\nklarar knappast av att betala högre skatter än sina\r\nkonkurrenter utomlands utan att behöva dra ner på\r\nverksamheten.</pre><pre>Vi måste ha konkurrenskraftiga skatter. Det måste\r\nvara möjligt att skapa en lönsamhet som är\r\njämförbar med åtminstone den som finns i\r\nkonkurrentländerna runt om i världen. Vill vi\r\ndessutom att svenskt näringliv skall öka i volym\r\nmåste lönsamheten kanske t.o.m. vara något högre\r\nför att det skall bli större expansion i Sverige än i\r\nomvärlden.</pre><pre>Vi måste göra särskilda insatser. Det gäller framför\r\nallt teknikspridning, kompetensutveckling,\r\ninnovationer, uppfinnare, dvs. det som för fram och\r\nförnyar svenskt näringsliv. Det skall även i\r\nframtiden orka bära relativt goda löner. Jag vill inte\r\natt Sverige skall bli ett låglöneland. Sverige skall\r\nvara ett land som konkurrerar med kvalificerade\r\nprodukter och kompetent personal. Därmed orkar\r\nnäringslivet bära goda lönenivåer.</pre><pre>Vi måste tillåta lönsamhet och ha en\r\nkonkurrenskraftig beskattning. Vi måste se till att\r\nvi har bra system för att överföra tekniskt kunnande\r\nfrån universitet och högskolor till små, medelstora\r\noch stora företag. Vi måste se till att vi har ett\r\nkreditsystem som fungerar på ett tillfredsställande\r\nsätt.</pre><pre>Det är bara att konstatera att Rune Molins sex\r\nriskkapitalbolag inte blev någon framgång. Det var\r\ndärför vi förändrade själva riskkapitalstrukturen,\r\nbl.a. genom riksdagsbeslutet föregående juni. Vi\r\nfår nu riskkapitalbolag som domineras av privat\r\nägande. De kommer att bli till hundra procent\r\nprivat ägda. Därmed vågar de att göra affärer med\r\nandra privata företag och bli mycket aktivare.</pre><pre>Vi vet av erfarenhet att det inte är många\r\nföretagare som vill släppa in statligt kapital som\r\ndelägare i sina egna bolag. Det är därför det är så\r\nviktigt att riskkapitalbolagen är privatägda och\r\nfungerar på kommersiell grund. Det skall finnas en\r\nform av pluralism mellan dem som gör att de kan\r\nvara konkurrenter till varandra och sporra\r\nvarandra till olika typer av framgång.</pre><pre>Jag noterar att de sex riskkapitalbolag som\r\ntillskapades i och med riksdagsbeslutet har mycket\r\nolika resultat efter de första fem månadernas\r\nverksamhet. Det finns all anledning att utvärdera\r\nvarför det går olika snabbt med placeringarna, och\r\nsedermera skall även en utvärdering ske av hur\r\nplaceringarna utvecklar sig.</pre><pre>Vi kommer att följa utvecklingen via Atle och\r\nBure. Den skall ske på kommersiell grund. Vi\r\nkommer att tillse att man satsar i enlighet med\r\nriksdagens intentioner och med en stark\r\nkoncentration på mindre och medelstora och gärna\r\nteknikintensiva företag, vilka ger sitt bidrag till\r\nförnyelsen av svenskt näringsliv.</pre><pre>Anf. 8  IAN WACHTMEISTER (nyd):</pre><pre>Fru talman! Jag nämnde att jag skulle läsa upp en\r\nliten bit ur det brev som jag har skrivit till Bure och\r\nsom går i väg i dag. Jag kanske skall nämna att\r\ncheferna där -- styrelseordförande och VD --\r\nkommer från Volvo och ESAB.</pre><pre>''Vad är småföretag? De företag som är så små, att\r\ndet är obegripligt om man varit chef för Volvo eller\r\nESAB! Det är inte företag med hundratals\r\nanställda. I Sverige är sådana företag medelstora\r\noch jag har märkt att Ni stundtals låter nådens sol\r\nskina för denna typ av företag. Men de små, mycket\r\nsmå ...</pre><pre>Vid mötet berättade Ni, om att nu skulle dessa små\r\nföretag minsann få 350 miljoner i högriskpengar.\r\nDet var visst tillsammans med MIAB och\r\nFöretagskapital som detta skulle arrangeras. Jag är\r\nmycket intresserad av att få kontakt med den eller\r\ndem som skall ansvara för denna satsning.</pre><pre>Tills jag blivit övertygad om matsatsen, kvarstår\r\nmin kritik mot Bure med dotterbolag. En\r\nkompetent toppledning med enorma pengar till sitt\r\nförfogande, verkar ha mycket svårt att ge\r\nsmåföretagandet den kapitalinjektion det\r\nbehöver.''</pre><pre>I dag är staten också bankägare, även om det inte\r\nprecis är Per Westerbergs fel. Det har skett genom\r\natt alltihop har packat ihop. Men det finns dock\r\nstatligt ägda banker. Om nu dessa riskkapitalbolag\r\nskall ta risker undrar man hur det egentligen är med\r\nkreditgivningen i dessa banker. Jag tror att ni kan\r\ngöra en insats även där.</pre><pre>Till Vänsterpartiet kan jag ge det lugnande\r\nbeskedet att vi i Ny demokrati inte tänker delta\r\nmed er och socialisera Sverige. Däremot kommer\r\nvi att trycka på, oavsett vilka ägare det än är, men\r\nframför allt om det är staten, eftersom vi som\r\npolitiker har ett inflytande där. Det ägaransvar som\r\nman har måste man ta. Vi måste ligga i och blåsa på\r\nde andra.</pre><pre>Näringsministern har fullständigt rätt i att det allra\r\nviktigaste givetvis är det klimat under vilket\r\nföretagen har att arbeta och de allmänna\r\nförutsättningarna. De 6,5 miljarderna skulle inte\r\nlösa allt, eftersom det behövs 100 miljarder. Men de\r\nkan vara som det vatten man häller i en pump för\r\natt få den att över huvud taget fungera så att det\r\nkommer upp vatten. Det är ingen som kan arbeta\r\nmed gamla pumpar i dag. Men så fungerade de en\r\ngång i tiden.</pre><pre>För att få i gång verksamheten måste man visa att\r\ndet går. Jag tror att det är samma sak med de 100\r\nmiljoner som vi har föreslagit att man skall använda\r\ntill exploatering av innovationer. Går det i gång,\r\noch visar man att det kommer i gång -- framgång\r\nföder framgång -- får vi det som vi brukar kalla drag\r\nunder galoscherna. Är det någonting vi behöver i\r\narbetslöshetens Sverige är det precis detta. Tack.</pre><pre>Anf. 9  ROLF L NILSON (v):</pre><pre>Fru talman! Som jag sade i mitt\r\ninledningsanförande, finns det hos Ny demokrati\r\noch regeringspartierna ett gemensamt ansvar för\r\nden uppkomna situationen -- detta skapades\r\ngemensamt. Jag hävdar att de här bolagen fungerar\r\nprecis som det var avsett. Det är litet djärvt av Ian\r\nWachtmeister att, utan att visa några belägg för det,\r\npåstå att de inte följer sina bolagsordningar.</pre><pre>Ian Wachtmeister säger att han inte vill socialisera\r\nSverige. Nej, det är möjligt, men Ny demokrati har\r\nväckt en motion om ökat statligt ägande i\r\nriskkapitalbolagen. Det är väl ett steg mot att\r\nåtersocialisera dem. Eller var motionen ett\r\nolycksfall i arbetet? Det är bra med ett aktivt\r\nägande -- det talade vi om redan under den förra\r\nregeringsperioden.</pre><pre>Jag skulle vilja fråga Per Westerberg: Hur länge\r\ntänker staten som ägare ha kvar den typ av\r\ntredjedelssocialism som man nu har i\r\nriskkapitalbolagen? Är det Per Westerbergs modell\r\nför blandekonomi? Eller skall vi släppa denna\r\nviktiga del för det svenska näringslivets överlevnad\r\ntill privata spekulanter och mindre nogräknade\r\nföretagare?</pre><pre>Jag vill avsluta med att lyfta fram en sida som har\r\ndiskuterats alldeles för litet när det gäller\r\nframtidssatsningarna och försöken att räta upp den\r\nsvenska ekonomin, och det är investeringar i\r\nmodern miljövänlig teknik. Staten tar in ganska\r\navsevärda belopp i miljöskatter, och väldigt litet av\r\ndetta går tillbaka till produktionen, till industrin, i\r\nform av stimulans till framsynta miljöanpassade\r\ninvesteringar. Per Westerberg vet mycket väl att\r\nden typen av investeringar för omstrukturering av\r\nindustrin försiggår och stimuleras mycket intensivt\r\nrunt om i världen. Det är mer eller mindre en\r\növerlevnadsfråga för svensk industri att hänga med\r\ni den utvecklingen.</pre><pre>Jag skulle gärna se att regeringen tog ett initiativ för\r\natt föra in frågan om framsynta miljöinvesteringar i\r\ndebatten. Man kan gärna stimulera dem genom\r\ngenerösa avskrivningsregler eller på annat sätt,\r\nmen se till att den typen av investeringar kommer\r\nin i diskussionen, så att det inte bara talas om\r\nmomssatser hit och dit.</pre><pre>Anf. 10  Näringsminister PER WESTERBERG\r\n(m):</pre><pre>Fru talman! För att börja med det sista, noterar jag\r\nbara att en av de forskningsstiftelser som bildas\r\ngäller just miljöområdet. Den kommer att ha en\r\nbesättning med företrädare även för näringslivet,\r\noch man skall försöka kommersialisera resultaten\r\nav miljöforskningen för att kunna ta fram nya\r\nprodukter och även profilera delar av svenskt\r\nnäringsliv på det området.</pre><pre>Rolf L Nilson säger att man överlåter marknaden åt\r\n''spekulanter och mindre nogräknade företagare''\r\nom man inte har statliga riskkapitalbolag. Jag\r\ntycker inte att den benämningen gäller för svenskt\r\nnäringsliv. Det är seriösa företagare, seriösa\r\npersoner, som vill investera. Men det är bara att\r\nnotera att det inte blir mycket till resultat när det\r\ninte kommer fram investeringar och detta samtidigt\r\nkan sättas i samband med världens högsta\r\nskattetryck, i synnerhet på mindre, medelstora och\r\nnya företag. Det är därför vi vill göra de omfattande\r\nskatteförändringarna och vill försöka få upp\r\nlönsamheten i näringslivet, dvs. för att få det att\r\nexpandera och för att det skall bli lönsammare att\r\nsatsa på riskinvesteringar i näringslivet än på\r\nstatsobligationer. Det är det enda sättet att\r\nverkligen få en fungerande riskkapitalmarknad som\r\när värd namnet.</pre><pre>Jag går nu tillbaka till Atle och Bure. Ja, vi kommer\r\natt följa verksamheten där noggrant. Vår avsikt är\r\nsjälvfallet att kunna sälja av statens ägande i Atle\r\noch Bure, men vi vill först tillse att vi har fått ett\r\nstrukturerat ägande i bolagen och dessutom tillse\r\natt de fungerar och följer de intentioner och den\r\nbolagsordning som har satts upp.</pre><pre>Till skillnad från en del andra, som är ännu\r\notåligare än vad jag är -- jag är tyvärr ganska\r\notålig -- vill jag vänta med utvärderingen av hur\r\nman har lyckats med de olika satsningarna tills\r\narbetet har bedrivits något år eller mer.\r\nDessförinnan skall vi självfallet aktivt medverka i\r\narbetet för att försöka hjälpa till så att de kommer\r\nfram på ett positivt sätt.</pre><pre>När det gäller bankerna och partnerskapen, kan jag\r\nförst bara notera att Atle och Bure kanske inte\r\navser att gå in i 1 000 eller 2 000 småföretag, utan\r\njust gå in indirekt, via partner eller andra\r\nriskkapitalbolag. Det är där man måste utvärdera\r\noch göra olika typer av partnerskap för att nå fram.</pre><pre>När det gäller bankerna och kreditgivningen, tror\r\njag att bankerna måste sköta den -- annars kommer\r\nvi till syvende och sist att tvingas ta ansvar för\r\nnästan varje enskilt kreditbeslut. Däremot måste vi\r\nskapa förutsättningar för dem som gör att de har\r\nmöjlighet att fungera bra.</pre><pre>Till sist, fru talman, talade Ian Wachtmeister om\r\ninnovationspengar för 100 miljoner. Jag vill bara\r\nsäga att vi uppmärksammar uppfinnarna, men vi\r\nhar alltså dessa teknikbrostiftelser -- som just är av\r\nden typen, där det gäller litet mer\r\nforskningsorienterade medel -- som vi redan\r\nföreslår att det skall satsas 1 miljard på.</pre><pre>Överläggningen var härmed avslutad.</pre><pre>6 §  Svar på interpellation 1992/93:150 om\r\nkränkningar av de mänskliga rättigheterna i\r\nKosovo</pre><pre>Anf. 11  Utrikesminister MARGARETHA AF\r\nUGGLAS (m):</pre><pre>Fru talman! Berith Eriksson har frågat mig om\r\nregeringen, mot bakgrund av bl.a. kränkningarna\r\nav de mänskliga rättigheterna i Kosovo, avser verka\r\nför att säkerhetsrådet antar en resolution om\r\nresterande delar av f.d. Jugoslavien efter förebild\r\nav säkerhetsrådets resolution 688.</pre><pre>Säkerhetsrådets resolution 688, som Berith\r\nEriksson åberopar som förebild, antogs den 5 april\r\n1991 och rörde den irakiska regeringens förtryck av\r\ncivilbefolkningen i vissa delar av Irak.\r\nResolutionen kan sägas innebära -- såsom\r\ninterpellanten påpekar -- en framflyttning av\r\nförsvaret för de mänskliga rättigheterna genom att\r\nkonsekvenserna av detta förtryck i det irakiska\r\nsammanhanget betecknades som ett hot mot\r\ninternationell fred och säkerhet och vägen därmed\r\nöppnades för internationellt ingripande.</pre><pre>Situationen i Kosovo är spänd. Den serbiska\r\npolisen och administrationen utövar ett förtryck\r\nmot den albanska befolkningen. Samtidigt måste\r\nkonstateras att läget i Kosovo inte är entydigt. Det\r\nserbiska förtrycket varierar i styrka från dag till dag\r\noch mellan olika områden och är stundtals mer\r\nnyckfullt än systematiskt. Bekräftade uppgifter\r\ntalar om godtyckliga husrannsakningar,\r\ntrakasserier, massavskedanden etc. Jämsides\r\ndärmed kan exempelvis noteras att det\r\nkosovoalbanska partiet ''Democratic League of\r\nKosova'' (LDK) kan verka tämligen fritt och att ett\r\njämförelsevis stort mått av pressfrihet råder. Det\r\nvälorganiserade informella kosovoalbanska\r\nsamhället har visat sig ha en betydande\r\nmotståndskraft mot serbernas försök att dominera\r\ndet.</pre><pre>Den instabila politiska situationen, som lätt kan\r\nurarta och faran att konflikten i Bosnien-\r\nHercegovina sprider sig till Kosovo, har gjort att\r\nden svenska regeringen verkat för en\r\nlångtidsnärvaro av ESK i bl.a. Kosovo. Uppgiften\r\nför denna närvaro är att främja en dialog mellan de\r\nberörda befolkningsgrupperna och myndigheterna,\r\nsamt att följa den politiska utvecklingen och\r\nmedverka till lösningen av lokala problem. Positiva\r\neffekter har kunnat noteras i större orter som Pec\r\noch Prizren, där t.ex. övergrepp från serbisk polis\r\nhar minskat i omfattning.</pre><pre>Det är också regeringens strävan att trots den\r\nrådande situationen söka främja en dialog mellan\r\nserber och kosovoalbaner. Detta är oundgängligt\r\nför att stabilisera den sköra situation som nu råder.\r\nDetta borde också ligga i serbernas intresse, vilka\r\ninte skulle vinna på en uppblossande väpnad\r\nkonflikt och en därmed följande\r\ninternationalisering av Kosovofrågan.</pre><pre>Om kosovoalbanerna omprövade sitt bojkottbeslut\r\noch i stället valde att delta i de kommande regionala\r\nvalen, skulle det kunna resultera i en tydlig\r\nmanifestering av kosovoalbanernas och LDK:s helt\r\ndominerande ställning i Kosovo. Därmed skulle det\r\nockså stå klart för serberna i Kosovo att den\r\nalbanska befolkningsgruppen inte kan negligeras.</pre><pre>Serberna å sin sida måste erbjuda\r\nkosovoalbanerna, som oavsett alla historiska\r\nserbiska argument är i absolut majoritet i dag,\r\nnågot annat än förtryck och återupprätta Kosovos\r\nautonoma status. Denna autonomi bör åtminstone\r\nvara på samma nivå som enligt 1974 års\r\njugoslaviska författning. Dessutom bör ett effektivt\r\nminoritetsskydd tillskapas som garanterar trygghet\r\nför den albanska befolkningsgruppen i hela den\r\nrestjugoslaviska statsbildningen och som möjliggör\r\nsamlevnad mellan de båda befolkningsgrupperna.</pre><pre>Fru talman! Antagandet av resolution 688 föregicks\r\nsom bekant av ett extremt agerande från den\r\nirakiska krigsmakten mot befolkningen i bl.a.\r\nkurdiska områden i norra Irak, vilket resulterade i\r\nmassiva flyktingströmmar till gränsområdena mot\r\nTurkiet. Dessa flyktingströmmar nådde under kort\r\ntid en omfattning av över 1 miljon människor.</pre><pre>Det är inte sannolikt att säkerhetsrådet i dag skulle\r\nfatta ett beslut om skydd av befolkningen i Kosovo\r\nliknande det i resolution 688 om Irak. Men man får\r\ninte bortse från risken att läget kan förvärras. Det\r\nåligger primärt den serbiska ledningen att se till att\r\nen sådan situation inte uppstår. Ett mer\r\növerhängande hot ligger i risken att striderna i\r\nBosnien-Hercegovina, som redan av\r\nsäkerhetsrådet betecknats som ett hot mot\r\ninternationell fred och säkerhet, sprider sig till\r\nKosovo. Skulle ett läge uppstå där den allmänna\r\nsituationen och risken för uppblossande\r\nstridigheter i Kosovo förvärras, är regeringen\r\nberedd att ställa sig bakom krav på agerande från\r\nsäkerhetsrådets sida. Sverige kan också tänka sig\r\natt stödja en ökad internationell närvaro i Kosovo i\r\nsyfte att förbättra situationen och förhindra\r\nkonfliktspridning.</pre><pre>Anf. 12  BERITH ERIKSSON (v):</pre><pre>Fru talman! Först vill jag tacka utrikesministern för\r\nsvaret.</pre><pre>Jag vill börja med att ta upp den sista meningen, om\r\natt Sverige kan tänka sig att stödja en ökad\r\ninternationell närvaro i Kosova. Läget har\r\nförändrats något sedan svaret skrevs, eftersom det\r\ni helgen i FN:s fredsplan har bestämts att man skall\r\nöka insatserna där.</pre><pre>Jag förstår inte att utrikesministern kan säga att\r\nläget i Kosova inte är entydigt och att förtrycket\r\ninte är systematiskt. Ända sedan studentrevolten\r\n1981, som krävde ca 2 000 unga studenters liv och\r\ninnebar långa fängelsestraff för många andra, kan\r\nman utan svårighet visa på lagar och åtgärder som\r\nundan för undan har införts och vidtagits och\r\ndärmed konstatera att förtrycket är just\r\nsystematiserat.</pre><pre>Vem kan i dag påstå att LDK kan verka tämligen\r\nfritt? Partiledningen och dess ledamöter kallas\r\nexempelvis regelbundet till informationsmöten hos\r\npolisen och kvarhålls under kortare eller längre tid.\r\nFamiljemedlemmar förföljs och trakasseras av\r\ncivilklädda poliser, och telefonhot hör till vardagen.\r\nNär vi nyligen besökte området och träffade\r\nrepresentanter för LDK, tordes de inte ens ha ett\r\npapper på sig som handlade om partiet eller om vad\r\nsom händer för att inte riskera att bli fängslade. När\r\nLDK-medlemmen tillika rektorn för Pristinas\r\nuniversitet i ett brev till den nuvarande serbiske\r\nrektorn bad att få tillgång till universitetets lokaler,\r\nblev han fängslad med motiveringen att han hade\r\nupprört allmänheten.</pre><pre>Det står också i svaret att det råder ett stort mått\r\nav pressfrihet. Polisen ockuperade TV-huset redan\r\nden 5 juli 1990 och behärskar både TV och radio.\r\nDet finns endast en albansk tidning kvar, som under\r\nlång tid har haft stora svårigheter att komma ut\r\nannat än mycket oregelbundet -- upplagorna har\r\nmestadels beslagtagits.</pre><pre>Det som gör mig mest bestört är utrikesministerns\r\nuttalande, att om kosovaalbanerna omprövar sitt\r\nbeslut att inte delta i de kommande regionala valen\r\nskulle de genom valen kunna manifestera sin\r\ndominerande ställning. Vem påstår och kan\r\nbekräfta att det skall hållas regionala val?\r\nAnledningen till att serberna har bojkottat de val\r\nsom har hållits i Kosova i december 1989 och maj\r\n1992, och i stället anordnat ett serbiskt val, är ju att\r\nalbanerna i Kosova utgör 90 % av befolkningen,\r\nmedan de i hela Serbien utgör enbart 25 %. Vitsen\r\när ju just att manipulera, så att de blir en minoritet\r\ni stället för en majoritet.</pre><pre>Det är ett faktum att parlamentet är upplöst och att\r\nparlamentsledamöterna är tvingade i exil. Det finns\r\nför närvarande 114 stycken i exil i ett av\r\ngrannländerna. Om de skulle åka in i landet och\r\nhålla ett möte skulle det rendera 15 års fängelse,\r\neftersom de är efterlysta.</pre><pre>Kosova och dess folk, albanerna, har all anledning\r\natt vara besvikna på västvärlden som inte stöder\r\nderas folkvalda parlament och deras icke-\r\nvåldsstrategi. Serberna motiverar sitt agerande när\r\ndet gäller Kosova med att det finns historiska\r\norsaker. Men när det gäller Vojvodina kan man ju\r\nkonstatera att serberna säger att de historiska\r\nperspektiven inte spelar någon roll. Utan det\r\nfaktum att serberna är flera gör att det området\r\nmåste vara serbiskt.</pre><pre>Jag vill fråga utrikesministern om hon inte ser\r\nskillnaden mellan att Kosova tidigare var en del av\r\nJugoslavien -- många republiker balanserade då\r\nvarandra -- och att Kosova nu är lämnat ensamt\r\nmed serberna. Jag vill också fråga om\r\nutrikesministern inte ser risken att det förtryck som\r\ngör att folk flyr kan rubba den ömtåliga etniska\r\nbalansen i grannländerna, exempelvis i\r\nMakedonien.</pre><pre>Anf. 13  KENT CARLSSON (s):</pre><pre>Fru talman! Utrikesministern! Det finns delar i det\r\nhär svaret som är en riktig analys av läget i Kosova\r\noch av det förtryck, som många har velat kalla för\r\nett apartheidsystem, som riktar sig mot en etnisk\r\ngrupp. Men det finns också delar i svaret som jag\r\nreagerar emot.</pre><pre>Det finns tyvärr många exempel på att\r\nparlamentsledamöter har både fängslats och\r\ntorterats -- kanske inte under långa perioder, men\r\nunder ett par dagar. Det sker ständigt sådana här\r\ntjuvnyp mot parlamentariker i Kosova, men även\r\nmot andra kategorier.</pre><pre>Jag var själv nere i Kosova strax efter valet i maj\r\n1992. Då vågade man inte ens placera mig på ett\r\nhotell, därför att man var rädd för att den serbiska\r\npolisen skulle rusa in och fängsla både mig och\r\nandra som var med i den delegation som var nere.\r\nVeckan innan hade internationella journalister\r\nblivit både spöade och fängslade.</pre><pre>Det har hänt en hel del sedan det valet, men man\r\nkan knappast säga att situationen har blivit bättre.\r\nEtt exempel på det är de många berättelser om\r\nflyktingar från Kosova som vi har utvisat ur Sverige.\r\nDe lämnas av i Skopje i Makedonien, och den\r\nmakedonska polisen överlämnar dem till den\r\nserbiska polisen. Sedan följer både förhör och\r\nmisshandel. De måste inställa sig varje dag hos\r\npolisen. De fråntas pass, och de och deras familjer\r\nblir ständigt terroriserade.</pre><pre>Det är väl inte rätt statsråd att diskutera\r\nflyktingfrågor med, så jag skall avstå från det. Men\r\ndetta är bara ett exempel på hur det är. Jag har fått\r\nett antal brev från kosovaalbaner som har\r\nsläktingar som har utvisats och som just har råkat\r\nut för detta. Det är en systematisk förföljelse av\r\nalbaner i Kosova, och det finns många andra och\r\ntydliga exempel på hur apartheidsystemet fungerar.\r\nVad gäller alltifrån sjukvård till utbildning, jobb,\r\nmöjligheter att försvara sig i domstol, att ge ut\r\ntidningar och att göra sin röst hörd har albanerna\r\nmycket stora problem.</pre><pre>För en tid sedan hade vi kosovaalbanernas\r\npresident och premiärminister här. Presidenten\r\nvågar man så att säga inte göra något allvarligare\r\nemot, men premiärministern kan alltså inte\r\nåtervända till Kosova, utan han måste stanna\r\nutanför landet, därför att han lever under ett\r\nmycket starkt hot från den serbiska sidan.</pre><pre>Jag skulle vilja göra ett tillägg till den fråga som\r\nBerith Eriksson har ställt. Nu har vi en situation där\r\nUSA och fyra andra förslagsställare föreslår en\r\nökad FN-närvaro i Kosova och Makedonien. Det\r\nmåste ju tyda på att man gör den bedömningen att\r\nsituationen har skärpts i området. Detta stämmer\r\nju inte riktigt överens med utrikesministerns svar,\r\nsom snarast antyder att det har blivit bättre. Hur\r\ntolkar den svenska regeringen den bedömning som\r\nhar gjorts från bl.a. USA:s sida, och vilka\r\nkonsekvenser får det för den svenska regeringens\r\nsyn på läget i det här området? Kan en förändrad\r\nsyn leda till att Sverige mer aktivt kan driva ett\r\nsådant krav som Berith Eriksson har ställt om ett\r\nslags skyddsresolution för den albanska\r\nbefolkningen i Kosova?</pre><pre>Anf. 14  Utrikesminister MARGARETHA AF\r\nUGGLAS (m):</pre><pre>Fru talman! Det är egentligen inte någonting i mitt\r\nsvar som motsäger vare sig Berith Erikssons eller\r\nKent Carlssons beskrivning. Vi är alla medvetna\r\nom att det förekommer förtryck och övergrepp och\r\natt situationen är mycket spänd.</pre><pre>Det jag försöker säga i svaret är att jag tror att vi\r\nskall vara medvetna om att det serbiska förtrycket\r\nvarierar i styrka från dag till dag och mellan olika\r\nsituationer -- jag var väl medveten om att detta\r\nskulle kunna röna motsägelser. Jag vill gärna\r\nberätta att vi får en kontinuerlig rapportering från\r\nvåra ESK-observatörer som verkar i Kosovo. Det\r\nfinns ju ett beslut från Stockholmsmötet om att\r\nantalet observatörer betydligt skall ökas. Det är\r\nnågonting som vi arbetar på att få till stånd.</pre><pre>Till Kent Carlsson vill jag gärna säga att vi\r\nnaturligtvis inte från svensk sida, och jag tror inte\r\nheller från ESK:s sida, har någonting emot en FN-\r\nnärvaro. Det vore bra. Men det gäller att vi ser en\r\növerenskommelse om en sådan FN-närvaro. Det\r\nfinns dock ingen anledning annat än att välkomna\r\nockså en FN-närvaro.</pre><pre>Nu måste vi jobba på det sätt som vi gör med våra\r\nESK-observatörer. De våldsdåd som ägde rum\r\nunder helgen, då ett antal serbiska poliser sköts till\r\ndöds och ett antal andra sårades är ju någonting\r\nsom väcker stark oro hos oss, därför att vi vet att\r\nden här typen av våldsdåd, vem som än utför dem,\r\nkan leda till repressalier och en upptrappning. Det\r\nfaktum att detta nu har ägt rum gör att våra ESK-\r\nobservatörer i Kosovo i dag på de tre platser i\r\nprovinsen där missionerna är representerade\r\nkommer att uppsöka såväl de serbiska\r\nmyndigheterna som representanter för den\r\nalbanska befolkningsgruppen för att vädja om lugn\r\noch besinning, i syfte att dämpa känslorna så att\r\ninte lördagens överfall leder till någonting mycket\r\nvärre. Det är på det här sättet som vi kan arbeta\r\ndirekt. Vi har även en svensk observatör bland de\r\nhär observatörerna, och vi står nu i kontakt med\r\ndem för att försöka hjälpa till att se till att inte detta\r\nsom har hänt skall leda till någonting mycket värre.</pre><pre>Berith Eriksson frågade mig om synen från svensk\r\nsida. Jag redovisade ju att vi ser att Kosovo bör\r\nuppnå en autonomi på samma nivå som enligt 1974\r\nårs jugoslaviska författning. Det internationella\r\nsamfundet intar naturligtvis en annan attityd än\r\nåtminstone en del av kosovoalbanernas\r\nrepresentanter, som ju önskar full självständighet.\r\nDetta är naturligtvis fröet till en oerhört laddad\r\nsituation mellan serberna och albanerna.</pre><pre>Anf. 15  BERITH ERIKSSON (v):</pre><pre>Fru talman! Utrikesministerns beskrivning av\r\nriskerna -- att striderna skall sprida sig från\r\nBosnien -- är också litet oklar. Vad menar\r\nutrikesministern? Det är ju inte de bosniska\r\nserberna som kommer att anfalla albanerna, utan\r\ndet är ju i så fall serberna i Restjugoslavien. Det har\r\nju länge stått klart att de bara väntar på de tillfällen\r\ndå albanerna skall göra motstånd.</pre><pre></pre><pre>Arkan och hans folk är väl förberedda för en sådan\r\nsituation. Vi i västvärlden har ju hjälpt till genom\r\natt skicka tillbaka massor av otåliga unga män,\r\nvilket bidrar till att öka risken för att\r\nkosovoalbanerna drar på sig en massaker. Det blir\r\nju inte ens som i Bosnien-Hercegovina, utan det\r\nblir fråga om en massaker, eftersom albanerna är\r\nobeväpnade.</pre><pre>Förtrycket har undan för undan byggts upp. Man\r\nbehöver inte gå längre tillbaka än till 1928, då\r\nserberna förde fram tanken på ett nytt Storserbien.\r\nDet är vad serberna nu försöker att genomföra.\r\nMan kan följa hur serberna har gått till väga genom\r\natt följa hur lagarna har kommit till. 1990\r\nseparerades skolbarnen. Sedan förgiftades 7 300\r\nskol- och dagisbarn. I lag 15:90 från den 30 mars\r\n1990 fastställdes ett program för serbifiering av\r\nKosova. Genom lagarna 31:90 och 33:90 från den\r\n25 juni 1990 upplöstes parlamentet samtidigt som\r\nregeringen avsattes. I lag 40:90 från den 26 juni\r\n1990 krävdes en lojalitetsförklaring, som var\r\nstraffsanktionerad, för att albanerna skulle få\r\nbehålla jobben, vilket har medfört att minst 120 000\r\nalbaner har avskedats. Den 18 april 1991 infördes\r\nlag 22:91 om särskilda förhållanden när det gäller\r\nhandel med fast egendom.</pre><pre>Som tidigare nämndes här finns det dessutom en lag\r\nsom gör det möjligt att sätta människor i arrest\r\nunder en period av 30 dagar, som sedan kan\r\nförlängas med ytterligare 30 dagar. Detta är nästan\r\nden enda lag som används i dag. Man arresterar\r\nmänniskor godtyckligt och misshandlar dem för att\r\nsprida skräck.</pre><pre>Jag vill fråga utrikesministern om hon kan peka på\r\nnågot som kan leda till en positiv utveckling.\r\nSerbernas strategi är ju helt klar.</pre><pre>Anf. 16  KENT CARLSSON (s):</pre><pre>Fru talman! I början av mitt förra inlägg påpekade\r\njag att mycket av den beskrivning som finns i\r\nutrikesministerns svar är korrekt. Sedan har vi\r\nkanske litet olika ambitionsnivå när det gäller i\r\nvilken takt vi vill att det skall genomföras\r\nförändringar i detta område.</pre><pre>Det är klart att en av de stora konfliktfrågorna är\r\natt Serbien och Restjugoslavien inte kan tänka sig\r\natt låta den här landbiten bli en självständig stat.\r\nDet är ju albanernas krav, att få bli en egen och\r\nsjälvständig stat, vilket de också har visat i\r\nfolkomröstningar och val. När det gäller andra\r\nländer, som nu är erkända av Sverige, där folket så\r\ntydligt som albanerna har gjort har uttalat att de vill\r\nbilda en egen stat, har vi följt det folkets vilja. Det\r\när möjligt att man måste ta vägen över en\r\nautonomistatus under en period, men detta skall\r\nkopplas till folkomröstningar och annat för att de\r\nsom bor i Kosova skall få avgöra sin egen framtid.</pre><pre>Utrikesministern nämnde våldsdåden som\r\ninträffade nu i helgen. Jag är förvånad över att det\r\ninte har inträffat sådana tidigare, att den albanska\r\nbefolkningen har hållit sig så lugn under så lång tid.\r\nDet finns även albanska hetsporrar som tycker att\r\ndet hela har gått för långt och att förtrycket har\r\nvarat för länge. I ett sådant här läge är det oerhört\r\nviktigt att man känner att man har ett massivt stöd\r\nfrån omvärlden för sin sak, eftersom de mer\r\nmoderata och lugna ledarnas inflytande då kan öka,\r\nså att de kan hålla tillbaka dem som vill ta till\r\nvapen.</pre><pre>Jag vill återkomma till den fråga som jag ställde. I\r\nsvaret står det: ''Skulle ett läge uppstå där den\r\nallmänna situationen och risken för uppblossande\r\nstridigheter i Kosovo förvärras, är regeringen\r\nberedd att ställa sig bakom krav på agerande från\r\nsäkerhetsrådets sida.'' Såvitt jag förstår är det väl\r\nganska troligt att säkerhetsrådet kommer att agera.\r\nDå kan man tolka statsrådets svar så, att det nu är\r\nfråga om en ökad skärpning av den allmänna\r\nsituationen. Eller är det bara under den\r\nförutsättningen som vi stöder det initiativ som USA\r\nnu tar? Jag hoppas att det inte är så, utan att vi är\r\nallmänt positiva till en utplacering av en FN-trupp,\r\nsom kan medverka till att förhindra öppna strider\r\nmed vapen.</pre><pre>Anf. 17  Utrikesminister MARGARETHA AF\r\nUGGLAS (m):</pre><pre>Fru talman! Här finns alltså en skillnad i synsätt.\r\nDet internationella samfundet erkänner inte\r\nKosovos självständighet, utan man erkänner dess\r\nrätt till autonomi, som jag tidigare redovisade.\r\nDetta är naturligtvis en av ödesfrågorna i den här\r\nregionen, eftersom det står alltmer klart att\r\nkosovoalbanerna är ute efter självständighet. De\r\nvill inte ha något samröre med serberna. Serberna\r\nå sin sida anser att de har lika mycket historisk rätt\r\ntill detta territorium som kosovoalbanerna har. Att\r\nreda ut vem som har rätt och inte rätt är en mycket\r\nkomplicerad historisk process.</pre><pre>Berith Eriksson tog upp olika lagar som för tanken\r\ntill att serberna försöker att åstadkomma etnisk\r\nrensning i Kosovo. Det har de grundligen\r\nmisslyckats med, därför att fördelningen av albaner\r\noch serber var 1948 -- alltså efter andra\r\nvärldskriget -- ju helt annorlunda än i dag. Då fanns\r\ndet 68 % albaner och drygt 23 % serber. I dag finns\r\ndet 90 % albaner och 7,4 % serber. Den albanska\r\ndominansen i området har ökat högst påtagligt,\r\nvilket har reella effekter. Albanerna har i dag en\r\n''informell'' ekonomi i Kosovo, som är av\r\nbetydande styrka. Detta bidrar också till\r\nalbanernas dominans i regionen.</pre><pre>Jag skall inte gå in på invandringsfrågor. Jag är\r\ntacksam att Kent Carlsson sade att det var bättre att\r\nföra den diskussionen med ett annat statsråd. Men\r\njag kan ändå nämna att dr Rugova, när jag träffade\r\nhonom, direkt sade till mig att han inte önskar att\r\nhans folk skall fly. Han vill att folket skall stanna\r\nkvar och bidra till det kosovoalbanska samhället.\r\nJag vet inte om han sade samma sak till er, men jag\r\nmåste ändå säga att jag tyckte att det var ett viktigt\r\nbesked.</pre><pre>Anf. 18  BERITH ERIKSSON (v):</pre><pre>Fru talman! Jag vill börja med det sista som\r\nutrikesministern sade. Vi fick också ett mycket\r\nentydigt besked från olika representanter för\r\nmänskliga rättighetsorganisationen. Man vill inte\r\natt de unga albanska männen skall få permanent\r\nuppehållstillstånd i något västland, men man vill\r\ninte ha hem dessa män nu i detta känsliga läge. Och\r\ndetta av två anledningar: dels vill man att de skall\r\nfå behålla livet, eftersom de utgör nästa generation,\r\ndels är man rädd för att dessa män skall dra på\r\nalbanerna en massaker.</pre><pre>Västvärlden har inte gett LDK:s icke-våldslinje det\r\nstöd som man hade önskat. Alla unga män skickas\r\nju nu tillbaka. Västvärlden har inte ens stött\r\nKosovas rätt till autonomi. Om man ser tillbaka på\r\nlagstiftningen, finner man hur serberna undan för\r\nundan har kunnat tillskansa sig den position som de\r\ni dag har. Av LDK:s strategi när upplösningen av\r\nJugoslavien började kan man dra slutsatsen att de\r\növriga republikerna trodde att uppgörelsen med\r\nserberna skulle ske i Kosova. Därmed skulle\r\nrepublikerna mer helskinnade kunna dra sig ur\r\nfederationen, ur Jugoslavien. Men så blev inte\r\nfallet. Även om man inom LDK hittills har varit\r\nframgångsrik med sin icke-våldsstrategi, håller den\r\ninte i längden, om man inte får västvärldens stöd.</pre><pre>Makedonien har existerat i 45 år och nu erkänts\r\nsom självständig stat, och det är ju okej. Men\r\nvarför erkänns inte Kosova? Albanerna är ju\r\nBalkans äldsta folk. I Kosova säger man att om den\r\njugoslaviska federationen hade forsatt att existera,\r\nhade det varit möjligt och acceptabelt för Kosova\r\natt ingå där. Men nu när Slovenien, Kroatien och\r\nBosnien är borta har balansen gått förlorad, vilket\r\ngör det omöjligt för kosovoalbanerna att bli\r\nlämnade med serberna.</pre><pre>Anf. 19  Utrikesminister MARGARETHA AF\r\nUGGLAS (m):</pre><pre>Fru talman! Jag håller med både interpellanten och\r\nKent Carlsson om att det internationella samfundet\r\nmåste uppmärksamma Kosovo. Det har också varit\r\nett av mina budskap när jag under de senaste\r\nveckorna har varit ute och diskuterat situationen i\r\nJugoslavien. Det åligger därför Sverige, som nu har\r\nordförandeskapet i ESK, att se till att det blir en\r\nökad observatörsnärvaro och att man är mycket\r\naktiv i Kosovo.</pre><pre>Berith Eriksson sade att det internationella\r\nsamfundet inte stöder icke-våldsstrategin. Det\r\nförstår jag inte riktigt. Jag kan inte tänka mig att\r\nvi inte stöder denna strategi. Däremot finns det en\r\nskillnad genom att det internationella samfundet\r\nstöder en försoningsprocess mellan albaner och\r\nserber. Man stöder alltså icke\r\nsjälvständighetssträvandena, utan man stöder\r\nautonomisträvandena. Det är en skillnad som den\r\nkosovoalbanska ledningen är väl medveten om.</pre><pre>Överläggningen var härmed avslutad.</pre><pre>7 §  Svar på interpellation 1992/93:154 om\r\nSvenskInternationella Pressbyrån</pre><pre>Anf. 20  Utrikesminister MARGARETHA AF\r\nUGGLAS (m):</pre><pre>Fru talman! Birgitta Wistrand har frågat mig om\r\nmin syn på SIP, Svensk-Internationella Pressbyrån,\r\ndess verksamhet och framtid och hur jag bedömer\r\nmöjligheten för att verksamheten skall kunna\r\nfortsätta, eventuellt i mindre omfattning på grund\r\nav det statsfinansiella läget, till dess utredningen\r\nom Sverigeinformationen i utlandet framlägger sina\r\nförslag.</pre><pre>SIP etablerades 1927 och är ett helägt dotterföretag\r\ntill Sveriges Allmänna Exportförening. Byrån har\r\nfungerat som en neutral informationskanal för\r\nförmedling via SIP-bulletinen av svenskt\r\nnotismaterial till utländska massmedier. Notiserna\r\nhar huvudsakligen industriellt och tekniskt innehåll\r\nmen omfattar även kortare ekonomiska och\r\npolitiska nyheter från Sverige. Upplagan är ca 7 000\r\nexemplar fördelade på ca 150 länder.\r\nGenomslagskraften varierar mellan olika länder\r\noch regioner. Bulletinen riktar sig huvudsakligen\r\ntill tidningsredaktioner men är också ett av våra\r\nbeskickningar i utlandet ofta uppskattat hjälpmedel\r\ni deras informationsverksamhet.</pre><pre>SIP har genom åren finansierats genom bidrag dels\r\nfrån näringslivet, dels från staten. Under\r\ninnevarande budgetår 1992/93 har det statliga\r\nbidraget uppgått till 2 525 000 kronor. Industrins\r\nbidrag har varit jämförelsevis blygsamt. Förra\r\nbudgetåret uppgick bidraget till 274 000 kronor,\r\nvilket motsvarade 11,2 % av det statliga anslaget.</pre><pre>Ett förestående generationsskifte inom SIP:s\r\nledning förväntas öka kostnaderna för utgivningen.\r\nInför arbetet med årets budgetproposition\r\nmeddelade Industriförbundet att man inte längre\r\nvar beredd att satsa vidare på SIP. De svenska\r\nföretagen ansåg inte att man fick tillräcklig\r\nutdelning på satsade medel.</pre><pre>Som jag redovisat i årets budgetproposition,\r\nmedför det besparingskrav som ålagts\r\nUtrikesdepartementet att jag ansett det nödvändigt\r\natt dra in bidraget till SIP, dvs. 2,52 miljoner\r\nkronor. Förslaget har efter behandling i\r\nutrikesutskottet, där det ej föranlett kommentarer,\r\nantagits av riksdagen. Jag vill samtidigt understryka\r\natt indragningen av bidraget till SIP skall ses som\r\nett led i UD:s budgetprioriteringar, och alltså inte\r\nhar något samband med ambassadör Magnus\r\nFaxéns utredning om informationen om Sverige i\r\nutlandet.</pre><pre>Sedan vår avsikt att dra in bidraget till SIP blivit\r\nbekant, har man från näringslivshåll gjort förnyade\r\nansträngningar att mobilisera pengar för SIP:s\r\nverksamhet. Dessa ansträngningar har tyvärr åter\r\nvisat, att företagen inte är beredda att satsa på\r\nbulletinen, i varje fall inte i dess nuvarande\r\nutformning.</pre><pre>Just nu pågår diskussioner med Industriförbundet\r\nsyftande till att undersöka förutsättningarna att på\r\nkommersiell basis och med en mera\r\nföretagsanpassad produkt fortsätta utgivningen av\r\nSIP-bulletinen. För att underlätta en sådan lösning\r\noch under förutsättning att man även från\r\nnäringslivshåll är beredd att bidraga härtill skulle\r\njag för min del vara beredd att av departementets\r\ninformationsmedel lämna visst kontant ekonomiskt\r\nstöd.</pre><pre>Anf. 21  BIRGITTA WISTRAND (m):</pre><pre>Fru talman! Fru utrikesminister! Tack för svaret,\r\nsärskilt för det sista avsnittet, vilket jag skall\r\nåterkomma till senare. Jag vill också säga att jag\r\ndelar utrikesministerns positiva uppskattning av\r\nSIP:s arbete.</pre><pre>Innan jag går in på slutsatserna vill jag ta upp två\r\nprincipiella frågor. Den ena handlar om hur det\r\ngick till med budgetprioriteringarna.\r\nUtrikesministern säger att det minskade anslaget\r\ntill SIP inte hade något med Faxéns utredning att\r\ngöra, utan att det skulle ses som en ren\r\nbudgetprioritering. Jag tycker att det är synd att\r\nman lägger ner en verkamhet, som visserligen har\r\nvarit liten och begränsad, men som har haft en\r\nmycket stor effekt. Det är i budgetsammanhang lätt\r\natt stryka små anslag och att säga att det är lätt att\r\nta bort dem. Men liten tuva, osv. Jag tror också att\r\ndet är en helt annan sak att bygga upp en sådan här\r\nverksamhet när väl eldsjälarna har lämnat den. Jag\r\nvet att en del skall sluta, men det är viktigt att man\r\nsuger ut det sista av deras intresse av att göra något\r\nmer av SIP än vad det är just nu. Dessutom skall\r\nFaxéns utredning diskutera och ta hänsyn till olika\r\nsamverkansformer. Därför tycker jag att den\r\nverksamhet som SIP bedriver skulle kunna vara en\r\nviktig del i ett sådant fortsatt arbete.</pre><pre>Bilden av Sverige utomlands är betydelsefull, och\r\nkunskapen om vårt land har betydelse både när det\r\ngäller att få utländska studenter till Sverige och när\r\ndet gäller våra EG-förhandlingar eller vårt vanliga\r\nhandelsutbyte. Detta vet allt fler. Därför tror jag att\r\ndet hade varit bra om SIP kunde få fortsätta att\r\nfungera. Som sagt ser det ut att finnas litet\r\nmöjligheter nu.</pre><pre>Den andra principiella frågan som jag vill ta upp är\r\nvem som skall betala för en allmän\r\nSverigeinformation. Denna fråga är nu aktuell\r\nockså när det gäller turismen och presentationen av\r\nSverige som turistland.</pre><pre>Efter förra årets Sevillautställning, som ju blev en\r\nsuccé och där svenska företag verkligen ställde upp\r\ntillsammans med staten och kanske långt mer än\r\nvad staten gjorde, har en rad uppföljningar ordnats\r\nmed diskussioner. Det har då framkommit att man\r\nfrån statens sida tycker att det inte är rätt att de\r\nskall betala för den mer allmänna informationen\r\nom Sverige. Deras uppgift är att göra reklam för\r\noch att marknadsföra sina företag och deras\r\ntjänster och produkter. Därför tycker jag att staten\r\nborde ta sitt ansvar när det gäller informationen om\r\nSverige, när det gäller såväl företagande och turism\r\nsom investeringar, vilket också skulle komma\r\nstaten till del. Detta gör man ju ganska bra när det\r\ngäller kultur och politik. Det är därför naturligt att\r\nman förstår att företagen inte har ställt upp med\r\nmer pengar till lansering och försäljning av SIP.</pre><pre>Den lösning, som nu utrikesministern föreslår,\r\ntycker jag känns väldigt bra. På det sättet skulle\r\ndels Sverige få bra information, dels skulle\r\nföretagen kunna bli kända som svenska, vilket ju\r\ninte alltid är fallet.</pre><pre>Fru talman! Därför är jag särskilt glad över att\r\nstatsrådet nu säger sig vara beredd att lämna visst\r\nkontant stöd om det finns möjlighet att tillsammans\r\nmed Industriförbundet diskutera sig fram till en\r\nmer företagsanpassad produkt. I det\r\nsammanhanget skall även jag försöka att hjälpa till.</pre><pre>Jag vill tacka för svaret och hoppas att vi till hösten\r\nkan se en något förändrad SIP.</pre><pre>Slutligen vill jag överlämna en liten bok på engelska\r\nom svenskhet, vilken kanske kan vara till nytta för\r\nstatsrådet när hon träffar olika människor ute i\r\nvärlden. Tack.</pre><pre>Anf. 22  Utrikesminister MARGARETHA AF\r\nUGGLAS (m):</pre><pre>Fru talman! Tack så mycket. Birgitta Wistrand har\r\nju själv i sin verksamhet varit en av dem som har\r\nförsökt att hjälpa till att fästa Sverige på kartan,\r\nbl.a. via Positiva Sverige. Birgitta Wistrand tog upp\r\nden vidare frågan, nämligen den om fördelningen\r\nav finanseringen mellan staten och näringslivet när\r\ndet gäller att sälja Sverige och Sverigebilden\r\nutomlands. Jag skall inte ge mig in i den större\r\ndiskussionen, där vi ser den nya Stiftelsen\r\nSverigebilden i vilken näringsministern har ett\r\nspeciellt ansvar. Jag har svårt att se annat än att\r\nman även här måste fortsätta att ha någon form av\r\nsamverkan. Jag tänker då också på de många\r\ndelegationer som olika statsråd leder utomlands\r\ndär näringslivsmänniskor ingår. Utan att säga var\r\nskiljelinjen skall gå eller var huvudbördan skall\r\nligga är det ändå naturligt att man försöker\r\nsamverka. Detta är ju något som jag tycker att\r\nåtminstone vi i nuvarande regering försöker att\r\ngöra till vår ledstjärna. Vi vill gärna samverka med\r\nföretagsamheten både när det gäller att sälja\r\nSverige och när det gäller svensk företagsamhet\r\nutomlands.</pre><pre>Den mer begränsade frågan om SIP:s verksamhet,\r\nsom Birgitta Wistrand har tagit upp, hade jag inte\r\nsärskilt mycket kunskaper om innan jag tog del av\r\ninterpellationen. Det är fråga om en insats av\r\nnästan historisk dimension. Jag tycker att det finns\r\nall anledning att här ge en eloge till de krafter som\r\ntämligen anonymt har arbetat med detta under\r\nmånga år. Men samtidigt måste man komma ihåg\r\natt världen under denna långa tid i högsta grad har\r\nförändrats. Vi lever numera i ett\r\nmassmediesamhälle av en helt annan dignitet än\r\ntidigare. Vi har ett informationsflöde genom\r\nnyhetsorgan och nyhetsbyråer. Man kan något\r\nifrågsätta hur mycket av denna typ av verksamhet\r\nsom kommer att behövas i framtiden i detta helt\r\nförändrade samhälle. Samtidigt finns det ett värde\r\ni att ha en neutral informationskanal. Jag förstår att\r\nman häpnadsväckande många gånger har kunnat få\r\nin små notiser i alla möjliga tidningar över världens\r\nyta. Detta är i sig ett värde. Det är därför som UD\r\noch dess informationschef nu arbetar för att finna\r\nnågon form av lösning. Vi får se om det lyckas.</pre><pre>Överläggningen var härmed avslutad.</pre><pre>8 §  Svar på interpellation 1992/93:94 om\r\nresegarantin</pre><pre>Anf. 23  Civilminister INGER DAVIDSON\r\n(kds):</pre><pre>Fru talman! Claus Zaar har frågat mig vilka\r\nåtgärder jag tänker vidta för att de resegarantier\r\nsom ställs skall ge resenärerna full säkerhet om en\r\nresearrangör går i konkurs. Han har också frågat\r\nvad jag tänker göra för att arrangörer av paketresor\r\nskall få möjlighet att konkurrera på lika villkor.</pre><pre>Enligt resegarantilagen (1972:204) är arrangörer av\r\n''sällskapsresor'' skyldiga att ställa säkerhet för att\r\ntrygga resenärernas ekonomiska intressen i vissa\r\nfall. Skyldigheten gäller i dag bara i fråga om\r\nsådana resor som går till ett land utanför Norden.</pre><pre>Säkerhet skall ställas med det belopp som\r\nKommerskollegium bestämmer, i regel minst\r\n200 000 kronor.</pre><pre>Sedan den 1 januari i år gäller en särskild lag\r\n(1992:1672) om paketresor. Genom den har ett\r\nEG-direktiv om paketresor förts över till svensk\r\nrätt. Direktivet har även medfört ändringar i\r\nresegarantilagen, vilka träder i kraft den 1 juli i år.</pre><pre>Ändringarna innebär bl.a. att resegarantilagen\r\nkommer att omfatta också paketresor inom\r\nNorden. Detta betyder alltså att fler arrangörer än\r\ntidigare måste ställa resegarantier för att skydda\r\nresenärerna vid en eventuell konkurs.</pre><pre>Systemet med resegarantier bygger på att\r\nresenärerna skall få ekonomisk ersättning om ett\r\nreseföretag inte kan genomföra sin verksamhet,\r\nt.ex. vid en konkurs. Resenärerna skall ha\r\nersättning för inbetalda förskott. De resenärer som\r\när ute på resmålet skall få ersättning för eventuell\r\nkostnad för hemresa och hotellrum efter\r\nkonkursen. De skall också ha ersättning för\r\navkortad resa, om hemresan sker tidigare än\r\nplanerat. Principen är att resenären får ersättning i\r\nefterhand efter prövning i Resegarantinämnden.</pre><pre>Claus Zaar berör särskilt frågan om Time Air\r\nSweden Tour AB:s konkurs. Enligt uppgift från\r\nKommerskollegium har företagets\r\ncharterresenärer transporterats hem bl.a. med\r\nchartrade plan utan att behöva erlägga kontant\r\nbetalning. Kostnaden för hemtransporten, ca\r\n5 miljoner kronor, betalas ur resegarantin, som\r\ntotalt är på 13 miljoner kronor. Resterande belopp\r\nkommer att betalas till resenärer som har betalat\r\nför resor som har blivit inställda och som ersättning\r\nför eventuella hotellkostnader och avkortade resor\r\nför dem som befann sig på resmålen då konkursen\r\ninträffade.</pre><pre>När det gäller frågan om konkurrensneutralitet\r\nmellan olika researrangörer, verkar det som om\r\nClaus Zaar syftar på möjligheterna för i första hand\r\nmindre arrangörer att ställa resegarantier i\r\nframtiden. Resegarantilagen i sig påverkar inte\r\nkonkurrensen mellan olika researrangörer. Samma\r\nregler gäller för alla företag med verksamhet som\r\nfaller inom lagens tillämpningsområde. Men i\r\npraktiken kan vissa arrangörer onekligen ha svårt\r\natt ställa säkerhet.</pre><pre>Det ligger i sakens natur att förutsättningarna att få\r\nbankgaranti eller säkerhet på annat sätt av\r\nmarknadsekonomiska skäl kan variera mellan olika\r\nresearrangörer. Det hänger bl.a. samman med den\r\nkreditprövning som banker och försäkringsbolag\r\nnormalt gör innan en garanti utfärdas.\r\nGarantiutfärdaren tar naturligtvis betalt på\r\naffärsmässiga grunder. Det kan ge upphov till\r\nkostnadsskillnader mellan olika företag. Detta\r\navviker dock inte från vad som normalt gäller inom\r\naffärslivet i en marknadsekonomi.</pre><pre>När EES-avtalet träder i kraft kommer\r\nKommerskollegium, enligt vad kollegiet självt har\r\nuppgett, att godta betalningsutfästelser utfärdade\r\nav banker och försäkringsbolag med verksamhet\r\ninom hela EES-området. Detta bör öka\r\nmöjligheterna för researrangörer att ställa\r\nsäkerhet.</pre><pre>Jag kan tillägga att jag har tagit initiativ till en\r\nhearing om resegarantier, som hölls i slutet av april.\r\nDå blev olika konsument- och konkurrensaspekter\r\npå resegarantisystemet belysta.\r\nKommerskollegium och resebranschen diskuterar\r\nför närvarande olika andra lösningar som syftar till\r\natt underlätta för researrangörerna att ställa\r\nsäkerhet. Detta kan ge underlag för ett\r\nställningstagande till om några justeringar bör\r\ngöras av det rådande systemet.</pre><pre>Anf. 24  CLAUS ZAAR (nyd):</pre><pre>Fru talman! Jag tackar civilministern för svaret på\r\nmin interpellation om resegarantin.</pre><pre>Mycket har hänt sedan denna interpellation skrevs.\r\nResegarantin är nu en aktuell fråga i medierna i\r\nsamband med såväl den konkurs hos\r\nflygresearrangören Budget 2 000 som när man tar\r\nreda på vilka möjligheter som erbjuds för att teckna\r\nförsäkring just i dag för en småföretagare som vill\r\nha en garanti genom ett försäkringsbolag.</pre><pre>Jag har i dag kontaktat Försäkringsbranschens\r\nsamarbetsorganisation. Eftersom jag även tidigare\r\nhaft kontakt med dem vid flera tillfällen, har nu\r\nnågonting hänt. Man har nu börjat att fundera över\r\nhur man skall finna en lösning på detta. Men man\r\nkan i dag inte erbjuda någonting. Det finns ingen\r\nlösning klar, utan man arbetar med olika alternativ.\r\nEn översyn av förhållandena i Danmark och\r\nEngland har gjorts. Men man har konstaterat att\r\ndet inte finns någon möjlighet att genomföra någon\r\nförändring just nu beroende på det ekonomiska\r\nläge som nu råder. I Danmark har man en intressant\r\nlösning som innebär att man har en pool med\r\nkapital. Men i dag finns det som bekant inget\r\nriskvilligt kapital i Sverige. Försäkringsbolagen har\r\nsagt nej till en resegaranti. Internationella\r\nförsäkringsbolag är inte heller villiga att teckna\r\nheltäckande försäkringar.</pre><pre>En lag kommer att träda i kraft den 1 juli, men det\r\nfinns ingen som vill hjälpa till för att uppfylla dess\r\nmål på marknaden. Därför hoppas jag att\r\ncivilministern tar initiativ till att praktiskt skjuta\r\nupp ikraftträdandet av lagen genom att ge dispens\r\neller liknande under en period, så att man kan få\r\nfram ett relevant system för försäkring. Man kan\r\ninte hasta fram en lösning när den inte ens är klar\r\nen månad före lagens ikraftträdande. Om vi skulle\r\ngöra det innebär det att vi givetvis skjuter\r\nproblemen framåt, men vi kan ge möjligheter till en\r\nutveckling. Om vi går rakt in i detta ser jag det som\r\nen konkurrensbegränsning, eftersom\r\nsmåföretagare i dag inte klarar de ekonomiska krav\r\nsom gäller. Resegarantin är också de stora jättarnas\r\ngaranti.</pre><pre>Det är 13 stora researrangörer som svarar för 80 %\r\nav garantin. Men däremot är det två tredjedelar av\r\nresearrangörerna som är småföretag. Det är de som\r\när oroade. Småföretagens utveckling är oroande.\r\nOm det blir en koncentration till de stora, får vi en\r\nkonkurrenssituation som gör att priserna troligen\r\nkommer att förändras. Prispressen försvinner,\r\nvilket inte är bra.</pre><pre>Vi måste också se att Sverige behöver en levande\r\nturistnäring. Att då gå in och slå undan benen för\r\nmånga småföretag kan inte vara meningen med\r\ndenna lagstiftning.</pre><pre>Jag vill höra civilministerns åsikter om detta. Kan\r\nvi får några signaler till åtgärder?</pre><pre>Anf. 25  Civilminister INGER DAVIDSON\r\n(kds):</pre><pre>Fru talman! Precis som Claus Zaar framhåller är\r\ndetta ett komplicerat problem därför att det\r\nberättigade konsumentskyddet står mot de små\r\narrangörernas möjlighet att överleva på\r\nmarknaden. Det gäller då att hitta ett system som\r\nbalanserar dessa motstående intressen.</pre><pre>Som Claus Zaar mycket riktigt sade diskuteras\r\nolika lösningar för att komma till rätta med detta.\r\nEn lösning är just det fondsystem som man har i\r\nDanmark och som skulle kunna kunna vara\r\ntänkbart även här. Det handlar om att den enskilde\r\nresenären lägger en summa pengar, t.ex. 5 kr per\r\nresa, i en fond som sedan utnyttjas som säkerhet.\r\nDet är ett system som diskuteras. Det är\r\nKommerskollegium, Resegarantinämnden och\r\nresebranschen som tillsammans har överläggningar\r\nsom pågår. Det handlar om att hitta ett\r\nsäkerhetssystem som är förhållandevis billigt för\r\narrangörerna att ansluta sig till, det skall vara\r\nrättvist, och det måste kunna godtas ur\r\nkonsumentskyddssynpunkt.</pre><pre>Man kan också tänka sig en lösning där man\r\nundantar väldigt billiga resor. Det är också en tanke\r\nsom diskuteras under dessa överläggningar. Men,\r\nsom sagt, det skall vara billigt, rättvist och kunna\r\ngodtas av konsumenterna.</pre><pre>Kommerskollegium, som känner marknaden,\r\nföljer denna fråga mycket noga och strävar efter en\r\nså smidig lösning som möjligt.</pre><pre>Vi har inga planer på att skjuta på ikraftträdandet.\r\nVi har nämligen redan skjutit på detta ett halvår.\r\nDetta skulle ha trätt i kraft redan den 1 januari\r\n1993. Under detta halvår har dessa diskussioner\r\nvarit intensiva och är det fortfarande. Jag ser\r\nframför mig att man kommer att hitta en lösning på\r\nproblemet.</pre><pre>Anf. 26  CLAUS ZAAR (nyd):</pre><pre>Fru talman! Det här tyder på att civilministern har\r\nidéer om en övergångsfinansiering. Om jag förstår\r\ndetta rätt måste ju fonden startas genom en statlig\r\ninsats för att få en grund. Någon annan möjlighet\r\nkan väl inte finnas att få ihop så mycket pengar som\r\ndet är fråga om?</pre><pre>Branschen har ju talat om att man tänka sig något\r\ngarantisystem där man har olika nivåer. Men man\r\nuppskattar behovet av garantier till 1,5 miljarder.\r\nÄr civilministern beredd att som en\r\növergångslösning se till detta? Jag är också\r\nintresserad av att få reda på om man kan undanta\r\nmindre arrangörer. Kan jag få detta litet närmare\r\nbelyst?</pre><pre>Anf. 27  Civilminister INGER DAVIDSON\r\n(kds):</pre><pre>Fru talman! Möjligheten till bankgarantier finns ju\r\ntrots allt i dag. Den möjligheten är inte helt borta,\r\näven om vi i dag har en besvärlig ekonomisk\r\nsituation.</pre><pre>Det är väldigt svårt att innan lagen har trätt i kraft\r\nsäga hur detta kommer att slå och hur man på ett\r\nsmidigt sätt kommer att kunna ordna detta.\r\nKommerskollegium har ju redan i dag möjligheter\r\natt ge vissa dispenser.</pre><pre>De undantag som det kan tänkas bli fråga om gäller\r\nbl.a. om en arrangör ordnar t.ex. bara två tre resor\r\ni tät följd i samband med ett evenemang av något\r\nslag. Det måste också finnas en kundrelation\r\nmellan researrangören och resenären för att det\r\nskall behövas säkerhet. Idrottsföreningar,\r\nförsamlingar, pensionärsföreningar och andra som\r\ninte ordnar resor i vinstsyfte utan ordnar resor för\r\nsina medlemmar skall naturligtvis kunna undantas.</pre><pre>Anf. 28  CLAUS ZAAR (nyd):</pre><pre>Fru talman! Det som civilministern sade om\r\nbankgaranti verkar intressant. Vilken bank avser\r\ncivilministern att jag skall rekommendera de\r\nnystartade småföretag som har kontaktat mig?\r\nVilken bank är mest villig att diskutera en kredit för\r\nen researrangör?</pre><pre>Anf. 29  Civilminister INGER DAVIDSON\r\n(kds):</pre><pre>Fru talman! Jag tänker inte rekommendera någon\r\nspeciell bank, därför att förhållandena kan skilja sig\r\nåt mellan olika delar av landet. Som jag sade\r\ntidigare kan det finnas vissa problem för en del\r\narrangörer, medan andra kan klara det ganska bra,\r\näven de mindre.</pre><pre>Som sagt har Kommerskollegium i uppgift att följa\r\ndetta mycket noga och gör det. Jag utgår från att\r\nman kommer att kunna hitta smidiga\r\növergångslösningar, framför allt för de mindre\r\narrangörerna, så att de inte skall behöva slås ut av\r\nden nya lag som kommer att träda i kraft.</pre><pre>Överläggningen var härmed avslutad.</pre><pre>9 §  Svar på interpellation 1992/93:160 om buss i\r\nstället för järnväg till Arlanda</pre><pre>Anf. 30  Kommunikationsminister MATS\r\nODELL (kds):</pre><pre>Fru talman! Sten Andersson i Malmö har frågat mig\r\nom jag mot bakgrund av bristande\r\nfinansieringsvilja avseende en järnvägsförbindelse\r\nArlanda--Stockholm är beredd att seriöst pröva ett\r\nalternativ med snabbussar på sträckan Stockholm--\r\nArlanda.</pre><pre>Arlanda är Sveriges viktigaste flygplats. Den\r\nfungerar som ett nav i den nationella flygtrafiken.\r\nFrån Arlanda går det också att flyga praktiskt taget\r\növerallt i världen. Enligt min mening är det viktigt\r\natt Arlanda flygplats knyts till det nationella\r\njärnvägsnätet.</pre><pre>Arlandabanan kan betraktas dels ur ett lokalt\r\nperspektiv för resor mellan Stockholm och\r\nArlanda, dels ur ett nationellt perspektiv. Genom\r\natt järnvägen till Arlanda byggs för genomgående\r\ntåg med anslutningar både norrut och söderut\r\nkommer landets viktigaste flygplats, Arlanda, att\r\nknytas till det nationella järnvägsnätet på ett\r\neffektivt sätt. Därmed är det också en statlig\r\nangelägenhet att ställa ekonomiska resurser till\r\nförfogande så att en sådan järnväg kommer till\r\nstånd.</pre><pre>En lokal järnväg mellan Stockholm och Arlanda\r\ninnebär att den i första hand betjänar endast\r\nlokalresenärer från Stockholms city till Arlanda.\r\nEn sådan järnväg kan därför betraktas som en lokal\r\nangelägenhet.</pre><pre>Redan i dag finns goda bussförbindelser mellan\r\nArlanda och Stockholms city. Vidare finns\r\nbussförbindelser mellan Arlanda och andra delar\r\nav Storstockholm. Enligt mitt sätt att se på trafiken\r\nmellan Stockholm och Arlanda är denna av lokal\r\nbetydelse och inte en statlig angelägenhet.\r\nBusstrafiken mellan Stockholm och Arlanda är\r\ndärför en fråga för Storstockholms lokaltrafik (SL)\r\noch inte för regeringen.</pre><pre>Genom att en utbyggnad av järnvägen till Arlanda\r\nnu kommer till stånd kommer biltrafiken till\r\nArlanda att minska genom överflyttningseffekter\r\ntill järnvägens fördel. Detta innebär dels att\r\nkapaciteten på motorvägen mellan Stockholm och\r\nArlanda ökar, dels att goda miljöeffekter kan\r\nuppnås. Genom överflyttningseffekterna ökar\r\nmöjligheterna för en effektiv busstrafik.</pre><pre>Jag vill avslutningsvis också nämna att i regeringens\r\nprövning om tillstånd för en tredje rullbana på\r\nArlanda enligt naturresurslagen (1987:12) ställdes\r\nkravet att en järnvägsförbindelse mellan Stockholm\r\noch Arlanda öppnas för trafik i samband med att\r\nden tredje rullbanan tas i drift. Om\r\njärnvägsförbindelsen då inte skulle vara klar får\r\nrullbanan tas i drift om Luftfartsverket anmäler till\r\nlänsstyrelsen att järnvägsförbindelsen kommer att\r\nvara öppnad för trafik senast två år efter det att\r\nrullbanan har färdigställts.</pre><pre>Anf. 31  STEN ANDERSSON i Malmö (m):</pre><pre>Fru talman! Jag tackar för svaret. Det är väl helt\r\nklart att järnväg generellt sett är ett bekvämt sätt\r\natt färdas. Men det kostar samtidigt oerhört mycket\r\npengar. Med den befolkningstäthet som vi har i\r\nSverige, måste vi, om vi skall satsa på järnväg, vara\r\nberedda att betala mycket pengar per\r\npassagerarkilometer jämfört med de belopp som\r\nman måste satsa i länder där befolkningen är mer\r\nkoncentrerad än den är i Sverige.</pre><pre>För några år sedan gick man ut med stort buller och\r\nbång och talade om att man skulle bygga en järnväg\r\ni första hand mellan Stockholms central och\r\nArlanda och, vilket är det viktiga, att den skulle\r\nfinansieras privat. Såvitt jag vet har det för denna\r\njärnvägssträcka inte inkommit en privat krona.\r\nTrots att man från departementet och från\r\nintressenter har engagerat en av världens största\r\nlobbyistföretag, Salomon Brothers, har inte heller\r\ndetta företag lyckats att skaffa dessa\r\nprivatfinansiärer till denna bana.</pre><pre>Då finns det alltså ett alternativ, nämligen nya\r\nmiljövänliga bussar mellan Stockholm och Arlanda\r\nflygplats. Finessen med dem, förutom att de är väl\r\nså miljövänliga som tågen, är att de inte behöver\r\nnågot bidrag från stat, kommun eller landsting. Det\r\ntycker jag är ett tungt vägande skäl med tanke på\r\nden ekonomiska situation som vårt land i dag dess\r\nvärre befinner sig i.</pre><pre>Med tanke på att statsrådet i svaret säger att frågan\r\nom bussar inte är en fråga för regeringen, skulle jag\r\nvilja ha ett klart besked från honom: Innebär det\r\natt statsrådet inte kommer att medverka till någon\r\nform av åtgärder som hindrar en konkurrens från\r\nbussar mellan Stockholm och Arlanda?</pre><pre>Om det nu är på det sättet, som trots allt framgår\r\nav statsrådets svar, att det är en statlig\r\nangelägenhet -- och då man tydligen inte har fått\r\nnågra privata finansiärer -- så skall det nu fattas ett\r\nbeslut i riksdagens trafikutskott om en summa\r\npengar som skall satsas på järnvägen -- och man har\r\nfått klara besked om att detta belopp inte får\r\növerskridas -- vill jag ställa en fråga till statsrådet:\r\nSkall vi under de kommande åren satsa ett antal\r\nmiljarder på en järnväg som privata intressenter\r\nhar visat sig ointresserade av? Skall staten satsa\r\ndessa pengar? Om vi inte får överskrida ramen,\r\nvilken järnvägsdel i Sverige blir i så fall inte byggd\r\neller blir försenad på grund av detta?</pre><pre>Fru talman! I statsrådets svar står det också att om\r\ndet blir en järnväg får man en ökad kapacitet på\r\nmotorvägen Stockholm--Arlanda. Jag trodde inte\r\natt det var sant när jag läste detta. Menar verkligen\r\nstatsrådet, eller de som har skrivit svaret, att det\r\nblir plats för fler bilar på motorvägen Stockholm--\r\nArlanda på grund av att människor åker tåg i större\r\nomfattning?</pre><pre>Fru talman! Statsrådet avslutade svaret med att\r\nsäga att regeringen har gjort en prövning enligt\r\nnaturresurslagen när det gäller en tredje rullbana\r\npå Arlanda, där det krävs garantier för att det skall\r\nöppnas en järnvägsförbindelse mellan Arlanda och\r\nStockholm. Men, fru talman, det kan ju bara gälla\r\ni dag. Om det framöver kommer att presenteras ett\r\nalternativ som är mer miljövänligt än\r\njärnvägsalternativet, då kan man väl inte av\r\nbyråkratiska eller av rent statiska skäl hänvisa till\r\ndetta beslut baserat på naturresurslagen?</pre><pre>Anf. 32  Kommunikationsminister MATS\r\nODELL (kds):</pre><pre>Fru talman! Jag tycker att Sten Anderssons fråga\r\nutgår ifrån den felaktiga förutsättningen att man\r\nhar misslyckats med en privatfinansiering av den\r\naktuella bandelen. Det är inte så som Sten\r\nAndersson antydde både i sin fråga och i sitt\r\nanförande. Tvärtom är det mycket sannolikt att vi\r\nredan under hösten kommer att ha en upphandling\r\nav den här entreprenaden, som kommer att göras\r\nutifrån en helt privat finansiering. Det finns\r\ningenting i dag som tyder på att man skulle\r\nmisslyckas i den delen.</pre><pre>Sten Andersson säger att det kostar mycket pengar\r\nmed järnväg. Regeringen har faktiskt i början av\r\nmars lagt fram en proposition om de kommande tio\r\nårens investeringar. Det är nu riksdagen som har att\r\nta ställning till den propositionen. Såvitt jag har\r\nförstått kommer trafikutskottet att till allra största\r\ndelen följa regeringens förslag. Det kommer att\r\ninnebära den största satsningen på järnväg i Sverige\r\nunder 1900-talet. Det beror helt enkelt på att detta\r\när ett modernt, effektivt transportmedel, som\r\ndessutom är mycket miljövänligt.</pre><pre>Sten Andersson frågar om mitt svar innebär att jag\r\ninte kommer att medverka till någon sorts\r\nkonkurrensbegränsning av andra trafikslag.</pre><pre>Fru talman! Jag kan inte i dag svara på vilka villkor\r\nsom kommer att gälla för trafiken mellan\r\nStockholm och Arlanda. Det är inte möjligt att göra\r\ndet förrän alla korten ligger på bordet. Det finns all\r\nanledning att se till att detta inte blir ett monopol\r\nsom överlämnas i privata händer och som samtidigt\r\nskulle minska konkurrensen med andra trafikslag,\r\nså att man driver upp kostnaderna på ett sådant sätt\r\natt man bara ökar biltrafiken. Regeringens\r\nambition är att få en billig, snabb och miljövänlig\r\ntransport mellan såväl Stockholms innerstad och\r\nArlanda som framför allt mellan Arlanda och\r\nresten av det nationella järnvägsnätet.</pre><pre>Anf. 33  STEN ANDERSSON i Malmö (m):</pre><pre>Fru talman! Det är alltid intressant att lyssna på\r\nstatsrådet Odell. Men jag har lyssnat på en del\r\nandra också. De säger att det inte finns någonting i\r\ndag som pekar på att privata intressenter är\r\nintresserade av att satsa pengar på den här banan.</pre><pre>Nu säger statsrådet att det intresset kommer till\r\nhösten. Men med tanke på den stora PR-grej man\r\ngjorde när man berättade att man hade anlitat\r\nSalomon Brothers, tycker jag att statsrådet borde\r\nkunna presentera något konkret inför riksdagen.\r\nHan säger litet inlindat att det är mycket sannolikt,\r\nmen det är fortfarande långt ifrån konkret.</pre><pre>Däremot blev jag litet orolig när statsrådet talade\r\nom att han inte här i dag i riksdagens talarstol kan\r\nsäga att han inte kan utesluta någon form av\r\nsnedvriden konkurrens. Det får inte vara så, även\r\nom man får fram pengarna utanför statsbudgeten,\r\natt privata intressenter som finansierar\r\njärnvägstrafiken mellan Stockholm och Arlanda\r\nskall få någon form av ensamrätt, någon form av\r\ngaranti.</pre><pre>Det är trots allt så pass långt gånget i det här landet\r\natt om någon vill starta verksamhet som inte är\r\nsamhällsfarlig, som inte skadar -- och de nya bussar\r\nsom man i dag kan plocka fram är lika miljövänliga\r\nsom tågen -- kan det inte vara rätt att inte i\r\nriksdagens talarstol ge vederbörande klart besked:\r\nDenna regering kommer aldrig att medverka till\r\nnågon sådan form av konkurrenshinder.</pre><pre>De här bussarna, fru talman, går på elektrisk ström\r\ni tätorterna och ute vid Arlanda. De drivs med\r\netanol när man kör på motorväg. Alla experter är\r\növerens om att de är lika miljövänliga, ja, t.o.m.\r\nmer miljövänliga än tåget och, det viktigaste, till en\r\nkostnad som bara motsvarar 10--15 % av vad det i\r\ndag kostar att bygga en järnväg samma sträcka. Är\r\ndet någonting som vi i dag har ont om i Sverige är\r\ndet dess värre pengar. De pengar vi har skall enligt\r\nmin och mångas uppfattning användas så effektivt\r\nsom möjligt.</pre><pre>Anf. 34  Kommunikationsminister MATS\r\nODELL (kds):</pre><pre>Fru talman! Sten Andersson säger att han har\r\nlyssnat till flera som anser att det inte finns något\r\nsom pekar på att man kan attrahera privatkapital.\r\nLåt mig bara säga till Sten Andersson att det är helt\r\nfel. Arbetet inom departementet med den\r\nkonsultfirma som Sten Andersson nämner är nu\r\ninne i en mycket intensiv och konkret fas, som\r\nkommer att leda till en upphandling av det här\r\nprojektet.</pre><pre>När det gäller frågan om ensamrätt har vi redan i\r\ndag en s.k. skadlighetsprövning av långväga\r\nbusstrafik. Det handlar om att skydda de mycket\r\nstora samhällsekonomiska investeringar som har\r\ngjorts i järnvägen.</pre><pre>Den här regeringen har visserligen luckrat upp\r\nprövningen. Vi har vänt bevisbördan. Nu är det\r\nalltså järnvägsföretaget som skall visa att en viss\r\nlångväga busstrafik är skadlig för investeringar som\r\ngörs och har gjorts på järnvägstrafiken.</pre><pre>Att bussarna är lika miljövänliga som tågen tycker\r\njag är alldeles utmärkt. Det är mycket bra. Jag tror\r\natt bussen har en stor funktion att fylla i den\r\nsvenska trafikförsörjningen framöver. Men detta\r\nhandlar faktiskt om en betydligt vidare dimension,\r\nnämligen att knyta samman Sveriges största\r\nflygplats med det nationella järnvägsnätet. Det\r\nhandlar om att se till att få en bättre fungerande\r\ninfrastruktur, en bättre samverkan mellan de olika\r\ntrafikslagen. Där, fru talman, är jag mycket\r\noptimistisk om att det går att hålla den tidsplan som\r\när fastlagd för att få Arlandabanan som en\r\nintegrerad del av det svenska nationella\r\njärnvägsnätet.</pre><pre>Anf. 35  STEN ANDERSSON i Malmö (m):</pre><pre>Fru talman! Statsrådet säger att det snart skall bli\r\nen upphandling. Då skall vi få se konkreta resultat.\r\nJag skall med spänning följa den här\r\nupphandlingen. Jag kan riktigt se trängseln av\r\nfinansiärer -- jag ser alltså motsatsen. Jag tror att\r\nden trängseln inte blir omfattande.</pre><pre>Om det nu inte blir någon trängsel av privata\r\nfinansiärer, herr statsråd, och vi inte får lov att\r\növerskrida den ram som vi snart kommer att fatta\r\nbeslut om i riksdagen vad gäller\r\njärnvägsinvesteringar, var någonstans skall man då\r\nsenarelägga en järnvägsutbyggnad? Det fattas runt\r\n3 miljarder kronor -- 3 000 miljoner kronor -- om\r\ndet scenariot inträffar. Då måste en senareläggning\r\nske, om inte statsrådet kan peka på friska pengar\r\nutöver det anslag som riksdagen kommer att\r\nbesluta om.</pre><pre>Statsrådet talade om att skydda investeringar i\r\njärnvägen. Om det visar sig att det kommer fram\r\nalternativ som är mer miljövänliga än den\r\njärnvägstrafik som finns i dag, skall vi då ha en lag\r\nsom i praktiken hindrar sådan verksamhet?</pre><pre>Fru talman! Jag skall nöja mig med detta. Man skall\r\ninte skämta i riksdagens talarstol, men det skulle\r\nvara intressant att se, den dag det blir aktuellt för\r\nupphandling, hur många som står och trängs\r\nutanför statsrådets arbetsrum.</pre><pre>Anf. 36  Kommunikationsminister MATS\r\nODELL (kds):</pre><pre>Fru talman! Sten Andersson och jag kommer mer\r\noch mer in på något jag kallar trosfrågor. Sten\r\nAndersson tror inte att trängseln är så omfattande.</pre><pre>Vi är uppvaktade, Sten Andersson, av ett antal\r\nfinansiärer, som gärna vill satsa på detta. Man inser\r\natt den här typen av järnvägssträcka är ett av de få\r\ninfrastrukturella projekt i detta land som också har\r\nen företagsekonomisk lönsamhet. Om man tittar i\r\ntrafikprognoserna framöver ser man att luftfarten\r\nkommer att öka både nationellt och internationellt.\r\nDet är alltså en ganska säker investering i den\r\ndelen.</pre><pre>Sten Andersson har helt fel när det gäller\r\nomfattningen på investeringen. Den sträcka som\r\ndet här handlar om har en betydligt lägre\r\nproduktionskostnad än de 3 miljarder som Sten\r\nAndersson nämner. Det handlar dels om\r\njärnvägssträckan, dels är det fråga om\r\nstationsanläggningar ute på Arlanda, som tar sin\r\ndel av kostnaden. 3 miljarder är alldeles för mycket\r\ni sammanhanget.</pre><pre>I fråga om långväga transporter med bussar delar\r\njag i princip Sten Anderssons grundläggande\r\nvärdering, att vi undan för undan skall ta bort de\r\nrestriktioner som finns, så att marknaden kan skapa\r\nen så god kollektivtrafikförsörjning som möjligt. Vi\r\nmåste få bort fler av de långväga transporter som\r\nfaktiskt sker i personbil. Jag vet inte om Sten\r\nAndersson känner till att på en så lång distans som\r\nStockholm--Luleå sker över 50 % av\r\npersontransportarbetet i dag med personbil. Det\r\nvittnar om att det finns en hel del saker som man\r\nbehöver rätta till för att åstadkomma en bättre\r\nkollektivtrafikförsörjning.</pre><pre>Överläggningen var härmed avslutad.</pre><pre>10 §  Svar på interpellation 1992/93:161 om\r\nfärjetrafiken inom de nordiska länderna</pre><pre>Anf. 37  Kommunikationsminister MATS\r\nODELL (kds):</pre><pre>Fru talman! Håkan Strömberg har frågat mig om\r\njag är beredd att med de övriga nordiska länderna\r\nta upp förhandlingar om krav på likvärdiga\r\nkonkurrensförutsättningar för färjetrafik inom de\r\nnordiska länderna.</pre><pre>Bakgrunden till Håkan Strömbergs fråga är att det\r\nförekommit uppgifter om att fartyg registrerade i\r\ndet danska internationella skeppsregistret DIS\r\nbedriver trafik mellan bl.a. Köpenhamn och\r\nGöteborg. För fartyg som är registrerade i DIS\r\ngäller bl.a. att besättningen är befriad från\r\ninkomstskatt.</pre><pre>De nordiska länderna har valt olika tekniker för att\r\nvärna om sina resp. handelsflottor. För svensk del\r\nhar vi inriktat vårt stöd på fjärrsjöfarten.\r\nFärjetrafiken mellan de nordiska länderna har\r\nföljaktligen exkluderats från stöd. En liknande\r\nansats präglar de regler som gäller för DIS och det\r\nnorska registret NIS.</pre><pre>Sveriges Redareförening har uppmärksammat\r\nregeringen på att DIS-flaggat fartyg satts i trafik\r\nmellan bl.a. Köpenhamn och Göteborg.</pre><pre>Jag har mot den bakgrunden kontaktat den danske\r\nindustriministern om detta. Jag vill avvakta\r\nresultatet av denna kontakt innan jag går in i en\r\nnärmare diskussion i frågan.</pre><pre>Anf. 38  HÅKAN STRÖMBERG (s):</pre><pre>Fru talman! Jag ber att få tacka\r\nkommunikationsministern för svaret på min\r\ninterpellation. Jag frågade i min interpellation\r\nkommunikationsministern om han var beredd att ta\r\nupp förhandlingar med de övriga nordiska länderna\r\nom att skapa likvärdiga förhållanden för\r\nfärjetrafiken från och mellan de nordiska länderna.</pre><pre>Anledningen till frågan var att det förekommer\r\nuppgifter om att man börjat med utflaggade fartyg\r\nockså i färjetrafiken mellan de nordiska länderna.\r\nDet innebär att de arbetsvillkor som gäller i de\r\nnordiska länderna i övrigt inte gäller här, utan det\r\när den ombordanställdes hemlands arbetsvillkor\r\nsom gäller. Det finns exempelvis ingen\r\nanställningstrygghet. Man kan byta besättning\r\npraktiskt taget lika fort som man byter passagerare\r\nnär man kommer i hamn.</pre><pre>Nu hör jag av svaret att kommunikationsministern\r\nhar kontaktat den danske industriministern om\r\ndenna fråga. Jag kan säga att jag delvis är nöjd med\r\nsvaret. Jag förstår också att\r\nkommunikationsministern inte är beredd att\r\navslöja förhandlingarnas uppläggning från svensk\r\nsida. Men jag hoppas att kommunikationsministern\r\ninte nöjer sig med att diskutera den nordiska\r\nfärjetrafiken enbart med Danmark, utan kommer\r\natt arbeta för en lösning som innebär enhetliga\r\nregler för hela den nordiska färjetrafiken.</pre><pre></pre><pre>Färjetrafiken mellan de nordiska länderna är\r\nomfattande. Man trafikerar mer än 40 linjer mellan\r\nde nordiska hamnarna. Lägger man därtill de\r\növriga europeiska länderna trafikeras över 50 linjer\r\nmed över 100 fartyg.</pre><pre>Varje år fraktar dessa fartyg mer än 60 miljoner\r\npassagerare. Färjorna transporterar 6,5 miljoner\r\nbilar och 650 000 järnvägsvagnar. 20 000\r\nombordanställda har arbete på dessa färjor. Det är\r\nfråga om ungefär lika många till om man räknar in\r\nden administrativa personalen, servicepersonal och\r\nentreprenörer som arbetar i hamn.</pre><pre>Färjetrafiken mellan de nordiska länderna och\r\nmellan Norden och övriga Europa är mycket\r\nomfattande. Den tenderar också att öka. Sverige är\r\npraktiskt taget en ö när det gäller frakter. Det finns\r\ndärför skäl att vi från de nordiska länderna även\r\nlångsiktigt värnar denna verksamhet för\r\npassagerare och fraktutövare så att inte oseriösa\r\nrederier kortsiktigt, med stora vinstintressen som\r\nmål, plockar russinen ur kakan.</pre><pre>Detta är oerhört viktigt med tanke på att denna\r\nfärjetrafik också innebär stora risker. De\r\nombordanställda känner väl till farleder och\r\nfartygens beskaffenhet i trafiken mellan de\r\nnordiska länderna. De arbetsvillkor som gäller i de\r\nnordiska länderna i övrigt skall också gälla\r\nfärjetrafiken mellan de nordiska länderna. Färjor\r\nsom registrerats i internationella register skall inte\r\ntillåtas att driva färjetrafik mellan länderna.</pre><pre>Jag vill fråga kommunikationsministern om han är\r\nberedd att utvidga förhandlingarna till att omfatta\r\nsamtliga nordiska länder. Det kan också finnas\r\nanledning att nu diskutera dessa frågor med\r\nsamtliga Östersjöländer, eftersom färjetrafiken\r\nmed dessa länder tenderar att kraftigt öka.</pre><pre>Anf. 39  Kommunikationsminister MATS\r\nODELL (kds):</pre><pre>Herr talman! Håkan Strömberg har i sin\r\ninterpellation tagit upp en viktig fråga. Som Håkan\r\nStrömberg mycket riktigt säger är Sverige oerhört\r\nberoende av färjesjöfarten. Det är mycket viktigt\r\nför oss att upprätthålla en mycket hög\r\nsäkerhetsnivå. Vi skall inte tillåta konkurrensmedel\r\nsom i sin förlängning blir okontrollerbara.</pre><pre>Herr talman! Jag utgår från att det ligger i samtliga\r\nnordiska länders intresse att inte med statliga\r\nåtgärder snedvrida konkurrensen i färjetrafiken i\r\nvårt närområde. Jag har tagit kontakt med den\r\nregering vars lands fartygsregister upptar fartyg\r\nsom har trafikerat detta område, vilket skulle\r\nutgöra ett trendbrott. Jag har ännu inte fått något\r\nsvar. Jag avvaktar det svaret. Jag är oerhört\r\nangelägen om att vi skall kunna behålla den\r\nsituation som nu råder i den nordiska färjetrafiken.</pre><pre>Att ta upp förhandlingar med övriga nordiska\r\nländer förutsätter att man har någonting att\r\nförhandla om. Detta är i dag egentligen enbart en\r\nbilateral fråga mellan Sverige och Danmark. Vi får\r\nse vad som händer. Dessutom sker regelbundna\r\növerläggningar på nordisk nivå mellan de nordiska\r\nkommunikationsministrarna, och där kan även\r\ndenna typ av frågor tas upp.</pre><pre>Anf. 40  HÅKAN STRÖMBERG (s):</pre><pre>Herr talman! Jag är glad för att\r\nkommunikationsministern ser det som angeläget\r\natt vi får enhetliga regler. Det har förekommit att\r\nutflaggade fartyg angjort svenska hamnar. Enligt de\r\nuppgifter som jag har fått tänker man öka den\r\ntrafiken i höst. Det är anledningen till att jag ställde\r\nfrågan.</pre><pre>Detta är en viktig fråga om vi ser det ur en rent\r\nturistisk synpunkt. En väl skött färjetrafik inom de\r\nnordiska länderna kan också innebära en ökad\r\nturism. De nordiska skärgårdarna har speciella\r\negenskaper, och de kan även i framtiden bli en stor\r\nturistattraktion. Det gäller då att man ger\r\npassagerarna säkerhet och trivsel. Det gör man inte\r\nom man kortsiktigt går in i verksamheten därför att\r\nman tror att det kan vara lönsamt att under en viss\r\ntid bedriva färjetrafik på vissa turer.</pre><pre>Det är därför som vi måste diskutera denna\r\ngemensamma nordiska fråga. Jag hoppas att\r\nkommunikationsministern, vilket han här har gett\r\nuttryck för, tar hand om detta. Jag kommer att följa\r\nfrågan ytterligare och peka på de uppgifter som\r\ninkommer i detta fall.</pre><pre>Överläggningen var härmed avslutad.</pre><pre>11 §   Svar på interpellation 1992/93:163 om SAS\r\nplanerade fusion med andra flygbolag</pre><pre>Anf. 41  Kommunikationsminister MATS\r\nODELL (kds):</pre><pre>Herr talman! Ingela Thalén har ställt tre frågor till\r\nmig rörande de pågående diskussionerna mellan\r\nSAS och KLM, Swissair och Austrian om\r\nförutsättningar för samarbete och samgående.</pre><pre>Frågorna gäller för det första om jag är beredd att\r\ntillsätta en parlamentarisk arbetsgrupp med\r\nrepresentation från de fackliga organisationerna för\r\natt utreda de infrastrukturella effekterna för svensk\r\ndel, för det andra om regeringen har för avsikt att\r\nsom delägare i SAS ge sådana direktiv att inte\r\nsvensk infrastruktur blir eftersatt eller att svenskt\r\nnäringsliv drabbas, och slutligen för det tredje om\r\nregeringen är beredd att för riksdagen presentera\r\nen plan för den framtida infrastrukturen avseende\r\nflygtrafiken, dess kvalitet och service så att den blir\r\ntill nytta för Sverige.</pre><pre>Inledningsvis vill jag påminna om att riksdagen i\r\nenighet tidigare i vår biföll en proposition om\r\nomstrukturering av det svenska ägandet i SAS, vari\r\nregeringen klart deklarerade att ett av skälen till\r\nförslaget var att underlätta för samarbete och\r\nallianser mellan flygbolag, något som kommer att\r\nbli allt viktigare på en fri luftfartsmarknad som\r\npräglas av en hård konkurrens och dålig lönsamhet.</pre><pre>Jag vill vidare nämna att i det konsortialavtal som\r\nde statliga och privata ägarna i SILA/ABA träffat\r\ntill följd av denna omstrukturering förbinder sig\r\nparterna att genom ett förtroendefullt samarbete\r\nstödja SAS långsiktiga utveckling. Det\r\növergripande syftet är således även fortsättningsvis\r\natt stärka den svenska flygtrafikförsörjningen.</pre><pre>Vad gäller Ingela Thaléns frågor om det nu\r\nframlagda samarbetsförslagets effekter vill jag\r\nanföra följande.</pre><pre>När SAS bildades var huvudanledningen att\r\nSverige, Norge och Danmark var för sig ansågs vara\r\nför små för att kunna utgöra bas för ett stort\r\ninternationellt flygbolag. Därför fick Skandinavien\r\nbli den gemensamma plattform som kunde säkra en\r\neffektiv flygtrafikförsörjning internationellt.</pre><pre>Konkurrensen på flygmarknaden har de senaste\r\nåren utvecklats närmast dramatiskt. Utvecklingen\r\ninom flygindustrin pekar nu mot att nya\r\nsamarbetsformer utanför Skandinavien är\r\nnödvändiga för att tillgodose detta tidigare nämnda\r\nsyfte. Efter ingående studier har SAS ledning dragit\r\nslutsatsen att ett samgående med flera andra\r\nmedelstora europeiska flygföretag är det mest\r\nfördelaktiga framtidsalternativet.</pre><pre>Utgångspunkten är därvid att ett sådant samgående\r\nmöjliggör en fortsatt expansion och därigenom ger\r\nde bästa förutsättningarna för att skapa\r\narbetstillfällen och trygga en god infrastruktur.</pre><pre>De nu genomförda studierna har visat att trafiken\r\npå Stockholm kan väntas öka genom ett\r\nsamgående. Detta samgående kan således närmast\r\nses som ett sätt att minimera de risker för\r\nStockholms och Sveriges flygtrafikförsörjning som\r\nIngela Thalén berört i sin interpellation.</pre><pre>Diskussionen om huvudkontoret för det\r\ngemensamma bolag som de fyra flygbolagen\r\nföreslagit skall bildas, blir en fråga för de fortsatta\r\nförhandlingarna. Eftersom den operativa\r\nflygdriften fortsatt avses drivas i resp. flygbolags\r\nregi finns emellertid inga planer på att flytta SAS\r\neget huvudkontor från Stockholm.</pre><pre>Jag delar Ingela Thaléns syn på att det är viktigt att\r\nrelevant information om samarbetsförslaget lämnas\r\ntill berörda före beslut om att påbörja direkta\r\nförhandlingar, och att denna information\r\ninkluderar politiker och fackliga organisationer.\r\nJag vill i den delen påminna om att såväl politiker\r\nsom fack finns representerade i SILA/ABA:s\r\nstyrelse. Därutöver genomförs för närvarande ett\r\nantal informationsaktiviteter i frågan, bl.a. genom\r\nABA:s representantskap och en särskild facklig\r\nhearing hos SAS.</pre><pre>Regeringen utövar sitt inflytande över SAS\r\nutveckling dels genom den samordnade\r\nskandinaviska luftfartspolitiken, dels genom sitt\r\nägarinflytande i SAS. Regeringen har som framgått\r\ninte för avsikt att i dessa sammanhang ge avkall på\r\ndet övergripande svenska intresset av goda\r\ninternationella flygförbindelser till gagn för svenskt\r\nnäringsliv och svensk infrastruktur.</pre><pre>Anf. 42  INGELA THALÉN (s):</pre><pre>Herr talman! Jag ber att få tacka statsrådet för\r\nsvaret, även om det inte stillar min oro. Det främsta\r\nskälet till detta är att det som står i statsrådets svar\r\noch det som står i den artikel som statsrådet har\r\nskrivit i Svenska Dagbladet häromdagen inte\r\nstämmer särskilt väl överens. Dessutom stämmer\r\nvare sig det här svaret eller artikeln med den\r\ninformation som har lämnats i en del andra\r\ndebattartiklar, i en del annan information och i den\r\ninformation som jag har fått från annat håll.</pre><pre>Det har ju varit en del debatt i medierna, och det\r\ntycker jag är mycket bra. Enligt statsrådets svar har\r\nde fackliga organisationerna också haft en hearing\r\noch ABA:s representantskap är informerade. Jag\r\nvet också att representanter för SAS har varit och\r\ninformerat trafikutskottet. Det är alldeles utmärkt.\r\nProblemet med denna information är att den inte\r\nger svar på mina frågor, nämligen vilka effekter\r\nSAS fusionsplaner får på det behov som svenskt\r\nnäringsliv och offentlig förvaltning kan komma att\r\nha under de kommande 10--20 åren.</pre><pre>Här vill jag flika in att jag är övertygad om att\r\nbolagsledningen i SAS har bolagets bästa för\r\nögonen. Det har jag ingen anledning att ifrågasätta.\r\nJag har också i en artikel jag har skrivit och i min\r\ninterpellation sagt att det finns förändringar på den\r\neuropeiska och den internationella flygmarknaden\r\nsom ger anledning för även de större flygbolagen att\r\ngå ut och se om sitt hus.</pre><pre>Min interpellation grundas på vad vi skall göra här\r\ni Sverige, vad regeringen bör göra, vad riksdagen\r\nkanske måste göra och vad en del regionala eller\r\nlokala organisationer bör göra för att få en bra\r\nflygverksamhet i Sverige.</pre><pre>Nu säger statsrådet i sitt svar att trafiken på\r\nArlanda väntas öka. Men frågan är: Vilken trafik?\r\nÄr det den internationella trafiken? Skall SAS flyga\r\ndirekt på USA? Blir det ett nordostnav på Arlanda\r\neller blir det enbart en skandinavisk\r\nflygverksamhet?</pre><pre>Sedan säger statsrådet att den operativa\r\nverksamheten i Sverige kommer att göra att\r\nhuvudkontoret blir kvar i Stockholm. Vilken\r\noperativ verksamhet? Blir det internationellt flyg,\r\nskandinaviskt flyg eller nationellt flyg? Statsrådet\r\nsäger ingenting om detta. Jag menar att statsrådets\r\nsvar är utomordentligt undanglidande när det gäller\r\ndetta.</pre><pre>Jag vill återigen säga att det är självklart att SAS\r\nskall se om sitt bolag. Men regeringen och Sveriges\r\nriksdag skall naturligtvis se till helheten, nämligen\r\neffekterna för Sverige och effekterna för\r\nutvecklingen i vårt land.</pre><pre>Antingen beror statsrådets svar på att regeringen\r\ninte vet tillräckligt eller också beror det på att\r\nregeringen inte anser att andra skall få veta. SAS\r\nfusionsplaner ställer en lång rad frågor på sin spets,\r\nfler än de jag har ställt. Då är frågan: Vad vill\r\nkommunikationsministern, och vad vill\r\nregeringen?</pre><pre>Anf. 43  Kommunikationsminister MATS\r\nODELL (kds):</pre><pre>Herr talman! Ingela Thalén tycker att det svar som\r\njag har gett inte ger svar på alla hennes frågor. Det\r\när ganska naturligt.</pre><pre>När det gäller flyget i Europa har vi gått över till en\r\nallt friare marknad. Regeringarnas tidigare politik\r\ngick ut på att fördela koncessioner att flyga mellan\r\ngivna punkter. Den politiken kommer att helt ha\r\nupphört när EG:s tredje luftfartspaket är\r\ngenomfört. Då är det ett minne blott att regeringen\r\nsitter och fastslår vilka flygbolag som skall få flyga\r\npå vilka linjer när det gäller nationell och\r\ninternationell trafik.</pre><pre>Vi har ju redan, som Ingela Thalén vet, avreglerat\r\ndet svenska inrikesflyget. Vi befinner oss i en\r\növergångsfas. Vi har haft ett antal problem. Det har\r\nvarit den allmänna djupa lågkonjunktur som vi\r\nbefinner oss i, den djupaste sedan 1930-talet. Den\r\nhar också påverkat inrikesflyget och flygtrafiken\r\növer huvud taget.</pre><pre>Det andra problemet är sammanslagningen av SAS\r\noch Linjeflyg. Det har skapat problem av olika slag\r\nrent företagsmässigt. Passagerarna har upplevt\r\ndetta negativt under den här tiden.</pre><pre>Det tredje problemet är avregleringen. Det finns en\r\ntendens att man skyller de problem som har varit på\r\nsjälva avregleringen. Jag tror att vi skall vara\r\nmedvetna om alla dessa tre steg.</pre><pre>När det gäller utrikesflyget och Europatrafiken är\r\ndet mycket som talar för att Stockholm--Arlanda\r\nkommer att vara mycket viktigt som ett nav också i\r\nframtiden. I de studier som gjorts inom\r\nAlcazarprojektet visar det sig att Stockholm--\r\nArlanda inte kommer att drabbas av någon\r\nförsämring av trafiken jämfört med nuläget. Det\r\nfinns kritiker som upprepar den felaktiga bilden att\r\ndetta projekt skulle innebära att SAS skulle flytta\r\növer linjer från Stockholm till Köpenhamn.</pre><pre>SAS har sedan länge haft strategin att först starta\r\ninterkontinentala linjer från Köpenhamn. När\r\nsedan trafikunderlaget har ökat eller konkurrenter\r\netablerat sig, har man kompletterat med\r\ndirektlinjer till Stockholm och Oslo.</pre><pre>Under 1980-talet växte den svenska marknaden\r\nmycket snabbare än exempelvis den danska och\r\nden nordtyska, som ju utgör Köpenhamns\r\ntrafikunderlag. Därför har det blivit så att allt fler\r\ndirektlinjer har tillkommit till Stockholm.\r\nAlcazarstudien innebär alltså ingen förändring\r\nhärvidlag. Köpenhamn kommer att fortsätta att\r\nvara SAS huvudnav, kompletterat med direktlinjer\r\ndär så är ekonomiskt lämpligt. Det räcker med att\r\nstudera befolkningsunderlaget när det gäller de\r\ninrikeslinjer som matar på till Arlanda resp.\r\nKöpenhamn för att förstå att Stockholm kommer\r\natt fortsätta att ha en mycket stark ställning i den\r\ndelen.</pre><pre>Sedan frågar Ingela Thalén om det beror på att\r\nregeringen inte vet, att mitt svar inte innehåller\r\nnågra mer detaljerade uppgifter i denna del. Ja, det\r\när faktiskt så att det i dag inte finns någon som\r\nexakt kan förutsäga hur det här mönstret kommer\r\natt utveckla sig.</pre><pre>När det gäller sysselsättningssituationen för de\r\nanställda innebär det förslag som nu ligger att själva\r\nflygverksamheten fortsätter i de nationella\r\nbolagens regi. SAS kommer fortsättningsvis att äga\r\nflygplanen och ha sitt eget huvudkontor kvar i\r\nFrösundavik. De anställda i flygverksamheten\r\nkommer att vara direkt anställda i SAS. Det är\r\nandra faktorer än ett eventuellt projekt av Alcazars\r\ntyp som kommer att påverka möjligheten att få\r\nbehålla sin anställning.</pre><pre>Det här projektet har tillkommit just för att SAS är\r\nstarkt hotat i sin nuvarande form. Det är för att se\r\ntill att företaget kan fortsätta att utvecklas som\r\nföretagsledningen har tagit initiativ till den här\r\nstudien.</pre><pre>Herr talman! Slutligen vill jag peka på att några\r\ndirekta förhandlingar ännu inte har inletts. Det är\r\ninformationsprocessen och processen inom\r\nföretaget som skall leda fram till att man skall ta\r\nställning till huruvida man skall gå in i\r\nförhandlingar. Jag har erfarit att statens\r\nrepresentant i SAS styrelse har en positiv värdering\r\nav det här projektet. Regeringen har ännu inte haft\r\nanledning att ta ställning till hur förhandlingarna\r\nskall bedrivas.</pre><pre>Anf. 44  INGELA THALÉN (s):</pre><pre>Herr talman! Jag tackar statsrådet för den senare\r\ninformationen. Sammanfattningsvis kan man alltså\r\nsäga att statrådet nu säger att det inte sker någon\r\nförändring i förhållande till i dag när det gäller den\r\ninternationella verksamheten på Arlanda.\r\nHuvudkontoret kommer, precis som i dag, att vara\r\nkvar i Solna, och vi kommer att ha den del av det\r\ninternationella navet som tidigare har befunnit sig\r\npå Arlanda kvar.</pre><pre>Det var precis den informationen som jag saknade\r\ni det ursprungliga svaret. Jag tycker att detta är\r\nutmärkt. Men låt mig citera en artikel som stod att\r\nläsa i veckan. Den är egentligen en replik på den\r\nartikel om statsrådet har skrivit. Där säger William\r\nMicaelsen, som är ordförande för kabinpersonalen,\r\natt: ''Den detaljerade analysen, som genomförts i\r\n16 olika arbetsgrupper, har givit slutsatsen att ett\r\nsamarbete är bättre än att fortsätta var för sig.''</pre><pre>Detta är ett citat ur statsrådets artikel. Ordförande\r\nför kabinpersonalen kommenterat detta med\r\nföljande:</pre><pre>''Det förvånar oss att kommunikationsministern\r\nhaft möjlighet att sätta sig in i deras resultat\r\neftersom företagsledningen hävdat att deras arbete\r\nännu inte är avslutat och eftersom någon som helst\r\nredovisning inför de fackliga organisationerna inte\r\nhar skett.</pre><pre>Dessutom, vore det inte bättre att Mats Odell\r\nbildade sig en egen objektiv uppfattning i stället för\r\natt oförbehållsamt lita på de företagsinterna\r\nuppgifterna?''</pre><pre>Det som jag känner en oro inför är detta\r\nsistnämnda. Kommunikationsministern talar nu om\r\nformuleringar som han känner igen från en del\r\nandra håll, men var finns regeringens egen,\r\nsjälvständiga bedömning av effekterna av det som\r\nsker? Jag vill ännu en gång understryka att det är\r\nmycket möjligt att fusionsplanerna är riktiga och att\r\ndet är möjligt att de ger den effekt för bolaget som\r\nbolaget och Mats Odell ger uttryck för, men var kan\r\nman få en uppfattning om effekterna för de svenska\r\nkommunikationerna och för Sveriges möjlighet att\r\nsätta sitt namn på den internationella kartan?</pre><pre>Jag har berört effekterna för Stockholms län, men\r\ndet väsentligaste är självfallet effekterna för\r\nSverige i stort och för svenskt näringslivs\r\nmöjligheter. Vi har i alla andra sammanhang\r\nansträngt oss ganska mycket för att göra Sverige\r\noch naturligtvis också Stockholm och Stockholms\r\nlän kända på den internationella kartan. Det är\r\nklart att jag känner en utomordentligt stark oro, om\r\nvi nu står inför förändringar som gör att dessa\r\nansträngningar visar sig fruktlösa.</pre><pre>Jag vill återkomma till frågan om statsrådet avser\r\natt göra en sådan självständig bedömning av\r\neffekterna av de fusionsplaner som SAS nu är inne\r\npå.</pre><pre>Anf. 45  ROLF CLARKSON (m):</pre><pre>Herr talman! Jag har tagit mig till Stockholm i dag\r\nför att delta i debatten med anledning av den\r\ninterpellation om Bromma som Kent Carlsson har\r\nriktat till kommunikationsministern. Eftersom jag\r\nkom litet tidigt, fick jag nu också höra Ingela Thalén\r\ndiskutera hur man skall kunna skydda och bevara\r\ninrikesflyget och även utrikesflyget i Sverige. Jag\r\nhar även läst Ingela Thaléns artikel i samma ämne.</pre><pre>Jag vill rent politiskt säga att det\r\nsocialdemokratiska partiet har blivit ett parti som i\r\nsamma sak kan tala med flera tungor. Ingela Thalén\r\nvill bevara och utveckla flygtrafiken i Sverige,\r\nvilket är nödvändigt inte minst med tanke på\r\ngeografiska förhållanden. Socialdemokraterna i\r\nStockholm vill lägga ned Bromma, som är\r\nförutsättningen för att huvudstaden skall ha en bra\r\nflygservice och för att Sverige skall ha ett bra,\r\nbilligt, avreglerat och servicehögt inrikesflyg.</pre><pre>Anf. 46  Kommunikationsminister MATS\r\nODELL (kds):</pre><pre>Herr talman! Jag upprepar det som jag sade i mitt\r\ntidigare inlägg, att regeringen ännu inte har gjort\r\nnågon analys av Alcazarprojektet. Jag har\r\nredovisat det material som vi har fått från SAS, och\r\ndet är det som vi hittills har att hålla oss till. Jag har\r\nockså sagt att statens representant i SAS styrelse\r\nhar ställt sig positiv till projektet. Regeringen har\r\nännu inte genomfört någon egen analys och har inte\r\ngett några instruktioner om hur förhandlingarna\r\nskall drivas.</pre><pre>Jag vill bara säga till Ingela Thalén att de\r\ntrafikpolitiska mål som riksdagen har antagit\r\nsjälvfallet ligger fast. Jag delar också Ingela Thaléns\r\nomsorg om Stockholmsområdet, som är oerhört\r\nviktigt. Vi skall snart här ha en debatt om Bromma\r\nflygfält, och det finns all anledning att i olika delar\r\ntillse att denna region med sitt mycket stora\r\nexportberoende och med sitt enorma behov av\r\nkontakter inte bara med Europa utan också med\r\nresten av världen kan utvecklas och förbättras. I\r\ndenna region har ju vår exportindustri fortfarande\r\ni stor utsträckning sitt säte.</pre><pre>Anf. 47  INGELA THALÉN (s):</pre><pre>Herr talman! I sitt senaste inlägg sade statsrådet att\r\nregeringen ännu inte har gjort någon analys. Jag\r\nhoppas att jag får tolka orden ''ännu inte har gjort''\r\nsom en öppning för att regeringen ändå har för\r\navsikt att göra en självständig analys. Det är gott\r\noch väl att bygga sin analys och sina\r\nställningstaganden på informationer från kunniga\r\npersoner inom bolaget. Jag utgår från att man då\r\nockså tar hänsyn till det som tas fram av fackliga\r\norganisationer och andra bedömare av\r\nutvecklingen när det gäller fusionsplanerna.</pre><pre>Men det väsentliga för riksdagen -- och jag\r\nförmodar att det gäller också för regeringen -- är att\r\ngöra en självständig analys, baserad på av\r\noberoende personer gjorda utvärderingar,\r\nsiffergenomgångar och bedömningar av\r\nutvecklingen inom både den internationella och\r\nden europeiska flygverksamheten.</pre><pre>Jag tolkar alltså, herr talman, avslutningsvis\r\nstatsrådets senaste svar så, att denna\r\ninterpellationsdebatt åtminstone har lett fram till\r\nnågot, nämligen att regeringen har för avsikt att\r\nkomma tillbaka med en självständig analys av\r\neffekterna av de fusionsplaner som SAS har för\r\navsikt att genomföra.</pre><pre>Anf. 48  Kommunikationsminister MATS\r\nODELL (kds)</pre><pre>Herr talman! Jag vill inte på något sätt underskatta\r\ndenna interpellationsdebatts betydelse. Jag vill\r\nbara försäkra Ingela Thalén om att regeringen har\r\ndiskuterat Alcazarprojektet. Jag har gjort en\r\nredovisning för regeringen, och vi har sagt att vi\r\nskall avvakta tills vi får fram mera material och\r\ndärefter skall komma fram till en slutsats.\r\nInriktningen är tills vidare att vi skall följa\r\nutvecklingen och att vi skall göra en analys och\r\nframöver instruera vår representant i styrelsen.</pre><pre>Överläggningen var härmed avslutad.</pre><pre>12 §  Svar på interpellation 1992/93:180 om\r\nBromma flygplats</pre><pre>Anf. 49  Kommunikationsminister MATS\r\nODELL (kds):</pre><pre>Herr talman! Kent Carlsson har till mig ställt ett\r\nantal frågor rörande Bromma flygplats framtid.</pre><pre>Den första frågan gäller om regeringen avser att\r\nföre valet 1994 besluta om en förlängning av avtalet\r\nmellan staden och staten om Bromma flygplats.</pre><pre>Regeringen beslöt den 11 februari i år att ge\r\nLuftfartsverket i uppdrag att med Stockholms stad\r\noch andra berörda parter förhandla fram ett nytt\r\nupplåtelseavtal för Bromma flygplats om\r\nmarkutnyttjande och verksamhet. Uppdraget skall\r\nredovisas senast den 1 september 1993. Detta\r\nbeslut togs efter att staden i flera skrivelser begärt\r\nsådana förhandlingar. Såväl den 25 maj 1992 som\r\nden 25 januari 1993 har således Stockholms\r\nkommunfullmäktige beslutat att skriva till\r\nregeringen om detta. Kent Carlsson hänvisar i\r\ninterpellationen till majoritetsförhållandena i\r\nStockholms stadshus. Även om det givetvis är en\r\nönskan att ha breda majoriteter i olika frågor är det\r\nemellertid enligt vanliga demokratiska spelregler\r\ndet beslut som majoriteten i kommunfullmäktige\r\nfattat som regeringen har att förhålla sig till.</pre><pre>Vad gäller frågan om ett beslut om markupplåtelse\r\nskall avvakta koncessionsnämndens yttrande i den\r\nförnyade prövning av Bromma enligt\r\nmiljöskyddslagen som kommer att inledas inom\r\nkort, gäller att regeringen anser att detta är två\r\nolika aspekter av Brommas framtid. För att en\r\nfortsatt flygverksamhet skall kunna bedrivas på\r\nBromma krävs dels att det nuvarande\r\nmarkupplåtelseavtalet, som löper ut den 1 januari\r\n1997, ersätts med ett nytt avtal, dels att tillstånd och\r\nvillkor enligt miljöskyddslagen fastläggs. Dessa\r\nbåda processer avses ske parallellt och är enligt\r\nregeringens syn inte i sig kopplade till varandra.</pre><pre>Kent Carlssons tredje fråga gäller hur stort\r\nunderskott för Bromma som Luftfartsverket\r\nkommer att behöva täcka till följd av Malmö\r\nAviations konkurs. Det är riktigt att verket för\r\nnärvarande har en fordran för uteblivna\r\nluftfartsavgifter på detta bolag. Detta är dock en\r\nfråga om uteblivna intäkter till Luftfartsverket och\r\nflygplatssystemet som helhet. Det är enligt min\r\nmening fel att koppla denna fråga enbart till\r\nBromma flygplats ekonomi, som Kent Carlsson\r\ngör.</pre><pre>Fråga fyra gäller om jag bedömer att kapacitet för\r\nreguljärflyget kan erbjudas på Arlanda, åtminstone\r\nefter det att en tredje rullbana kommit till stånd.\r\nSvaret på denna fråga är ja. Arlanda kommer när\r\nen tredje rullbana öppnats att ha möjligheter till\r\ntrafikökningar under överskådlig tid.\r\nLuftfartsverket värderar för övrigt just nu denna\r\ninvestering i ljuset av de miljövillkor för Arlanda\r\nsom fastlagts av koncessionsnämnden. Det är dock\r\nviktigt att komma ihåg att på en avreglerad\r\nflygmarknad som den svenska är det\r\noperatörerna/flygbolagen som avgör vilken\r\nflygplats som är mest lämplig för deras\r\nverksamhet -- så länge man kan möta de lokala\r\nmiljövillkoren på den aktuella flygplatsen.</pre><pre>De två sista frågorna gäller om jag kommer att\r\nverka för att lokalisera allmänflyget till andra\r\nflygplatser i Mälardalsregionen och om jag är\r\nberedd att medverka till att finna en alternativ\r\nlösning för affärsflyget som tillgodoser krav på\r\ntillgänglighet, god miljö och säkerhet och samtidigt\r\när ekonomiskt försvarbar. Kent Carlsson ger här\r\nexempel på den typ av flygtrafik, allmänflyg,\r\nskolflyg och affärsflyg, som inte är möjlig eller\r\nlämplig att lokalisera till Arlanda. Det är inte minst\r\nmot denna bakgrund som regeringen anser att det\r\när nödvändigt med ytterligare en flygplats i\r\nregionen utöver Arlanda. Jag är förvisso beredd att\r\nmedverka till alternativa lösningar under de\r\nförutsättningar som frågeställaren pekar på. Till\r\ndess att ett sådant alternativ har kunnat presenteras\r\nav regionen är Bromma emellertid fortsatt viktig\r\nsom en del i Stockholms flygplatssystem.</pre><pre>Anf. 50  KENT CARLSSON (s):</pre><pre>Herr talman! Jag får tacka statsrådet Odell för\r\nsvaret. Bromma flygplats är en mycket märklig\r\nflygplats, på det sättet att den ligger så inklämd i\r\nbebyggelsen, där människor bor och verkar\r\ndagligdags. Det är en miljöstörande verksamhet.\r\nDen leder till buller och emissioner till luft. Det har\r\nockså varit en del incidenter som lett till dödsfall,\r\ndock inte bland dem som bor i närheten. Man kan\r\nalltså mycket väl ifrågasätta denna placering av en\r\nflygplats.</pre><pre>Det viktigaste i min interpellation är frågan om\r\nmarkavtalet. Jag kan förvisso hålla med statsrådet\r\nom att man kan se det som två skilda saker, att\r\nstaten tecknar avtal med en kommun och den\r\nmiljöprövning som görs. Men de kan också höra\r\nihop från ekonomisk synpunkt. Om\r\nkoncessionsnämnden, vars beslut kan dröja,\r\nbegränsar flygtrafiken av miljöskäl, har det\r\nbetydelse för om man skall skriva något\r\nmarkupplåtelseavtal. Förutsättningarna för\r\nflygverksamheten kan bli så begränsade att den blir\r\nolönsam.</pre><pre>Det är en majoritet i Stockholms stadshus som har\r\nsagt ja till fortsatt flygverksamhet på Bromma och\r\nkan tänka sig ett markavtal med staten. Men vad\r\njag har förstått finns begränsningar i verksamheten\r\ninskrivna. Bl.a. statsrådets eget parti har varit med\r\noch beslutat om sådana.</pre><pre>Det väsentliga är att en flygplats av detta slag\r\ndefinitivt skall kunna bära sina egna kostnader.\r\nBrommas ekonomi är mycket bräcklig. Statsrådet\r\nsvarar inte på min tredje fråga. Jag tog i min\r\ninterpellation upp Malmö Aviations konkurs. Det\r\nhar även varit andra konkurser. Malmö Aviations\r\nkonkurs leder faktiskt till att Bromma får ett\r\nnollresultat eller t.o.m. innebär en förlust för\r\nLuftfartsverket. Något slags internbokföring måste\r\nväl ändå finnas på Luftfartsverket, där man mäter\r\nstart- och landningsavgifter för de olika\r\nflygplatserna. Bromma är då en central punkt, med\r\ntanke på den ökning av trafiken som ägt rum.</pre><pre>Bromma flygplats ledning räknade med att 1993\r\nskulle bli ett år då man eventuellt skulle kunna\r\nskicka in några miljoner till Luftfartsverket. Men\r\ngenom att bl.a. Malmö Aviation har gått i konkurs\r\nblir det en förlust för hela Luftfartsverket på i\r\nstorleksordningen 20 miljoner kronor eller mer, om\r\nman skall lita på de uppgifter som Luftfartsverket\r\nger i tidningarna. Om man leker med tanken att\r\nhälften av detta belopp kan hänföras till\r\nverksamheten på Bromma innebär det att den vinst\r\noch det överskott som Bromma skulle ha\r\ninlevererat till Luftfartsverket försvinner.</pre><pre>Ett dilemma med Bromma flygplats är att\r\nflygtrafiken måste begränsas, i och med\r\nflygplatsens läge. Det leder till att lönsamheten blir\r\nmycket dålig. Man kan då inte heller göra\r\ntillräckliga investeringar, därför att det leder till så\r\nstora underskott. Det kan också bli så att Bromma\r\nflygplats får ta emot bidrag från andra flygplatser\r\nför att kunna fortsätta verksamheten.</pre><pre>Allt detta gör att man på ekonomiska grunder kan\r\nstarkt ifrågasätta om Bromma flygplats skall vara\r\nkvar. jag tycker inte att det är rimligt att andra\r\nflygplatser runt om i landet, som har en mycket\r\nmindre flygverksamhet, ger tillskott. Det är inte\r\nheller acceptabelt att en flygplats har så dålig\r\nekonomi att man inte kan göra de investeringar på\r\n200 miljoner kronor som man bedömer som\r\nnödvändiga. Av buller- och miljöskäl är det inte\r\nheller acceptabelt att man ökar trafiken så mycket\r\nsom skulle vara nödvändigt för att kompensera sig\r\nekonomiskt.</pre><pre>Min slutsats är att Bromma blir en ekonomisk\r\nbelastning för Luftfartsverket och vårt nationella\r\nflygplatssystem. Precis som statsrådet säger finns\r\nmöjligheter att föra över en stor del av trafiken till\r\nArlanda. Det jag kallar direktörsflyget, eller\r\naffärsflyget, skulle kunna husera på Arlanda, och\r\nman skulle ändå klara kravet på snabba\r\nkommunikationer in till storstaden Stockholm. Vi\r\nskall ju bygga den snabba Arlandabanan, efter vad\r\njag har förstått av ett tidigare interpellationssvar.</pre><pre>Jag tycker inte att statsrådet svarar på min tredje\r\nfråga i interpellationen. Jag vill därför fråga om det\r\när rimligt att Bromma tillförs medel från\r\nLuftfartsverket för att klara sin ekonomi. Malmö\r\nAviations konkurs har ju varit ganska omfattande.\r\nVisst kommer den att leda till att Bromma får ett\r\nunderskott? Det måste finnas något slags\r\ninternbokföring på Luftfartsverket som statsrådet\r\nhar kunnat ta del av. Det är flera av de flygbolag\r\nsom dykt upp på arenan sedan avregleringen som\r\nhar gått i konkurs, vilket rent allmänt sett leder till\r\nförluster för Luftfartsverket. Det kan leda till att vi\r\ni framtiden, precis som i USA, får sämre\r\nförutsättningar att bedriva en bra flygverksamhet\r\npå inrikeslinjerna.</pre><pre>Anf. 51  ROLF CLARKSON (m):</pre><pre>Herr talman! Jag har suttit i trafikutskottet sedan\r\ndess tillkomst 1971. Jag har en bakgrund som pilot.\r\nUnder de år som varit har jag haft nöjet att\r\nföreträda mitt parti och ibland också\r\nborgerligheten i Brommafrågan. Genomgående\r\nhar varit att Socialdemokraterna på alla nivåer har\r\nsträvat efter att få Bromma flygplats bortkopplad\r\nfrån det svenska flygplatssystemet. Man har i stort\r\nsett lyckats med det under en mellanperiod, när\r\nreguljärflyget flyttades ut till Arlanda.</pre><pre>Det är viktigt att slå fast att Bromma i dag är\r\nförutsättningen för den avreglering av flyget som\r\nbörjade i fjol här i Sverige och som snart pågår över\r\nEuropa och resten av världen. Utan en\r\nalternativflygplats är det nämligen icke möjligt att\r\nhålla konkurrens, på grund av den kraftiga\r\nbeläggning som Arlanda har. Under högtryckstid\r\nhar Arlanda en kapacitet på 60 flygplansrörelser i\r\ntimmen. Motsvarande siffra för Bromma är 20. När\r\nArlanda får en tredje bana ökar kapaciteten\r\nmärkligt nog endast med 20 rörelser per timme.\r\nEftersom vi i dag, redan under lågkonjunktur, har\r\n75 rörelser per timme, kan var och en inse att det\r\nutan ytterligare kapacitet utöver den tredje banan,\r\ninte går att upprätthålla en konkurrensbaserad\r\nflygtrafik i Sverige. Det är nödvändigt att Bromma\r\nfår finnas kvar.</pre><pre>Dessutom är den tekniska utvecklingen sådan att\r\nflygplanen blir allt tystare. Utsläppen påverkar\r\nmiljön mindre. En följd av detta är att vi har fått\r\nett antal centralt belägna flygplatser ute i världen.\r\nDetta är en utveckling som är självgenererande. Vi\r\nkan ta cityflygplatsen i London som exempel. Det\r\när i dag möjligt att landa med relativt stora\r\nmaskiner i centrum av städerna utan betänkliga\r\nstörningar miljömässigt, bullermässigt och på andra\r\nsätt.</pre><pre>Det råder inget tvivel om att Bromma har en stor\r\nuppgift att fylla. Jag kan inte se varför man skall\r\nlägga ner en billig, centralt belägen flygplats och\r\nbygga en ny och mer avlägsen sådan för dyra\r\npengar. Det verkar inte vara någon särskilt klok\r\npolitik.</pre><pre>Så kommer vi till markfrågan. Det avtalsförslag\r\nsom nu finns för Bromma innehåller\r\nförutsättningen att två tredjedelar av den gamla\r\nflygplatsen skall avträdas. Den del som finns kvar,\r\nsom vi är i desperat behov av för flyget i Sverige,\r\nkommer bara att omfatta något mer än en\r\ntredjedel. Det är landningsbanan,\r\nterminalbyggnaden och verksamheten därikring.\r\nDe som vill komma åt marken på Bromma blir i\r\nmycket hög grad tillgodosedda.</pre><pre>Anf. 52  Kommunikationsminister MATS\r\nODELL (kds):</pre><pre>Herr talman! Kent Carlsson har i interpellationen\r\nvissa synpunkter på Stockholms stadsfullmäktiges\r\nmajoritetsförhållanden. Dem tycker jag i och för\r\nsig att han skall ta upp i rätt forum, nämligen i\r\nStadshuset. Såvitt är känt gäller enkel majoritet för\r\nde beslut som vid två tidigare tillfällen har fattats i\r\nStockholms stad för att begära förhandlingar om ett\r\nnytt markavtal.</pre><pre>I interpellationen finns ett antal påståenden som\r\njag inte har tid att gå in på just nu men som i sig är\r\nvärda en kommentar. Kent Carlsson hävdar att en\r\nflygplats av detta slag skall bära sina egna\r\nkostnader. Det är ett mycket intressant uttalande.\r\nDet är över huvud taget bara 5 av Luftfartsverkets\r\n23 trafikflygplatser som går med vinst, isolerat sett.\r\nBromma är därvidlag i gott sällskap. Inte vill väl\r\nKent Carlsson lägga ner de övriga 18 också, med\r\nden logiken?</pre><pre>Givetvis måste flygplatserna ses som ett system.\r\nTotalt sett betalar flyget sina egna kostnader. Inga\r\nskattepengar pumpas in i detta trafikslag, till\r\nskillnad från flera andra.</pre><pre>Jag kan inte låta bli att kommentera påståendet att\r\ndet skulle finnas en kö av operatörer. Det finns för\r\nnärvarande ingen kö av operatörer som vill öka\r\ntrafiken på Bromma. Efter det att Golden Air har\r\ngått i konkurs och Skyways har överfört delar av\r\ntrafiken till Arlanda finns ingen kö.</pre><pre>Kent Carlsson nämner beloppet 200 miljoner när\r\ndet gäller nyinvesteringar. Det hänger naturligtvis\r\nintimt samman med de diskussioner som förs om ett\r\neventuellt nytt huvudmannaskap för flygplatsen.\r\nDe diskussionerna har initierats av Stockholms\r\nhandelskammare, som fortfarande har intresse av\r\natt gå in som delägare i Bromma flygplats. En sådan\r\nsak blir givetvis beroende av vilka ekonomiska\r\nförutsättningar som koncessionsvillkoren och\r\nmarkavtalet kommer att ge.</pre><pre>Frågan om Stockholms skattebetalare skall\r\nsubventionera fri markupplåtelse för Bromma bör\r\nställas i Stadshuset. Jag tror att de flesta kommuner\r\ni landet strävar efter att få upplåta mark till en\r\nflygplats. Det är någonting som anses viktigt i de\r\nflesta kommuner i vårt avlånga land. I slutändan är\r\ndetta en kommunal fråga, om man skall upplåta\r\nmark för flygtrafik. Vi har nämligen kommunal\r\nsjälvstyrelse i den delen.</pre><pre>Herr talman! Slutligen kan jag konstatera att\r\nLuftfartsverket nu bedömer att ett markavtal skall\r\nkunna vara framförhandlat redan till sommaren.\r\nMan har slutsammanträde i juni. Vi räknar med att\r\ndetta kommer på regeringens bord i september. Vi\r\nskall då bereda ärendet och sannolikt kunna fatta\r\nbeslut någon gång under hösten.</pre><pre>Anf. 53  KENT CARLSSON (s):</pre><pre>Herr talman! Jag konstaterar att jag inte får något\r\nsvar på frågan som jag ställde i min interpellation\r\nom vad Malmö Aviations konkurs innebär för\r\nBrommas ekonomi. De uppgifter jag har tyder på\r\natt den kommer att leda till att flygplatsen går med\r\nförlust.</pre><pre>I mitt tidigare inlägg sade jag att jag tycker att det\r\när orimligt att en flyplats i Stockhom skall ta emot\r\nbidrag från andra flygplatser. Jag kan mycket väl\r\ntänka mig att det kan vara nödvändigt med\r\nsubventioner för att upprätthålla flygtrafik i delar\r\nav landet som inte har exempelvis samma\r\nbefolkningstäthet.</pre><pre>Det finns en mängd begränsningar som gör att\r\nBromma kommer att ha svårt att få lönsamhet, om\r\nman vill klara stora investeringar för att göra\r\nflygplatsen bra. Statsrådet Odell har varit med och\r\nbeslutat om begränsningar när det gäller\r\nutlandstrafiken. Markavtalet, som jag inte vet hur\r\ndet kommer att se ut, kommer med största\r\nsannolikhet att innehålla någon form av avgift för\r\natt få använda marken. Det fördyrar för Bromma.\r\nI dag verkar man gratis där, vad jag har förstått.</pre><pre>Vidare kan miljökraven också innebära\r\nbegränsningar. Inte minst kan kommunen ställa\r\nkrav. Jag har förstått att den borgerliga majoriteten\r\ni Stockholms stadshus har ställt krav på att det inte\r\nfår finnas så mycket flygrörelse. Sammantaget\r\ninnebär detta att Brommas framtid med dessa\r\nförutsättningar är mycket osäker ur ekonomisk\r\nsynpunkt.</pre><pre>Jag ställer återigen bl.a. min tredje fråga. Hur\r\nmycket pengar måste Luftfartsverket bidra med på\r\ngrund av denna konkurs? Är det rimligt att\r\nBromma blir en tärande del i det nationella\r\nflygplatssystemet?</pre><pre>Jag kan tolka en viss skillnad i synsättet inom den\r\nborgerliga majoriteten, dvs. mellan Rolf Clarkson\r\noch statsrådet Odell. Jag kan från Mats Odells sida\r\nspåra en viss återhållsamhet när det gäller frågan\r\nom flygtrafiken. Däremot verkar Rolf Clarkson\r\nvilja utöka den kraftigt. Det är ju en skillnad mellan\r\nStockholm och London. Befolkningen är något\r\nstörre i London. Dessutom har den Cityflygplatsen\r\nplacerats bland en stor mängd kontor, vilket inte är\r\nfallet med Bromma. Där har under de senaste 10\r\nåren bebyggelsen krupit närmre flygplatsen. Här\r\nfinns två olika intressen, dvs. miljöintresset och de\r\nboendes behov av lugn och ro. Jämförelsen är inte\r\nhelt riktig. Arlanda har kapacitet och kommer att\r\nfå utökad kapacitet, precis som statsrådet sade.</pre><pre>Anf. 54  ROLF CLARKSON (m):</pre><pre>Herr talman! Det är ju statsrådets uppgift att svara\r\npå de frågor som Kent Carlsson ställer. Jag skall i\r\nstället bara kommentera den inställning som Kent\r\nCarlsson ger till känna om Bromma flygplats.</pre><pre>Efter avregleringen av inrikesflyget i Sverige kunde\r\nvi observera att priserna på de linjer där\r\nkonkurrens uppstod sjönk kraftigt, t.ex. 20--25 %.\r\nSänkningen av priset kan delas upp i 200 kr per\r\nbiljett. 5 miljoner biljetter säljs i Sverige. Tack vare\r\nBrommas existens för inrikesflyget har de svenska\r\nresenärerna, både de privata och portföljbärarna,\r\nsparat 1 miljard kronor om året. Det är fråga om en\r\nstor nationalekonomisk besparing.</pre><pre>Bromma är inte alls någon direktörsflygplats.\r\nBromma är i dag framför allt en flygplats för\r\nreguljärflyget -- som är omistlig. Jag upprepar\r\nkapacitetstalen. Med en utbyggd tredje bana har\r\nArlanda under högtryckstimmarna en kapacitet av\r\n80 rörelser, och Bromma har en kapacitet av 20\r\nrörelser. Vi kommer upp i totalt 100 rörelser. I dag\r\nhar Arlanda en kapacitet av 60, och Bromma har\r\nfortfarande 20. Under högkonjunkturstider -- de\r\nkommer naturligtvis -- kommer det att bli mycket\r\nbesvärligt att ge konkurrensutrymme på Arlanda\r\nflygplats. Därför måste Bromma finnas kvar.</pre><pre>Vidare har vi frågan om ekonomin för Bromma,\r\nKent Carlsson. Om staden och staten sluter ett\r\navtal, helst på 25 år, kommer Bromma att utvecklas\r\ntill en vinstmaskin. Då kommer investerarna inte\r\natt tveka. Bromma var en gång en av\r\nvinstflygplatserna, och den kommer, om den får\r\nvara kvar, att bli det även i framtiden.</pre><pre>Anf. 55  Kommunikationsminister MATS\r\nODELL (kds):</pre><pre>Herr talman! Jag konstaterar att Kent Carlsson\r\nvisar en rörande och uthållig omsorg om Brommas\r\nekonomi, inte minst i relation till Malmö Aviations\r\nkonkurs.</pre><pre>Jag kan inte, herr talman, se resultatet på Bromma\r\nså isolerat som Kent Carlsson vill göra. Jag har\r\nredogjort för bakgrunden, nämligen att våra\r\nflygplatser utgör ett system. Vi måste alltså\r\nbetrakta dem i detta system.</pre><pre>Men okej! Låt oss titta på Malmö Aviations\r\nkonkurs. Luftfartsverket har en fordran. Givetvis\r\nhar denna fodran genererats vid Bromma. Men,\r\nKent Carlsson, den har också genererats vid\r\nSturups och Landvetters flygplatser, dvs. dit\r\nflygningarna har gått. Just de flygplatserna råkar\r\nvara bland de fem flygplatser som faktiskt går med\r\nvinst. För att använda sig av Kent Carlssons logik är\r\ndet alltså passagerarna vid Sturups och Landvetters\r\nflygplatser som har subventionerat Bromma\r\nsnarare än passagerarna på Arlanda.</pre><pre>Herr talman! Jag tycker inte att den här typen av\r\nresonemang passar i en trafikpolitisk helhetsbild,\r\nsom skall utgå från att hela landet skall fungera.\r\nDet här handlar litet grand om solidaritet, Kent\r\nCarlsson.</pre><pre>Anf. 56  KENT CARLSSON (s):</pre><pre>Herr talman! Jag tolkar statsrådets ord så att det är\r\nfråga om en solidaritet mellan storstäder. Malmö\r\noch Göteborg skall ju betala för Bromma flygplats\r\ni Stockholm. Jag trodde att solidaritet i denna\r\nkammare, och även i den regering som har att\r\nverkställa de beslut vi fattar, skulle se till att en del\r\nav slantarna från Sturup, Landvetter och Arlanda\r\ngår till de små flygplatserna ute i landet som har\r\nsvårt att skapa ekonomisk bärighet.</pre><pre>Jag kan överlämna en del tidningsklipp och annat\r\ntill statsrådet där det framgår vad Luftfartsverkets\r\ntotala fordran är. Det finns ett exempel ur Svenska\r\nDagbladet. Jag kan lämna över en interntidning\r\nfrån Bromma. Där spådde man, innan Malmö\r\nAviation gick i konkurs, att det skulle bli ett\r\növerskott på 10 miljoner kronor.</pre><pre>Jag blir litet förvånad när statsrådet säger att det\r\ninte går att få fram uppgifter. Om jag vore statsråd\r\nskulle jag kalla till mig Luftfartsverkets chef och\r\nfråga hur bokföringssystemet är uppbyggt. Det\r\nmåste ju finnas en koppling till flygplatserna, för att\r\ndärigenom kunna se vad varje flygplats orsakar för\r\nförlust eller vinst. Därmed kan den utjämning göras\r\nsom Luftfartsverket står för. Jag tror att det finns\r\nen intern bokföring. Åtminstone att döma av\r\ninterntidningen på Bromma flygplats håller man\r\ndär reda på sina inkomster och utgifter.</pre><pre>Min poäng med den fråga jag har ställt, och där jag\r\nbetonar ekonomin, är att jag tycker att en flygplats\r\ni Stockholm skall klara sina egna kostnader och inte\r\nvara en belastning för Luleå, Kiruna och andra\r\nflygplatser i landet. Man måste se långsiktigt på\r\nBromma flygplats, ställt i skenet av de\r\nbegränsningar som finns med att ha en flygplats\r\nsom ligger i ett bostadsområde. Kommunen kan ju\r\nställa krav på att äntligen få ta betalt för det\r\nmarkområde som kommunen upplåter. Det krävs\r\nockså stora investeringar för att få flygplatsen att\r\nkomma i tip-top skick. Med dessa begränsningar\r\nblir Brommas ekonomi mycket svag och kommer\r\nantagligen redan i år att få ett tillskott ur\r\nLuftfartsverkets system. Jag tycker inte att detta är\r\nrimligt med tanke på att det är en storstadsflygplats.</pre><pre>Vidare står ord mot ord. Statsrådet säger att en\r\ntredje bana ger tillräcklig kapacitet och att\r\nreguljärflyget kan klaras från Arlanda. Rolf\r\nClarkson har en annan uppfattning. Jag vet inte\r\nvems uppfattning det är som stämmer. Men statsråd\r\nskall väl fara med sanning, och jag hoppas att det är\r\nhans uppgift som stämmer.</pre><pre>Anf. 57  ROLF CLARKSON (m):</pre><pre>Herr talman! När jag talar om\r\nkapacitetsutnyttjande på Arlanda håller jag mig till\r\ns.k. peak hours. Det jag säger har inte med den\r\ntotala kapaciteten att göra. I fråga om konkurrens\r\när det de s.k. peak hours som är intressanta och då\r\när det möjligt att skapa konkurrens. Det är ingen\r\nmening att försöka sälja tider då folk inte vill eller\r\ntycker det är för obekvämt att resa.</pre><pre>Det måste vara känt för Kent Carlsson att Bromma\r\ninte är något som staden har skänkt eller avhänt sig\r\ntill staten. Staten har faktiskt givit staden rätt att\r\ndisponera ett annat område.</pre><pre>Anf. 58  Kommunikationsminister MATS\r\nODELL (kds):</pre><pre>Herr talman! När jag talar om solidaritet, handlar\r\ndet om det resultatutjämningssystem som finns\r\ninom den svenska luftfarten. Det är betydande\r\nbelopp som fördelas framför allt från Arlanda\r\nflygplats. Ungefär 70 % av vinsterna genereras\r\ndärifrån.</pre><pre>Det är inte så, Kent Carlsson, att vi inte håller reda\r\npå hur stora förlusterna är. Men det finns inte\r\nnågon anledning att här mycket detaljerat studera\r\nen konkurs som ännu inte är avslutad. Det här blir\r\nännu mer poänglöst när jag erfar att Kent Carlsson\r\nsjälv har uppgifterna och mer eller mindre vill\r\nkontrollera om jag tänker lägga fram samma\r\nuppgifter i kammaren.</pre><pre>Det är just de mindre flygplatserna i landet, Kent\r\nCarlsson, som skulle drabbas -- som Rolf Clarkson\r\nmycket riktigt påpekar -- om Bromma skulle\r\nstängas i dag för den typen av reguljärflyg.</pre><pre>Överläggningen var härmed avslutad.</pre><pre>13 §  Svar på interpellation 1992/93:157 om\r\nskolundervisning om Holocaust</pre><pre>Anf. 59  Statsrådet BEATRICE ASK (m):</pre><pre>Herr talman! Jerzy Einhorn har frågat mig om jag\r\növerväger att genom utformning av läroplanen\r\nsäkra att undervisning om Holocaust kommer att\r\nmeddelas i skolan, helst redan i sjätte klassen.</pre><pre>Förra året fick jag en liknande fråga från Håkan\r\nHolmberg. Jag betonade då kraftigt att det är en\r\nsjälvklarhet att skolan skall ge våra elever korrekt\r\ninformation om nazismen och den nazistiska\r\nutrotningen av judar under andra världskriget.\r\nIngen får tillåtas att glömma att judeutrotningen\r\nhar ägt rum. Jag vill också med kraft understryka\r\nvikten av att skolan ger de unga en sådan fostran\r\noch sådana kunskaper att de vaccineras mot\r\npropaganda och desinformation.</pre><pre>Regeringen kommer inom kort att till riksdagen\r\növerlämna en proposition om ny läroplan för\r\ngrundskolan. Jag skall inte nu föregripa\r\npresentationen av propositionen. Däremot vill jag\r\ngärna något beröra den värdegrund som skolans\r\nverksamhet skall utgå från. I skollagen föreskrivs\r\natt verksamheten i skolan skall utformas i\r\növerensstämmelse med grundläggande\r\ndemokratiska värderingar. Skolans verksamhet\r\nskall bygga på den värdegrund som har en djup\r\nförankring i vår kultur och djupa rötter i vår\r\nhistoriska utveckling, såsom respekt för\r\nmänniskans värdighet, individens frihet och\r\nintegritet, omsorgen om den som har det svårt och\r\ndet personliga ansvaret. Dessa värden är dock inte\r\nen gång för alla givna. De måste ständigt förstås,\r\nförankras, förklaras, försvaras och utvecklas. Till\r\nstor del skall detta givetvis ske med skolans hjälp.\r\nMen även samhället utanför skolan, organisationer,\r\nmedia, författare m.fl. måste bidra med upprepad\r\noch korrekt information.</pre><pre>Allsidighet och saklighet skall prägla skolans\r\nundervisning. Detta innebär dock inte att\r\nundervisningen skall vara värdemässigt neutral. Jag\r\nhar redan tidigare sagt det här i riksdagen men det\r\nförtjänar att upprepas. Skolan skall vara saklig men\r\ninte hållningslös, framför allt inte om det vi vet är\r\nett faktum -- förintelsen och nazismens ohyggliga\r\nbrott. Respekten för alla människors lika värde\r\nutgör kärnan i de värden skolan skall gestalta och\r\nförmedla. Tillsammans med aktningen för varje\r\nmänniskas egenvärde och respekten för det\r\nlevande, utgör de den etiska grunden för skolans\r\narbete. Självklart måste dessa värden komma till\r\nstarkt uttryck i läroplanen.</pre><pre>Det är främst genom undervisningen i ämnen som\r\nskolans övergripande mål nås. Kursplanernas roll\r\nblir delvis en annan vid en mål- och resultatstyrning\r\nän i det tidigare detaljreglerade styrsystemet. I\r\nkursplanerna skall anges de centrala begrepp, den\r\nkunskap, förståelse och färdighet som eleverna\r\nskall uppnå i ett visst ämne och därvid skapa\r\nförutsättningar för nationell likvärdighet.\r\nKursplanerna skall innehålla de mål\r\nundervisningen i ämnet skall sträva mot och uppnå.\r\nDe kommer däremot inte att bli lika detaljerade till\r\nsitt innehåll som tidigare kursplaner. Men de måste\r\ndock vara tydliga, så att förankringen i skolans\r\növergripande mål och värdegrund klart kommer till\r\nuttryck och eleverna ges de kunskaper detta kräver.\r\nI det sammanhanget är det historiska perspektivet\r\noch dess betydelse för kunskap om och förståelse\r\nav vår tid mycket viktigt. Regeringen kommer att\r\narbeta med kursplanerna under hösten.</pre><pre>Låt mig avslutningsvis påpeka vikten av att lärarna\r\nges den utbildning och den fortbildning som behövs\r\nför att förebygga och motverka spridning av\r\nfördomar och antidemokratiska idéer. Inte minst de\r\nflygblad interpellanten nämner är så utformade att\r\nde kräver konkreta besked och tydlighet i\r\nundervisningen för att effektivt bemötas.</pre><pre>Anf. 60  JERZY EINHORN (kds):</pre><pre>Herr talman! Jag ber att få tacka skolministern för\r\nsvaret. Jag vill också tacka för vänligheten att\r\ntillställa mig det i förväg. Jag delar\r\ngrundinställningen vad gäller detaljeringsgraden i\r\nskolplanen. Jag uppskattar samtidigt den tydliga\r\nmarkering som skolministern här gjorde.</pre><pre>Inledningsvis vill jag säga några ord om flygbladen.\r\nJag har försökt följa vad som händer med dem.\r\nBakgrunden är att, för att de idéer som låg till grund\r\nför nazismen skall kunna bli rumsrena igen, måste\r\nnazisternas förbrytelser, inte minst massmord på\r\njudar och på andra folk, förnekas eller förringas.\r\nDärför har revisionismen i dag fått en så central\r\nplats i all form av nynazistisk propaganda, även i\r\nSverige.</pre><pre>Som skolministern nämnde delas det ut nazistiska\r\noch antisemitiska flygblad i svenska skolor. En liten\r\ngrupp med mycket begränsade resurser försökte\r\nfölja omfattningen av detta under en enda vecka i\r\napril. Under den veckan delades ut en fyrsidig\r\npamflett till eleverna i 15 skolor bara i Stockholm.\r\nMan vet inte i hur många ytterligare skolor det har\r\ndelats ut tidigare och delas ut i dag i Stockholm och\r\ni andra städer.</pre><pre>Jag har tagit del av pamfletten, och jag vet att\r\nskolministern också har gjort det. I pamfletten\r\nhävdas att förintelsepropragandan har tillkommit\r\nför att gagna kommunisterna och andra som\r\nbekämpade nazismen under kriget. Det hävdas att\r\nman inte skall tro på de brott som tillskrivs Hitler\r\noch nazismen. Man skall inte tro på vad som\r\nframkom vid Nürnbergrättegången. Det som\r\nfastslogs vid rättegången baserades på bekännelser\r\nsom framtvingats av nazistiska officerare under\r\nutpressning och tortyr från judiska förhörsledare.\r\nDe människolik som framvisades vid befrielsen av\r\nkoncentrationslägren var offer för epidemier som\r\nhade tillkommit genom de allierades\r\nflygbombningar. Likhögar med tyska kvinnor och\r\nbarn presenterades som mördade judar. I\r\nkoncentrationsläger internerades endast de judar\r\nsom utgjorde en säkerhetsrisk -- bl.a. jag själv. Jag\r\nvar då 14 år. Man hävdar att vi utgjorde en\r\nsäkerhetsrisk sedan en judisk kongress, som jag\r\naldrig har hört talas om tidigare, förklarat krig mot\r\nTyskland. Det hävdas vidare att judar dog i\r\nkoncentrationslägren till följd av umbäranden och\r\nsjukdomar när försörjningslinjerna till\r\nkoncentrationslägren bröt samman på grund av de\r\nallierades massbombningar. Det har i Nazityskland\r\naldrig förekommit några gaskamrar för\r\nmassavlivning av människor. Giftgasen Cyklon B\r\nanvändes i koncentrationslägren för att bekämpa\r\ntyfusepidemier.</pre><pre>Intresserade skolelever och lärare kunde anmäla\r\nsig genom att ringa 08-649 83 16 eller genom att\r\nskriva till Box 316, 101 24 Stockholm för att få mer\r\ninformation eller för att delta i en studiecirkel.\r\nDetta är Radio Islams telefonnummer och adress.</pre><pre>En grupp judar, som räddades under kriget,\r\növersände ett exemplar av flygbladet till\r\nUtbildningsdepartementet. På detta svarade\r\nskolministern i en skirvelse av den 15 april 1993. Jag\r\nkan tala om att det svaret uppskattades mycket.\r\nDet var tydligt. I den skrivelsen delade\r\nskolministern oron över uttryck av nazism i det\r\nsvenska samhället och framhöll mot den\r\nbakgrunden skolans ansvar och roll.</pre><pre>Herr talman! Lärare och rektorer i skolorna står\r\nfaktiskt handfallna i en sådan här situation. Jag har\r\ntalat med flera lärare och rektorer, senast på Södra\r\nlatin. När de försöker hindra spridningen av sådana\r\nflygblad och publikationer åberopas tryckfrihets-\r\noch yttrandefrihetslagar. De har svårt att hantera\r\nsituationen.</pre><pre>Det är angeläget att barn i Stockholm under den\r\nperiod då attityder och värderingar formas får\r\nskydd för att kunna stå emot den växande\r\nnynazistiska propagandan. Jag vill fråga om\r\nUtbildningsdepartementet eller skolministern\r\navser att vidta konkreta åtgärder med anledning av\r\ndessa händelser och i så fall vilka.</pre><pre>Anf. 61  HÅKAN HOLMBERG (fp):</pre><pre>Herr talman! I likhet med Jerzy Einhorn har jag vid\r\nett tidigare tillfälle uppmärksammat den\r\npropaganda av nynazistisk karaktär som numera\r\nsedan en tid mycket systematiskt sprids med adress\r\ntill skolor och även universitet i Sverige.</pre><pre>Häromveckan vet jag att minst 15 gymnasieskolor i\r\nStockholmsområdet hade utsatts för den här\r\nomtalade flygbladsutdelningen. Sannolikt har det\r\nblivit fler sedan dess. Jag har varit ute på en resa\r\noch inte noterat de senaste rapporterna, men jag\r\nfruktar att antalet stiger hela tiden. Reaktionen i\r\nallmänhet har varit mycket klar på skolorna, men\r\ndet har också förekommit tvekan och uttryck för\r\ndesorientering i den här situationen. Det har\r\nförekommit frågeställningar av typen om man\r\nmöjligen är tvungen att hjälpa till att sprida denna\r\nnazistpropaganda, i ett slags omtanke om\r\nyttrandefrihet och tryckfrihet som bygger på\r\nmissförstånd.</pre><pre>Sedan spridningen av flygblad inleddes i Stockholm\r\nhar samtliga studentbostadsområden i Uppsala\r\nutsatts för identiska flygblad. Sannolikt planeras nu\r\neller pågår spridning till gymnasieskolorna i\r\nUppsala med omnejd. Om man skall gå efter vad\r\nsom sägs, vilket man inte alltid skall göra, från\r\npersonerna bakom detta -- personer som sedan\r\ntidigare är ökända för verksamheten med Radio\r\nIslam -- avser man att försöka täcka in samtliga\r\ngymnasieskolor och förmodligen även universitet i\r\nlandet. Jag tror inte riktigt att de kommer att gå i\r\nland med detta, men det är den uppenbara\r\nmålsättningen.</pre><pre>Vi måste ha klart för oss att det är fråga om en form\r\nav nazistisk propaganda som tidigare har varit\r\nokänd i vårt land. Den propaganda som då och då\r\nunder tidigare decennier har spritts, bl.a. på\r\ngymnasier i Stockholm och på andra håll, har varit\r\nganska lätt att genomskåda även för ungdomar som\r\nkanske inte har hunnit så långt i\r\nhistorieundervisningen. Propagandan har varit\r\ngrovt och taffligt utformad, tryckt på uselt papper\r\noch med fullt av stavfel. Detta har tidgare varit en\r\nsammanfattande beskrivning av den här\r\npropagandans karaktär. Den har betraktats som\r\nkuriosa i en demokrati.</pre><pre>Nu har vi en helt annan situation. Det är inte nog\r\nmed att det har bedrivits radiopropaganda i\r\nSverige -- den grövsta radiopropagandan i Europa i\r\nden här andan -- i fem år innan man till sist\r\nupphörde efter upprepade domar i tingsrätt och\r\nhovrätt. Man har också uppenbarligen betydande\r\nekonomiska resurser för den här propagandan,\r\nvilket icke har varit fallet med de tidigare exempel\r\nsom vi har sett i vårt land. Det är kanske värt att\r\nnämna att personerna bakom propagandan, i\r\nsynnerhet herr Rami på Radio Islam, på något sätt\r\nhar fått finansiering till omfattande resor inom\r\nEuropa, till USA och till Mellanöstern, i första\r\nhand Iran. Det antyder naturligtvis att man har\r\nekonomiska möjligheter att fortsätta att bedriva\r\nden här propagandan på samma sätt framöver.</pre><pre>Det finns också, vilket är väl känt och\r\ndokumenterat, ett omfattande organisatoriskt\r\nnätverk. Det är delvis maskerat -- man har lärt sig\r\nlitet grand -- som historieforskning. Man trycker i\r\nprincip samma nazistpropaganda som började\r\nspridas redan i krigets slutskede för att sopa igen\r\nspåren. Man har en sådan uppläggning att den\r\nokunniga och oförberedda läsaren skall tro att det\r\nhandlar om ett slags historisk diskussion. Det är\r\nsnygga publikationer, fint papper, fotnoter, osv., så\r\natt det skall ge intryck av att vara seriöst.</pre><pre>Det organisatoriska nätverket är tämligen\r\nomfattande. Jag tror att man nu måste inse att\r\nSverige, av de här kretsarna, tycks vara ett av de\r\nländer som har utvalts som mål för den här\r\npropagandan. Jag tror att det beror mycket på den\r\nsvaga offentliga reaktionen under många år mot\r\nRadio Islam. Jag tror också att det beror på den\r\nbegränsade erfarenheten i Sverige av nazismens\r\nverklighet. Vi var ju inte med i kriget. Det finns i\r\nSverige långt ifrån så många personer som i resten\r\nav Europa som själva med sin egen trovärdighet\r\nkan vittna om vad som verkligen skedde. Jerzy\r\nEinhorn är en av dem och det finns flera.</pre><pre>Ett tecken på att Sverige förefaller ha valts av dessa\r\ngrupperingar är att den mest framträdande av de\r\ninternationella propagandister som verkar i den här\r\nandan, den franske historieförfalskaren Faurisson,\r\nnu i helgen har besökt Sverige för tredje gången på\r\ndrygt ett år. Alltjämt ansåg inte polisen att\r\nutlänningslagen ger den möjlighet, som jag faktiskt\r\ntycker borde finnas såsom lagen är formulerad, att\r\navvisa denna uppenbart brottsliga person vid\r\ngränsen. Det är en person som har dömts i\r\nFrankrike upprepade gånger för brott som också är\r\nbrott i Sverige.</pre><pre>Jag skulle därför vilja tillägga -- jag ser att\r\nkulturministern har kommit in i kammaren -- att vid\r\nårsskiftet avviserades en ganska snabb översyn av\r\nutlänningslagen för att klargöra för polisen att det\r\nfaktiskt finns möjlighet att avvisa den här typen av\r\nkriminella personer vid gränsen. Jag efterlyser ett\r\nsnabbt resultat av denna översyn så att det kommer\r\natt dras en klar gräns inom en förhoppningsvis\r\nganska snar framtid, så att Sverige slipper bli en\r\nscen för propaganda som vi utgår från att alla andra\r\nländer i Europa gör sitt bästa för att förhindra.</pre><pre>Anf. 62  Statsrådet BEATRICE ASK (m):</pre><pre>Herr talman! Debatten glider litet grand. Den\r\nursprungliga frågan vi har att behandla gällde om\r\njag var villig att se till att vi i läroplaner och på annat\r\nsätt skulle försäkra oss emot okunskap när det\r\ngäller bl.a. judeutrotningen. Jag har uppfattat att vi\r\när tämligen överens om ambitionerna och att vi har\r\nen gemensam grundinställning.</pre><pre>Jag tycker dock att man kan ägna\r\nflygbladsutdelningen ett visst intresse. Jag vill först\r\npåpeka att det faktiskt inte bara är judiska\r\nförsamlingen som har hört av sig till\r\nUtbildningsdepartementet utan också enskilda\r\nelever, lärare och andra. Det visar att det finns en\r\nviss vaksamhet, vilket gläder mig som minister.</pre><pre>Jag har också mött den här känslan av\r\nhandfallenhet och att lärare finner att det är svårt\r\natt möta den här typen av propaganda. Man kan då\r\nfråga sig vilka konkreta åtgärder en minister skall\r\nvidta. Vi har ju valt en mycket decentraliserad form\r\nav styrning av skolan. Jag kommer att försäkra mig\r\nom att Skolverkets fältorganisation är informerad\r\nom den här typen av flygbladsutdelningar och om\r\nden debatt som vi har fört här i riskdagen i dag, så\r\natt man på lämpligt sätt kan se till att skolor och\r\nandra får det stöd och den information som kan\r\nbehövas för att man skall kunna hantera detta där\r\ndet dyker upp. Det är väldigt viktigt att det sker\r\ndirekt. Jag tror också att det här är en fråga som vi\r\nmåste följa framdeles, eftersom den dyker upp nu\r\noch då.</pre><pre>Vi har från regeringens sida anslagit medel för olika\r\ninformationsinsatser när det gäller\r\nfrämlingsfientlighet och rasism. Skolverket har\r\nbl.a. fått del av resurserna. Man måste också se till\r\natt man stöder olika, ofta lokalt initierade, projekt.\r\nDet blir ofta aktuellt när den här typen av\r\naktiviteter dyker upp.</pre><pre>Låt mig avslutningsvis säga att Håkan Holmberg\r\nnaturligtvis har rätt i att vår erfarenhet i Sverige av\r\nnazismen inte är så direkt som i många andra\r\nländer. Men svenskarna är faktiskt tämligen\r\nläskunniga. Jag tror att en av de viktigaste insatser\r\nsom man kan göra för att ge unga människor\r\nkunskaper om förföljelser, fördomar och sådant\r\nsom har skett i vår historia är att se till att barn och\r\nungdomar läser mer skönlitteratur. Man kan läsa\r\nböcker om hur människor under andra världskriget\r\nled av förföljelse och nazismens härjningar. Det är\r\nett utomordentligt sätt för att också förstå varför vi\r\nhar en skyldighet att värna mänskliga fri- och\r\nrättigheter och demokratin också i dag.</pre><pre>Anf. 63  JERZY EINHORN (kds):</pre><pre>Herr talman! Fru skolminister, jag beklagar att vi\r\ntog upp en fråga som kanske inte var\r\nhuvudanledningen till min interpellation. Men jag\r\nhar skrivit till skolministern och påpekat detta.</pre><pre>Anledningen var aktuella händelser sedan jag\r\nformulerade min interpellation. Jag är nöjd med\r\nskolministerns svar beträffande dessa pamfletter.</pre><pre>Skolministern åberopar i sitt svar och citerar också\r\nur ett svar som hon förra året lämnade en\r\ninterpellation från Håkan Holmberg. Jag tycker att\r\nvar är ett utmärkt besked, och det har uppskattats.</pre><pre>Som skolministern vet ställde Håkan Holmberg\r\nförra mandatperioden liknande interpellation till\r\nden tidigare skolministern Göran Persson. Göran\r\nPersson hänvisade i sitt svar till mer än 450 olika\r\npublikationer där man försöker leda i bevis att\r\nutrotningen av judar aldrig har inträffat. Göran\r\nPersson sade: När man ser denna kraftsamling som\r\nman vet i grunden är falsk finns det inför en\r\nläroplansrevision anledning att på den punkten\r\nvara utomordentligt tydlig.</pre><pre>Jag är djupt övertygad om att Beatrice Ask och hela\r\nden nuvarande regeringen delar den här\r\nuppfattningen.</pre><pre>Som jag sagt tidigare och som skolministern själv\r\nockså sagt här i dag står faktiskt många skollärare\r\noch rektorer handfallna inför denna massiva och\r\nskickliga propaganda. De saknar grundkunskaper\r\noch de blir osäkra när dessa frågor kommer upp.</pre><pre>Jag tror faktiskt att de behöver all den hjälp som de\r\nkan få genom tydlighet i denna fråga i skolböcker\r\noch läroplaner.</pre><pre>Jag uppskattar det som skolministern tidigare har\r\nsagt. Men jag undrar om Beatrice Ask kan tänka sig\r\nvara något mera konkret beträffande sina planer på\r\nvad som skall hända i denna fråga vid regeringens\r\nbearbetning av läroplanerna.</pre><pre>Anf. 64  HÅKAN HOLMBERG (fp):</pre><pre>Herr talman! Jag vill gärna säga att jag uppskattar\r\nbåde det svar som Jerzy Einhorn i dag har fått av\r\nskolministern och det mycket klara svar som jag\r\nfick tidigare när jag ställde en liknande fråga. Jag\r\ntar det som en utgångspunkt för en förtröstan att\r\ndet inte finns någon risk för att något av det mest\r\ncentrala i fråga om, skulle jag vilja säga, den\r\narbetsfördelning som skall råda mellan läroplan\r\noch kursplaner genom ett förbiseende aldrig riktigt\r\nblir sagt. Jag tror alltså att det kommer att göras\r\nerforderliga markeringar.</pre><pre>Får jag lägga till den synpunkt som också\r\nskolministern berörde i sitt första inlägg. Det gäller\r\ndå fortbildningen av lärare. Den ansluter till den\r\nbetydligt mer genomarbetade form av nazistisk\r\npropaganda som vi nu möter.</pre><pre>Jag tror att de flesta lärare ganska lätt känner igen\r\nden traditionella, primitiva, mycket brutala och\r\nibland närmast pornografiska formen av\r\nnazistpropaganda. Det är inte den som är\r\nproblemet, utan problemet är -- som jag försökte\r\nbelysa i mitt tidigare inlägg -- den mycket väl\r\ngenomarbetade och till debatt om historiska frågor\r\nförklädda propagandan. Där kommer man med\r\nsnyggt tryckta pamfletter och t.o.m. med snyggt\r\ntryckta tidskrifter med fotnoter och hela den\r\nvetenskapliga apparaten -- och alltsammans\r\nframställs som bara skoj och propaganda! Om man\r\när det minsta läskunnig och orienterad i historien\r\nfinner man att det handlar om i princip samma typ\r\nav påståenden som nazisterna började sprida ut\r\nredan under de sista krigsåren för att sopa undan\r\nspåren.</pre><pre>Avslutningsvis vill jag säga att jag tror att det finns\r\nen betydande risk här, om inte mycket klara gränser\r\ndras bl.a. i fråga om läroplaner och, som jag var\r\ninne på förut, möjligheterna att med\r\nutlänningslagens hjälp hålla\r\npropaganda/propagandister utanför Sveriges\r\ngränser. Nästan alla så att säga civiliserade länder\r\nförsöker ju hålla propagandisterna utanför sina\r\ngränser. Om sådana här klara markeringar inte\r\nkommer till stånd tror jag alltså att vi måste räkna\r\nmed att risken är stor att det blir ett slags\r\ntillvänjningseffekt: För varje år som går utan att\r\nden här typen av propagandister riktigt klart visas\r\npå porten eller skolan mycket tydligt tar itu med\r\nverksamheten, skapas gradvis en känsla av att det\r\nhär är ett normalt inslag i en normal demokratisk\r\nsamhällsdebatt. Men så är det inte, och så kan det\r\ninte under några omständigheter bli.</pre><pre>Risken att vi vänjer oss vid att nazistpropaganda\r\noch antisemitiska utfall ingår som en del i det\r\nnormala sättet att tala och debattera politiskt är\r\nkanske den allra största risken. Antisemiterna i sig\r\när inte alltid de farligaste, utan farligast är de som\r\ninte reagerar mot antisemiterna.</pre><pre>Anf. 65  Statsrådet BEATRICE ASK (m):</pre><pre>Herr talman! När det gäller läroplane- och\r\nkursplanearbetet tycker jag att jag har varit\r\nnågorlunda tydlig. Men jag vill naturligtvis inte\r\navslöja detaljerna i dag.</pre><pre>Som påpekats finns det en bred politisk enighet här\r\ni riksdagen om vår inställning till de brott som har\r\nbegåtts i historisk tid och till brott som i viss\r\nutsträckning begås även i dag. Det bäddar\r\nnaturligtvis för att det skall gå att göra bra saker\r\nmed hjälp av bl.a. läroplaner.</pre><pre>Vidare framgår det av Läroplanskommitténs\r\nskrivningar att den här typen av frågor är viktiga.\r\nMan säger t.ex.: Inte minst i den moderna historien\r\nmåste också de mörka och destruktiva sidorna\r\nlyftas fram i undervisningen. Människans\r\nmöjligheter att påverka ett historiskt förlopp och\r\ndärmed ta ansvar för vad som sker gör att historien\r\nmåste studeras även ur ett etiskt perspektiv.</pre><pre>Jag tycker att det är viktigt att framhålla detta. Det\r\nfinns alltså med, även om det inte uttrycks så\r\nkonkret. Det är ganska lätt att hitta konkreta frågor\r\ni det sammanhanget.</pre><pre>Vidare återkommer jag gärna till att det är\r\nväsentligt att fundera över detta när det gäller ett\r\nämme som svenska och en del andra saker som\r\nskolan skall syssla med. Det handlar om kunskaper\r\nnär det gäller att hantera medier. Det handlar om\r\nvikten av en ordentlig källkritisk granskning osv.\r\nDet finns således flera infallsvinklar i fråga om det\r\nproblem som vi i dag har diskuterat.</pre><pre>Avslutningsvis skulle jag vilja säga att jag\r\nåterkommer till behovet av lärarfortbildning, något\r\nsom jag ändå tycker är ett bekymmer. Att möta det\r\nsom Håkan Holmberg uppfattar som en ny form\r\neller en ny typ av propaganda är inte alltid så enkelt\r\nför en lärare som kanske inte har mött något sådant\r\ntidigare. Vi vet att eleverna kräver besked direkt.</pre><pre>Men vi kan inte enbart begära att skolan skall\r\nkunna klara av de här frågorna. Jag tycker att man\r\nsom politiker, människa, medborgare eller vad man\r\nnu vill vara också måste ställa kravet på\r\norganisationer, medier, författare osv. att de\r\ntillsammans skall bidra till att sanning och rätt lyfts\r\nfram. Det är viktigt inte minst när vi skall försvara\r\nde demokratiska värdena och fostra en ung\r\ngeneration.</pre><pre>Anf. 66  JERZY EINHORN (kds):</pre><pre>Herr talman! Fru skolminister, jag uppskattar\r\nmycket den goda vilja som skolministern så tydligt\r\noch på ett övertygande sätt uttryckt här. Jag hoppas\r\natt det kan leda till att den chans vi nu har när det\r\ngäller nya läroplaner skall utnyttjas av regeringen.\r\nEn sådan chans återkommer inte så ofta. Dessutom\r\nhoppas jag att man skall våga vara litet mera\r\nkonkret än vad Läroplanskommittén har varit i sin\r\nskrivning. Skolministern återgav nyss en del av den\r\nskrivningen.</pre><pre>Det är självklart att skolan inte ensam kan ta ansvar\r\nför detta. Men just nu är det i skolan som\r\ndemokratiska värden angrips på detta sätt. Det är\r\nockså i skolan som våra värderingar och attityder\r\nformas.</pre><pre>Herr talman! Tillåt mig att för ett litet ögonblick\r\nhär i kammaren vara litet personlig.</pre><pre>Vi är ett tiotal människor som lever i Sverige i dag\r\noch som har varit med om Förintelsen. Vi har sett\r\nhur det hela har hänt. Vi är alla kring 70 år, och vi\r\när rädda. Vi är inte rädda för vad som kan hända\r\noss -- vi har ju levt så länge. Men vi är rädda för vad\r\nsom i framtiden kan hända judar eller något annat\r\nfolk.</pre><pre>Flera av oss ägnar faktiskt all fritid åt att resa runt\r\ntill skolor för att berätta om Förintelsen. Bara\r\nunder vårterminerna 1992 och 1993 besöktes, som\r\nskolministern vet, mer än 500 skolor i Sverige av\r\npersoner som överlevde Förintelsen.</pre><pre>Men om tio år, när nya läroplaner skall göras, är vi\r\nborta eller också är vi för gamla för att orka berätta\r\noch bekräfta vad som har hänt eller agera på annat\r\nsätt som jag här i kammaren.</pre><pre>Jag tycker att det är angeläget att vår regering\r\nagerar nu, att den agerar kraftfullt och att den med\r\ndjup övertygelse talar om att detta är viktigt. Det\r\ngäller också att agera med tydlighet i läroplanerna.</pre><pre>Att inte glömma det som har hänt är det bästa\r\nförsvaret. Det är det bästa sättet att motverka att\r\ndet som hänt upprepas för oss judar eller någon\r\nannan folkgrupp.</pre><pre>Jag vill uppriktigt tacka skolministern för de klara\r\nställningstaganden som gjorts här i kammaren i\r\ndag. Vidare hoppas jag att\r\nUtbildningsdepartementet skall finna former för ett\r\nförverkligande av det som jag här talat om bl.a. i\r\narbetet i samband med kommande läroplaner.</pre><pre>Jag kan faktiskt inte se någon säkrare eller\r\nlämpligare form för en regerings agerande i ett\r\ndemokratiskt land för att skydda våra ungdomar\r\nfrån denna nynazistiska, ganska otäcka\r\npropaganda. Tack!</pre><pre>Överläggningen var härmed avslutad.</pre><pre>14 §  Svar på interpellation 1992/93:171 om\r\nperuanska flyktingars behandling vid\r\nåterförvisning</pre><pre>Anf. 67  Kulturminister BIRGIT FRIGGEBO\r\n(fp):</pre><pre>Herr talman! Torgny Larsson har frågat mig hur\r\nregeringen bedömer situationen i Peru och vilka\r\nkonsekvenser detta får för bedömningen av\r\nansökningar om uppehållstillstånd. Torgny Larsson\r\nhar vidare frågat hur många personer som ansökt\r\nom uppehållstillstånd under 1993, hur många som\r\navvisats och på vilka grunder samt vilken grad av\r\nsäkerhet som kan garanteras personer som inte\r\nbeviljas tillstånd att stanna i Sverige.</pre><pre>Först av allt vill jag påpeka att Torgny Larsson i sin\r\ninterpellation talar om flyktingars behandling vid\r\nåterförvisning till Peru. Om en asylsökande bedöms\r\nvara flykting beviljas han eller hon asyl i Sverige, i\r\nenlighet med Genèvekonventionen. En flykting\r\navvisas alltså inte. Däremot kan asylsökande som\r\ninte har tillräckliga skäl för asyl och som alltså inte\r\när flyktingar avvisas till sitt hemland. Jag kan inte\r\nkommentera enskilda asylärenden och därför kan\r\njag inte gå in på de skäl som de asylsökande\r\nåberopat eller hur dessa bedömts. Jag kan bara\r\npåpeka att peruanska asylsökande, liksom alla\r\nandra asylsökande, åberopar många olika skäl och\r\natt dessa bedöms individuellt. De peruanska\r\nasylsökandena i Sverige är inte alls någon homogen\r\ngrupp av människor som samtliga tillhör någon\r\nspeciell organisation.</pre><pre>Sedan vill jag korrigera de siffror som Torgny\r\nLarsson anför i interpellationen. Under 1992 reste\r\n1 033 peruanska medborgare in i Sverige och\r\nansökte om uppehållstillstånd här. 774 av dem\r\nsökte asyl. Statens invandrarverk fattade beslut i\r\n313 ärenden rörande peruanska medborgare.\r\nDessa 313 behöver inte ingå i de 1 033 utan kan\r\näven omfatta personer som söker uppehållstillstånd\r\nfrån utlandet eller personer som kommit till Sverige\r\ntidigare. I 216 fall beviljades uppehållstillstånd i\r\nSverige. I 97 fall fattades beslut om avvisning.\r\nFlertalet av dessa ärenden överklagades till\r\nUtlänningsnämnden. Hos nämnden fattades under\r\n1992 beslut i 121 ärenden. I flertalet fall avslogs\r\növerklagandet. Eftersom Utlänningsnämnden är\r\nen överinstans är det helt normalt att andelen bifall\r\när mycket liten. Ett bifall i nämnden kan ju bara\r\nbero på att omständigheterna ändrats sedan\r\nInvandrarverkets beslut eller att\r\nUtlänningsnämnden bedömer att Invandrarverket\r\nfattat ett felaktigt beslut.</pre><pre>Regeringen har under 1992 och hittills under 1993\r\nfattat beslut i 28 ärenden rörande peruanska\r\nasylsökande. Av dessa beviljades uppehållstillstånd\r\nav humanitära skäl i 6 fall.</pre><pre>Av dem som beviljades uppehållstillstånd av\r\nInvandrarverket fick 93 personer tillstånd på\r\nanknytning, 82 av humanitära skäl, 12 som de facto-\r\nflyktingar och 6 som flyktingar. Därtill kommer 15\r\nkvotflyktingar samt 7 gäststuderande och 1\r\nadoptivbarn.</pre><pre>Jag vill återigen understryka att såväl regeringen\r\nsom myndigheterna följer utvecklingen i Peru\r\nmycket noga. Vi har tillgång till omfattande\r\nmaterial, bl.a. från Amnesty International och\r\nAmerica's Watch, men också från vår ambassad i\r\nLima. Det kan inte nog understrykas när man\r\nstuderar läget i Peru att terroristorganisationerna,\r\nfrämst Sendero Luminoso, står för en mycket stor\r\ndel av de grymheter som begås mot enskilda i Peru.</pre><pre>Vad avser bedömningen av asylärenden är det nog\r\nväl känt att regeringen aldrig fattar några generella\r\nbeslut i asylärenden eller gör några generella\r\nuttalanden. Varje asylansökan prövas individuellt\r\nmed hänsyn till samtliga omständigheter i det\r\nenskilda fallet, mot bakgrund av situationen i\r\nhemlandet.</pre><pre>Precis som jag tidigare påpekat här i kammaren har\r\nStatens invandrarverk och Utlänningsnämnden,\r\nsom är de myndigheter som självständigt fattar\r\nbeslut i asylärenden, vid sin bedömning av de\r\nenskilda ärendena i flertalet fall inte ansett att det\r\nmot bakgrund av läget i Peru finns anledning att\r\nanta att den asylsökande har skyddsbehov.\r\nRegeringen har inte funnit anledning att göra\r\nnågon annan bedömning i de ärenden som har\r\növerlämnats till regeringen för beslut.</pre><pre>Några garantier för peruanska medborgares\r\nsäkerhet i Peru kan den svenska regeringen inte\r\nlämna. Men mot bakgrund av kunskapen om läget i\r\nPeru och vad de asylsökande anfört till stöd för sina\r\nansökningar har varken myndigheterna eller\r\nregeringen haft anledning att anta att det generellt\r\nskulle finnas hinder mot avvisning av peruanska\r\nmedborgare till Peru. Erfarenheten av de\r\navvisningar som hittills verkställts ger inte\r\nanledning att ompröva det här ställningstagandet.\r\nDen svenska ambassaden i Lima kan vid behov\r\ninformera sig om hur de asylsökandes\r\nåtervändande avlöper.</pre><pre>Jag måste återigen upplysa om att den europeiska\r\nkommissionen för mänskliga rättigheter vid\r\nförhandling den 15 februari i år fattade beslut i två\r\närenden i vilka peruanska asylsökande som enligt\r\nbeslut av regeringen skall avvisas från Sverige\r\nklagat till kommissionen. De hade anfört att de\r\nskulle löpa risk att torteras om de avvisades till\r\nPeru. I båda fallen fann kommissionen att ärendena\r\ninte skulle tas upp till prövning, då klagandenas\r\npåståenden bedömdes vara uppenbart ogrundade.</pre><pre>Kommissionen anförde att svenska myndigheter\r\nhar omfattande erfarenhet av att bedöma\r\nasylansökningar från peruanska medborgare och\r\natt regeringen noggrant prövar omständigheterna i\r\närendena. Prövningen enligt svensk lag om\r\nhuruvida en avvisning kan verkställas med hänsyn\r\ntill risken för tortyr överensstämmer enligt\r\nkommissionen väl med de krav som ställs enligt den\r\neuropeiska konventionen om mänskliga\r\nrättigheter. Senare under våren har kommissionen\r\nfattat beslut i ytterligare två ärenden rörande\r\navvisning av peruanska asylsökande och kommit\r\nfram till samma slutsatser.</pre><pre>Jag tycker därför att det är uppenbart att\r\nasylsökande från Peru, liksom alla asylsökande, får\r\nsin sak noga prövad i Sverige. Den som efter en\r\nindividuell prövning av asylansökan bedöms ha\r\nbehov av skydd i Sverige får det.</pre><pre>Anf. 68  TORGNY LARSSON (s):</pre><pre>Herr talman! Jag ber att få tacka kulturministern\r\nför ett detaljerat svar på den interpellation jag ställt\r\nom Sveriges behandling av peruaner som har sökt\r\nasyl här.</pre><pre>Kulturministern påpekar att jag i min interpellation\r\ntalar om behandling av flyktingar vid\r\nåterförvisning. Hon säger vidare att en flykting inte\r\navvisas. Däremot kan en asylsökande som inte har\r\ntillräckliga skäl för asyl och som alltså inte är\r\nflykting avvisas till sitt hemland. Det\r\nkulturministern säger är naturligtvis rätt. Jag har\r\ninte använt begreppet flykting i själva\r\ninterpellationen -- däremot hade det insmugit sig i\r\nrubriken.</pre><pre>I ett annat påpekande vill kulturministern korrigera\r\nde siffror jag anfört i interpellationen. Det framgår\r\nexempelvis att 774 peruanska medborgare ansökte\r\nom asyl här i Sverige under 1992, medan jag i min\r\ninterpellation angav att det var 942. Man kan fråga\r\nsig vem av oss som har rätt -- Birgit Friggebo eller\r\njag. Jag för min del kan säga att jag har fått\r\nsiffrorna från Riksdagens utredningstjänst. Där har\r\nman angivit en namngiven person på\r\nInvandrarverket som sin referens, så jag står något\r\nundrande inför det här.</pre><pre>Vidare säger kulturministern att Invandrarverket\r\nunder förra året fattade beslut i 313 ärenden\r\nrörande peruanska medborgare. Invandrarverket\r\nhar genom uredningstjänsten till mig uppgivit att\r\n160 asylärenden avgjordes under 1992. Jag undrar\r\nhur jag skall tolka dessa uppgifter. Är båda\r\nuppgifterna korrekta? Eftersom kulturministern\r\nsäger att hon vill korrigera de uppgifter jag anfört\r\nmåste jag fråga hur många asylärenden som\r\navgjordes under förra året. Var det 160 eller inte?</pre><pre>Birgit Friggebo säger vidare att 216 personer\r\nbeviljades uppehållstillstånd medan 97 avvisades.\r\nAv min interpellation framgick det att 48 av de 160\r\nsom sökte asyl fick stanna, medan 98 avvisades och\r\n14 ärenden avskrevs.</pre><pre>Man kan fråga sig om alla dessa siffror spelar någon\r\nstörre roll. Det är naturligtvis inte siffrorna i sig\r\nsom är det viktiga. Anledningen till att jag ändå har\r\ntagit upp det är att två tredjedelar av de 313 fallen\r\nskulle ha beviljats uppehållstillstånd enligt den\r\nuppgift jag nu har fått av kulturministern. De\r\nuppgifter jag har fått genom utredningstjänsten\r\ninnebär att mindre än en tredjedel av de 160\r\nasylsökande skulle fått stanna. Om det är möjligt\r\nvore jag tacksam för ett klargörande.</pre><pre>Herr talman! Oavsett hur viktigt det är med\r\nkorrekta siffror är det naturligtvis\r\nmänniskoödena -- människorna bakom siffrorna --\r\nsom är det väsentliga i dessa sammanhang. Jag\r\nställer mig frågan om de myndigheter som beslutar\r\nhar tillräcklig kunskap och integritet för att fatta de\r\nrätta besluten. Vilken aktuell kunskap har de om\r\nförhållandena i de land varifrån de asylsökande\r\nkommer?</pre><pre>I en tid då attityden mot invandrare och flyktingar\r\nblir allt kärvare är det viktigt att myndigheternas\r\nbedömningar blir så korrekta och välgrundade som\r\nmöjligt.</pre><pre>Enligt många uppgifter inger förhållandena i Peru\r\ndjup oro, även om det finns vissa hoppingivande\r\ntecken. Det är uppenbart att de mänskliga\r\nrättigheterna kränks och att förhållandena för\r\nmånga människor är vidriga att leva under.</pre><pre>I min interpellation ställde jag frågan om hur\r\nregeringen bedömer situationen i Peru. Jag skall\r\nerkänna att jag inte är helt nöjd med svaret.\r\nKulturministern säger visserligen att regeringen\r\noch berörda myndigheter noga följer utvecklingen,\r\noch visserligen betonas det att man har ett\r\nomfattande material från såväl svenska\r\nambassaden som från exempelvis Amnesty\r\nInternational.</pre><pre>Det är bra att regeringen följer utvecklingen noga,\r\nmen det vore värdefullt med en något mer samlad\r\nbild -- en samlad bedömning av situationen i Peru.\r\nJag efterlyser det. Det vore värdefullt med någon\r\nform av kompletterande svar avseende hur\r\nsituationen är i dag.</pre><pre>Jag läste i någon tidning att företrädare för\r\nkyrkorna i Sverige häromdagen, jag tror att det var\r\nden 18 maj, skulle uppvakta kulturministern om\r\nden svenska invandrar- och flyktingpolitiken.\r\nEnligt nämnda tidningsuppgift skulle de också\r\nframföra att de känner oro över den grupp på 400--\r\n500 peruaner som finns i Sverige just nu. De\r\nbefarade bl.a. att hela gruppen skulle komma att\r\nutvisas -- något som ingav stor oro, eftersom\r\nperuanernas situation i hemlandet sades vara\r\nmycket osäker.</pre><pre>Vad av allmänt intresse sade kulturministern vid\r\ndetta tillfälle?</pre><pre>Anf. 69  Kulturminister BIRGIT FRIGGEBO\r\n(fp):</pre><pre>Fru talman! Vi behöver inte tvista om vilka som är\r\nasylsökande och vilka som är flyktingar -- vi är helt\r\növerens om det. Ett ganska vanligt misstag i den\r\nallmänna debatten är att det sägs att alla som\r\nkommer hit är flyktingar och att vi utvisar\r\nflyktingar. Det gör vi inte i Sverige.</pre><pre>Jag håller också med Torgny Larsson om att\r\nsifferexercisen i och för sig i sina detaljer kanske\r\ninte är så intressant, utan det är storleksordningen.\r\nSifferexercisen är naturligtvis viktig, mot bakgrund\r\nav att det i olika svenska medier har förekommit\r\nmycket skriverier om peruanerna. Jag har också\r\nfått brev från många människor, som tror att alla\r\nperuaner skall utvisas från Sverige och att inte\r\nnågon som kommer från Peru kan få stanna här.\r\nSiffrorna visar att så inte är fallet.</pre><pre>Det görs bedömningar att det finns de som är\r\nflyktingar enligt Genèvekonventionen -- dock inte\r\nsärskilt många hittills -- och även de som är de\r\nfacto-flyktingar, men många har fått\r\nuppehållstillstånd av framför allt humanitära skäl.\r\nDet finns också en ganska stor grupp, som inte\r\ningår i asylärendena, som har beviljats tillstånd på\r\ngrund av anknytning. Torgny Larsson och jag har\r\nlitet divergerande siffror, och det kan bero på\r\nanknytningsfallen.</pre><pre>Jag är glad över att Torgny Larsson har ställt den\r\nhär frågan, så att en del missuppfattningar kan\r\nundanröjas. Alla personer som kommer från Peru\r\nanför alltså inte liknande skäl, utan de anför olika\r\nskäl. Det görs individuella bedömningar också av\r\nperuanerna.</pre><pre>Det finns inte något beslut och det har inte givits\r\nnågot underhandsbesked till myndigheter om att\r\nperuaner inte skall få stanna i Sverige. De olika\r\nsiffrorna bekräftar detta.</pre><pre>Torgny Larsson ställde också i sin interpellation en\r\nfråga om hur regeringen bedömer situationen i\r\nPeru. Det finns i och för sig länder som gör olika\r\ngenomgångar och beskrivningar av situationen i\r\nolika avseenden i länder runt om i världen. Vi gör\r\ninte så i Sverige; vi ger inte ut någon årsrapport om\r\nhur regeringen bedömer situationen i olika länder.\r\nDäremot förekommer det till och från att också FN\r\ngör specialstudier av olika länder, där man går\r\nmycket på djupet och besöker länderna. Svenska\r\nmyndigheter och den svenska regeringen använder\r\nnaturligtvis sådana rapporter. Regeringen har dock\r\ninga planer på att ge ut den typen av\r\nländerrapporter.</pre><pre>Det finns däremot ett omfattande material, och den\r\nsvenska ambassaden i Lima tar t.ex. också från och\r\ntill in upplysningar när man vill fördjupa sig i någon\r\nspeciell företeelse, som kan ha åberopats av en\r\nasylsökande.</pre><pre>Om regeringen skulle göra en mer generell\r\nbeskrivning av situationen i ett land, inverkar det\r\ndessutom på den bedömning som våra\r\nunderliggande myndigheter Invandrarverket och\r\nUtlänningsnämnden sedan skall göra. Det är ju\r\nInvandrarverket och Utlänningsnämnden som har\r\natt självständigt pröva de olika asylansökningarna,\r\ndels mot bakgrund av vad den asylsökande själv\r\nåberopar, dels mot bakgrund av kunskap och\r\nkännedom om situationen i det aktuella landet.</pre><pre>Sist frågade Torgny Larsson vilka besked jag kunde\r\nge vid den uppvaktning som Svenska kyrkan, med\r\närkebiskopen i ledningen, samfunden och den\r\nkatolska kyrkan gjorde hos mig i förra veckan. Vi\r\ntog upp ett antal mycket intressanta frågor. Dock\r\nberördes inte specifikt de asylsökande från Peru.</pre><pre>Det viktigaste beskedet jag kunde ge kyrkorna och\r\nsamfunden vid uppvaktningen var det som jag\r\ntidigare har sagt, nämligen att vi får signaler om att\r\npraxis i asylärenden skulle ha hårdnat under senare\r\ntid. Utlänningsnämnden förnekar detta bestämt.\r\nJag tycker ändå att dessa signaler skall tas på allvar,\r\noch därför har vi för avsikt att göra en\r\ngenomlysning av praxis i asylärenden, framför allt\r\nnär det gäller de humanitära skälen. En oberoende\r\njurist skall göra denna genomlysning, så att vi\r\nverkligen får svart på vitt hur asylpraxis har\r\nutvecklats under senare tid.</pre><pre>Anf. 70  TORGNY LARSSON (s):</pre><pre>Fru talman! Det var ett värdefullt besked som vi nu\r\nfick av kulturministern då det gäller svaret till\r\nföreträdarna till kyrkorna, dvs. att det skall göras\r\nen genomlysning. Det förekommer alltså en stor\r\noch växande kritik från inte minst kyrkorna mot\r\nden praxis som håller på att utvecklas. Det är därför\r\nvärdefullt om denna genomlysning kan\r\ngenomföras.</pre><pre>Anledningen till att jag framställde min\r\ninterpellation var inte att kyrkorna skulle göra en\r\nuppvaktning -- jag visste över huvud taget inte om\r\ndet -- utan det var de kontakter som jag hade haft\r\nmed peruaner. Jag kan vitsorda det som\r\nkulturministern har sagt, dvs. att det finns fall både\r\ndär personer har fått uppehållstillstånd och där\r\npersoner har utvisats. Jag har varit i kontakt med\r\nbåda grupperna.</pre><pre>Det som oroar mig mest är att unga män uppges\r\nriskera att hamna i militärfängelse därför att de har\r\nlämnat landet och därmed anses ha smitit från\r\nmilitärtjänst. Det kanske i och för sig inte är så\r\negendomligt, men det stora problemet är rädslan\r\nför tortyr. Här går uppgifterna isär. Jag har fått\r\nmycket entydiga uppgifter om att det i\r\nmilitärfängelserna förekommer tortyr av sådana\r\nsom av olika skäl har hamnat där.</pre><pre>Jag skulle vilja veta på vilket sätt det sker en\r\nuppföljning, så att det inte förekommer tortyr av\r\nunga män.</pre><pre>Sedan sade kulturministern att den svenska\r\nambassaden i Lima vid behov kan informera sig om\r\nhur de asylsökandes återkomst avlöper. Det är\r\nnaturligtvis bra att man gör det -- det är självklart --\r\nmen frågan är om och i vilken omfattning det\r\nfaktiskt sker. Informerar sig svenska ambassaden\r\nexempelvis om sådana fall där någon riskerar\r\nfängelse och bevakar att han inte blir utsatt för\r\ntortyr?</pre><pre>Anf. 71  Kulturminister BIRGIT FRIGGEBO\r\n(fp):</pre><pre>Fru talman! Bland de ärenden som regeringen har\r\nhaft att behandla har det inte i något fall\r\nförekommit att en ung man har anfört de skäl som\r\nTorgny Larsson nu tar upp, dvs. att han riskerar\r\nbestraffning därför att han har undanhållit sig från\r\nmilitärtjänst.</pre><pre>Europadomstolen har prövat fyra fall där\r\nperuanska asylsökande hävdat att de riskerar just\r\nfängelse och tortyr vid ett återvändande.\r\nKommissionen har då svarat att de klagandes\r\npåståenden bedöms vara uppenbart ogrundade.\r\nDet är alltså inte bara Invandrarverket,\r\nUtlänningsnämnden och den svenska regeringen\r\nsom gör denna bedömning, utan också den\r\neuropeiska kommissionen för de mänskliga\r\nrättigheterna.</pre><pre>Det har inneburit en viktig granskning att dessa\r\nperuanska asylsökande har vänt sig till\r\nEuropadomstolen för att få den här saken prövad.\r\nJag vet inte hur mycket längre man kan gå.</pre><pre>När det gäller ambassadens arbete, eller bistånd,\r\nför att inhämta information kan jag tala om att vi\r\nfår den grundläggande informationen genom t.ex.\r\nAmerica's Watch, Amnesty och andra\r\ninternationella organisationer. I den mån som det i\r\nett enskilt ärende behövs någon upplysning, t.ex.\r\nom den aktuella lagstiftningen, om det har gjorts\r\nnågra förändringar vad avser lagstiftningen, kan\r\nman gå ner till ambassaden -- vilket också sker --\r\noch få aktuell information som har betydelse för\r\nbedömningen av det enskilda ärendet.</pre><pre>Det finns också olika säkerhetsventiler när det\r\ngäller uppföljningen av dem som har sänts hem.\r\nDet är inte så länge sedan Amnesty gjorde en\r\nblixtaktion när en person togs i förvar när han kom\r\ntillbaka till Peru. Den här blixtaktionen är nu\r\nåterkallad, eftersom personen i fråga togs ur förvar\r\nefter några dagar. Detta är ett exempel på att vi\r\nifrån den svenska regeringen agerar. Vi gick ner till\r\nambassaden i Lima och bad personalen där att\r\nförsöka få fram mer uppgifter om vad det var som\r\nhände, vad orsaken var till att den här personen\r\ntogs i förvar och vad som hände under den tiden.</pre><pre>Rent allmänt kan man ju säga att det är ganska\r\nvanligt att personer förhörs när de kommer hem,\r\nutan att det egentligen behöver hända dem\r\nnågonting. De förhörs om var de har varit, och det\r\nsker en granskning av handlingar och liknande. Så\r\ndetta behöver i och för sig inte vara\r\nuppseendeväckande. Men vi tar de olika rapporter\r\nsom vi kan få, om någon person tas i fängsligt förvar\r\nnär han eller hon återvänder till sitt hemland,\r\nmycket seriöst. Den typen av information är\r\nnaturligtvis också ett stöd för behandlingen av\r\nkommande ärenden när det gäller andra\r\nasylsökande från det aktuella landet.</pre><pre>Anf. 72  TORGNY LARSSON (s):</pre><pre>Fru talman! Jag skall bara säga ett par saker till.</pre><pre>För det första vill jag ställa en rak fråga: Uppfattar\r\njag kulturministern rätt, att hon är säker på att\r\ntortyr av unga män, som har undanhållit sig\r\nvärnplikt, inte förekommer i militärfängelse?</pre><pre>För det andra tolkar jag henne så, att det finns ett\r\nökat intresse från regeringens sida att lyssna på vad\r\nföreträdare för kyrkorna har för kunskap att\r\nförmedla. De har ju ofta god inblick i situationer i\r\nberörda länder. Jag har förstått att ambassaderna\r\negentligen inte har möjlighet att göra så mycket.\r\nDet är framför allt andra organisationer, t.ex.\r\nAmnesty international, som kan ge information.\r\nMen jag tolkar henne också så, att det finns ett\r\nintresse för att kyrkorna skall få bidra med att ge en\r\ninblick i situationen, på grund av de internationella\r\nkontakter som de har.</pre><pre>Jag vill bara ställa en avslutande fråga. I sitt första\r\nsvar talar kulturministern om den beryktade\r\nterroristorganisationen Sendero Luminoso, som ju\r\nstår för en mycket stor del av de grymheter som\r\nbegås mot enskilda i Peru. Vilka möjligheter ser\r\nkulturministern att det finns för att den\r\norganisationens inflytande skall minskas?</pre><pre>Anf. 73  Kulturminister BIRGIT FRIGGEBO\r\n(fp):</pre><pre>Fru talman! Torgny Larsson frågade om det är\r\nvälkommet att kyrkorna lämnar information. Det\r\när redan så att kyrkorna lämnar information, just\r\npå grund av att de ibland har en unik och specifik\r\nkunskap, eftersom de har ett vittförgrenat\r\ninternationellt nät.</pre><pre>Jag välkomnade också under den uppvaktning som\r\ngjordes att kyrkorna och samfunden engagerar sig\r\nför de asylsökande som finns på våra förläggningar\r\ni Sverige. Inte minst gäller detta dem som i dag har\r\nkommit från Bosnien. Dessa människor har gått\r\nigenom mycket traumatiska händelser och behöver\r\nden mänskliga värme och den kontakt som\r\npersoner utanför den egna gruppen kan bidra med.\r\nJag tror att kyrkorna och samfunden skulle kunna\r\ngöra en stor insats för de asylsökande när det gäller\r\nden humanitära delen, men de kan också göra en\r\nstor insats när det gäller att bistå med information\r\nifrån olika delar av världen.</pre><pre>När det gäller hur man skall kunna tillintetgöra\r\nSendero Luminoso, som ju är en renodlad\r\nterroristorganisation -- det finns ingenting politiskt\r\ni den organisationens uppträdande -- kan vi från\r\nsvensk sida naturligtvis inte bidra särskilt mycket.\r\nNaturligtvis skall vi inte bidra med att ge dem en\r\nbas för verksamhet här i Sverige. Det kan vi råda\r\növer. Jag tror att det är bra att den peruanska\r\nregeringen har ökat sina aktiviteter för att\r\noskadliggöra den här terroristorganisationen.</pre><pre>Till sist, fru talman, vill jag svara på frågan om\r\ntortyr. Det kan naturligtvis inte uteslutas att det\r\nsker övergrepp ifrån myndigheterna i Peru mot\r\npersoner, men det viktiga är att våra myndigheter\r\nhär i Sverige har att bedöma huruvida en\r\nasylsökande personligen riskerar att utsättas för\r\ntortyr om han eller hon avvisas från Sverige. Jag är\r\nmycket övertygad om att den noggrannhet som\r\nmyndigheterna använder vid sin prövning utesluter\r\natt det finns risker för att de återvändande skulle\r\nutsättas för tortyr. Som jag tidigare har sagt kan den\r\nsvenska regeringen inte garantera det här. Men i\r\nden bedömning som görs i asylärendena utgår man\r\nändå från att det inte generellt kan sägas att\r\nperuaner inte kan återvända till sitt hemland.</pre><pre>Överläggningen var härmed avslutad.</pre><pre>15 §  Svar på interpellation 1992/93:156 om\r\nprefekt och chefsöverläkare vid\r\nundervisningssjukhus</pre><pre>Anf. 74  Utbildningsminister PER UNCKEL\r\n(m):</pre><pre>Fru talman! Jerzy Einhorn har frågat mig om\r\nregeringen har för avsikt att ta upp eller agera i\r\nfrågan om att prefekterna vid kliniska institutioner\r\ninte skall få vara chefsöverläkare.</pre><pre>Enligt den nu gällande högskoleförordningen är det\r\nhögskolestyrelsen som efter samråd med\r\ninstitutionsstyrelsen beslutar vem som skall vara\r\nprefekt vid en institution. Högskoleförordningen\r\nanger, att vid en institution som har verksamhet\r\nockså inom kliniskt område kan även en klinikchef,\r\nsom inte är anställd vid högskoleenheten, utses till\r\nprefekt.</pre><pre>Den 1 juli i år träder en ny högskoleförordning i\r\nkraft. Denna innebär en väsentlig utökning av den\r\nlokala beslutanderätten inom universitet och\r\nhögskolor. Den nya högskoleförordningen\r\ninnehåller således inga bestämmelser om hur\r\nverksamheten vid universitet och högskolor i det\r\nhär aktuella hänseendet närmare skall organiseras.\r\nVilka institutioner som skall finnas och hur dessa\r\nskall ledas blir helt frågor för de enskilda\r\nuniversiteten och högskolorna.</pre><pre></pre><pre>I detta ligger givetvis också att det är dessa som\r\navgör vilka krav de vill ställa på dem som skall leda\r\narbetet inom en institution och vilka personer som\r\nskall ges dessa uppgifter. Den nya\r\nhögskoleförordningen innebär inget hinder för ett\r\nuniversitet eller en högskola som så finner lämpligt\r\natt till ledningen av en institution knyta t.ex. en\r\nchefsöverläkare.</pre><pre>Liksom Jerzy Einhorn har jag noterat att det har\r\nuppstått diskussioner i frågan om att låta\r\nchefsöverläkare också fungera som prefekter\r\nutifrån att landstingen som arbetsgivare inte skulle\r\nvilja se sina anställda åta sig denna typ av uppdrag.\r\nDet är självklart att varken jag som utbildnings-\r\noch forskningsminister eller regeringen råder över\r\nförhållandena inom landstingen i detta hänseende.\r\nDen pågående omstruktureringen av landstingen,\r\nfrämst beträffande de ekonomiska styrsystemen\r\nmen även i de organisatoriska delarna, kan givetvis\r\nfå konsekvenser för samspelet mellan universitet\r\noch högskolor å ena sidan och sjukvården å den\r\nandra, vilket framhölls i årets\r\nforskningsproposition. Jag har erfarit att en\r\narbetsgrupp med företrädare för universiteten och\r\nuniversitetssjukhusen diskuterar bl.a. denna fråga.</pre><pre>Jag förutsätter för min del att det på ömse håll finns\r\nen god vilja att på bästa sätt utnyttja kvalificerade\r\npersoner.</pre><pre>Anf. 75  JERZY EINHORN (kds):</pre><pre>Fru talman! Jag vill tacka utbildnings- och\r\nforskningsministern för svaret och den markering\r\nsom det ändå innehåller.</pre><pre>Jag vill först säga att kvaliteten av den medicinska\r\nverksamheten i hela landet är som alla säkert vet till\r\nstor del beroende av verksamheten vid våra\r\nundervisningssjukhus. Det är där som vi utbildar\r\nblivande läkare och tandläkare samt en stor del av\r\nspecialisterna i olika discipliner. Det är där man\r\nbedriver huvuddelen av den kliniska forskningen\r\noch det kliniska utvecklingsarbetet. Nästan all\r\nklinisk forskarutbildning är förlagd till våra\r\nuniversitet och sjukhus. Resultaten av detta sprids\r\nsedan över hela landet och påverkar kvaliteten av\r\nsjukvård i hela landet.</pre><pre>Staten är väl medveten om detta och har satsat\r\nbetydande s.k. LUA- och TUA-medel på denna\r\nforskning, utveckling och undervisning. Dessa\r\nmedel disponeras dock i praktiken nästan helt i\r\ndagens läge av sjukvårdens huvudmän och de\r\nchefsöverläkare som sjukhusen tillsätter. För att\r\nhela detta system skall fungera och\r\nundervisningssjukhusen skall kunna fylla sina\r\nfunktioner krävs även i fortsättningen en nära\r\nsamordning mellan sjukvård, undervisning och\r\nforskning vid våra undervisningssjukhus. För att\r\nuppnå detta var det tidigare faktiskt obligatoriskt\r\natt professorn och prefekten vid en klinisk\r\ninstitution, medicinsk eller odontologisk, också\r\nblev överläkare och klinikchef. Sjukvården\r\ngagnades av denna vetenskapliga förankring.\r\nGenom detta skapades goda förutsättningar för\r\nklinisk forskning och utvecklingsarbete.\r\nUndervisning och forskningsutbildning\r\ntillförsäkrades den helt nödvändiga förankringen\r\ninom sjukvården.</pre><pre>I de allra flesta fall fungerade systemet utmärkt,\r\nmen i faktiskt mycket få enstaka fall fungerade det\r\ninte. Därför beslutades för inte mer än ett tiotal år\r\nsedan att det inte skall vara obligatoriskt att\r\nprefekten och professorn också skall utses till\r\nklinikchef och chefsöverläkare. Tidigare har\r\nregeringen utsett en och samma person till bägge\r\ndessa befattningar.</pre><pre>Utbildningsministern påpekade att det har uppstått\r\ndiskussioner om att låta prefekten också vara\r\nchefsöverläkare. I verkligheten har under den\r\nsenaste tiden den administrativa ledningen vid\r\nnågra men inte alla undervisningssjukhus i Sverige\r\ni praktiken förbjudit kombinationen prefekt--\r\nklinikchef och prefekt--chefsöverläkare. Vid\r\nKarolinska sjukhuset finns i dag kvar två\r\nchefsöverläkare som är prefekter.\r\nSjukhusledningen accepterar detta under en\r\növergångstid på ett enda år. Sedan får man välja.\r\nVid Huddinge sjukhus finns ingen prefekt kvar som\r\nchefsöverläkare. I Malmö finns två gamla för länge\r\nsedan utsedda professorer som förenar prefektskap\r\nmed att vara chefsöverläkare.</pre><pre>Som utbildningsministern säkert känner till har\r\nbetydande problem uppstått i Umeå, när\r\nsjukhusdirektören vid professorstillsättningen\r\nkonsekvent utsåg nya chefsöverläkare bland icke-\r\nprofessorer. Vid Odontologiska fakulteten i\r\nGöteborg har det gått så långt att\r\nassistenttandläkare, tidigare amanuenstjänster och\r\nrekryteringstjänster till forskningsutbildning och\r\ntill stor del finansierade av staten, tillsätts av\r\növertandläkare bland överblivna tandläkare efter\r\nde av kommunen beslutade budgetreduceringarna.\r\nDärvid tas ingen hänsyn till lämpligheten för\r\nforskarutbildning. Jag känner till att\r\nUtbildningsdepartementet och\r\nutbildningsministern personligen har ingripit i\r\ndenna fråga. Det var bra, men grundproblemet\r\nkvarstår.</pre><pre>Denna konsekventa diskriminering av prefekter\r\noch chefsöverläkare vid flera av våra\r\nundervisningssjukhus gagnar inte forskningen och\r\nundervisningen. Det skapar faktiskt stora problem.\r\nUniversiteten är inget problem. De vill ha fortsatt\r\nsamordning. Jag talade om detta nyligen med flera\r\ndekaner. Som prefekt och som chefsöverläkare får\r\nman numera administrativ hjälp, som man inte fick\r\ntidigare. Det är faktiskt mindre tidskrävande med\r\nsamordningen nu än det var tidigare under den tid,\r\n25 år, som jag var både prefekt och\r\nchefsöverläkare.</pre><pre>Många av de professorer som jag talade med vill ha\r\nfortsatt samordning, därför att de i dag behöver\r\nägna mycket mer tid åt överläggningar med\r\nchefsöverläkaren för att bevaka forskning och\r\nundervisning. Man känner sig alltid vara i\r\nunderläge.</pre><pre>Det är sant som utbildnings- och\r\nforskningsministern sade, att regeringen inte rår\r\növer vem som landstingen utser till\r\nchefsöverläkare. Men regeringen disponerar\r\nbetydande LUA- ochTUA-medel som efter en\r\nenda dag kan föras över till sjukvårdens huvudmän.\r\nJag undrar: Överväger regeringen att använda\r\ndessa medel som påtryckningsmedel eller att\r\növerföra dem till universiteten för att sedan\r\nfördelas av universiteten?</pre><pre>Anf. 76  Utbildningsminister PER UNCKEL\r\n(m):</pre><pre>Fru talman! Låt mig understryka att Jerzy Einhorn\r\noch jag är hundraprocentigt ense om\r\nuniversitetssjukhusens alldeles avgörande\r\nbetydelse för en god läkar- och\r\ntandläkarutbildning. Fungerar inte\r\nuniversitetssjukhusen i detta hänseende väl,\r\nkommer hela utbildningen av läkare och tandläkare\r\natt bli lidande.</pre><pre>Låt mig spekulera ett ögonblick med utgångspunkt\r\ni Jerzy Einhorns allra senaste fråga, nämligen\r\nhuruvida regeringen kan tänkas vara villig att\r\nanvända LUA- och TUA-medlen för att\r\nåstadkomma en tingens ordning som Jerzy Einhorn\r\ni dag inte tycker att medlen åstadkommer. Jag\r\nskulle tippa, fru talman, att om vi träffas i en ny\r\ndebatt om fem eller tio år i denna kammare om\r\ndessa frågor, kommer vi att debattera dem mot\r\nbakgrund av ett hälso- och sjukvårdssystem som\r\ninte ser ut som det vi har i dag. Vi kommer då att\r\nha ett hälso- och sjukvårdssystem med många olika\r\nvårdgivare. Jag tycker att det är bra att vi får ett\r\nsådant system. Hur det i sina enskildheter kommer\r\natt se ut vågar jag inte spekulera i, men det kommer\r\natt bli flera vårdgivare.</pre><pre>I det läget kommer staten, när den sluter avtal med\r\nsjukvårdens huvudmän -- för i grunden är det fråga\r\nom det när staten vill ha verksamhet utförd inom\r\nramen för tandläkar- och läkarutbildning -- att ha\r\nskäl att fråga sig på vilket sätt resp.\r\nsjukvårdshuvudman är beredd att leva upp till de\r\nförpliktelser som staten, utifrån läkar- och\r\ntandläkarutbildningens utgångspunkter, har\r\nanledning att ålägga. I ett sådant läge förutsätter\r\njag att staten vid sitt kontraktsskrivande med resp.\r\nhuvudman för tillgodoseende av\r\nutbildningsbehoven kommer att ställa\r\nutomordentliga krav på att dessa utbildningsbehov\r\nfaktiskt också kan tillgodoses. Om landstingen inte\r\när beredda, eller om annan huvudman inte är\r\nberedd, att leva upp till dessa förpliktelser, är min\r\nuppfattning att staten i så fall inte skall teckna avtal\r\nutan teckna avtal med en annan huvudman för att\r\ntillgodose de intressen som staten har att främja.</pre><pre>För statens vidkommande gäller alltså, oavsett hur\r\nde olika tekniska och tjänsteorganisatoriska\r\nlösningarna kan se ut, att tillse att statens\r\nutbildningsintressen tillgodoses till hundra procent.</pre><pre>Anf. 77  JERZY EINHORN (kds):</pre><pre>Fru talman! Det är bra att vi tänker på situationen\r\nom ett antal år. Jag delar helt utbildningsministerns\r\ninställning till framtida sjukvård. Den kommer att\r\nförändras och behöver förändras. Men nu\r\ndiskuterar vi situationen som den är i dag. Jag\r\nbedömer att det faktiskt i dagens läge är mer\r\nangeläget än någonsin tidigare, mer angeläget än\r\nnär det var ett obligatorium, att vi samordnar\r\nansvaret för forskning, utbildning, undervisning\r\noch sjukvård vid våra universitetssjukhus.</pre><pre>Sjukhusen och sjukhusledningar är hårt pressade\r\nav kommunernas sparbeting. För t.ex. Stockholms\r\ndel blir reduceringar av universitetsklinikernas\r\nbudget väsentligt större i år än de 350 miljoner som\r\nstaten tillför för forskning och undervisning. I detta\r\nläge har jag personligen, som har arbetat många år\r\ninom sjukvård, i och för sig stor förståelse för\r\nsjukvårdshuvudmännens handlande. Sjukvårdens\r\ndagliga behov är oerhört trängande. Dock är de av\r\nstaten anvisade medlen inte avsedda för att lösa\r\nsjukvårdens problem. Man kan inte i dag garantera\r\natt så inte är fallet.</pre><pre>Det bästa vore, tycker jag själv, att man i samtliga\r\ndärtill lämpliga fall åter kunde sammanföra\r\nfunktioner som klinikchef och prefekt, för det\r\nfungerar fortfarande utmärkt vid ett stort antal av\r\nvåra undervisningssjukhus.</pre><pre>Det är litet paradoxalt att prefekten, som har det\r\növergripande ansvaret för forskning och utbildning,\r\ninte har kontroll över statliga medel, avsedda för\r\nändamålet.</pre><pre>Om man bibehåller denna olyckliga delning, borde\r\nregeringen undersöka möjligheterna att LUA-\r\nmedlen tilldelas institutionen, varefter\r\ninstitutionen förhandlar med kliniken om hur\r\npengarna skall användas för olika ändamål.</pre><pre>Jag vill inte förlänga den här debatten, eftersom\r\nutbildningsministern och jag har samma syn på\r\ndessa frågor, vilket utbildningsministern mycket\r\nklart har markerat. Frågan är: Hur skall vi bevaka\r\ndessa frågor i en föränderlig omvärld?</pre><pre>Anf. 78  Utbildningsminister PER UNCKEL\r\n(m):</pre><pre>Fru talman! Jag vill instämma i det viktiga uttalande\r\nsom Jerzy Einhorn nyss gjorde, nämligen att LUA-\r\nmedel inte är till för att lösa allmänna\r\nsjukvårdsproblem. LUA-medlen är statens\r\nersättning till sjukvårdshuvudmannen och TUA-\r\nmedlen är statens ersättning till\r\ntandvårdshuvudmannen för de tjänster som resp.\r\nhuvudman är beredd att ge till staten för\r\nfullgörande av statens läkar- och\r\ntandläkarutbildningar. Dessa medel är alltså inte\r\ntill för att stärka sjukvården i största allmänhet.</pre><pre>I fallet Stockholms läns landsting måste man i\r\närlighetens namn säga att om man räknar riktigt,\r\ntillskjuter Stockholms läns landsting ur sin\r\nlandstingskassa en del till medicinsk forskning. Jag\r\ntycker att det är rätt att Stockholms läns landsting\r\ntar detta ansvar.</pre><pre>Personligen har jag svårt för varje regel som\r\nexkluderar en alldeles speciell kategori människor\r\nför ett visst uppdrag. Att man bara för att man har\r\nett annat uppdrag är exkluderad för ett annat är för\r\nmin del en egendomlig princip. Jag kan förstå att\r\ndenna princip i praktisk tillämpning ibland kan ha\r\nfog för sig. Om t.ex. människor har hård\r\narbetsbelastning, bör de inte förena olikartade\r\nuppgifter. Enligt min mening är den rimliga\r\nmetoden snarare att se till personen än funktionen\r\nför att på bästa sätt lösa de uppgifter som man har\r\nför handen.</pre><pre>Fru talman! Som svar på Jerzy Einhorns fråga om\r\nden fortsatta processen vill jag säga att den\r\narbetsgrupp med företrädare för universiteten och\r\nuniversitetssjukhusen, som jag nämnde i mitt svar,\r\nnu närmare analyserar konsekvenserna för läkar-\r\noch tandläkarutbildningarna av den pågående\r\nförändringen av sjukvården i stort. Denna\r\narbetsgrupps resultat kommer alldeles säkert så\r\nsmåningom att hamna såväl på mitt som på\r\nriksdagens bord.</pre><pre>Anf. 79  JERZY EINHORN (kds):</pre><pre>Fru talman! Jag tackar för den här korta debatten.\r\nUtbildningsministern och jag har ju samma\r\nuppfattning. Det är det mest naturliga att man inte\r\nskall diskriminera vissa personer bara därför att de\r\nhar ett annat uppdrag. Det skulle leda till mycket\r\nallvarliga konsekvenser. Men faktum är att detta\r\nsker i dag. Det är ingen tillfällighet att skillnaderna\r\när så enormt stora. En sådan diskriminering sker\r\nganska godtyckligt på grund av en sjukhuslednings\r\nåsikt och inte av några andra skäl.</pre><pre>Herr statsråd! Om jag får ge ett råd, så är det att\r\nstatsrådet bör försöka följa -- och kanske i den mån\r\ndet är möjligt påverka -- de överläggningar som\r\npågår. Om man inte finner en bra lösning på denna\r\nfråga, kommer regeringen och\r\nutbildningsministern att bli tvungna att ganska ofta\r\ningripa på det sätt som man nu har gjort i Göteborg\r\npå den odontologiska fakulteten. Om man försöker\r\natt lösa det grundläggande problemet och inte dess\r\neffekter, skulle man spara mycket av det arbete och\r\nden frustruation som i dag finns på\r\nundervisningssjukhusen.</pre><pre>Överläggningen var härmed avslutad.</pre><pre>16 §  Svar på interpellation 1992/93:176 om\r\nStatens institut för byggnadsforskning</pre><pre>Anf. 80  Utbildningsminister PER UNCKEL\r\n(m):</pre><pre>Fru talman! Sinikka Bohlin har frågat\r\nmiljöministern om han avser att driva\r\nombildningen av Statens institut för\r\nbyggnadsforskning (SIB) parallellt med båda\r\nberörda forskningsgrenar, dvs. den tekniska resp.\r\nden samhällsvetenskapliga, samt hur den framtida\r\nsamhällsvetenskapliga forskningen skall\r\nfinansieras. Frågan har överlämnats till mig för\r\nbesvarande.</pre><pre>I den forskningspolitiska propositionen föreslås att\r\nden nuvarande verksamheten vid SIB\r\nomstruktureras. Huvuddragen i den föreslagna\r\nförändringsstrategin är att en ny institution för\r\nbygg- och fastighetsforskning bildas med koppling\r\ntill Tekniska högskolan i Stockholm (KTH) men\r\nmed lokalisering i Gävle. Regeringen har uppdragit\r\nåt Statens råd för byggnadsforskning att, med\r\nförbehåll för riksdagens godkännande, träffa\r\növerenskommelser härom med Kungliga tekniska\r\nhögskolan. Regeringen förutsätter att den nya\r\ninstitutionen kommer att ha en betydande förmåga\r\natt erhålla extern finansiering av forskningen, inte\r\nminst från branschen.</pre><pre>Förslaget innebär vidare att verksamheten vid SIB\r\nunder kommande budgetår koncentreras på\r\nsamhällsvetenskapligt inriktad forskning samt att\r\ndenna forskning snarast utvärderas. Humanistisk-\r\nsamhällsvetenskapliga forskningsrådet kommer på\r\nregeringens uppdrag att utvärdera den\r\nsamhällsvetenskapliga forskningen vid SIB och\r\npröva förutsättningarna för dess fortsatta existens.\r\nDetta uppdrag rapporteras till regeringen senast\r\nden 1 oktober 1993.</pre><pre>Av vad jag nu har sagt framgår att det finns en\r\ntidsförskjutning mellan de två aktiviteterna, vilket\r\nockså klart uttrycks i forskningspropositionen.</pre><pre>Regeringen betonar i forskningspropositionen\r\nvikten av en samhällsvetenskaplig forskning om\r\nbostadspolitik och bostadssociala frågor med hög\r\nkvalitet. Regeringen konstaterar samtidigt att\r\nforskning av detta slag, i likhet med byggforskning i\r\növrigt, i ökad utsträckning måste bedrivas med stöd\r\nfrån forskningsråd, sektorsorgan och andra\r\nintressenter. Vad vi diskuterar är alltså inte om\r\nforskning av detta slag skall bedrivas utan formerna\r\nför den.</pre><pre>Vad gäller finansieringen av just den\r\nsamhällsvetenskapligt inriktade byggforskning som\r\nbedrivs vid SIB har regeringen klargjort att den bör\r\ngaranteras oförändrad omfattning under\r\nbudgetåret 1993/94 i avvaktan på resultatet av\r\nutvärderingen men knytas till Uppsala universitet.</pre><pre>Frågan om fortsatt finansiering därefter blir\r\nberoende av vad utvärderingen visar och de\r\nställningstaganden den ger anledning till. I\r\nforskningspropositionen klargörs att regeringen\r\ninte utesluter att fortsatt statligt stöd i någon\r\nomfattning kan ges under åren efter budgetåret\r\n1993/94.</pre><pre>Förslaget i forskningspropositionen är formellt så\r\nutformat att SIB som myndighet avvecklas den 1\r\njuli 1993. Jag vill samtidigt betona att regeringens\r\nbestämda avsikt är att omstruktureringen av\r\nbyggforskningen skall genomföras på ett sådant sätt\r\natt det finns en reell handlingsfrihet och att en\r\nfaktisk sakprövning av den samhällsvetenskapligt\r\ninriktade forskningens framtid vid nuvarande SIB\r\nsåledes kan ske efter utvärderingen.</pre><pre>Anf. 81  SINIKKA BOHLIN (s):</pre><pre>Fru talman! Utbildningsministerns beskrivning\r\növer hur interpellationen har vandrat mellan olika\r\ndepartement illustrerar delvis frågans och\r\nbyggnadsforskningens bredd. Jag framställde\r\ninterpellationen till utbildningsministern, varefter\r\nden hamnade på Miljödepartementet, men svaret\r\nskulle lämnas av näringsministern. Ändå är det\r\nutbildningsministern som står här i dag. Jag tackar\r\nför svaret.</pre><pre>Det finns vissa saker som är väldigt motsägelsefulla\r\ni årets forskningsproposition, liksom det finns i\r\nutbildningsministerns svar. Forskningen vid mindre\r\noch medelstora högskolor föreslås nu få ökade\r\nresurser, vilket sprider kompetens över hela landet\r\noch bidrar till regional utveckling. Kontakterna\r\nmed forskarvärlden och näringslivet skall stärkas,\r\noch detta är mycket bra. Dock är förslaget när det\r\ngäller statens byggnadsforskning och dess framtid\r\nobegripligt.</pre><pre>Regeringens förslag har väckt upprörda känslor,\r\ninte enbart i Gävle, som är lokaliseringsort för SIB\r\nsedan 1976. Även i forskarkretsar inom landet och\r\nockså utomlands har förslaget väckt stor\r\nuppmärksamhet och undran.</pre><pre>Man kan fråga sig om det var nödvändigt att\r\nbehandla en för landet viktig verksamhet så\r\nuppseendeväckande nonchalant. Det är svårt att\r\nförstå hur man kan utveckla, förnya och\r\neffektivisera en verksamhet, samtidigt som man\r\nföreslår riksdagen att låta säga upp den arbetande\r\npersonalen, som utgör kompetensen på institutet.\r\nLika litet ändamålsenligt är det att dra undan 37 av\r\nde 52 miljoner som utgör den finansiella grunden\r\nför institutets verksamhet.</pre><pre>Enligt uppgifter har Näringsdepartementet redan\r\ntagit kontakt med institutet och uppmanat till att\r\nman skall förbereda avvecklingen -- personalen\r\nskall alltså sägas upp -- så att ärendet kan\r\nexpedieras utan uppskov så snart riksdagen har\r\nfattat beslutet i början av juni. Departementets\r\nåtgärd är anmärkningsvärd, eftersom\r\nbostadsutskottet ännu ej har justerat sitt\r\nbetänkande -- det görs eventuellt i morgon -- och\r\nriksdagen ännu mindre har fattat något beslut.</pre><pre>Varför denna brådska? Först gör man ett hastverk i\r\npropositionen, sedan kommer man med ett\r\navvecklingsförslag före riksdagsbeslutet, utan att\r\nman kan argumentera i sak för en nedläggning.</pre><pre>Enligt svaret betonar regeringen vikten av\r\nsamhällsvetenskaplig forskning om bostadspolitik\r\noch om bostadssociala frågor med hög kvalitet. Det\r\när alltså inte forskningen som sådan som diskuteras\r\nutan det är formerna, säger utbildningsministern.</pre><pre>Det har tidigare gjorts både utredning och översyn\r\nav verksamheten, men dessa redovisas inte i\r\nforskningspropositionen. Eftersom regeringen\r\nförordar en fortsatt utvärdering av den\r\nsamhällsvetenskapliga forskningen vid SIB, måste\r\nman tolka detta så, att regeringen anser att\r\nforskningen inte håller måttet. Ändå har institutet\r\nsom helhet haft gott renommé internationellt. Det\r\nbetraktas som ett av de tre fyra främsta\r\nforskningsmiljöerna inom området i Europa.</pre><pre>Det är personalen som är resursen i\r\nsammanhanget. Den kompetens och den\r\nforskningsmiljö som har byggts upp vid SIB sedan\r\nomlokaliseringen till Gävle 1976 har ett omvittnat\r\nhögt anseende, både nationellt och internationellt.\r\nInte minst forskningen om samhällsbyggande,\r\nregionalpolitik, ekonomi, förvaltning och\r\nbostadssociala frågor, s.k. urbanforskning, är av\r\nstor betydelse för den fortsatta utvecklingen, sett i\r\nett europeiskt perspektiv när det gäller EES-avtalet\r\noch ett eventuellt EG-medlemskap.</pre><pre>Den tekniska forskningen hänger intimt samman\r\nmed den samhällsvetenskapliga. Det behövs utöver\r\nden föreslagna branschforskningen på den tekniska\r\nsidan även en oberoende svensk expertmiljö. Man\r\nbygger nämligen inte för byggandets egen skull,\r\nutan det är människorna som är själva funktionen i\r\nbyggnaderna. Det är människorna som formar\r\nboendemiljöer.</pre><pre>Det är viktigt att det nu under våren fattas beslut\r\nsom gäller för båda enheterna. Därför undrar jag\r\nfortfarande om inte utbildningsministern är beredd\r\natt parallellt ombilda verksamheten vid SIB, och att\r\näven klart anvisa pengar till båda\r\nforskningsgrenarna. Om inte, skulle jag gärna vilja\r\nha sakargument för den förskjutning som finns\r\nmellan de två olika forskningsgrenarna inom SIB.</pre><pre>(Talmannen: Meningsyttringar från åhörarna är\r\nicke tillåtna.)</pre><pre>Anf. 82  PONTUS WIKLUND (kds):</pre><pre>Fru talman! Låt mig först i korthet nämna att jag\r\när positiv till den planerade klyvningen av Statens\r\ninstitut för byggnadsforskning -- i denna fråga har\r\njag själv varit aktiv -- liksom i frågan om den nära\r\nanknytningen till den utvecklade forsknings- och\r\nutbildningskulturen vid Tekniska högskolan resp.\r\nUppsala universitet.</pre><pre>Detta kan ses som en garanti för att kvalitet och\r\neffektivitet skall kunna upprätthållas även i\r\nframtiden. Genom detta ser jag också ökade\r\nmöjligheter till framtida expansion inom det allt\r\nviktigare byggforskningsområdet.</pre><pre>Som en självklarhet måste man kunna förutsätta att\r\nde två enheterna som efterträder SIB blir kvar i\r\nGävle och att de fortsätter att utveckla samarbetet\r\nmellan sig och med Gävle/Sandvikens högskola.</pre><pre>Vad som framför allt förbryllar mig är att\r\nomstruktureringen i forskningspropositionen\r\nframställs på ett sådant att man får intrycket av att\r\nden samhällsvetenskapliga delens framtid är något\r\nosäker, dels därför att finansieringen inte fått någon\r\nfast struktur för nästa år då förändringarna skall\r\ngenomföras, dels därför att personalen förutsätts\r\nsägas upp redan den 1 juli 1993, således i år, dvs.\r\ninnan utvärderingen och än mindre den framtida\r\norganisationen är bestämd.</pre><pre>Beträffande finansieringen noterar jag att\r\nutbildningsministern i sitt svar verifierar att den bör\r\ngaranteras oförändrad omfattning under 1993/94 i\r\navvaktan på resultatet av utvärderingen.</pre><pre>Att uppsägningarna av berörd personal kan\r\nupplevas som ett slag i ansiktet är för mig inte\r\növerraskande. Det ter sig för mig som en icke\r\ngodtagbar hantering av de anställda, i vart fall är\r\nden mycket tveksam. Varför denna brådska?</pre><pre>Nyligen har ett cirkulär om organisations- och\r\nstrukturförändringar inom statsförvaltningen\r\nframlagts av Statsrådsberedningen och\r\nFinansdepartementet, i vilket anförts att i det fall\r\narbetsuppgifter överförs från en nedlagd myndighet\r\ntill en nybildad eller en redan existerande\r\nmyndighet, bör i första hand personal erbjudas\r\nanställning, som i den nedlagda myndigheten\r\ninnehade motsvarande arbetsuppgifter. Vidare sägs\r\natt personal som på detta sätt förs över till en annan\r\nmyndighet inte behöver sägas upp.</pre><pre>Min fråga till utbildningsministern är: Vore det inte\r\nrimligt att i detta läge låta uppsägningen av\r\npersonal bero tills utvärderingen och huvuddragen\r\ni framtida arbetsuppgifter klarnat? Det finns annars\r\nrisk bl.a. för att kvalificerad personal söker sig bort\r\noch att det därigenom blir en svacka i kapaciteten\r\nför den viktiga byggforskningen.</pre><pre>Anf. 83  LENNART ROHDIN (fp):</pre><pre>Fru talman! Det är med stigande olust och irritation\r\nsom jag har följt detta ärendes gång det senaste\r\nhalvåret. I bästa fall skulle man kunna\r\nkarakterisera hanteringen från kanslihusets sida\r\nsom sällsynt brist på ''Fingerspitz-gefühl''.</pre><pre>Som jag hade anledning att framhålla i en\r\nfrågedebatt för en månad sedan med\r\nutbildningsministern gäller detta i särskilt hög grad\r\nför Näringsdepartementet, som från början har\r\nansvarat för denna fråga. Jag vill nu, liksom den\r\ngången, uttrycka en personlig förhoppning att det\r\nfaktum att utbildningsministern nu tycks ha tagit\r\növer huvudansvaret för frågans fortsatta hantering\r\nskall kunna borga för att den sköts på ett ärligare\r\nsätt, dvs. ett sätt som bättre stämmer överens med\r\ndet övergripande ansvar som utbildningsministern\r\nhar för forskningens framtid och kvalitet i detta\r\nland.</pre><pre>Jag skall inte trötta kammaren med att citera\r\npropositionens skrivningar om värdet av den\r\nstrategiska betydelse som byggnadsforskningen och\r\nuttryckligen också den samhällsvetenskapliga\r\nbyggforskningen har i vårt land. Jag tror att alla\r\nsom är insatta i ämnet kan intyga detta. Detta\r\nunderstryks inte minst av de kraftiga reaktioner\r\nfrån utländska forskningsmiljöer, som hotet mot\r\nden samhällsvetenskapliga byggforskningens\r\nframtid i Sverige har väckt.</pre><pre>Fru talman! Varför då denna oro, om vi är överens\r\nom propositionens förslag? Vi är många som,\r\nallteftersom vi har följt frågans hantering från\r\nkanslihusets sida, undrar om det rör sig om något\r\nannat än kosmetika.</pre><pre>Hösten 1992 avlämnades ett betänkande från en\r\nutredare som hade tillsatts av\r\nNäringsdepartementet för att se över\r\nbyggnadsforskningens framtid. Förslaget\r\növerensstämde såvitt jag kan bedöma det -- ingen\r\nhar påstått motsatsen -- med de direktiv som\r\nutredaren hade fått av Näringsdepartementet.\r\nFörslagen från utredaren mötte positivt gensvar i\r\nremissvaren.</pre><pre>Utan att med ett ord kommentera utredarens\r\nförslag och utan att redovisa remissvaren föreslår\r\ndepartementet i årets forskningsproposition något,\r\nsom av många har uppfattats som en faktisk\r\nnedläggning av den samhällsvetenskapliga\r\nbyggforskningen. Man hänvisar endast till att\r\nremissvaren finns att tillgå i departementet. Detta\r\när en anmärkningsvärd behandling av seriösa\r\nmyndigheters nedlagda arbete.</pre><pre>För egen del har jag emellertid velat tolka de av mig\r\ntidigare åberopade skrivningarna i\r\nforskningspropositionen som en seriös\r\nuppskattning också av den samhällsvetenskapliga\r\nbyggforskningens betydelse och som ett löfte om en\r\nseriös behandling av dess framtid. Ingenting har\r\nemellertid gjorts från kanslihusets sida för att\r\nundanröja den misstro som har skapats. Inte en\r\nenda ansträngning, att utöver vad som rent formellt\r\nkan anses krävas vid kontakt med\r\nByggforskningsinstitutet, har gjorts. Varje kontakt\r\nhar, som även tidigare talare har redovisat, tvärtom\r\nhandlat om hur verksamheten formellt skall\r\navvecklas och om att personalen skall sägas upp.</pre><pre>När Byggforskningsrådet och KTH av\r\ndepartementet fick i uppdrag att förbereda\r\nknytningen av den naturvetenskapliga och tekniska\r\nbyggnadsforskningen till KTH, skedde detta utan\r\natt Statens byggforskningsinstitut involverades.\r\nNär temaarbetsgrupper skapades, handplockades\r\nenskilda medarbetare från\r\nByggforskningsinstitutet utan att dess ledning\r\ninformerades. Först när arbetet var klart\r\ninformerades hela SIB:s personal och ledning om\r\narbetet. Skapar detta ett klimat som undanröjer\r\nden oro som departementet väl känner till?</pre><pre>Fru talman! Om det är allvar bakom uppfattningen\r\natt den samhällsvetenskapliga\r\nbyggnadsforskningen skall få en seriös utvärdering,\r\nsom skall kunna leda fram till en fortsatt\r\nverksamhet i samarbete med Uppsala universitet,\r\nvarför då hantera frågan så att kvalificerade\r\nforskare skräms i väg redan innan utvärderingen\r\nknappt har påbörjats?</pre><pre>Tanken med en förändring av de organisatoriska\r\nstrukturerna av byggnadsforskningen var enligt\r\npropositionen att knyta denna närmare den\r\nakademiska grundforskningen för att därmed säkra\r\nen vetenskaplig kvalitet på forskningen. Detta\r\nvälkomnar jag.</pre><pre>Men om detta är seriöst menat, liksom tanken att\r\nden samhällsvetenskapliga byggforskningen skall få\r\nen seriös behandling, varför skall då redan innan\r\nutvärderingen av denna har skett, de ekonomiska\r\nprofessurerna knytas till KTH? Den\r\nkvalitetsknytning till den akademiska forskningen\r\npå ekonomiområdet, som vore naturlig, finns ju\r\ninte på KTH utan vid Uppsala universitet, som\r\nenligt propositionen den övriga\r\nsamhällsvetenskapliga byggnadsforskningen skall\r\nkunna knytas till.</pre><pre>Om nu departementet inte riktigt tror att\r\nutvärderingen av den samhällsvetenskapliga\r\nbyggforskningen kommer att leda till en\r\nfortsättning, varför då ändå denna brådska? Om\r\nutvärderingen kommer att föreligga i höst borde\r\nman kunna vänta med att bryta ur de ekonomiska\r\ndelarna ur den samhällsvetenskapliga\r\nbyggforskningen och föra dessa till den för den\r\nekonomiska forskningen mer artfrämmande KTH\r\ntill dess att beslutet om den samhällsvetenskapliga\r\nforskningen slutligen har gjorts. Varför denna\r\nbrådska att montera ned en internationellt\r\nrenommerad samhällsvetenskaplig forskning, om\r\nden utlovade utvärderingen av densamma är ärligt\r\nmenad?</pre><pre>Anf. 84  KARIN STARRIN (c):</pre><pre>Fru talman! Jag vill också ansluta mig till tidigare\r\ntalare och verkligen understryka behovet av utökad\r\nforskning inom byggsektorn.</pre><pre>Det står i forskningspropositionen mycket klart och\r\ntydligt att byggsektorn står inför stora\r\nomvälvningar och att framtidens boende och\r\nbyggande inte kommer att se likadant ut som det\r\nhittills har gjort. Det har naturligtvis under en rad\r\når hänt mycket positivt, men också många misstag\r\nhar gjorts. Jag vill understryka att just den\r\nförändring som nu krävs fordrar oerhört mycket\r\nmer kunnande. Därför känner nu många med mig\r\nen stor oro över huruvida man inte skall fortsätta\r\natt ta tillvara och vidareutveckla den stora\r\nsamhällsinvestering som har byggts upp i Gävle vid\r\nStatens institut för byggforskning.</pre><pre>Jag vill betona att detta är en oerhört viktig fråga\r\nför oss i Gävleborgs län, men också en nationellt\r\nmycket viktig fråga. Jag vill understryka det breda\r\nsamarbete som man har uppnått i Gävle, där man\r\nhar Lantmäteriverket och Gävle/Sandvikens\r\nhögskola som har många fina nischer inom\r\nbyggforskningsområdet.</pre><pre>Det är då viktigt att vid förändringen -- vi lever\r\nalltid med förändringar, vilket vi behöver -- klart\r\noch tydligt uttrycka vad målet är. Det finns här en\r\nuppdelning dels i en tekniskt anknuten forskning,\r\ndels i en samhällsvetenskaplig forskning. Uttala\r\nklart och tydligt att det är det målet som\r\neftersträvas! I samband med frågans behandling\r\nhar klart uttalats att KTH-delen behövs, dvs. den\r\ntekniska delen, och att omstruktureringen av SIB:s\r\nverksamhet är en god bit på väg.</pre><pre>Men jag håller med de tidigare talarna om att det i\r\ndetta läge är oerhört viktigt att betona att den\r\nsamhällsvetenskapliga delen är lika viktig. Det\r\nmålet skall vi också nå. Hur vi skall nå dit skall vi\r\nutreda och fundera över. Men man får inte ge\r\nutrymme för att det sker några misstolkningar.\r\nSkrivningen i forskningspropositionen har\r\nuppfattats på det sättet. Nu har\r\nutbildningsministern chansen att radera bort alla\r\neventuella misstolkningar.</pre><pre>Jag efterlyser ett mycket mer distinkt svar där man\r\nklart säger att vi behöver ha både institutionen via\r\nKTH och en ny institution via Uppsala universitet.</pre><pre>Om man är optimistiskt lagd tolkar man svaret\r\npositivt. Men om man är pessimistiskt lagd kan man\r\nmycket väl tolka svaret som negativt, att vi\r\nfortfarande inte har bestämt oss för att vi skall ha\r\nen samhällsvetenskapligt inriktad forskning.</pre><pre>Jag skall ställa en direkt fråga till Per Unckel med\r\nanledning av svaret. Vad menas med att det är en\r\nklar tidsförskjutning mellan dessa två aktiviteter?\r\nÄr det en fördel eller en nackdel? Jag ser det som\r\nen klar styrka om man kunde ha utvärderat och\r\nhittat former för båda dessa verksamheter\r\nsamtidigt, så att det inte blir en eventuell kamp\r\nmellan dessa två delar. Hur skall\r\nutbildningsministerns syn på detta egentligen\r\ntolkas?</pre><pre>Det sägs klart ut att denna utvärdering skall göras\r\noch att verksamheten på SIB under den tid som\r\nutvärderingen görs skall koncentreras enbart på\r\nden samhällsvetenskapliga delen. Det ger ett\r\nganska förvirrat intryck i svaret. Ta chansen nu,\r\nutbildningsministern, att undanröja alla dessa\r\ntvivel. Säg klart ut att vi skall ha en KTH-del och\r\nen samhällsvetenskaplig del knuten till Uppsala\r\nuniversitet och att vi gemensamt skall hitta\r\nformerna för att detta skall bli så bra som möjligt.</pre><pre>Anf. 85  Utbildningsminister PER UNCKEL\r\n(m):</pre><pre>Fru talman! Låt mig kommentera några av de\r\npåpekanden som har gjorts från de tidigare talarna\r\noch svara på de viktiga frågorna.</pre><pre>Jag vill emellertid börja med att med viss skärpa till\r\nSinikka Bohlin säga följande. Bara för att man\r\nutsätter något för utvärdering är det inte detsamma\r\nsom att man anser att det inte håller måttet. Om\r\nden normen, att ingenting får utvärderas om det\r\ninte finns misstanke om att det inte håller måttet,\r\nskulle gälla för svensk högskolepolitik, då skulle\r\nåtskilligt av det som vi för närvarande gör vara\r\nfärdigt att kastas på sophögen. Gud ske lov så\r\nförhåller det sig inte på det sättet. Tvärtom är\r\nutvärdering ett ständigt instrument varigenom vi\r\nkontrollerar statusen på det som vi gör och får en\r\nåterkoppling från utvärderingarna tillbaka till\r\nverksamheterna.</pre><pre>Jag skall därefter övergå till att försöka att med\r\nnågot annorlunda ord än vad som använts i\r\npropositionen och i interpellationssvaret beskriva\r\nprocessen och redogöra för hur tanken egentligen\r\nser ut.</pre><pre>Det första ledet är att vi inför propositionen och\r\nmed utgångspunkt i en lång rad olika påpekanden,\r\nutredningar och utvärderingar satte oss ned för att\r\nbedöma hur Statens institut för byggnadsforskning\r\neller dess verksamhet i framtiden borde gestaltas.\r\nDet visade sig då att det mycket snabbt uppstod en\r\nstor konsensus kring tanken att knyta den i\r\nhuvudsak tekniska delen av SIB:s verksamhet till\r\nTekniska högskolan i Stockholm. För min del var\r\nden tanken dessutom lätt att acceptera mot\r\nbakgrund av att forskningspropositionen i stort i\r\nbetydande utsträckning innehåller förslag som\r\nbygger på nätverk där ett stort universitet, eller en\r\nteknisk högskola, är inblandat, till vilket man\r\nknyter enheter utlokaliserade också till andra\r\nplatser.</pre><pre>Jag har noterat att den enighet som jag snabbt fann\r\ni forskarkretsar vid riksdagsbehandlingen också har\r\nspritt sig till en betydande del av riksdagen.</pre><pre>Jag delar emellertid Karin Starrins uppfattning att\r\ndet hade varit en fördel om vi på samma sätt hade\r\nkommit fram till en snabb och på något sätt lika\r\nnaturlig lösning när det gäller den\r\nsamhällsvetenskapliga delen. Jag håller alltså med\r\nom att det hade varit en fördel om det hade\r\nutväxlats en motsvarande grad av konsensus. Jag\r\nbeklagar att det inte gjorde det. Jag medger själv\r\natt jag alltjämt är osäker på hur den\r\nsamhällsvetenskapligt inriktade\r\nbostadsforskningen i vårt land egentligen skall\r\norganiseras. Men jag erkänner detta, och det är\r\nbakgrunden till att jag inte i förhand har velat\r\nskriva fast ett förslag i forskningspropositionen som\r\njag inte har känt att jag fullt ut har kunnat ta\r\nansvaret för. Alltså får man utreda och utvärdera\r\nför att finna former.</pre><pre>Som en konsekvens av detta sätt att resonera är det\r\nemellertid naturligt att konstatera att Statens\r\ninstitut för byggnadsforskning i dess nuvarande\r\nform inte kommer att finnas i framtiden. Ty\r\nföljande föreslår regeringen att myndigheten som\r\nsådan läggs ned från den 1 juli, eftersom den\r\ntekniskt inriktade verksamheten då bedöms kunna\r\növerföras till Tekniska högskolan. Myndigheten\r\nupphör därmed att existera.</pre><pre>När en myndighet upphör att existera, övergår\r\nemellertid dess övertaliga personal, om jag får tala\r\ni sådana uppsägningstermer, i en\r\navvecklingsmyndighet, dvs. den lever vidare därför\r\natt personalen måste ha ett hemvist. Regeringen\r\nhar då sagt att den under hela den process under\r\nvilken utvärderingen av den samhällsvetenskapliga\r\nforskningen äger rum garanterar att finansiering för\r\npersonalen faktiskt kommer att finnas om än i\r\navvecklingsmyndigheten snarare än i själva SIB\r\nsom upphör att existera i och med att Tekniska\r\nhögskolan går in på det tekniska området. Ty\r\nföljande är det en teknisk hantering av hur\r\nersättning till den verksamhet som vi garanterar\r\nunder det kommande året skall utbetalas. Och, som\r\njag understryker i mitt svar, det kommer att\r\nmöjliggöra att den personal som finns i\r\navvecklingsmyndigheten SIB, efter det att\r\nutvärderingen är klar, kan se var den önskar sig se\r\nsin framtid i belysningen av de slutsatser som\r\nregering och riksdag kommer att dra när när\r\nutvärderingen ligger på riksdagens bord.</pre><pre>Konstigare än så är det alltså inte. Man behöver\r\ninte misstänka något bakom. Det är precis på det\r\nsätt som jag nu har beskrivit som själva\r\nförändringen av SIB:s verksamhet kommer att gå\r\ntill.</pre><pre>Fru talman! Jag skulle vara glad om jag i dag kunde\r\nsäga om jag visste precis vilken som är den rätta\r\nlösningen. Men om man inte vet vilken som är den\r\nrätta lösningen, tycker jag att man åtminstone skall\r\nmedge att det är rimligt att ta tid på sig att fundera\r\nför att se vilka ytterligare slutsatser som\r\nutvärderingen kan leda fram till.</pre><pre>Anf. 86  SINIKKA BOHLIN (s):</pre><pre>Fru talman! Jag är glad över att\r\nutbildningsministern säger att det inte är fel på\r\nsjälva forskningen utan att man inte vet hur man\r\nskall forma forskningen i framtiden. Vi skall ändå\r\nkomma ihåg att det är politiska beslut som styr\r\nockså forskningen. Det är mycket sällan som man\r\nser effekten av politiska beslut inom\r\nforskningsområdet på kort sikt, utan det är på lång\r\nsikt.</pre><pre>Statens institut för byggnadsforskning bildades på\r\n60-talet för att följa den dåvarande\r\nbostadspolitiken, som då gällde att man skulle ha\r\nbra bostäder och bra bostadsmiljöer.</pre><pre>Det ord som utbildningsministern använde ger mig\r\nändå misstanken att det finns en viss politisk\r\nstyrning. Man säger klart att man vet hur den delen\r\nav SIB som går till KTH skall vara, men hur den\r\nsamhällsvetenskapliga forskningen skall utformas\r\när man mer tveksam till. Då får jag misstanken att\r\ndetta hänger ihop med regeringens bostadspolitik,\r\nnär man skall avreglera och privatisera. Samtidigt\r\nblir vi, som jag sade tidigare, mer internationella på\r\ngrund av EES-avtalet och EG.</pre><pre>Nu vet vi inte vad den nya bostadspolitiken innebär.\r\nJag tycker för min del att om det någon gång är\r\nviktigt att ha just den samhällsvetenskapliga\r\nhumanistiska forskningen inom boendesektorn så\r\när det nu, så att vi kan se konsekvenserna av den\r\nnya bostadspolitiken. Därför känner jag ännu\r\nstörre oro för att man inte klarar av att göra\r\nombildningen av institutet samtidigt.</pre><pre>Man satsar på den tekniska delen och den skall\r\nexternfinansieras. Hur klarar man av det i\r\nframtiden? Man kommer inte att bygga så mycket.\r\nVad det kommer att bli mer av är\r\nfastighetsförvaltning. Den kompetensen finns\r\nsamlad i SIB. Man har haft flera discipliner på\r\nsamma ställe. Man har arbetat praktiskt\r\ntillsammans efter de problemområden som har\r\nvarit aktuella. Det är det som har varit det unika,\r\natt man har klarat av att ha en samlad kompetens\r\npå ett och samma ställe.</pre><pre>Jag känner fortfarande oron för att utvärderingen\r\nockså innebär en nedläggning av den\r\nsamhällsvetenskapliga delen. Detta är så pass\r\noklart uttryckt i utbildningsministerns svar att jag\r\ntyvärr fortfarande har min oro kvar.</pre><pre>Anf. 87  KARIN STARRIN (c):</pre><pre>Fru talman! Jag vill tacka för de klarläggande\r\nbeskeden som jag tycker att utbildningsministern\r\nhar gett. Vi slår nu fast att vi behöver en\r\nsamhällsvetenskaplig forskning och att samhället\r\nnaturligtvis måste vara med och delfinansiera den\r\ntypen av forskning. Det är helt klart att man till den\r\növergripande samhällsplaneringen och\r\nsamhällsforskningen inte enbart kan hitta\r\nmarknadsanpassad finansiering, utan samhället\r\nmåste också ta sitt ansvar och sin del av den\r\nfinansieringen. Jag tycker att det är klarläggande\r\natt vi nu slår fast att den här delen behövs.</pre><pre>Vi kan ha full förståelse för att det är svårt att i\r\nnuläget klart veta hur det här skall organiseras.\r\nMen vi måste med gemensamma krafter, med\r\ngemensamma resurser och med de i Gävle\r\nbefintliga kunskaperna försöka ta fram former för\r\norganisationen. Det är också de signalerna som\r\npersonal, forskare, ja, alla som finns i Gävle och\r\nsom jobbar konstruktivt med de här frågorna\r\nbehöver. De skall visa att vi har en framtid, att vi\r\nbehövs i fortsättningen och att vi gör ett kvalitativt\r\nbra och efterfrågat arbete.</pre><pre>Nu skall vi lägga upp formerna för det. Jag tycker\r\natt vi skall tolka omorganisationen på ett positivt\r\nsätt. Jag är optimistisk. Jag är övertygad om att vi,\r\nutifrån det stora behov som finns av att höja\r\nlivskvaliteten i boendet och i byggandet, i\r\nframtiden kommer att ha två konstruktiva,\r\nframåtsyftande, jag tänkte säga världsledande,\r\ninstitutioner i Sverige på det här området, dels en\r\npå KTH, dels en samhällsinriktad knuten till\r\nUppsala universitet.</pre><pre>Anf. 88  LENNART ROHDIN (fp):</pre><pre>Fru talman! Låt mig få börja med att säga att jag\r\när alldeles övertygad om att om kanslihusets olika\r\ntungor hade varit lika entydiga och med samma\r\neftertryck uttryckt de grundläggande principer som\r\nutbildningsministern har gjort, hade mycket av den\r\noro som har skapats icke varit för handen.</pre><pre>Utbildningsministern pekar på den diskrepans som\r\nråder när det gäller den tidsmässiga samordningen\r\nav det som sker. Utbildningsministern säger också\r\natt på grund av att vi skall göra en förutsättningslös\r\nutvärdering vill inte utbildningsministern i förhand\r\nskriva fast sig vid hur den nya organisationen skall\r\nse ut. De här sakerna tror jag inte alls att det är\r\nsärskilt svårt att ställa upp på. Men den fråga man\r\nställer sig är naturligtvis, och den ställer man sig\r\näven inom byggforskningen, varför då så bråttom\r\nmed att skriva fast vad det inte skall vara innan\r\ndenna utvärdering har skett?</pre><pre>Vi har på Byggforskningsinstitutet professurer med\r\nekonomisk inriktning, klart förankrade i\r\ntraditionell samhällsvetenskaplig forskning i\r\nSverige. Det är professurer som naturligtvis skulle\r\ningå som tunga bitar i en samhällsvetenskaplig\r\nbyggforskning, som efter en utvärdering skulle\r\nkunna komma att fortsätta i anslutning till Uppsala\r\nuniversitet, där det finns ekonomisk forskning av\r\nhög akademisk kvalitet. Varför då, innan detta har\r\ngjorts, några månader innan utvärderingen är klar,\r\nbestämma sig för att dessa skall överföras till KTH,\r\ndär man inte har någon akademisk förankring för\r\nekonomisk forskning? Det är detta som i\r\npropositionen anförs som skäl för att bryta upp det\r\ngamla Byggforskningsinstitutet och koppla det till\r\nden akademiska grundforskningen, så att man skall\r\nkunna garantera den akademiska forskningens\r\nkvalitet. Varför så bråttom på detta område?</pre><pre>När det gäller avvecklingen av SIB är det\r\nnaturligtvis formellt riktigt som ministern påpekar,\r\nmen det finns, det har redan påpekats av talare\r\ntidigare, ett cirkulär från Statsrådsberedningen och\r\nFinansdepartementet så sent som från den 6 maj i\r\når, tror jag, där man just påpekar att i samband med\r\navveckling av gamla myndigheter skall man vara\r\nförsiktig med att säga upp personal, därför att detta\r\nkan ha ekonomiska konsekvenser för samhället.\r\nOm det blir aktuellt att föra över dem till en ny\r\nmyndighet eller till en annan myndighet skall\r\npersonalen inte sägas upp. Endast personal som\r\nman vet kommer att bli överflödig skall sägas upp.\r\nVarför då så bråttom med att genomföra detta? Där\r\nhar de tungor som talat från kanslihuset till\r\npersonalen och ledningen på\r\nByggforskningsinstitutet tyvärr inte alls präglats av\r\nden förståelse och den entydighet som\r\nutbildningsministern har visat.</pre><pre>Anf. 89  PONTUS WIKLUND (kds):</pre><pre>Fru talman! Uppsägningen av personal, herr\r\nutbildningsminister, uppfattas inte av de anställda\r\nsom bara en teknisk hantering. Jag vädjar till\r\nutbildningsministern att icke säga upp personal.\r\nDet bör rimligen finnas andra former, bl.a. mot\r\nbakgrund av cirkuläret om organisations- och\r\nstrukturförändringar inom statsförvaltningen, som\r\njag nämnde och som även Lennart Rohdin nu tog\r\nupp, som inte är så fyrkantiga, som är smidiga och\r\nsom ger staten ett gott rykte som arbetsgivare. Det\r\nligger ju inga pengar i detta. Det är mer en\r\nprincipsak, vad jag förstår. Den bör vi vika från.</pre><pre>Jag vill beröra finansieringen i framtiden och dess\r\nbetydelse för forskningen litet ytterligare. SIB har\r\nunder sin relativt korta livstid skaffat sig ett\r\nimponerande internationellt kontaktnät. Det är ju\r\nbra. Men för mig ter det sig om möjligt ännu\r\nviktigare att utveckla och expandera inom den\r\nnationella byggforskningen. Vi har trots allt en del\r\negenheter i vårt land, alltifrån vårt alldeles egna\r\nklimat till specifika krav baserade på tradition och\r\npolitiska idéer.</pre><pre>Det är framför allt två forskningsområden som för\r\nmig ter sig underutvecklade. Det ena är hur vi skall\r\nkunna anpassa kostnaden för nya bostäder till en\r\nnivå som vi har råd med. Där måste vi nog minska\r\nden genomsnittliga bostadsytan från världens\r\nstörsta till en nivå som ligger nära andra\r\nindustriländers. Det finns en hel del i\r\nkravspecifikationer på standard etc. som måste ses\r\növer.</pre><pre>Men allt detta vill vi göra så skonsamt som möjligt,\r\nutan att de boende upplever nackdelar mer än\r\nnödvändigt. De kanske t.o.m. ibland kan se\r\nfördelar, det tror jag. För detta behövs det, som jag\r\nser det, ett multidisciplinärt utvecklingsarbete, som\r\nmåste intensifieras för att vi inte mer än\r\nundantagsvis skall komma snett eller in i\r\nåtervändsgränder som ger stora kostnader.</pre><pre>Det andra området är ventilation och\r\ninomhusmiljö. De senaste årtiondena har antalet\r\npersoner med känslighet och allergi ökat kraftigt.\r\nUppemot en tredjedel av svenskarna har besvär.\r\nMånga mår dåligt, vissa är mycket sjuka. Allt talar\r\nför att inomhusluften är, visserligen en av många,\r\nmen säkerligen den främsta, orsaken till dessa\r\nförhållanden.</pre><pre>Visst har det gjorts och görs en hel del för att\r\nkomma till rätta med sjuka hus etc. Men det har\r\ntagit anmärkningsvärt lång tid och mycket återstår\r\natt ställa till rätta. Vi måste komma fram till klara\r\ndirektiv, som med marginal säkrar en god\r\ninomhusluft i bostäderna. Vi måste få system som\r\ngaranterar en frisk ventilation i offentliga lokaler.</pre><pre>Jag nämner dessa exempel på forskningsområden\r\nsom kanske inte får tillräckliga resurser när\r\nbyggforskningen i framtiden i betydligt större\r\nutsträckning skall bli externt finansierad och där\r\nbranschen skall vara den viktigaste finansiären.</pre><pre>I forskningspropositionen står det att förmågan att\r\nerhålla extern finansiering kan ses som ett kvitto på\r\natt forskningen har relevans. Kanske det. Men det\r\nfinns dessutom forskning som har hög grad av\r\nrelevans för många enskilda människor, men som\r\nbranschen inte prioriterar. Jag har gett exempel på\r\ndet. Min fråga till utbildningsministern är: Hur\r\navser utbildningsministern att bevaka att sådan\r\nbyggforskning som är viktig för de enskilda\r\nmänniskorna, men som inte prioriteras av\r\nbranschen, får goda resurser i framtiden?</pre><pre>Anf. 90  Utbildningsminister PER UNCKEL\r\n(m):</pre><pre>Fru talman! Får jag börja från slutet, med Pontus\r\nWiklunds sista fråga, nämligen om den externa\r\nfinansieringen.</pre><pre>Jag tillhör ju dem som tycker att livet utanför\r\npolitiken i det här landet tar för litet ansvar för\r\nforskningsinsatser. Att svensk forskning\r\nvolymmässigt håller en så hög nivå som den för\r\nnärvarande gör beror till en alltför stor del på att\r\nstaten tar ett betydande ansvar medan andra tar ett\r\nför litet. Jag har en medveten strävan att\r\nentusiasmera industri och vad helst det kan vara att\r\ni ökande utsträckning engagera sig i forskning, inte\r\ni stället för staten totalt sett, utan utöver det staten\r\nhar möjlighet att göra.</pre><pre>På byggforskningsområdet tycker jag att det finns\r\nstarka skäl för branschen, industrin och andra\r\nintressenter att ta ett ökat ansvar därför att de, som\r\nnågon i det tidigare replikskiftet påpekade, har så\r\nstor användning av forskningsresultat. Det\r\nmöjliggör i sin tur att staten kan satsa sina\r\nforskningspengar på områden där motsvarande\r\nextern finansieringsmöjlighet inte är lika tydlig.</pre><pre>Det innebär inte, Pontus Wiklund, att jag med\r\nlättsinne ser på de luckor som kan tänkas uppstå.\r\nNu förhåller det sig dess bättre så att forskning\r\ninom hithörande områden inte enbart bedrivs just\r\nvid SIB i Gävle, utan kompensatoriska insatser kan\r\nnaturligtvis tänkas på andra områden i landet om\r\nden bristsituation som Pontus Wiklund var orolig\r\nför faktiskt skulle uppstå.</pre><pre>Till Lennart Rohdin och frågeställningarna dels om\r\nde ekonomiskt relaterade forskningsämnena, dels\r\nom uppsägningshastigheten. Den senare frågan\r\nförst.</pre><pre>Regeringen har bedömt att uppsägningar\r\nlämpligast bör ske eftersom en myndighet faktiskt\r\nupphör att existera. Uppsägningarna innebär, som\r\njag sade i mitt förra inlägg, att personalen överförs\r\ni den s.k. avvecklingsmyndigheten. Skälet till den\r\nhandlingslinjen är helt enkelt det jag antydde\r\ntidigare, nämligen svårigheten att bedöma i vilken\r\norganisatorisk struktur samhällsvetenskapligt\r\ninriktad byggforskning i framtiden kommer att bli\r\naktuell.</pre><pre>De ekonomiskt relaterade ämnena har Lennart\r\nRohdin och jag tidigare diskuterat här i kammaren.\r\nJag är medveten om att det i gränsskiktet mellan\r\nsamhällsvetenskap och teknik kan det uppstå\r\nproblematiska situationer till följd av att\r\nhastigheten i utvecklandet av de båda\r\ndisciplinområdena är litet olika. För min del gäller\r\nvad jag underströk vid detta tillfälle, nämligen att\r\njag avser att hålla öppet för eventuella\r\nkorrigerande insatser i KTH-delen intill dess att\r\nutvärderingen av den samhällsvetenskapliga\r\nverksamheten är avslutad. Jag vill emellertid\r\nunderstryka att jag för min del inte tycker att det är\r\nså väsensskilt att knyta ekonomiskt relaterad\r\nbyggforskning till den tekniska. Ofta tror jag att\r\ntekniker skulle må väl av att kunna aningens mer av\r\nekonomi.</pre><pre>Till Karin Starrin. Jag slår fast, som jag gjorde i mitt\r\nsvar, att vi behöver byggforskning av såväl teknisk\r\nsom samhällsvetenskaplig karaktär. Men vi måste i\r\närlighetens namn hålla öppet för formerna\r\nvarigenom den samhällsvetenskapliga forskningen\r\ni vårt land skall bedrivas.</pre><pre>Till slut till Sinikka Bohlin som undrar om inte det\r\nsom nu är i vardande när det gäller byggforskning\r\npå såväl det tekniska som det\r\nsamhällsvetenskapliga området egentligen hänger\r\nsamman med en ny bostadspolitik. Svaret är\r\negentligen både ja och nej.</pre><pre>Nej i den meningen att, som någon påpekade,\r\nbyggforskning är långsiktig och därmed inte alls\r\nhänger samman med någon politik över huvud\r\ntaget. Den avser att ge en vetenskaplig grund på\r\nolika områden för att på bästa sätt utveckla både\r\nbostadspolitik och byggande.</pre><pre>Ja i den meningen att forskning som är inriktad på\r\natt tillgodose inte alltför långsiktiga kunskapsbehov\r\nnaturligtvis gör klokt i att något avspana hur\r\npolitik, marknad och övrigt utvecklas, så att\r\nkunskaperna är relevanta och därmed\r\növerföringsbara i praktisk gärning.</pre><pre>Anf. 91  PONTUS WIKLUND (kds):</pre><pre>Fru talman! Jag är medveten om att\r\ninstitutsforskning, vilket man brukar använda som\r\nett samlat begrepp, är mindre omfattande i Sverige\r\nän i andra industriländer. Företagsforskning har\r\növer huvud taget en ganska liten volym. Det finns\r\nområden där den är starkt underutvecklad. Man\r\nkan som exempel ta den trätekniska forskningen.</pre><pre>Jag vill varna för följande: Vi skall inte ha för\r\nbråttom när vi gör det kulturskifte, eller kanske\r\nt.o.m. paradigmskifte, som är tänkt, och vilket jag\r\nställer mig bakom. Det är rimligt att vi för över mer\r\npå avnämarna. Men det behövs en lång\r\növergångsperiod. Det är min fasta övertygelse.</pre><pre>När jag har läst propositionen och andra papper i\r\ndetta sammanhang, har jag upplevt en hurtighet\r\noch kanske delvis önskedrömmar om att det hela\r\nskall gå att förändra snabbt. Det tror inte jag. Detta\r\nmåste göras successivt. Staten får inte dra in för\r\nsnabbt på grundanslaget. Det skall finnas som en\r\nbas för att trygga verksamheten. Det måste prövas\r\nfrån år till år hur stort det skall vara, och det måste\r\ngöras med känsla.</pre><pre>Jag vill slutligen påpeka att det cirkulär som\r\nLennart Rohdin och jag talat om har tillkommit\r\nhelt nyligen just för sådana här situationer. Jag vill\r\ndärför än en gång vädja till utbildningsministern:\r\nOmpröva uppsägningen av personal. Jag tror inte\r\natt det är nödvändigt. Det går att få en mycket\r\nsmidigare övergång om man gör undantag för\r\ndetta.</pre><pre>Anf. 92  SINIKKA BOHLIN (s):</pre><pre>Fru talman! Jag började mitt första inlägg med att\r\nsäga att utbildningsministerns svar var\r\nmotsägelsefullt, och jag måste säga att jag har fått\r\ndet bekräftat.</pre><pre>Om man ser litet vidare i forskningspropositionen\r\noch på vad regeringen har sagt om t.ex.\r\nbostadsfinansiering, betonar regeringen vikten av\r\nsamhällsvetenskaplig forskning om\r\nkonsekvenserna av en ny bostadsfinansiering. I\r\npropositionen om kommunernas roll i\r\nbostadsförsörjningen betonar regeringen likaså\r\nsamhällsvetenskaplig forskning. Men i slutänden\r\ndrar regeringen i forskningspropositionen in\r\npengarna för denna forskning. Det stämmer inte\r\nriktigt för mig.</pre><pre>Det är alltså ett avvecklingskonto som finns här.\r\nDen fråga som Pontus Wiklund tog upp var: Hur\r\nskall man hantera människorna? För mig är dessa\r\nfortfarande den kompetens som finns inom\r\nbyggnadsforskning i Sverige.</pre><pre>Jag har ingenting emot extern finansiering inom de\r\nområden där detta går bra. Men\r\nutbildningsministern sade själv att det på vissa\r\nområden är svårt att externt finansiera forskning,\r\nt.ex. samhällsvetenskaplig sådan. Den kommer\r\nalltmer in i bostadsforskningen.</pre><pre>Jag vill vädja till regeringen att hantera denna\r\nverksamhet på ett bra sätt. Helst skulle jag vilja se\r\nett beslut nu under våren. Men jag har i opposition\r\ninte någon möjlighet att påverka detta.\r\nBostadsutskottet har ännu inte fattat något beslut.\r\nVi får väl se vad som händer.</pre><pre>Det viktiga är att man inte splittrar den kompetens\r\nsom finns i SIB. Man måste också tänka på det\r\nnätverk vars sekretariat finns i Gävle. Det\r\ninnefattar 800 forskare och 75 universitetsinstitut i\r\nEuropa. Skall vi vara med i Europa inom EG och\r\nmedverka och konkurrera inom forskningen, är det\r\nonödigt att splittra och ta bort den kunskap som vi\r\nhar och börja bygga från början.</pre><pre>Överläggningen var härmed avslutad.</pre><pre>17 §  Svar på interpellationerna 1992/93:112 och\r\n162 om tilltron till rättssamhället</pre><pre>Anf. 93  Justitieminister GUN HELLSVIK\r\n(m):</pre><pre>Fru talman! Karl Gustaf Sjödin har frågat mig vad\r\njag avser att göra för att få till stånd en konstruktiv\r\ndiskussion om problemen kring tilltron till\r\nrättssamhället och för att åstadkomma att konkreta\r\nåtgärder vidtas för att snabbt förbättra denna\r\ntilltro.</pre><pre>John Bouvin har bett mig förklara hur regeringen\r\npå den tid som står till buds skall kunna hålla sina\r\nlöften om såväl ökad rättssäkerhet som ökad\r\nrättstrygghet.</pre><pre>Karl Gustaf Sjödin gör i sin interpellation gällande\r\natt det svenska folket sätter allt mindre tilltro till\r\ndet svenska rättssamhället, att man uppfattar att\r\nden enskildes rättssäkerhet är för svag och att det\r\nfinns bristande konsekvens i lagstiftningen. Enligt\r\nhans uppfattning råder en etisk rättvisekris som är\r\nminst lika djupgående som den ekonomiska kris vi\r\njust nu upplever.</pre><pre>John Bouvin gör i sin interpellation gällande att\r\nallmänhetens förtroende för rättssystemet har gått\r\nförlorat.</pre><pre>Vi har under senare år haft en intensiv rättspolitisk\r\ndebatt i vårt land. Denna har varit välkommen och\r\nnödvändig såsom ett underlag för det reformarbete\r\nsom just nu pågår. Det är dock naturligt om en\r\nsådan debatt, som ibland har innefattat mycket\r\nkraftfull kritik mot såväl lagstiftning som\r\nrättsväsende, också negativt kunnat påverka\r\nförtroendet för rättssamhället. En minskning av\r\ndetta förtroende finns det anledning att se på med\r\nstort allvar. Jag tror emellertid att man skall vara\r\nförsiktig innan man talar om en rättvisekris.</pre><pre>Det står helt klart att tilltron till rättsväsendet till\r\nmycket stor del är beroende av det sätt på vilket\r\nmassmedierna återger den kriminalpolitiska\r\ndebatten och hur de refererar uppseendeväckande\r\nbrott. Som exempel på detta kan jag nämna att\r\nenligt en undersökning som Statistiska centralbyrån\r\ngenomförde under våren 1985 hade 33 % av\r\nbefolkningen litet eller inget förtroende för\r\ndomstolarna. Emellertid grundade 80 % av de\r\ntillfrågade sin uppfattning på massmediernas\r\nreportage. Av dem som verkligen hade kommit i\r\nkontakt med en domstol uppgav 88 % att de hade\r\nblivit korrekt bemötta och korrekt behandlade. Att\r\nvåra domstolar fortfarande åtnjuter ett högt\r\nförtroende bekräftas av forskning som just nu pågår\r\nvid Stockholms universitet och som beskrevs i en\r\nartikel i Dagens Nyheter den 22 april. Vad gäller\r\npolisen visar en undersökning från år 1991 att\r\n74,9 % av dem som utsatts för brott var nöjda med\r\npolisens agerande i anledning av brottsanmälan.\r\nVid en internationell jämförelse, där de flesta\r\nvästländer ingick, kunde endast Australien och Nya\r\nZeeland visa siffror som innebar ett större\r\nförtroende för sin poliskår.</pre><pre>När man tar del av sådan statistik som jag nu har\r\nhänvisat till bör man komma ihåg att förtroendet\r\nför de rättstillämpande myndigheterna kan variera\r\nmycket beroende på om det betraktas mot\r\nbakgrund av gällande lagstiftning eller utifrån\r\nönskemål om lagens innehåll. Mycket talar således\r\nför att såväl domstolar som andra myndigheter\r\nåtnjuter ett stort förtroende som sådana, men att\r\nderas domar och beslut ändå kritiseras eftersom\r\ninnehållet i de rättsregler som de har att tillämpa\r\ninte alltid accepteras.</pre><pre>För att behålla och öka förtroendet för\r\nrättssamhället behövs framför allt lagändringar som\r\nbringar lagstiftningen i bättre överensstämmelse\r\nmed det allmänna rättsmedvetandet och som\r\ntillhandahåller effektivare verktyg i kampen mot\r\nbrottsligheten.</pre><pre>På tre områden har sådana lagändringar redan\r\nantagits på regeringens initiativ. Dessa\r\nlagändringar träder i kraft den 1 juli i år och innebär\r\ndels att straffen skärps för ett flertal brott där den\r\nnuvarande straffskalan inte kan anses tillräcklig för\r\nde allvarligaste fallen, dels att den obligatoriska\r\nhalvtidsfrigivningen avskaffas och dels att\r\nnarkotikastrafflagen ändras, bl.a. för att göra det\r\nmöjligt att med större kraft ingripa mot sådan\r\nbefattning med narkotika som består i eget bruk.</pre><pre>Ett område där ett särskilt stort reformbehov\r\nföreligger är lagstiftningen mot\r\ntrafiknykterhetsbrott. Ett förslag till sänkt\r\npromillegräns och skärpt påföljd för grovt\r\nrattfylleri har nyligen remissbehandlats. Jag räknar\r\nmed att regeringen till hösten skall kunna lägga\r\nfram ett förslag till ändrad lagstiftning.</pre><pre>Regeringen har vidare tagit initiativ till att\r\npåföljdssystemet ses över och omarbetas, vari ingår\r\natt överväga nya typer av påföljder. Ett annat\r\nområde som är föremål för översyn är\r\nbehandlingen av unga lagöverträdare.\r\nUtgångspunkten här är att reaktionerna skall\r\nkomma tidigt och vara fasta och tydliga. Den\r\nsistnämnda översynen kommer att redovisas redan\r\ndenna vår.</pre><pre>Inom Justitiedepartementet utarbetas för\r\nnärvarande en promemoria som bl.a. tar upp olika\r\nfrågor vad gäller sexuella övergrepp mot barn. En\r\nförlängning av preskriptionstiden för sådana brott\r\növervägs. I promemorian kommer även frågan om\r\nen utvidgning av skyddet för barn mot att utnyttjas\r\nvid pornografiska föreställningar att beröras.</pre><pre>En annan promemoria som nyligen har\r\nsammanställts inom departementet tar upp\r\nbrottsoffrens situation. I promemorian föreslås en\r\nlång rad åtgärder för att stärka brottsoffrens\r\nställning, både i och utanför rättegången.</pre><pre>Regeringen har nyligen beslutat att tillsätta en\r\nparlamentarisk kommitté för att se över\r\nrollfördelningen mellan polisen, kommunerna och\r\nde enskilda när det gäller att skapa trygghet mot\r\nbrott, särskilt vardagsbrottslighet, och\r\nordningsstörningar. Bland kommitténs uppgifter\r\ningår att överväga hur tryggheten mot brott skall\r\nkunna ökas genom ett vidgat engagemang från\r\nenskilda, exempelvis genom grannsamverkan mot\r\nbrott och annan lokal brottsförebyggande\r\nverksamhet.</pre><pre>Karl Gustaf Sjödin tar i sin interpellation särskilt\r\nupp sådan ekonomisk brottslighet som medför att\r\nlaglydiga företagare utsätts för en otillbörlig\r\nkonkurrens från dem som använder olagliga\r\nmetoder. Jag har i slutet av förra året här i\r\nkammaren, och därefter i flera interpellationssvar,\r\nredovisat en rad åtgärder som regeringen vidtagit\r\noch avser att vidta i syfte att bekämpa den\r\nekonomiska brottsligheten. Bl.a. har regeringen\r\ntagit initiativ till en bred översyn av\r\nstraffbestämmelserna på skatte- och\r\nuppbördsområdet. Här är det emellertid inte\r\ntillräckligt med endast lagändringar. Det krävs\r\nockså att man samordnar och koncentrerar\r\nresurserna inom olika myndigheter för att tillvarata\r\noch utöka den särskilda kompetens som behövs på\r\ndetta område. En ytterligare viktig faktor är att\r\nskattesystemet utformas på ett sätt som minskar\r\nincitamenten för skattefusk och annat\r\nundandragande av skatter och avgifter. Här står\r\nregeringen för ett trendbrott i förhållande till den\r\npolitik som tidigare förts.</pre><pre>Naturligtvis är det önskvärt att de åtgärder som jag\r\nnu har redovisat på dessa områden kan träda i kraft\r\nså snabbt som möjligt. Liksom när det gäller annan\r\nlagstiftning måste emellertid lagändringar inom\r\nstraffrätten beredas noggrant, bl.a. för att undvika\r\nsådana brister i konsekvens som Karl Gustaf Sjödin\r\nnämner. Endast genom att vara väl genomtänkt och\r\nväl förankrad i rättsmedvetandet kan lagstiftningen\r\nbidra till att öka tilltron till rättssamhället.</pre><pre>Att möjligheterna att bekämpa brottsligheten\r\nstärks får heller inte innebära att rättssäkerheten\r\näventyras. En hög rättssäkerhet är helt avgörande\r\nför tilltron till rättssamhället i ett längre perspektiv.\r\nDetta innebär bl.a. att vi inte får göra avkall på\r\nkraven på bevisning i brottmål, även om dessa\r\nnågon gång kan leda till att en skyldig får gå fri.</pre><pre>Det är också viktigt att komma ihåg att\r\nlagstiftningen aldrig kan ersätta ansvarskänsla och\r\nnormbildning hos enskilda personer. I detta\r\nsammanhang har familjen och skolan en mycket\r\nviktig uppgift att fylla. Det är nämligen där som\r\ngrunden måste läggas när det gäller att fostra\r\nanvarskännande individer.</pre><pre>Avslutningsvis vill jag upplysa om att den\r\ndiskussion som Karl Gustaf Sjödin efterlyser\r\nfaktiskt under lång tid förts inom\r\nregeringspartierna. Vi har länge och med kraft\r\nframhållit vikten av etik, moral och personligt\r\nansvar inom hela samhällslivet. Vi har också\r\nkraftigt och konsekvent reagerat mot den många\r\ngånger rättsosäkra lagstiftning som burit\r\nsocialdemokratins signum, både när det gäller\r\nretroaktiv skattelagstiftning och ett flitigt\r\nanvändande av generalklausuler. För att vara\r\nkonstruktiv måste diskussionen naturligtvis vara\r\nsaklig och bygga på fakta om vårt gällande\r\nrättssystem. Jag tror att en fortsatt diskussion med\r\nsådana förtecken i sig skulle kunna betyda mycket\r\nför tilltron till rättssamhället.</pre><pre>Då Karl Gustaf Sjödin, som framställt en av\r\ninterpellationerna, anmält att han var förhindrad\r\natt närvara vid sammanträdet, medgav talmannen\r\natt John Bouvin fick delta i överläggningen i stället\r\nför interpellanten.</pre><pre>Anf. 94  JOHN BOUVIN (nyd):</pre><pre>Fru talman! Fru justitieminister! Jag tackar för\r\nsvaret. Jag skall försöka redogöra för en del saker\r\nsom Karl Gustaf Sjödin och jag har tagit upp.</pre><pre>Jag är till att börja med mycket glad över att\r\njustitieministern lyfter fram familjerna och skolan\r\noch sätter dem i främsta rummet.</pre><pre>Jag kan som exempel ta en ensamstående mor med\r\ntre tonåringar. Hon kämpar tappert för att få det\r\nhela att snurra och gå ihop. Hon har ganska bra koll\r\npå sina barn. De får uppleva att de s.k. värstingarna\r\nåker på den ena resan efter den andra. Vad skall\r\ndessa ungdomar tycka och tänka? De ställer frågan\r\ntill sin mor: Varför kan inte vi åka? Varför kan inte\r\nvi få göra detta? Det lönar sig med andra ord att\r\nbegå brott.</pre><pre>Jag håller till fullo med justitieministern om att\r\ndetta bär socialdemokratins signum. Jag undrar om\r\njustitieministern i spetsen för denna regering kan\r\nverka för att vi får fram en författningsdomstol så\r\nsnart som möjligt. Såvitt jag har förstått är det vid\r\ndomstolarna som många fel begås på grund av att\r\nman inte har klart för sig hur dessa författningar\r\nförhåller sig till gällande grundlagar.</pre><pre>Sedan säger fru justitieministern att det inte är så\r\nfarligt med tilltron till vårt rättssystem och att det\r\nkanske inte är en rättvisekris. Jag vill påstå att det\r\när tvärtom.</pre><pre>Karl Gustaf Sjödin hänvisar till professor Hans\r\nKlette. Jag tror att justitieministern vet vem han är.\r\nHan säger så här rakt på sak. Rubriken\r\n''Rättssystemets kris allvarligare än den\r\nekonomiska krisen''. Hans Klette säger vidare:\r\n''Om etik, moral och rättvisa varit lika gångbara\r\nvärden som makt och politik, hade vi troligtvis inte\r\nbehövt komma i den situation, där vi idag befinner\r\noss i Sverige med brottslighetens snabba utveckling\r\noch allmänhetens bristande förtroende för\r\nrättsväsendet.'' Han skrev detta i Nämndemannen.\r\nDet är därifrån Karl Gustaf Sjödin hämtat en del av\r\nsin frågeställning.</pre><pre>I dagens Svenska Dagbladet -- man kan väl säga att\r\ndet är Moderaternas tidning -- läste jag att en\r\npolischef kritiserar milda domar för grova brott.\r\nJag undrar om fru justitieministern har läst detta.\r\nJag kan läsa litet grand här. Kommissarie Lennart\r\nThorin säger så här: ''Pojkarna lockade till sig\r\nmannen. De hotade honom med ett laddat gevär\r\noch med kniv. Mannen dödades. Nu har pojkarna\r\nfått sina domar: Fängelse i 3 månader respektive 1\r\nmånad.</pre><pre>--Jag är mycket kritisk mot att domstolen kan vara\r\nså milt överseende. Detta betyder att man inte\r\nvärderar ett liv särskilt högt, säger kommissarie\r\nLennart Thorin -- -- --.</pre><pre>-Det var en bra och riktig dom, säger däremot\r\nadvokat Benneth Johansson.''</pre><pre>Pojkarna är 18 resp. 19 år. Jag nämner detta med\r\ntanke på att justitieministern hänvisade till att det\r\när massmedierna som påvisar detta. Jag har\r\nkontrollerat det här fallet. Denna artikel är i stort\r\nsett riktig, enligt Lennart Thorin. Jag skulle gärna\r\nvilja ha en kommentar till detta.</pre><pre>I samma tidning står det att ett mord på en 68-åring\r\nkan bli ett nytt Lindomefall. Jag har försökt att\r\nkontrollera detta också i dag. Det hände ju tydligen\r\ni helgen. Det var ett ganska tråkigt\r\nhändelseförlopp. I slutet på artikeln står det så här:\r\n''I Volvon hittades också en blodig morakniv.\r\nPolisen har ännu inte lyckats säkra några\r\nfingeravtryck på den men är säker på att den tillhör\r\n38-åringen, som för elva år sedan dömdes för\r\ndråp.''</pre><pre>Det förekommer alltför många gånger att\r\nåterfallsförbrytare kommer tillbaka i sådana här\r\nsituationer. Jag undrar vad regeringen gör för att\r\nhålla kvar dem i fängelse. Man ger dem för många\r\nchanser.</pre><pre>Slutligen skulle jag vilja ställa en fråga om något\r\nsom måste ligga fru justitieministern nära,\r\nnämligen kvinnofriden och den\r\nuppseendeväckande barnporrhistorien. Vad är på\r\ngång där? Jag vill påminna om att Ny demokrati\r\noch Vänsterpartiet ville införa en lagändring för tre\r\nfyra veckor sedan, men riksdagen ville inte detta.\r\nHade det inte varit en idé att införa den lagändring\r\nsom vi ville, nämligen att detta skulle vara\r\nförbjudet enligt lag? Då hade vi kanske sluppit hela\r\nden här episoden. Jag nöjer mig med detta så länge.</pre><pre>Anf. 95  Justitieminister GUN HELLSVIK\r\n(m):</pre><pre>Fru talman! Det var en mängd olika frågor. En del\r\när direkt kopplade till enskilda fall. Jag tror att\r\nJohn Bouvin är väl medveten om att jag inte får lov\r\natt kommentera dessa. Men jag skall försöka att ta\r\nupp en del av de här punkterna mer generellt.</pre><pre>John Bouvin talade om behandlingen av värstingar.\r\nNär det gäller behandlingen av unga kan jag\r\nvidareutveckla det jag sade i mitt svar. Där nämnde\r\njag att Ungdomsbrottskommittén nu i juni kommer\r\natt överlämna sitt betänkande till mig. Eftersom de\r\nsjälva har berättat om en del av det som deras\r\nbetänkande innehåller, bl.a. en del som har\r\nkoppling till John Bouvins fråga, kan jag även här\r\nnämna samma sak.</pre><pre>En viktig förändring som\r\nUngdomsbrottskommittén föreslår är att\r\nmöjligheten att döma till vård enligt\r\nsocialtjänstlagen skall försvinna. Det är den\r\nmöjligheten som ligger bakom den typ av\r\nsituationer som John Bouvin beskrev.\r\nSocialtjänsten har inte spelat ut sin roll, men vi\r\nmåste hålla isär reaktioner på ett brott och vård för\r\nsociala problem. Även om man har sociala problem\r\nskall man ha en sanktion för brottet. Detta skall ske\r\nseparat från det arbete som kan behöva läggas ner\r\nför hjälp för det sociala problemet.</pre><pre>Frågan om en författningsdomstol är en av de\r\nfrågor som är föremål för överväganden i den\r\növersyn av vissa grundlagsfrågor som är på gång.\r\nDär får vi avvakta förslag och beredning av förslag.\r\nMen det är en av de punkter som regeringen har\r\nangivit skall övervägas i grundlagsöversynen.</pre><pre>När det gäller det som interpellationen egentligen\r\ngällde, nämligen tilltron till systemet, tycker jag\r\ninte att vi bara kan bortse från de undersökningar\r\nsom har gjorts och där man har frågat människor\r\nsom varit personligen berörda av rättssystemet.\r\nDär kan vi notera att Sverige ligger på tredje plats\r\ni världen när det gäller tilltron till systemet. Det\r\nglömmer vi lätt när vi ser på den allmänna frågan\r\nsom ställs till alla oss andra som inte har varit direkt\r\nberörda.</pre><pre>Men jag tar mycket allvarligt på den bristande\r\ntilltro som generellt finns. Om vi tappar tilltron till\r\nrättssystemet riskerar vi att få medborgargarden.\r\nFör att vi skall förbättra allmänhetens tilltro till\r\nrättssystemet krävs det både lagregler som stämmer\r\növerens med allmänhetens rättsmedvetande och en\r\nseriös debatt. Det skall vara en debatt som inte bara\r\när till för att skapa de stora rubrikerna. Båda dessa\r\nsaker behövs. I grunden behövs ett överförande av\r\nmoral och etik till våra unga.</pre><pre>Ytterligare en fråga som John Bouvin tog upp var\r\nfrågan om återfallsförbrytare. Det är en av de\r\nfrågor som Straffsystemkommittén skall titta på.\r\nDen gäller möjligheterna till kraftigare reaktioner\r\nmot återfallsförbrytare.</pre><pre>Kvinnofridsfrågan är en stor fråga. Där har vi redan\r\nvidtagit flera åtgärder. Bl.a. har John Bouvin varit\r\nmed om att fatta beslut på grundval av ett förslag\r\nfrån regeringen till straffskärpningar när det gäller\r\nbrott som i första hand riktar sig mot kvinnor eller\r\nsom har särskild betydelse för kvinnor. Det gäller\r\nstraffskärpningar när det gäller ringa misshandel --\r\nnågot som ofta förekommer inom hemmets fyra\r\nväggar -- och straffskärpningar när det gäller olaga\r\nhot och ofredande. Där är oron och ångesten\r\nsärskilt märkbar för kvinnornas del.</pre><pre>Regeringen har också startat försök med larmpaket\r\noch livvakter, även om det i praktiken inte alltid är\r\nlivvakter. Kvinnan kan i vissa fall ha valt t.ex. en\r\nvakthund i stället. Vi arbetar på en mängd olika\r\nsätt. Även i Brottsofferpromemorian är det mycket\r\nsom är av särskild betydelse för kvinnor som är\r\noffer för brott.</pre><pre>Låt mig slutligen säga något generellt när det gäller\r\nmilda domar vid grova brott. Jag tog själv initiativet\r\ntill en översyn, eller snarare en genomgång av hur\r\nvåra domstolar dömer. Det är viktigt att vi har\r\nkunskap om detta och inte bara går efter rubriker.\r\nHans Klette var den som fick i uppdrag att göra\r\ngenomgången av domarna vid grövre brott. Även\r\nom det har skrivits en hel del i massmedierna om\r\nden här genomgången är den ännu inte klar. Vi har\r\nalltså inte något resultat.</pre><pre>Men en del av det vi har sett tyder på att man ligger\r\ni nederdelen av straffskalan vid vissa typer av brott.\r\nDet finns också en del brott där vi helt klart har en\r\nsuccessiv skärpning av straffen. Vad vi vet hittills --\r\njag kommer relativt snart att få det slutliga\r\nresultatet -- är det inte en entydig bild som ger\r\nmöjlighet att påstå att vi alltid har milda domar vid\r\ngrova brott.</pre><pre>Anf. 96  JOHN BOUVIN (nyd):</pre><pre>Fru talman! Jag får tacka för svaret. Det gäller\r\nalltså att vi skall ha ett gott föredöme. Det är det\r\nviktigaste av alltihop. Då kommer vi onekligen in\r\npå den ekonomiska brottsligheten, som Karl\r\nGustaf Sjödin var inne på. Det lönar sig egentligen\r\ninte att vara ärlig när man ser att stora skurkar\r\nklarar sig. Då tänker jag på det som har hänt det\r\nsenaste året när det gäller bankerna.</pre><pre>Där har har man mer eller mindre försnillat bort\r\npengar. Där får man fallskärmsavtal som ger\r\nmiljoner. Ju fler miljarder du har lyckats försnilla\r\nbort, desto fler miljoner får du. Det är ganska\r\npinsamt att förklara detta för vanliga människor.\r\nDe säger så här rakt ut till mig: Men, John, jag har\r\njobbat på stålverket i 20 år. Jag fick gå min väg. Jag\r\nfick sex månaders lön, och sedan fick jag gå. Nu ser\r\nvi hur det ena fallskärmsavtalet utlöses efter det\r\nandra.</pre><pre>En annan sak är att de naturligtvis kastar dynga på\r\noss politiker. De säger att vi bara ser till att om vi\r\nhar suttit tillräckligt länge i riksdagen får vi\r\npension. Fru justitieministern vet mycket väl hur\r\ntongångarna går ute i landet. Vad ämnar regeringen\r\ngöra i klartext när det gäller dessa fallskärmsavtal?\r\nDe är i första hand baserade på skattemedel. Nu\r\nkommer pengarna från Bankakuten till de\r\nbankdirektörer som har försnillat pengarna och till\r\nalla andra pensioner.</pre><pre>Sedan tog justitieministern upp att 88 % av dem\r\nsom hade varit i kontakt med en domstol var mer\r\neller mindre nöjda. Det kan jag förstå. Många av\r\ndem har blivit dömda till låga straff. Det är väl dem\r\nman räknar. Men det finns ett otroligt stort\r\nmörkertal, sådana som inte kommer till\r\ndomstolarna. De kommer inte ens fram dit. De\r\nmenar att det inte är lönt att anmäla någonting,\r\neftersom det inte händer något. Det har ju skett en\r\ndrastiskt förändring på de senaste fem--tio åren. Vi\r\nkan ta cykelstölder som ett exempel. Det är ingen\r\nsom bryr sig om att anmäla dessa. Det är ingen som\r\nbryr sig. Det är ingen idé, säger man. Vad gör vi åt\r\nden saken?</pre><pre>Vi kan ta en annan parallell. Det påstås att det\r\nförekommer en våldsam rödljuskörning. Varför är\r\ndet så? Det är en fråga. Det har hänt någonting i\r\nvårt samhälle. Jag undrar om vi kan få ett svar på\r\ndet.</pre><pre>Anf. 97  TALMANNEN:</pre><pre>Jag vill erinra om att Bo Lundgren något senare i\r\neftermiddag kommer att besvara en interpellation\r\nom fallskärmsavtalen.</pre><pre>Anf. 98  Justitieminister GUN HELLSVIK\r\n(m):</pre><pre>Fru talman! När det gäller den ekonomiska\r\nbrottsligheten kommer jag direkt efter denna\r\ninterpellation att besvara en interpellation som\r\nberör just den frågan.</pre><pre>Eftersom det har betydelse för tilltron till\r\nrättsamhället kan jag i det här sammanhanget också\r\nmarkera den vikt jag lägger vid att vi angriper alla\r\ntyper av brottslighet. Brottsbalksbrott och\r\nekonomiska brott, en benämning som vi nu\r\nanvänder för en mera begränsad typ av\r\nförmögenhetsbrott, är båda utslag av bristande etik\r\noch moral i samhället. Vi måste därför på bästa sätt\r\nförsöka angripa dem.</pre><pre>Men om vi verkligen skall få en god utveckling i\r\nsamhället måste vi börja från början. Vi måste ha\r\ntydliga signaler från rättssystemet. Om vi inte kan\r\nlära våra barn respekt för andra människors\r\nkroppar, respekt för andra människors känslor och\r\nrespekt för andra människors egendom hjälper det\r\ninte med ett aldrig så effektivt rättssystem. Jag är\r\nhelt övertygad om att alla i kammaren är överens\r\nmed mig om att detta är grundläggande och absolut\r\nnödvändigt.</pre><pre>Samtidigt måste vi både när det gäller den\r\ntraditionella brottsligheten och den ekonomiska\r\nbrottsligheten se till att förbättra det offentligas\r\nmöjligheter att reagera mot brotten.</pre><pre>När det gäller den ekonomiska brottsligheten\r\nmåste vi bygga upp och effektivisera de resurser\r\nsom redan finns för att beivra den ekonomiska\r\nbrottsligheten. När det gäller annan typ av\r\nbrottslighet är en av förutsättningarna att vi har\r\ntillräckligt med poliser för att klara av\r\nutredningarna vid upptäckt.</pre><pre>Allting tyder på att vi till vintern har de vakanta\r\npolistjänsterna besatta. När vi tillträdde var det\r\n1 000 polistjänster som var vakanta. Vi lovade att\r\nde skulle vara besatta 1993/94. Vi ser i dag att de\r\nkommer att vara besatta redan nästa vinter, och det\r\när en viktig förutsättning för att vi skall kunna både\r\nförebygga brott och utreda begångna brott.</pre><pre>Anf. 99  JOHN BOUVIN (nyd):</pre><pre>Fru talman! Avslutningsvis vill jag i denna\r\nminidebatt fråga justitieministern om hon är villig\r\natt på något sätt få till stånd en bredare diskussion.\r\nDet förs en debatt mellan regeringspartierna och\r\noppositionen, men vi måste ut bland våra främsta\r\njurister och ut bland vanligt folk, så att människor\r\nfår chansen att ställa frågor till de bestämmande.\r\nJag kan tänka mig ett forum dit man inbjuder de\r\nfrämsta juristerna och allmänheten, så att frågan\r\nblir uppmärksammad.</pre><pre>Alf Svensson tog före helgen upp sunt förnuft-\r\nbegreppet och menade att domaren i\r\nbarnporrhärvan på något sätt måste sätta sig över\r\nlagen. Det är tydligt att det fattade beslutet var\r\nriktigt. Man skall inte kunna gömma sig bakom\r\nparagrafer och principer. Jag har alltför många\r\ngånger hört myndighetspersoner säga att man\r\nvisserligen mänskligt har gjort fel, men formellt har\r\nman handlat riktigt. Det får inte vara på det sättet.</pre><pre>Vi måste sätta människan först, och vi får inte stirra\r\noss blinda på någon paragraf som en gång skrivits\r\nför ett visst ändamål. Diskussionen om detta måste\r\nvi få ut på ett bättre sätt. Kan justitieministern\r\nförklara sig villig att på något sätt medverka till\r\ndetta?</pre><pre>Anf. 100  Justitieminister GUN HELLSVIK\r\n(m):</pre><pre>Fru talman! Jag vågar påstå att jag har lagt ned\r\noerhört mycket tid på debatten om rättssystemet\r\noch dess framtida utformning. Jag tror att jag har\r\ngått till väga på bättre sätt än genom att föra en\r\nformaliserad debatt med utvalda personer.</pre><pre>Jag är ute i landet ungefär två tre dagar per vecka\r\noch träffar oerhört mycket s.k. vanligt folk, vilket\r\nbl.a. innebär att jag får chansen att ta till mig många\r\nav de synpunkter som finns i människors tankar.\r\nFör att ta ett exempel är jag helt övertygad om att\r\nden brottsofferpromemoria som vi avlämnade från\r\nJustitiedepartementet för ett par veckor sedan inte\r\nhade fått den utformning den har, om jag inte hade\r\nvarit ute och lyssnat på människor så mycket som\r\njag har gjort. Jag menar att detta är det mest\r\neffektiva sättet att successivt få fram en lagstiftning\r\nsom stämmer överens med det allmänna\r\nrättsmedvetandet.</pre><pre>Men på en punkt tror jag att John Bouvin och jag i\r\nvarje fall ytligt har en litet olika uppfattning, och\r\ndet gäller beträffande rättssäkerhetsaspekterna, i\r\nförsta hand beviskraven. Jag menar att vi aldrig får\r\ngöra avkall på beviskraven. Vid sidan härav är det\r\nför mig mycket viktigt att vi har en väl\r\ngenomarbetad lagstiftning, som skapar\r\nförutsebarhet. Men det är också mycket viktigt att\r\nvi har en beredskap för snabba förändringar när vi\r\nupptäcker att det trots ett gediget förarbete finns\r\nbrister i lagen.</pre><pre>Just nu har statsrådet Reidunn Laurén hållit en\r\npresskonferens där hon redovisat det förslag till\r\nlagändring vad gäller främst\r\nbarnpornografihanteringen som regeringen har\r\nantagit i dag vid ett extrasammanträde. Jag tror att\r\ndet är svårt att hitta något fall i historien där en\r\nlagändring arbetats fram så snabbt. Behandlingen\r\npåbörjades för några veckor sedan, och den har\r\nvarit extremt snabb. Vi har också förstått att även\r\nriksdagen är positiv till att arbeta extremt fort för\r\natt vi skall få en snabb lagändring.</pre><pre>Överläggningen var härmed avslutad.</pre><pre>18 §  Svar på interpellation 1992/93:145 om\r\nekonomisk brottslighet</pre><pre>Anf. 101  Justitieminister GUN HELLSVIK\r\n(m):</pre><pre>Fru talman! Hans Karlsson har ställt tre frågor till\r\nmig angående resurserna för bekämpningen av den\r\nekonomiska brottsligheten.</pre><pre>Både Lars-Erik Lövdén och Hans Göran Franck har\r\nunder det senaste året tagit upp frågor om\r\nresurserna till kampen mot ekobrotten.</pre><pre>Liksom jag gjort i de tidigare svaren vill jag ånyo\r\nklart deklarera att den ekonomiska brottsligheten\r\när ett svårt samhällsproblem. I denna fråga råder\r\ninga delade meningar mellan interpellanterna och\r\nmig. Denna typ av brottslighet, som ofta gäller\r\nmycket stora värden, snedvrider en sund\r\nmarknadsekonomisk utveckling, eftersom\r\nkonkurrensen inte sker på lika villkor mellan\r\nhederliga och ohederliga företagare. Inte bara det\r\nallmänna drabbas utan i stor utsträckning även\r\nenskilda människor.</pre><pre>Jag vänder mig dock mot den ibland ensidiga\r\nåsikten att bekämpning av ekobrottsligheten bara\r\när en resursfråga. För min del anser jag att\r\nförändringar i regelsystemet, förbättringar av\r\nsamarbetet mellan myndigheterna och\r\nutvecklandet av bättre arbetsmetoder kanske är\r\nännu viktigare.</pre><pre>I de tidigare interpellationssvaren har jag gått\r\nigenom de åtgärder som regeringen vidtagit i olika\r\navseenden för att få en för samhället totalt sett\r\neffektivare bekämpning av ekobrottsligheten. Jag\r\nfår i det här sammanhanget hänvisa till vad jag där\r\nanfört. En kort rekapitulering kan dock vara på sin\r\nplats.</pre><pre>Som jag nämnde anser jag att en av de väsentligaste\r\nfrågorna är att regelsystemet ses över. Det är viktigt\r\natt skatte- och uppbördssystemen inte uppmuntrar\r\ntill brott och att de är så enkla och lättillämpade\r\nsom möjligt. Regeringen har därför nyligen lämnat\r\ndirektiv till två utredningar som skall dels se över\r\nuppbördslagstiftningen, dels se över\r\nskattebrottslagen m.m.</pre><pre>När det sedan gäller Hans Karlssons konkreta fråga\r\nom utglesning av polisresurserna för\r\nekobrottsbekämpning syftar han troligen på en\r\nförstudie angående den regionala\r\nkriminalpolisverksamheten och\r\nrikskriminalpolisens uppgifter och organisation\r\nsom Rikspolisstyrelsen utfört på uppdrag av\r\nregeringen. I denna förstudie, som är en del av en\r\nstörre översyn av Rikspolisstyrelsens uppgifter och\r\norganisation, finns ett förslag om att just\r\nekobrotten skall handläggas av enheter\r\nlokaliserade till de orter där resp.\r\nregionåklagarmyndighet är belägen. Enligt\r\nRikspolisstyrelsen kommer detta bl.a. att innebära\r\nmöjligheter till ett mer aktivt och direkt\r\nengagemang från åklagarnas sida i dessa\r\nutredningar. Förslaget innebär också att\r\nekorotlarna i Stockholm, Göteborg och Malmö\r\nförstärks.</pre><pre>Detta förslag ligger nu hos Justitiedepartementet\r\noch bereds i sedvanlig ordning. Regeringen har\r\nockså gett hovrättspresidenten Håkan Winberg i\r\nuppdrag att i anslutning till Rikspolisstyrelsens\r\nutredning komplettera denna med vissa frågor som\r\ngäller Rikspolisstyrelsens roll som\r\ncentralmyndighet för polisen. Jag vill inte föregripa\r\ndet arbete som pågår, men självklart skall\r\norganisationen vara sådan att ekobrott effektivt\r\nkan angripas över hela landet. Det får givetvis inte\r\nbli så att vissa delar av landet blir något slags\r\nfrizoner för ekonomisk brottslighet därför att\r\npolisen inte håller efter ekobrottsligheten där. Det\r\när nog heller inte meningen med\r\nRikspolisstyrelsens förslag.</pre><pre>Hans Karlsson frågar sedan vilka åtgärder jag avser\r\natt vidta för att ekobrottslingar inte skall tro att det\r\när riskfritt att begå dessa brott.</pre><pre>Jag tror att få personer uppfattar det som riskfritt\r\natt begå ekobrott. I själva verket pågår, som Hans\r\nKarlsson väl vet, ett omfattande arbete från det\r\nallmännas sida när det gäller att effektivisera\r\nkampen mot den här typen av brottslighet.</pre><pre>Riksåklagaren och Rikspolisstyrelsen redovisade i\r\nbörjan av förra året en omfattande rapport med\r\nförslag till åtgärder för att effektivisera kampen\r\nmot den ekonomiska brottsligheten. I rapporten\r\nredovisades bl.a. förslag till ändringar i\r\nlagstiftningen, förbättringar av samarbetet mellan\r\nde olika myndigheterna och förändringar av\r\nutbildningen. Många av dessa förbättringar kan\r\nvidtas av myndigheterna var för sig eller i\r\nsamverkan.</pre><pre>Ett exempel på regeringens åtgärder med\r\nanledning av rapporten är de direktiv till översyn av\r\nuppbörds- och skattebrottslagstiftningen som jag\r\ntidigare nämnde. Riksåklagaren,\r\nRikspolisstyrelsen och Riksskatteverket har också\r\nfått i uppdrag att redovisa vad som vidtagits med\r\nanledning av rapporten. En delredovisning som\r\ninnehöll flera intressanta förslag bl.a. vad gäller\r\nutbildning och samverkan har kommit in till\r\nregeringen. Den slutliga redovisningen skall ha\r\nkommit in till regeringen denna månad.</pre><pre>Som jag också tidigare nämnde har\r\nRikspolisstyrelsen på regeringens uppdrag gjort en\r\növersyn av bl.a. organisationen av den\r\nkvalificerade kriminalpolisverksamheten och\r\ndärmed också organisationen av utredningar\r\nrörande ekonomisk brottslighet. Det är dock nu för\r\ntidigt för mig att ta ställning till de lämnade\r\nförslagen.</pre><pre>För att effektivisera förundersökningsförfarandet\r\nnär det gäller den grova brottsligheten, och till\r\ndenna räknas naturligtvis den ekonomiska\r\nbrottsligheten, har regeringen beslutat om en\r\nsärskild ekonomisk satsning. I planeringsdirektiven\r\nför polisväsendet för nästa budgetår avsätts 60\r\nmiljoner kronor för detta ändamål.</pre><pre>Regeringen har i budgetpropositionen föreslagit en\r\nsärskild satsning också för utredning av kvalificerad\r\nekonomisk brottslighet riktad mot banker och\r\nfinansinstitut. Under de kommande två budgetåren\r\nskall 4 miljoner kronor per år ställas till\r\nriksåklagarens disposition för en särskild\r\nutredningsgrupp för detta ändamål. Gruppen --\r\nsom fått arbetsnamnet RÅSOP, dvs. RÅ:s\r\nspecialoperation -- har redan påbörjat sitt arbete i\r\nnära samverkan med Finansinspektionen. En sådan\r\nny typ av brottslighet kräver också nytänkande. Jag\r\ntror att den här speciella formen av\r\nbrottsbekämpning i finanskrisens spår kan komma\r\natt tjäna som förebild för framtiden.</pre><pre>Riksåklagaren har förklarat att han efter en\r\ninledande utvärdering kommer att ange om\r\nytterligare medel kan behöva tillföras\r\nspecialgruppen. Regeringen är i sådant fall villig att\r\ni positiv anda pröva en sådan framställning.</pre><pre>Även på utbildningsområdet har ågärder vidtagits.\r\nAtt utbilda utredare av ekonomisk brottslighet är\r\nmycket kostsamt. För att förhindra att besparingar\r\npå lokal nivå inom polisväsendet drabbar denna\r\nutbildning har regeringen beslutat att utbildningen\r\nskall bekostas med centrala medel.</pre><pre>Inom åklagarväsendet har nyligen en kvalificerad\r\nekonomisk utbildning på sju veckor för ca 20\r\nåklagare avslutats.</pre><pre>Hans Karlsson frågar slutligen om jag är beredd att\r\ntillföra Stockholmsområdet resurser utan att lämna\r\nfältet fritt i landsorten.</pre><pre>Först vill jag säga att jag inte är främmande för en\r\nomfördelning av resurserna. Varifrån dessa skall tas\r\noch var de skall placeras är jag dock inte beredd att\r\nuttala mig om i dag. Vad man dock alltid måste\r\nkomma ihåg är att prioriteringar inom en given\r\nresursram alltid leder till att något annat måste\r\nprioriteras ner.</pre><pre>Av mitt svar till Hans Karlsson framgår med all\r\nönskvärd tydlighet att bekämpningen av den\r\nekonomiska brottsligheten har hög prioritet inom\r\nregeringen. Åtgärder vidtas på bred front i form av\r\nlagstiftning, utbildningsinsatser samt samordning\r\noch effektivisering av berörda myndigheters\r\nverksamhet.</pre><pre>Anf. 102  HANS KARLSSON (s):</pre><pre>Fru talman! Jag ber att få tacka justitieministern för\r\nsvaret. Jag hade naturligtvis hoppats att\r\njustitieministern skulle ha gett mig och\r\nÖrebrolänningarna ett lugnande besked när det\r\ngäller ekopolisen i Örebro län. Men som jag tolkar\r\nsvaret kvarstår uppenbarligen hotet att länet\r\nkommer att gå miste om resurser. Eller skall jag\r\ninte tolka svaret så?</pre><pre>Den ekonomiska brottsligheten är ett samhällsont.\r\nDess förekomst betyder att samhället undandras\r\nbetydande inkomster. Såväl välfärdsmål som\r\nfördelningsmål hotas när samhället inte får de\r\nskatteinkomster som det samlade\r\nproduktionsresultatet i landet ger underlag för.</pre><pre>Den ekonomiska brottsligheten har ytterligare\r\nnegativa effekter på samhället och medborgarna.</pre><pre>Oseriösa företag skaffar sig ett ekonomiskt övertag\r\növer de seriösa. Konkurrensvillkoren snedvrids.\r\nKonkurserna ökar, och den samhällsekonomiska\r\nresursstyrningen försämras.</pre><pre>Den allmänna moralen luckras upp när de som\r\nsysslar med ekonomisk brottslighet kan göra det\r\nutan överhängande risk för upptäckt och straff.\r\nVidare urholkas samhällssolidariteten.</pre><pre>Ekobrotten visar en mycket oroväckande ökning.\r\nSärskilt taxinäringen och restaurangnäringen har\r\nblivit tummelplats för oseriösa företagare.\r\nPolisanmälningar om svartjobb är mycket vanliga,\r\nsärskilt i storstäderna. Men polisen har inte\r\nresurser att utreda. Detta är förödande. De som vill\r\nlär sig snabbt att det är tämligen riskfritt att bryta\r\nmot lagar och regler på detta sätt.</pre><pre>Trots att ekobrotten ökar på det sätt som jag har\r\nbeskrivit, minskar polisens resurser. Antalet\r\nekopoliser har minskat med runt en tredjedel på två\r\når.</pre><pre>Ekopoliserna kan konstatera att listan blir allt\r\nlängre över de anmälningar som inte har hunnit\r\nutredas. Det är en resursfråga. Fler ekopoliser och\r\nekoutredare kommer att korta kölistan. Mer\r\nresurser behövs för att stävja utvecklingen. De\r\nanslag som beviljas för ekobrottsbekämpning är\r\nlönsamma investeringar.</pre><pre>Ökade resurser till denna verksamhet är en\r\nsamhällsekonomisk vinst som dessutom visar att vi\r\ninte accepterar det moraliska förfall som\r\nekobrottsligheten utgör.</pre><pre>Med det tidigare sagda som bakgrund förefaller det\r\nmig helt orimligt att man på sina håll i landet\r\nnedrustar ekobrottsbekämpningen. Jag tänker då,\r\nsom justitieministern mycket väl vet, på den s.k.\r\nregionaliseringen av kriminalpolisen. Den skulle\r\nbetyda att ekopoliserna i Örebro län avvecklas.\r\nResurserna flyttas till Stockholm medan\r\narbetsuppgifterna flyttas till Karlstad.</pre><pre>Enligt uppgift från ekopolisen i Örebro län klarar\r\nman med nuvarande bemanning hyfsat att utreda\r\nde ärenden som kommer in. En viss kö finns, men\r\nden är inte längre än att man kan klara den. Om\r\nresurserna för ekobrottsbekämpningen i Örebro\r\nlän nu överförs till Stockholm, och Karlstad skall ta\r\növer arbetsuppgifterna från Örebro, betyder det att\r\nKarlstadspolisen får en ökning av\r\narbetsbelastningen med 200 %. Örebro län har\r\nnämligen, trist nog, dubbelt så många\r\nekobrottsanmälningar som Värmlands län.</pre><pre>Inledningsvis konstaterade jag att jag inte har fått\r\nett svar som stillar oron. Men det finns vissa\r\nhoppfulla formuleringar i justitieministerns svar:\r\n''Det får givetvis inte bli så att vissa delar av landet\r\nblir något slags frizoner för ekonomisk\r\nbrottslighet ------.'' Skall jag se det som ett löfte från\r\njustitieministern till oss Örebrolänningar att vi får\r\nbehålla resurser i länet för\r\nekobrottsbekämpningen?</pre><pre>Anf. 103  Justitieminister GUN HELLSVIK\r\n(m):</pre><pre>Fru talman! Som jag nämnde i mitt svar vill och bör\r\njag inte föregripa det arbete som pågår. Min\r\nuppfattning när det gäller målet är helt klar.\r\nEkobrott måste kunna angripas effektivt över hela\r\nlandet. Justitiedepartementet har fått ett underlag\r\nsom bereds i vanlig ordning. Ytterligare frågor är\r\nunder utredning under ledning av\r\nhovrättspresidenten Håkan Winberg. Målet är helt\r\nklart: effektivitet oberoende av var ekobrotten\r\nbegås.</pre><pre>Hans Karlsson påstår att ekopolisens resurser\r\nminskar. Jag kan inte instämma i det. Ekopolisens\r\nresurser har minskat sedan mitten av 1980-talet.\r\nSuccessivt har de dock nu förbättrats. Jag kan bl.a.\r\nnämna Stockholm som ett exempel. Det är ju där\r\nman har de stora problemen. På de flesta håll i\r\nlandet är balansen rätt god när det gäller\r\nekobrottsutredningar. De stora problemen har vi\r\nhaft i Stockholm. Sedan i vintras har där skett en\r\nutökning med åtta poliser och tre ekonomer.\r\nDessutom har den tekniska utrustningen kraftigt\r\nutökats. Betydelsen av det senare skall inte\r\nunderskattas. Det har alltså skett en omfattande\r\nutökning.</pre><pre>Stockholmspolisen konstaterar nu att man har nått\r\nen nivå där man håller jämna steg med inflödet.\r\nDet är en stor förändring i förhållande till vad som\r\ngällde för bara ett år sedan. Att vi sedan har stora\r\närendebalanser hänger samman med den successiva\r\nnedskärning av ekopolisens resurser som skedde\r\nsedan mitten av 1980-talet. Nu håller resurserna på\r\natt byggas upp. Att man håller jämna steg med\r\ninflödet är en klar signal till presumtiva\r\nekobrottslingar att det föreligger stor risk om man\r\ngör sig skyldig till ekobrottslighet.</pre><pre>Anf. 104  HANS KARLSSON (s):</pre><pre>Fru talman! Jag tackar för de kompletteringarna.\r\nMan kan naturligtvis diskutera huruvida resurserna\r\nökar eller minskar. De poliser som jobbar med\r\ndetta, åtminstone i landsorten, upplever att\r\nresurserna minskar. Det kan naturligtvis vara en\r\ndefinitionsfråga.</pre><pre>Justitieministern säger i sitt svar att hon reagerar\r\nmot den ensidiga åsikten att\r\nekobrottsbekämpningen enbart är en resursfråga.\r\nJag skulle kunna vara böjd att hålla med om den\r\ndefinitionen. Det finns naturligtvis mycket annat\r\nsom är viktigt än enbart frågan om resurser. Det\r\nhandlar framför allt om vårt förhållningssätt till\r\nekobrottslighet. Jag tycker att justitieministern har\r\ngett bra signaler.</pre><pre>Det är viktigt att vi i alla sammanhang talar om att\r\nvi inte accepterar den typen av brott. Det är särskilt\r\nangeläget att vi gör detta för det uppväxande\r\nsläktet. Vi skall markera att det är brottsligt att lura\r\nsamhället och att vi inte accepterar brott som sker\r\nvid skrivbordet, datorn eller färgkopiatorn. Vi\r\nmåste ta avstånd från dessa brott oavsett vilka\r\nmetoder eller tekniker som används.</pre><pre>Men vi kommer inte ifrån att det hela handlar om\r\nresurser. Det handlar om att få fram resurser nu. Vi\r\nvet ju hur det statsfinansiella läget är. Men vi skall\r\nkomma ihåg att varje satsad krona på detta område\r\när, såvitt nu kan bedömas, en bra investering. Det\r\nblir en rejäl återbäring. Därför borde det vara\r\ndubbelt angeläget att nu anslå pengar till\r\nverksamheten, i stället för att dra ned på\r\nresurserna. Det har antytts att resurser skall flyttas\r\nfrån landsorten till storstäderna.</pre><pre>Varför inte föreslå att ytterligare pengar skall satsas\r\npå att bekämpa ekobrottsligheten i stället för att\r\ndra ned på verksamheten?</pre><pre>Anf. 105  Justitieminister GUN HELLSVIK\r\n(m):</pre><pre>Fru talman! Jag sade i mitt ursprungliga svar att\r\nvarje utökning på ett område innebär en\r\nneddragning någon annanstans.</pre><pre>Regeringspartierna träffade i höstas en\r\növerenskommelse med Socialdemokraterna, det\r\ns.k. krispaketet. I detta krispaket finns en\r\nminskning av polisens resurser med 500 miljoner\r\nkronor över en treårsperiod. Jag vill påminna Hans\r\nKarlsson om att kravet att ha detta som en del av\r\nkrispaketet kom inte från något av\r\nregeringspartierna. Detta var ett krav från\r\nSocialdemokraterna.</pre><pre>Vi försöker på bästa sätt, och ute i verksamheten\r\nförsöker man på bästa sätt, att skapa\r\nförutsättningar för denna besparing. Mycket\r\npengar kan sparas med hjälp av effektiviseringar.\r\nMen det här kommer självklart att vara kännbart\r\npå olika sätt. Om vi skall öka resurserna ytterligare\r\nför att bekämpa ekobrottsligheten -- vi skall inte\r\nglömma bort att här finns en ökning då tjänster\r\nbesätts -- får vi minska på andra områden, som ofta\r\nför den enskilde individen är av avgörande\r\nbetydelse -- t.ex. våldsbrott. Därför är det, enligt\r\nmin mening, viktigare att vi koncentrerar oss på en\r\neffektivisering av sättet att arbeta på. Det är också\r\nvad som sker på en mängd olika håll.</pre><pre>Jag nämnde som ett exempel RÅSOP.\r\nRiksåklagaren har inte fått så mycket pengar, men\r\nhan har fått allt vad han begärde. Dessa pengar är\r\ntill för att arbeta på ett litet annorlunda sätt i ett\r\nprojekt. Vi har redan sett resultat. Det är inte så\r\nlänge sedan 14 åtal väcktes i Göteborg på grundval\r\nav arbetet inom RÅSOP-projektet. Jag är\r\növertygad om att vi kommer att få mycket lärdomar\r\nav detta. Med hjälp av ett annorlunda sätt att\r\narbeta kan det bli större möjligheter att angripa den\r\nallvarliga ekonomiska brottsligheten. Bakom dessa\r\n14 åtal finns det bl.a. en misstanke om ekonomisk\r\nbrottslighet.</pre><pre>Vi lurar oss själva om vi tror att vi når det bästa\r\nresultatet genom att pumpa in ytterligare resurser.\r\nDå försämras i stället möjligheterna på ett annat\r\nområde. Men vi arbetar för framtiden om vi finner\r\npå bättre samarbetsformer mellan de olika organen\r\ni samhället som är involverade i bekämpningen av\r\nden ekonomiska brottsligheten. Jag menar att vi är\r\npå god väg när vi väl har byggt upp den bas som är\r\nnödvändig, bl.a. inom polisen. Som jag sade\r\ntidigare har vi kommit långt.</pre><pre>Anf. 106  HANS KARLSSON (s):</pre><pre>Herr talman! Justitieministern och jag kan\r\nnaturligtvis stå här länge och diskutera huruvida\r\nSocialdemokraterna eller den nuvarande\r\nregeringen gör mest och bäst för att bekämpa\r\nekobrottsligheten. Jag är naturligtvis medveten om\r\nde besparingar som krisuppgörelsen innehåller, och\r\nde skall genomföras. Jag vet också att man på sina\r\nhåll klarar att peka ut besparingar som inte betyder\r\nminskad operativ verksamhet.</pre><pre>Kvar står det faktum att vi socialdemokrater\r\nföreslog ytterligare pengar just till bekämpningen\r\nav ekobrott. Det var ett förslag som röstades ned.\r\nOm Socialdemokraterna hade fått stöd i riksdagen\r\nför förslaget, hade verksamheten kunnat byggas ut\r\ni stället för att resurserna skall behöva minskas och\r\noperativa tjänster tas bort.</pre><pre>Jag är fullkomligt övertygad om att storstäderna\r\nbehöver mera resurser, men inte genom att dra in\r\nresurser från verksamheten på landsorten. Det här\r\nmåste vi klara genom att anslå mer pengar.</pre><pre>Jag vill uppmana justitieministern att ta vara på de\r\nsocialdemokratiska förslagen att ställa mer resurser\r\ntill förfogande för bekämpningen av ekobrott. Då\r\nskulle vi i ännu raskare takt kunna vända\r\nutvecklingen. Vi skulle ge signaler till människorna\r\ni samhället att bekämpningen av ekobrottslighet\r\nprioriteras högt och att det skall råda lag och\r\nordning också på det området.</pre><pre>Jag hoppas att justitieministern är beredd att\r\nmedverka till sådana satsningar framöver, så att vi\r\ninte behöver se en nedmontering av verksamheten\r\nmed ekobrottspolisen i Örebro län. De skall i stället\r\nkunna använda sin tid och sina resurser till att sköta\r\nsitt mycket viktiga värv.</pre><pre>Anf. 107  Justitieminister GUN HELLSVIK\r\n(m):</pre><pre>Herr talman! Det framstår som egendomligt för\r\nmig när man i det socialdemokratiska partiet ena\r\ndagen kräver en besparing på polisens område på\r\n500 miljoner kronor och nästa dag -- okej, det gick\r\nnågra dagar emellan, men inte så särskilt många --\r\nkräver ett ökat anslag till polisen. Siffran blir litet\r\nolika beroende på hur man räknar. Det har nämnts\r\n100 miljoner, 40 miljoner och 60 miljoner. Jag får\r\ndet inte riktigt att gå ihop. Det här borde ha funnits\r\nmed i samband med kraven i\r\nkrisöverenskommelsen.</pre><pre>Jag kan repetera en del av det jag nämnde i mitt\r\nsvar på interpellationen. Vi har från regeringens\r\nsida angivit att av de resurser som har avsatts för\r\npolisen har 60 miljoner -- det är en av de siffror som\r\nhar nämnts -- öronmärkts för bekämpningen av den\r\ngrövre kriminaliteten. Den ekonomiska\r\nbrottsligheten utgör en viktig del. Vi har satsat\r\npengar på RÅSOP. Det ger oss goda lärdomar om\r\nhur vi skall hantera verksamheten framöver. Vi har\r\nsett till att utbilda fler poliser, så att de tjänster som\r\nfinns kan besättas. Polisen skall inte tvingas göra de\r\nomprioriteringar de tidigare har fått göra, dvs.\r\nanvända poliser i den akuta verksamheten och\r\nplocka bort tjänster från det som inte har upplevts\r\nsom den dagsaktuella krisen. Genom att komma\r\nbort från detta sätt att omprioritera blir det en\r\nstabilitet i utredningarna om ekobrott.\r\nUtredningarna om ekobrott kräver en speciell\r\nkompetens. Där sätts inte vem som helst in, precis\r\nsom att vem som helst inte sätts att utreda\r\nsexualbrott mot barn.</pre><pre>Att antyda att det sker en nedrustning av\r\nekobrottsbekämpningsresurserna -- det blev ett\r\nlångt ord -- är helt fel. Vad som har skett det senaste\r\nåret är en upprustning av resurserna för\r\nbekämpningen av ekobrott.</pre><pre>Överläggningen var härmed avslutad.</pre><pre>19 §  Svar på interpellation 1992/93:173 om\r\nfallskärmsavtalen</pre><pre>Anf. 108  Statsrådet BO LUNDGREN (m):</pre><pre>Herr talman! Ian Wachtmeister har frågat mig vad\r\njag avser att göra åt fallskärmsavtalen. Ian\r\nWachtmeister anser att fallskärmar för all framtid\r\nbör förbjudas i offentlig verksamhet och att det\r\nockså går att förbjuda dem i företag som helt eller\r\ndelvis ägs av staten. Han har framfört tanken att\r\nstaten och kommunerna kan villkora stöd till\r\norganisationer, banker m.m. med att\r\nfallskärmsavtal inte får förekomma eller i vart fall\r\nöppet måste godkännas.</pre><pre>Ian Wachtmeisters interpellation är allmänt\r\nformulerad och behandlar i stort sett hela\r\narbetsmarknaden. Eftersom jag inte kan uttala mig\r\ninom andra departements ansvarsområden tar jag i\r\nhuvudsak bara upp sådant som hör till\r\nFinansdepartementet.</pre><pre>Samtidigt som banker och andra kreditinstitut\r\nunder senare år redovisat stora kreditförluster och\r\nlandet gått in i en djup lågkonjunktur med stigande\r\narbetslöshet har det uppdagats att bankdirektörer\r\noch andra personer i ledande ställningar mottagit\r\ngenerösa avgångsvederlag. Detta har naturligtvis\r\nupprört allmänheten och inte minst mig själv. En\r\nlivlig debatt har förts i massmedia och de som\r\nmottagit den här typen av förmåner har utpekats\r\noch ställts till svars. Avtal ingås emellertid som\r\nbekant mellan flera parter. De som för\r\nkreditinstitutens och andra företags räkning träffat\r\nde s.k. fallskärmsavtalen är enligt min mening i\r\nväsentligt högre grad ansvariga för att de här\r\navtalen kommit till stånd än de som mottagit\r\nförmånerna. De har emellertid nästan helt glömts\r\nbort i den allmänna debatten.</pre><pre>Regeringen uppdrog i december 1992 åt f.d.\r\nregeringsrådet Bengt Hamdahl att granska\r\nanställningsavtal, avtal om avgångsvederlag och\r\neventuella andra liknande avtal som ingåtts mellan\r\nå ena sidan Nordbanken och å andra sidan de f.d\r\ndirektörerna Rune Barnéus, Göran Hållén och\r\nChrister Ragnar. Syftet var att undersöka\r\nmöjligheten att få avtalen om avgångsvederlag helt\r\neller delvis ogiltigförklarade eller enskilda\r\navtalsvillkor jämkade. Bengt Hamdahl, som\r\nredovisade sitt uppdrag den 2 april 1993, kom vid\r\nsin granskning fram till att bankens möjligheter att\r\ngentemot någon av de tre direktörerna få till stånd\r\njämkning eller ogiltigförklaring av avtalen var små.\r\nHan rekommenderade därför inte att inleda någon\r\nprocess mot de tre direktörerna.</pre><pre>Finansdepartementet har genom beslut den 2 april\r\n1993 uppdragit åt advokaten Otto Rydbeck att\r\nutreda om det finns grund för staten som ägare till\r\nNordbanken att väcka talan mot styrelseledamöter\r\neller andra om skadestånd till banken enligt\r\nreglerna i bankrörelselagen. I den utredningen\r\nkommer också omständigheterna bakom\r\nfallskärmsavtalen att granskas. Otto Rydbeck\r\nkommer att presentera resultatet av sin utredning\r\nsenast den 15 september 1993.</pre><pre>Huvudregeln bör enligt min mening vara att\r\npersoner i företagsledande ställning får\r\nkompensation för arbetets särart och risker genom\r\nstorleken på lönen. Avgångsvederlag kan\r\nemellertid ibland vara befogat till den här kategorin\r\narbetstagare, eftersom de inte har det\r\nanställningsskydd som gäller för andra\r\narbetstagare. De bör då få någon annan form av\r\ntrygghet.</pre><pre>Avtal om avgångsvederlag och liknande förmåner\r\nförekommer i mycket liten utsträckning inom den\r\nstatliga verksamheten. De högsta statliga cheferna,\r\ngeneraldirektörer och landshövdingar m.fl. och\r\näven statsråden, kan få s.k. förordnandepension,\r\nsom under vissa förutsättningar börjar utgå före 65\r\nårs ålder. För att undvika att pensionstagaren skall\r\nkunna uppbära dubbla förmåner finns också regler\r\nom att en sådan pension skall minska med hänsyn\r\ntill andra inkomster.</pre><pre>Reglerna om förordnandepension är godkända av\r\nriksdagen, bl.a. i verksledningsbeslutet (prop.\r\n1986/87:99, KU 29, rskr 229). Enligt samma beslut\r\nkan det till avdelningschefer m.fl. i vissa fall utgå\r\navgångsvederlag om de inte omförordnas och\r\ndärvid lämnar sin anställning. Sådant\r\navgångsvederlag har utfästs till kanslicheferna i\r\narbetslivsfonderna eftersom denna verksamhet är\r\ntidsbegränsad -- men i övrigt förekommit mycket\r\nsparsamt. Avgångsvederlaget minskas med\r\ninkomst av anställning eller annat förvärvsarbete.</pre><pre>Den s.k. LOA-utredningen har i sitt betänkande\r\nfrån i fjol (SOU 1992:60) föreslagit genomgripande\r\nförändringar av anställningsskyddet m.m. för\r\narbetstagare i verksledande ställning hos staten. En\r\nproposition är under utarbetande. Om\r\nutredningens förslag genomförs aktualiserar det en\r\növersyn av reglerna om förordnandepension.</pre><pre>Jag kan som information nämna, även om det inte\r\nligger inom mitt ansvarsområde, att\r\nanställningsvillkoren för chefer i kommuner och\r\nlandsting bestäms av resp. kommun och landsting.\r\nKommun- och landstingsförbundet har dock\r\nutarbetat rekommendationer om utformningen av\r\ndessa villkor. I dessa rekommendationer ingår även\r\nregler om minskning av pensionen med hänsyn till\r\nandra inkomster på motsvarande sätt som gäller för\r\nstatlig förordnandepension.</pre><pre>Vad gäller förekomsten av fallskärmsavtal inom\r\nbanker och andra kreditinstitut har jag i ett brev\r\nden 8 februari 1993 till ledningen för Nordbanken,\r\nGota Bank och Securum angett riktlinjer för\r\nanställningsvillkoren för personal i ledande\r\nställning. Enligt riktlinjerna skall uppsägningstiden\r\nbestämmas enligt praxis. Avgångsvederlag som\r\navser tiden efter uppsägningstidens slut skall sättas\r\ntill så kort tid som möjligt och får tillsammans med\r\nuppsägningstiden inte överstiga 24 månader. Ett\r\nvisst begränsat avgångsvederlag är i vissa fall\r\nmotiverat med hänsyn till att den enskilde bör ha\r\nmöjlighet att anpassa sig till ändrade förhållanden.\r\nAvgångsvederlaget skall utbetalas månadsvis. Om\r\noegentligheter som kan föranleda brottsansvar eller\r\nskadeståndsskyldighet upptäcks medan vederlag\r\nfortfarande betalas ut, skall arbetsgivaren ha rätt\r\natt hålla inne vederlaget eller en del av det tills\r\ndomstol prövat frågan eller överenskommelse\r\nträffats. Lön eller annan ersättning som en person\r\nfår under vederlagsperioden skall avräknas mot\r\nvederlaget och det skall också reduceras om\r\nvederbörande utför arbete utan lön eller ersättning.\r\nBefintliga avtal som uppenbart går utöver dessa\r\nriktlinjer kommer att omförhandlas. Också andra\r\nstatliga bolag inom Finansdepartementets\r\nansvarsområde, som t.ex. Vin  &amp;  Sprit, Wasakronan\r\noch Statliga akademiska Hus AB, har fått del av\r\ndessa riktlinjer.</pre><pre>Jag är överens med Ian Wachtmeister om att avtal\r\nom överdrivna avgångsvederlag och liknande\r\nförmåner inte bör förekomma. Det är därför viktigt\r\natt alla sådana avtal och ersättningar redovisas.\r\nNågon skyldighet att redovisa pensionsersättningar\r\noch liknande till styrelseledamöter och\r\nföretagsledning föreligger inte i dag. Regeringen\r\nhar genom tilläggsdirektiv uppdragit åt\r\nRedovisningskommittén att överväga om det\r\nbehövs särskilda redovisningsregler för\r\npensionsersättningar, avtal om avgångsvederlag\r\noch liknande förmåner till styrelseledamöter, vd\r\noch andra personer i ett företags ledning. Enligt de\r\ntidigare nämnda riktlinjerna bör lön och övriga\r\nanställningsvillkor för vd och övriga i institutets\r\nledning redovisas i årsredovisningen. Så har skett i\r\nNordbankens, Gota Banks och Securums\r\nårsredovisningar för 1992. Det är min förhoppning\r\natt regler om publicering av sådana avtal kommer\r\natt medverka till att alltför frikostiga\r\navgångsvederlag och liknande ersättningar\r\nförsvinner.</pre><pre>Anf. 109  IAN WACHTMEISTER (nyd):</pre><pre>Herr talman! Jag tackar för skatteministerns\r\nförklaringar.</pre><pre>Det här är en mycket stor fråga om man går utanför\r\nriksdagshuset, Rosenbad, Kommunförbundets och\r\nLandstingsförbundets byggnader. Det är en mycket\r\nstor fråga av flera skäl. För det första begär man att\r\nledarna i ett land skall föregå med gott exempel.\r\nFör det andra, vilket man ofta glömmer, handlar\r\ndet om skattebetalarnas pengar. Det är fråga om\r\nhur vi hanterar pengar som inte tillhör oss själva\r\noch fördelar dem till sådana som jobbar för oss.</pre><pre>I min interpellation påpekade jag att den vanliga\r\nsvensk som förlorar sitt jobb och blir arbetslös\r\nhänvisas till socialhjälp eller i bästa fall till kontant\r\narbetsmarknadsstöd. En kommunalpamp däremot,\r\nsom kanske t.o.m. misskött sitt arbete, vars lön den\r\narbetslösa svensken har betalat via skattsedeln\r\nfaller mjukt med hjälp med fallskärmar.</pre><pre>Det här började en gång i tiden med de stora\r\npamparna i de stora företagen som var så otroligt\r\nduktiga att de kunde begära fallskärmar, i annat fall\r\nskulle de inte ställa upp. Men sedan har man börjat\r\nge ett sådant skydd till vilka inkompetenta personer\r\nsom helst. Det har blivit en stor sjuka att man skall\r\nha det här. Det har nu visat sig att det förekommer\r\ni stat, kommun, landsting, näringslivet,\r\norganisationer, Sveriges Radio och på alla andra\r\nställen man kan tänka ut.</pre><pre>Skatteministern har rätt när han säger att de\r\npersoner givetvis är lika skyldiga som lovar ut eller\r\nskriver på de här avtalen. Det gäller alla de\r\nmänniskor som tror att de äger skattebetalarnas\r\npengar -- de har ju hur många miljarder som helst.\r\nDet är bara att dela ut pengar. De som har gjort de\r\nhär idiotiska avtalen är givetvis också synnerligen\r\nskyldiga. De som har tagit emot avtalen kan man\r\nmöjligen säga är ekonomiska.</pre><pre>Men det handlar inte i detta sammanhang om tre\r\nbankdirektörer. Dessutom tycker jag att det är fel\r\natt låta personer schavottera här, allra helst som de\r\ni stort sett bara har varit relativt kloka. I stället\r\nhandlar det om en sjuka i samhället. Det handlar\r\nom att de som har kommit till köttgrytorna på något\r\nsätt ser till att de alltid blir kvar där. Därför hänger\r\ndetta ihop med andra frågor, t.ex. om politiska\r\nutnämningar.</pre><pre>Vad kan då göras?</pre><pre>Skatteministern har gått igenom en lista över en hel\r\ndel åtgärder. Man kan, för att snabbt repetera,\r\nogiltigförklara ännu ej utlösta fallskärmar genom\r\nlagstiftning, och det sker då här i riksdagen. Man\r\nkan förbjuda fallskärmar för framtiden i statlig och\r\noffentlig verksamhet. Man kan förbjuda\r\nfallskärmar i företag där det förekommer statliga\r\nstöd av någon sort eller statligt delägande. Man kan\r\nlagstifta om att fallskärmar i den offentliga sektorn\r\nskall offentliggöras osv.</pre><pre>Vi kan alltså vidta en serie åtgärder. Med anledning\r\nav det uttalande som skatteministern här gjort --\r\nvisserligen täcker skatteministern bara\r\nFinansdepartementets ansvarsområde, men jag\r\nförmodar att regeringen har talat om det här\r\ntidigare -- blir en av mina frågor följande: Är\r\nskatteministern med på att det verkligen tas ett\r\ngrepp här?</pre><pre>Detta är faktiskt ett oskick, och det är intressant att\r\nhöra förklaringarna. Plötsligt har man börjat vara\r\nväldigt intresserad av det här och börjat åtgärda\r\nsaker. Det gäller i kommuner, i landsting och litet\r\nvarstans. Kommunförbundet och\r\nLandstingsförbundet har nu utarbetat\r\nrekommendationer om utformningen av dessa\r\nvillkor. Man går även in på detta med att det inte\r\nskall få förekomma dubbla pensioner och dessutom\r\nlön. Det är mycket ovanligt utanför de politiska\r\nkretsarna. En f.d. gruvarbetare exempelvis har inte\r\npension om vederbörande börjar jobba på Posten.\r\nOm gruvarbetaren sedan slutar på Posten får han\r\nheller inte pension och dessutom lön.</pre><pre>Sådant skall nu åtgärdas, och det låter tjusigt. Men\r\nman kan fråga sig varför det inte skett förut. Jo,\r\nanledningen är att man nu är avslöjad och att man\r\nsåledes måste börja rätta till det hela.</pre><pre>Det här är en mycket stor fråga. Att säga att det\r\nfinns villkor som har godkänts i riksdagen förut\r\nhjälper inte särskilt mycket. Här i riksdagen satt\r\ntidigare ofta människor -- just nu finns det i stort\r\nsett ingen här i kammaren -- som själva antagligen\r\ninte skulle ha något emot fallskärmsavtal, att bli\r\nchef för Sveriges Radio eller vad det nu kan vara\r\nfråga om inom den offentliga sektorn.</pre><pre>Att man här tidigare har godkänt förhållanden\r\ntyder lika mycket på att man har agerat i egen sak\r\nsom på någonting annat. Men nu är strålkastarna\r\ntända, och därför måste frågan på allvar tas upp.</pre><pre>Det handlar alltså om pension på pension på lön.\r\nDet handlar om polititiska utnämningar. Det\r\nhandlar om fallskärmsavtal. Men framför allt\r\nhandlar det om att ledare i ett land, i det här fallet\r\ngäller det politiker, måste föregå med gott exempel.</pre><pre>Min fråga till Bo Lundgren blir om han och jag är\r\növerens om att vi skall köra hårt på den kanten och\r\nom vi tillsammans skall arbeta mot det otyg av\r\nvilket fallmskärmar vävas.</pre><pre>Anf. 110  ROLF L NILSON (v):</pre><pre>Herr talman! På 70-talet, långt innan Ian\r\nWachtmeister var påtänkt som partiledare, hade vi\r\nen stor fight mot fallskärmsavtal inom den\r\nkommunala sektorn. Den fighten vann vi. Det\r\ngällde de s.k. kommunalrådspensionerna, som\r\nändrades och fick en anständig utformning.</pre><pre>Den sjuka som sedan blev fallskärmsavtal och som\r\njust benämndes som sjuka av Ian Wachtmeister\r\nutvecklades inom det privata näringslivet, bland de\r\nprivata cheferna. Omfattningen av\r\nfallskärmsavtalen är stor inom privat näringsliv och\r\nbegränsad inom stat och kommun. Den har smugit\r\nsig in i vissa sektorer av stat och kommun när man\r\nförsökt kopiera den filosofi och den etik som har\r\ndominerat inom det privata näringslivet.</pre><pre>Man kan säga att fallskärmsavtalens moderna\r\nhistoria är samma historia som detta med den\r\nekonomiska bubbelekonomin och\r\nfastighetsspekulationen, som ledde till bankkrisen.\r\nDet var det höga risktagandets epok. Man skulle ha\r\nbetalt för det höga risktagandet, men det var aldrig\r\nmeningen att detta skulle synas.</pre><pre>Bo Lundgren och Ian Wachtmeister, nu är det\r\nframför allt i de privata företag som staten har fått\r\nta över, delvis med undantag av Nordbanken, som\r\nfallskärmsavtalen uppenbaras!</pre><pre>Fallskärmsavtalen är en stor moralisk fråga, men\r\nekonomiskt och sakligt är de en liten fråga. Bo\r\nLundgren och jag har diskuterat detta i den tidigare\r\ndebatten om bankstödet. Men det är viktigt att man\r\nstädar upp när det gäller fallskärmsavtalen.</pre><pre>Jag tänker då speciellt betona en sektor,\r\nbanksektorn. Där tvingas staten att pumpa in för en\r\nvanlig svensk ofattbara belopp för att rädda det\r\nsvenska betalningssystemet. Detta är nödvändigt.\r\nMen för att bankstödet skall fungera och bli allmänt\r\naccepterat -- och det måste bli accepterat av\r\nallmänheten -- måste det hela ske på ett etiskt\r\nförsvarbart sätt. Här kommer fallskärmarna in.</pre><pre>Det kan inte vara rimligt att staten ger stöd till\r\nkreditinstitut där det förekommer fallskärmsavtal.</pre><pre>När det gäller bankstödet förhandlar staten inte\r\nmed stödgivarna, utan staten gör en analys och har\r\nen diskussion med bankerna. Sedan formuleras\r\nvillkoren för stödet. Jag menar att det är självklart\r\natt ett sådant viktigt villkor som staten formulerar\r\nskall vara att den bank som skall komma i fråga för\r\nstöd skall ha gjort sig av med sina fallskärmsavtal.\r\nHur det görs är bankens sak. Att fallskärmsavtalen\r\nskall vara borta för att stöd skall utgå är något som\r\nregering och riksdag skall stå för och kräva.</pre><pre>Anf. 111  JOHN BOUVIN (nyd):</pre><pre>Herr talman! Jag var, statsrådet Bo Lundgren,\r\nuppe i en interpellationsdebatt tidigare här med\r\njustitieminister Gun Hellsvik. Med anledning av att\r\njag inte fick något svar från henne ställer jag i stället\r\nsamma fråga till statsrådet Bo Lundgren. Jag blev\r\nnämligen av fru talmannen informerad om att\r\ndenna interpellation skulle komma upp senare.</pre><pre>Min fråga är väldigt kort. Delvis har den berörts av\r\nIan Wachtmeister och även av Rolf L Nilson.</pre><pre>Det är ju i första hand skattebaserade\r\nfallskärmsavtal som man är ute efter. Rolf L Nilson\r\nskyllde på näringslivet. Men det är ju ganska\r\nnaturligt att man på det hållet gör så.</pre><pre>Min fråga är alltså: Hur kan vi med skattemedel\r\nbetala ut fallskärmsavtal?</pre><pre>Om sedan dessa avtal är riktigt formulerade bryr sig\r\ninte den enskilda människan om. Men hela tiden\r\nupprepas följande fråga: Hur kommer det sig att\r\njag som har jobbat så och så länge inom\r\ntillverkningsindustrin och att vi som har bidragit till\r\natt skattepengar kommit in skall behöva vara med\r\nom att kommunalgubbar och, i detta fall,\r\nbankgubbar får ta hand om dessa pengar?</pre><pre>Jag har inget bra svar att ge. De människor som\r\nfrågat ställer krav på mig som riksdagsledamot. De\r\nsäger: Nu måste du se till att fallskärmsavtalen\r\ndirekt kommer bort.</pre><pre>Jag vill således fråga statsrådet Bo Lundgren vad\r\nhan kommer att göra i detta fall. Även om det är\r\nandra som kanske inte gör så mycket ställer jag\r\ndenna direkta fråga till statsrådet.</pre><pre>Anf. 112  Statsrådet BO LUNDGREN (m):</pre><pre>Herr talman! Jag använder egentligen alldeles för\r\nmycket av den tid som jag borde ägna åt strategiska\r\nskattesänkningar och hanteringen av\r\nkreditförsörjningen åt att diskutera och hantera\r\nproblem med fallskärmsavtal. Men jag måste göra\r\ndet. Jag får dock inte använda de ord som jag skulle\r\nvilja använda för att uttrycka hur jag känner det.\r\nHerr talmannen och kammaren i övrigt säger då\r\nifrån. Det finns nämligen regler i det\r\nsammanhanget.</pre><pre>Milt sagt är man i varje fall upprörd över vad som\r\nhar förekommit, och det är ganska självklart.</pre><pre>Det första jag då avser var när vi satte i gång med\r\navvecklingen av löntagarfonderna och\r\nkonstaterade att de där anställda direktörerna hade\r\nmycket förmånliga avtal. Vi har sedan sett mycket\r\nförmånliga avtal i statliga Nordbanken. Det är inte\r\nutan att man börjar fundera litet grand över den\r\nförra regeringens inställning till detta. Det skulle i\r\noch för sig inte ha skadat om Rolf L Nilson, som\r\ntillhörde underlaget för den regeringen, snarare\r\nhade riktat sina frågor till densamma och inte till\r\nmig som nu försöker hantera de problem som man\r\nhar ställt till med.</pre><pre>Självfallet har jag ansvaret för dessa frågor, och jag\r\nskall hantera dem.</pre><pre>Det är, som Ian Wachtmeister säger, fråga om att\r\nhantera skattebetalarnas pengar på ett rimligt sätt.\r\nVi skall se till att det görs effektivt, bra och billigt\r\nvad gäller bankstödet. Vidare skall vi naturligtvis se\r\ntill att avtal omförhandlas och att de frågor hanteras\r\nsom jag beskrivit i svaret. Jag går inte direkt in på\r\ndetaljer i detta avseende.</pre><pre>Samtidigt är det viktigt att vi klarar ut vad det är vi\r\ndiskuterar. Det vi talar om är alltså en situation där\r\nen person med eller utan anledning blir avskedad.\r\nDet vi talar om är således personer som inte\r\nomfattas av den lagstiftning om\r\nanställningstrygghet som gäller. Vi kan rensa bort\r\nsituationer där det är ett företag eller en\r\norganisation som läggs ner -- i varje fall om det\r\nhandlar om ett företag som på grund av dålig\r\nekonomi går i konkurs. Då kan det nämligen\r\nmycket väl vara så att träffade avtal inte infrias,\r\ndärför att det inte finns några tillgångar eller\r\nresurser.</pre><pre>Vad vi talar om är alltså en organisation eller ett\r\nföretag som fortsätter med sin verksamhet men som\r\nvill bli av med en person av ett eller annat skäl.\r\nSkall då den personen ha någon ersättning?</pre><pre>Vidare kan vi rensa bort det här med kriminalitet\r\noch ett felaktigt handlande som gör att man mot\r\nden bakgrunden inte vill betala ut någonting. Detta\r\nframgår också av de riktlinjer som jag nämnde i\r\nmitt interpellationssvar. Inte heller gäller det\r\npersoner som blir arbetslösa av ett vanligt skäl.</pre><pre>Skall man i det läget över huvud taget kunna ha vad\r\nsom kallas fallskärmsavtal, dvs. ett\r\navgångsvederlag?</pre><pre>Jag tycker att det är rimligt att man under en\r\nbegränsad omställningsperiod skall kunna få vissa\r\nförmåner, motsvarande tidigare lön. Men självklart\r\nskall det vara med en fullständig avräkning av andra\r\ninkomster som man får under tiden, så att det inte\r\nblir dubbel ersättning. Det skall alltså vara under\r\nen kort och begränsad tid som man får denna\r\ntrygghet. Det är något som för övrigt, vilket har\r\nframgått av domar i Arbetsdomstolen, också gäller\r\ni andra sammanhang. Även personer i\r\nföretagsledande ställning har såvitt mig är bekant\r\nfått ersättning under en tidsperiod, som t.o.m. visst\r\nhar överstigit de två år som jag anser skall vara den\r\nmaximala tiden.</pre><pre>Det handlar alltså om ett rimligt avtal som ger en\r\nviss trygghet. Det är viktigt att det sker en\r\navräkning så att man inte får dubbla löner i det här\r\navseendet. Det är min utgångspunkt.</pre><pre>Det här är något som vi kan etablera och hantera i\r\nden offentliga sektorn när det gäller både de\r\nhelägda bolag och de myndigheter som staten äger.\r\nDet är självklart, och det är detta som jag arbetar\r\nmed. Det har jag redovisat på mitt ansvarsområde.</pre><pre>Vad kan man sedan göra när det gäller att hantera\r\ndetta inom den privata sektorn?</pre><pre>Där ser jag först och främst frivilliga\r\növerenskommelser som något som är vettigt. Man\r\ndiskuterar ju en regel som skall gälla för\r\nbörsföretagen, som publikt skall redovisa vad de\r\nhar för avtal.</pre><pre>Är det ett företag som ägs av en eller av ett fåtal\r\npersoner som bestämmer sig för att företagets VD\r\neller styrelseordföranden skall ha ett generöst avtal\r\noch lägre lön, är det ägarnas synpunkt. Om de vill\r\nta det här ansvaret och fatta detta beslut, är det upp\r\ntill dem. Problemet när det gäller den privata sidan\r\när främst minoritetsaktieägarna, som skall veta och\r\nsom skall ha information. Där har vi, som sagt,\r\nockså givit Redovisningskommittén direktiv att\r\nfundera över hur detta skall hanteras. Det är främst\r\nen fråga om huruvida styrelsen enligt ägarna skall\r\nha rätt att medge de här avtalen. Det är ju ägarna\r\nsom sedan på bolagsstämman får avgöra detta.</pre><pre>Men på den offentliga sidan har staten sin ägarroll.\r\nDet har, som jag tidigare har sagt, varit\r\notillfredsställande i en del av de statliga företagen\r\noch organisationerna. Den saken håller vi alltså på\r\natt rätta till.</pre><pre>Jag kan redovisa exempelvis ett avtal som har\r\nuppmärksammats vad gäller AB Vin  &amp;  Sprit. Nu\r\nhar det avtalet omförhandlats och finns inom\r\ngällande ram. Det är ett exempel på att det håller\r\npå att ske en förbättring och en sanering här, och\r\ndet är positivt.</pre><pre>Jag skall inte försvara vare sig kommun- ller\r\nlandstingspolitiker. Naturligtvis skall vi väl inte i\r\ndebatten -- och det skulle vara bra om mina\r\nmeddebattörer höll med mig på den punkten --\r\nägna oss åt något slags jakt på politiker i största\r\nallmänhet. I många fall är det rätt tufft att vara\r\npolitiker. Det tror jag att t.o.m. Ian Wachtmeister\r\när medveten om efter sina år i politiken.</pre><pre>Det är klart att det är bra om så många människor\r\nsom möjligt känner att både anställningsvillkor\r\noch, i viss mån, trygghet är sådana att man är\r\nberedd att ta sitt förtroendeuppdrag. Risken är ju\r\nalldeles uppenbar att förtroendet går förlorat,\r\nspeciellt om man vidtar tuffa och besvärliga\r\nåtgärder -- vilket emellanåt behövs.</pre><pre>För att människor skall kunna bli bra politiker bör\r\ndet finnas någon form av trygghet, men inte de\r\növerdrivna avtal med dubbla ersättningar som har\r\nredovisats.</pre><pre>Jag hoppas att jag därmed har kunnat utveckla\r\nsvaret något. Det som verkligen gäller är anställda\r\ninom offentlig sektor och människor som blir\r\nfriställda utan att själva kunna påverka situationen.</pre><pre>Anf. 113  IAN WACHTMEISTER (nyd):</pre><pre>Herr talman! Jag vill först göra en reflexion över\r\nRolf L Nilsons inlägg. Vänstern håller ofta med när\r\nvi påpekar saker. Jag anser att det bevisar att Ny\r\ndemokrati sveper hela vägen på den politiska\r\nskalan -- från vänster till höger.</pre><pre>Rolf L Nilson talar dock om privata företag med en\r\nbetoning som jag kanske inte skulle använda.\r\nPrivata företag är kärnan i ekonomin och det bästa\r\nvi har. Han sade att det är där man uppenbarar\r\nföreteelsen.</pre><pre>Då vill jag ta upp någonting väldigt viktigt. Här i\r\ndetta rum bestämmer vi inte över privata företags\r\nsätt att sköta sin verksamhet. Vi representerar t.ex.\r\ninte aktieägarna i Volvo och de pengar de sätter in.\r\nDet ansvarsförhållandet finns mellan ledningen,\r\nstyrelsen och aktieägarna där. Vi ansvarar för\r\nskattebetalarnas pengar.</pre><pre>Eftersom den kände debattören Bouvin som\r\nbrukar vara intresserad av drastiska förslag\r\nbefinner sig i salen, kan jag säga att det egentligen\r\nnågonstans på väggen här i kammaren borde finnas\r\nett stort anslag där det skulle stå: Det är inte dina\r\npengar! Det skulle finnas ett stort elakt finger som\r\npekade ut i denna sal så att vi hela tiden när vi\r\nbestämmer saker förstår att det inte är våra pengar.\r\nDet är vanliga människors pengar det handlar om.</pre><pre>Jag håller med om att 80-talet lärde oss allt möjligt\r\ntokigt. Det gällde på den tiden att vara smart. Det\r\ngällde att ta för sig innan bubblan brast. Nu på 90-\r\ntalet har vi börjat lära oss, vilket är för väl, att det\r\när produktiva arbetare, hederliga, hårt slitande\r\nverkmästare, driftsingenjörer, säljare, duktiga\r\nadministratörer osv. som gör jobbet.</pre><pre>Då kommer jag in på frågan om moral, som\r\ndiskussionen nog ytterst handlar om. Jag tror att\r\nmoralen, t.ex. vad gäller arbetets heder, i mycket\r\nförstördes på 80-talet. Den moralen måste vi nu\r\nhöja. Det handlar om exemplets makt. Det handlar\r\nom ledarskap. Det är klart att det på ett sätt är\r\nbesvärliga frågor. De är svåra att ta på. Just därför\r\när de så viktiga.</pre><pre>Jag förstår att Bo Lundgren kan vara besvärad av\r\natt dessa frågor tar för mycket tid. I pengar är det\r\ninte så mycket. För det politiska anseendets skull är\r\ninsatserna för att höja den politiska moralen\r\notroligt viktiga.</pre><pre>Visst kan man ha avgångsvederlag, som\r\nskatteministern säger. Det är klart att de kan\r\nfinnas. Men för att blanda in Vänsterpartiet igen\r\nkan jag säga att det var en vänsterpartist, en\r\nkvinna, som utmattad slutade i riksdagen efter 12\r\når. Hon var då 35 år. Hon tyckte att hon kunde ta\r\nledigt resten av livet, för hon var ju garanterad sin\r\ninkomst och behövde inte arbeta. Så får det inte\r\nvara.</pre><pre>Till sist vill jag ta upp en sak som jag tror är viktig.\r\nDen offentliga sektorns avtal måste vara offentliga.\r\nDet är ju ganska enkelt. Det är offentligheten som\r\när huvudman. Det är Svenssons plånbok som töms\r\nnär man gör någonting. Det är då inte statsrådet\r\nSvensson utan den ofta citerade Medelsvensson det\r\nhandlar om.</pre><pre>Anf. 114  ROLF L NILSON (v):</pre><pre>Herr talman! Jag vill ge Bo Lundgren rätt när han\r\nsade att man skulle ha granskat avtalen när de slöts\r\npå 80-talet. Men jag tror inte att det var meningen\r\natt de skulle synas. Det är först när bubblan har\r\nspruckit och några sådana avtal börjar falla ut som\r\nman får möjligheten att frilägga dem och debattera\r\ndem. Men visst var det skada att denna mentalitet\r\nsmög sig in i den utsträckning som den gjorde i\r\nprivata företag, i statliga företag och i viss mån i\r\nstatlig förvaltning.</pre><pre>Jag glömde i mitt förra inlägg att säga att jag är nöjd\r\nmed den analys som Bo Lundgren har gjort av\r\nskillnaden mellan någon sorts trygghetsavtal och\r\ndet vi i vardagstal kallar för fallskärmsavtal och\r\nmed de åtgärder som är föreslagna och redan\r\ngenomförda. Det är bara ett område där jag menar\r\natt vi kan agera tuffare. Det gäller bankstödet.</pre><pre>Här står det staten fritt att formulera villkoren.\r\nMan skall inte bryta avtal eller förhandla om avtal\r\nutan helt enkelt begära att den bank som skall få\r\nstöd är ren i detta avseende, dvs. inte har några\r\norimliga avtal med sig i bagaget som staten som\r\nstödgivare eller som ägare, vilket inte heller är\r\nuteslutet, blir tvungen att ta över och stå för sedan.</pre><pre>Eftersom jag inte formulerade en fråga i mitt förra\r\ninlägg undrar jag nu om Bo Lundgren är villig att\r\nverka för att man ställer sådana krav på de banker\r\nsom skall komma i fråga för stöd. Föreningsbanken\r\noch S-E-Banken är aktuella i sådana diskussioner.\r\nDet är möjligt att det blir flera.</pre><pre>Anf. 115  JOHN BOUVIN (nyd):</pre><pre>Herr talman! Statsrådet Bo Lundgren! Med risk för\r\natt bli tjatig upprepar jag frågan om huruvida Bo\r\nLundgren är villig att gå i spetsen för att ta tillbaka\r\nfallskärmsavtalen, i alla fall när det gäller\r\nbankerna. Rolf L Nilson säger samma sak. De gick\r\ninte i konkurs tack vare att vi i Sveriges riksdag\r\nbeslöt att rädda dem, men principiellt gick de ju i\r\nkonkurs. Det borde inte finnas några pengar att ge\r\ntill bankdirektörerna. Hur kan man då ge dem\r\npengar? Det är den fråga som jag och många andra\r\nvill ha svar på. Hur kan detta vara möjligt?</pre><pre>Jag har t.o.m. läst i lagboken -- handelsbalken -- att\r\nman kan säga upp ett avtal om det inte är rimligt.\r\nDessa avtal är inte rimliga. Det tror jag att\r\nstatsrådet håller med om.</pre><pre>Anf. 116  Statsrådet BO LUNDGREN (m):</pre><pre>Herr talman! För att svara på det allra sista först vill\r\njag säga att jag visst kan försöka att bryta ett avtal\r\nom det finns ett rimligt sätt att göra det. Vi lät ju\r\nf.d. regeringsrådet Hamdahl undersöka\r\nNordbanksavtalen. Det är de avtal som tecknades\r\nför ett antal år sedan och som sedan förlängdes\r\nefter det att de tre personerna hade slutat som vi\r\nunder lång tid har haft direkt anledning att fundera\r\nkring. De personerna har uppenbarligen inte så\r\nmycket med det att göra, utan det gäller den person\r\nsom var ansvarig för att avtalen tecknades.</pre><pre>Det är klart att man kan ha synpunkter på det. Jag\r\nhar synpunkter, och de har jag framfört i flera\r\nsammanhang. Att riva upp avtalen kräver ju trots\r\nallt att man går till domstol. Statens företrädare --\r\nskattebetalarnas företrädare -- får ju ändå visa en\r\nrimlig hänsyn till möjligheterna och inte driva dessa\r\nmål in absurdum. Nu ser vi ytterligare en gång över\r\nom det t.ex. kan finnas skadeståndsmöjligheter.</pre><pre>Så vill jag svara på den första frågan. Även om det\r\ntar tid -- jag tycker att det är synd att behöva ta den\r\ntiden till att hantera fallskärmsavtal och annat --\r\nkommer jag ändå att göra det. Jag kommer att se\r\ntill att anpassa reglerna så att de är rimliga och\r\nacceptabla för skattebetalarna och att minimera\r\nkostnaderna. Jag kommer att göra vad jag kan vad\r\ngäller omförhandling av gamla avtal. Det har skett\r\nen hel del på det området. Vi skall försöka göra\r\nnågonting åt detta, och jag förutsätter att att jag har\r\nriksdagen bakom mig i det avseendet.</pre><pre>Det finns en sak som är intressant när det gäller\r\nVolvo, Ian Wachtmeister, och som vi måste\r\nhantera. Det är just minioritetsaktieägarna. Det\r\nfinns lagstiftning i aktiebolagslagen och i en del\r\nandra lagar som ett bolag har att rätta sig efter. Vi\r\nsträvar efter att hela tiden skydda\r\nminoritetsaktieägarna. Det är naturligtvis fullt\r\nmöjligt att sälja sina aktier om man är missnöjd\r\nmed att företagen inte redovisar avtal offentligt,\r\nmen man bör ändå fundera kring om man inte\r\nockså här skall skaffa litet bättre\r\nredovisningsregler. De skall helst vara frivilliga. Jag\r\ntror nämligen i första hand på självsaneringar inom\r\nolika områden -- det tror jag är alldeles utmärkt.</pre><pre>Jag vill också understryka det Ian Wachtmeister\r\nsäger. Jag tror att vi som sitter i riksdag och regering\r\noch även kommun- och landstingspolitiker varje\r\ndag behöver komma ihåg att det aldrig är\r\nkommunens, landstingets eller statens pengar. Det\r\nrör sig alltid om medborgarnas pengar. Även om\r\nRolf L Nilson vill använda dem mer generöst och,\r\nantar jag, ta in så mycket som möjligt, är det ändå\r\nmedborgarnas pengar vi hanterar. Därför skall vi\r\ngöra det på ett så effektivt sätt som möjligt.</pre><pre>Moralen har förstörts i många avseenden. Jag tror\r\natt man kan se två stora problem. Det ena\r\nproblemet är att vi under 80-talet fick en snabb\r\nuppgång och att det blev intressant att spekulera,\r\nvilket gynnades av en felaktig ekonomisk politik\r\nmed inflation och höga skatter. Det är paradoxalt\r\natt de höga marginalskatterna under början av 70-\r\ntalet gav en av de största omfördelningarna i\r\nmodern tid av förmögenheter i Sverige. Den politik\r\nsom i och för sig också Rolf L Nilson stöttade på\r\nden tiden gjorde att höginkomsttagare lånade\r\npengar och placerade dem i lågbeskattade\r\ntillgångar och tjänade mycket pengar på det. De\r\nhöga marginalskatterna motverkade alltså på\r\nmånga olika sätt sitt eget syfte. Detta är någonting\r\nsom vi måste dra lärdom av för framtiden.</pre><pre>Det andra problemet är att vi har blivit litet inlärt\r\nhjälplösa i många andra avseenden. Det har inte\r\njust med denna frågeställning att göra, men det är\r\nockså viktigt att diskutera det för framtiden. Man\r\nskall få ta initiativ och göra någonting.</pre><pre>Jag tror att jag har svarat på de flesta av Ian\r\nWachtmeisters frågor. Jag är självfallet beredd att\r\nbåde offentliggöra avtalen och bidra till att de blir\r\nomförhandlade och passar inom ramen på de\r\nområden som jag har att hantera.</pre><pre>Rolf L Nilson ställde också några frågor. Det är\r\nförst och främst viktigt att göra en skillnad mellan\r\nden privata och den offentliga sidan. På den\r\noffentliga sidan har vi det totala ansvaret, i varje\r\nfall så länge som vi är helägare av exempelvis ett\r\nbolag eller en bank. Vi har också ett ansvar om vi är\r\nmajoritets- eller minoritetsdelägare, men vi måste\r\nockså ta hänsyn till andra ägarintressen. På den\r\nprivata sidan är det till syvende och sist ägarna som\r\nfår ta ansvaret. Där har vi dock att se till\r\nminoritetsägarnas synpunkt.</pre><pre>Sedan är frågan: Skall banker som har för generösa\r\nfallskärmsavtal kunna få statligt stöd? Det gäller\r\ntvå olika frågeställningar. Stödet till bankerna\r\nsyftar inte till att hjälpa bankerna. Jag är egentligen\r\ntotalt ointresserad av om bank A, bank B eller bank\r\nC fortsätter att existera. Jag är intresserad av en\r\nsak, och det är att vi skall ha en fungerande\r\nkreditförsörjning för enskilda medborgare och för\r\nde mindre företagen. Jag är intresserad av att\r\ninsättarna, som har trott att det svenska\r\nbanksystemet var stabilt, inte förlorar sina pengar.\r\nDet är mina två bevekelsegrunder för det jobb som\r\njag tycker att det är viktigt att driva.</pre><pre>Beslutet om bankstöd är då betingat av de två\r\nsakerna, dvs. insättarnas situation och skyddet för\r\nkreditförsörjningen som sådan. Det måste vara det\r\nsom tar överhanden. Jag förutsätter att banker\r\nredan i dag, liksom andra företag, funderar kring\r\nden allmänna debatten och gör justeringar i\r\navtalen. Man jag kan inte här och nu säga att det\r\nskall vara en förutsättning för det bankstöd som\r\nbehövs för att klara kreditsystemet. Det tror jag\r\ninte heller att Rolf L Nilson menar. Men i den mån\r\nexempelvis en bank skulle bli statligt ägd, i den här\r\nprocessen -- jag hoppas att det inte blir så -- är det\r\nsjälvklart att jag kommer att utöva ägaransvaret på\r\nsamma sätt som vad gäller de andra bankerna.</pre><pre>Anf. 117  IAN WACHTMEISTER (nyd):</pre><pre>Herr talman! För aktiebolagen, som statsrådet\r\nLundgren talade om, gäller givetvis\r\naktiebolagslagen. Vi lagstiftare här inne kan skärpa\r\nden lagen. Problemet är att vi lagstiftare också för\r\noss själva kan stifta lagar som missgynnar andra,\r\nlagar som gynnar oss själva osv. Därför måste vi\r\nvara mycket observanta på allt detta.</pre><pre>Vi lever i en värld, onekligen, och vi tar oss för\r\npannan när vi iakttar vad som händer på andra\r\nställen, när man börjar dammsuga i Italien, börjar\r\ntända lamporna i alla vinklar och vrår, och det\r\nkommer fram de mest ruskiga saker. I allmänhet\r\nhar vi i Sverige tendensen att säga: Det händer inte\r\nhär -- tänk så förfärligt det är på andra ställen!</pre><pre>Jag skulle vilja säga att det inte är mycket som\r\nförekommer i Italien som inte förekommer i\r\nSverige. Skillnaden är framför allt att priset är\r\nnågot lägre i Sverige om man vill köpa sig en\r\ntjänst -- om jag skall vara litet grym.</pre><pre>Detta visar bara att de här frågorna i dag, i den tid\r\nvi lever, börjar bli mycket stora. Det är inte en fråga\r\nför justitieminister Hellsvik, för skatteminister\r\nLundgren eller för något annat statsråd. Det är en\r\nfråga för hela regeringen och för hela riksdagen.\r\nTill sist börjar det nämligen handla om förtroendet\r\nför det politiska ledarskapet, och därmed är det\r\nfaktiskt en fråga om demokratins anseende.</pre><pre>Anf. 118  Statsrådet BO LUNDGREN (m):</pre><pre>Herr talman! Måhända som avslutning på den här\r\nviktiga debatten vill jag säga att vi trots allt nog kan\r\nvara överens -- utan att jag tar ställning till vad som\r\nmöjligen har skett i Italien -- om att vad som i det\r\navseendet har skett i Sverige är en mycket mild\r\nvästanfläkt, om man skall tro på vad som står i\r\ntidningarna. Vi har en tradition av hederliga,\r\nduktiga ämbetsmän. Vi har en tradition av politiker\r\nsom menar väl, även om de inte alltid lyckas\r\nåstadkomma vad de egentligen skulle vilja göra och\r\nibland kommer snett. Jag tror ändå att vi kan vara\r\növerens om att det finns stora skillnader i detta\r\navseende.</pre><pre>Det finns en sak som jag har upplevt som mycket\r\nbesvärande, när det gäller både bankerna och i\r\nandra sammanhang. Det hänger något samman\r\nmed det som har hänt med Sverige under de två\r\nsenaste decennierna, nämligen att staten,\r\npolitikerna, har tagit över väldigt mycket. Det har\r\nspridit sig till den privata sektorn. Man säger: Det\r\nhär är inte mitt ansvar -- jag visste inte om det.</pre><pre>Om man sitter i en bolagsstyrelse, privat eller\r\nstatlig, har man ett ansvar. Det vet Ian\r\nWachtmeister, och det vet jag. Det som vi måste\r\nlära oss i Sverige är både att utnyttja möjligheterna\r\noch att vara positiva för att få i gång ekonomin. Vi\r\nmåste också lära oss att ta ett ansvar, därför att det\r\när bra och positivt.</pre><pre>Ian Wachtmeister säger att det är viktigt att vi\r\nhanterar frågeställningen om fallskärmsavtalen på\r\nett sådant sätt att förtroendet ökar. Ja, det är det.\r\nPersoner har sagt till mig att det där att få ansvaret\r\nför bankfrågor, att hantera den miljardrullning som\r\nskedde under 80-talet, är någonting som bara gäller\r\nen förlorare: Det gäller för dig att minimera\r\nförlusten. Jag tror att det är tvärtom. Om vi\r\nlyckas -- med de misstag som vi kommer att begå,\r\nbåde i regeringen och riksdagen -- hantera detta på\r\nett effektivt och bra sätt, så att kreditförsörjningen\r\nfungerar och insättarna blir skyddade, till en\r\nförhållandevis låg kostnad, tror jag att vi kan\r\nrestaurera litet av det anseende som politiken\r\nkanske har förlorat. Det är i alla fall min ambition\r\ni det här arbetet.</pre><pre>Överläggningen var härmed avslutad.</pre><pre>20 §  Svar på interpellation 1992/93:135 om\r\nbankernas kreditförluster och nuvarande\r\nkreditgivning</pre><pre>Anf. 119  Statsrådet BO LUNDGREN (m):</pre><pre>Herr talman! Agne Hansson har frågat mig dels vad\r\nregeringen avser att vidta för åtgärder med\r\nanledning av regionala skillnader i kreditförluster,\r\ndels hur regeringen avser att komma till rätta med\r\nolikheter när det gäller villkoren för kreditgivning i\r\nde olika delarna av landet.</pre><pre>De senaste åren har det svenska finansiella\r\nsystemet kännetecknats av ökade ekonomiska\r\nproblem och en dämpad kreditexpansion. Under\r\n1992 mer än fördubblades kreditförlusterna för de\r\nstörre bankkoncernerna till över 70 miljarder\r\nkronor, eller drygt 5 % av utlåningen. Bankerna\r\nhar under åren 1990--1992 reserverat ca 120\r\nmiljarder kronor för konstaterade och befarade\r\nkreditförluster. Av kreditförlusterna svarar de\r\nfastighetsrelaterade förlusterna för 48 %.</pre><pre>Problemen är inte unika för Sverige. Liknande\r\nproblem har uppstått i bl.a. USA, Norge,\r\nDanmark, Storbritannien, Japan och Finland.\r\nBakgrunden och orsakerna till problemen är i stor\r\nutsträckning desamma. Den starka och långvariga\r\ninternationella högkonjunkturen under mitten och\r\nslutet av 1980-talet i kombination med\r\navregleringar av de inhemska kreditmarknaderna,\r\noch naturligtvis de höga marginalskatter som då\r\nexisterade i Sverige, skapade ett drivhusklimat som\r\nledde till att kredit- och fastighetsmarknaden kom\r\nur balans.</pre><pre>En betydande del av den ökade utlåningen under\r\nden andra hälften av 1980-talet hänförde sig till\r\nfastighetssektorn. Under 1990 började priserna på\r\nfastigheter att vända nedåt. Prisfallet förstärktes\r\ndels av ökade drift- och kapitalkostnader till följd\r\nav skattereformen, dels av stigande realräntor i takt\r\nmed att inflationen dämpades. Då konjunkturen\r\nvände nedåt minskade också efterfrågan på\r\nkommersiella lokaler med sjunkande hyror som\r\nföljd, som naturligtvis i sin tur bidrog till att\r\nförstärka prisfallet. Sedan början av år 1990 har\r\npriserna på kommersiella fastigheter i\r\nstorstadsregionerna mer än halverats.</pre><pre>Enligt uppgifter från Finansinspektionen uppvisar\r\nbankernas västra och östra regioner en märkbart\r\nhögre andel av de totala kreditförlusterna än de\r\nnorra och södra regionerna. Om hänsyn även tas till\r\nstorleken på utlåningen blir emellertid bilden delvis\r\nen annan. Kreditförlusterna är då vad avser norra,\r\nöstra och södra regionerna förhållandevis jämnt\r\nfördelade, medan den västra regionen uppvisar de\r\nstörsta förlusterna. Andelen fastighetsrelaterade\r\nkreditförluster är dock i stort sett densamma över\r\nhela landet. Det är svårt att nu uttala sig om varför\r\nkreditförlusterna i den västra regionen är de i\r\nsärklass högsta. Det förefaller dock som om det i\r\ndenna region rått ett alldeles speciellt\r\ninvesteringsklimat. Finansinspektionen utreder för\r\nnärvarande orsakerna till bankernas stora\r\nkreditförluster, bl.a. med uppmärksamhet på\r\neventuella oegentligheter.</pre><pre>För år 1992 redovisar de större bankkoncernerna\r\nsammanlagt en förlust på närmare 50 miljarder\r\nkronor, vilket för vissa banker har inneburit en\r\nbetydande urholkning av kapitalbasen.\r\nBedömningen för innevarande år är att bankernas\r\nförluster kommer att vara fortsatt stora. En sådan\r\nutveckling riskerar att leda till att allt fler institut\r\ninte klarar kapitaltäckningskraven. Flera banker\r\nkommer att vara i behov av statligt stöd. Dessa\r\nsvårigheter har inneburit att bl.a. rutinerna för\r\nutlåning skärpts. Instituten har lagt större tonvikt\r\npå låntagarnas långsiktiga betalningsförmåga. Det\r\när en i allt väsentligt sund utveckling, även om det\r\nfinns en risk att den finansiella krisen leder till att\r\nbankerna i sin allmänna försiktighet går för långt i\r\nåtstramningen av kreditgivningen.</pre><pre>Som bekant pågår nu ett omfattande arbete med att\r\nkomma till rätta med problemen på\r\nkreditmarknaden. I propositionen om bankstöd har\r\nregeringen betonat vikten av att bankerna får\r\nekonomiska förutsättningar att fullgöra sin uppgift\r\nsom kreditgivare. Målsättningen är att uppnå en\r\nstabilitet i betalningssystemet och att säkra\r\nkreditförsörjningen. Det är nödvändigt att se till att\r\nen fungerande kreditgivning upprätthålls i alla\r\ndelar av landet. Regeringen kommer att noggrant\r\nfölja utvecklingen på detta område. Jag har också\r\nvid flera tillfällen för företrädare för bankerna\r\npåpekat vikten av att inte vara alltför försiktig vid\r\nbedömningen av om kredit skall lämnas. Jag är\r\nemellertid av den bestämda uppfattningen att\r\nansvaret för kreditgivningen måste ligga hos de\r\nenskilda kreditinstituten.</pre><pre>Från bankhåll omvittnas det ju ofta att\r\nkreditefterfrågan för närvarande är mycket svag,\r\noch jag har inte sett något generellt belägg för att\r\nbankerna i någon sektor inte skulle ge krediter till\r\nprojekt som de bedömer som sunda och lönsamma.\r\nNågot mer kan heller inte begäras av bankerna.\r\nStaten kan inte kräva att bankerna, t.ex. av\r\nregionalpolitiska skäl, skall lämna krediter till\r\nprojekt som inte är sunda från bankmässig\r\nsynpunkt.</pre><pre>Vidare gäller det att hålla i minnet att det inte är\r\nbankernas sak att tillhandahålla riskkapital. Detta\r\nskall göras av näringsidkaren själv eller av särskilda\r\nföretag med inriktning på sådan verksamhet. För\r\natt öka utbudet av riskkapital och mångfalden på\r\ndenna marknad har regeringen överfört 6,5\r\nmiljarder kronor från de förutvarande\r\nlöntagarfonderna till riskkapitalverksamhet som\r\nbedrivs av portföljförvaltningsbolagen Atle och\r\nBure och sex direktinvesterande riskkapitalbolag.\r\nDessa bolag har till uppgift att erbjuda små och\r\nmedelstora företag olika former av riskvilligt\r\nkapital. Om företagen på detta sätt får tillgång till\r\nsådant kapital är det sannolikt att det medför ökade\r\nmöjligheter för dem att låna ytterligare\r\nrörelsekapital i bank.</pre><pre>Jag vill i detta sammanhang även erinra om att\r\nregeringen senast i kompletteringspropositionen\r\naviserat att det under 1993 kommer att läggas fram\r\nförslag som leder till att överbeskattningen av\r\nenskilda näringsidkare och delägare i handelsbolag\r\nelimineras. Dessa förslag innebär förbättringar för\r\nsmåföretagare i hela landet.</pre><pre>Anf. 120  AGNE HANSSON (c):</pre><pre>Herr talman! Jag ber att få tacka skatteministern\r\nför svaret och för den redovisning av\r\nkreditförlusterna som här har gjorts.</pre><pre>Jag är naturligtvis glad över beskedet att det är\r\nnödvändigt, som skatteministern och regeringen\r\ndeklarerar, att se till att kreditgivningen\r\nupprätthålls i alla delar av landet. Jag fick i och för\r\nsig inte särskilt många konkreta förslag till nya\r\nåtgärder i det svar som har getts. Jag kanske skall\r\nbörja debatten med att fråga om det verkligen är\r\nrimligt att folk i glesbygden skall lida för de\r\nspekulationer och den generösa kreditgivning som\r\nhar förekommit i de överhettade områdena i slutet\r\nav 80-talet och början av 90-talet.</pre><pre>Bankerna tycks ju, som en följd av den restriktivare\r\nkreditgivningen, gå efter den omvända maximens\r\nprincip, dvs. att det är nödvändigt att strypa\r\nkreditgivningen i glesbygden och i de svaga\r\nregionerna, där kreditförlusterna har varit väldigt\r\nsmå, och att fortsättningsvis ge krediter i de\r\nområden där man har gjort de största\r\nkreditförlusterna.</pre><pre>Detta är naturligtvis helt orimligt, därför att det gör\r\natt bankkrisen hotar att förstärka de regionala\r\nskillnaderna över landet.</pre><pre>Detta bekräftas också i svaret. Enligt uppgifter från\r\nFinansinspektionen, som skatteministern hänvisar\r\ntill, är kreditförlusternas andel störst i den västra\r\noch den östra regionen. Det kan hänföras till minst\r\ntvå överhettade områden, nämligen\r\nGöteborgsregionen i väster och\r\nStockholmsregionen i öster. Det har naturligtvis\r\nförekommit livliga spekulationer i den\r\növerhettningsperiod som har blivit följden av en\r\nalltför stark koncentration i samhället.</pre><pre>Jag tror att det ur regionalpolitisk synpunkt vore\r\nvärdefullt med en mera detaljerad redovisning än\r\nden som här har lämnats. Jag tror att det är\r\nnödvändigt, inte minst för att motverka att de här\r\nregionala skillnaderna ökar som en följd av\r\nfinanskrisen.</pre><pre>Ett par kompletterande frågor från min sida blir\r\ndärför: Är regeringen -- och skatteministern, som\r\nnärmast har ansvaret -- beredd att medverka till att\r\nen kartläggning av hur kreditförlusterna fördelar\r\nsig just mellan glesbygder och mindre orter görs?\r\nÄr regeringen beredd att göra en analys av\r\nkonsekvenserna för glesbygden och de svaga\r\nregionerna av bankernas just nu restriktiva\r\nkreditgivning och behandling av dessa områden?\r\nDet är mycket som talar för att kreditförlusterna\r\nhar varit mycket små eller inga alls i\r\nglesbygdsområdena. Det vore mycket värdefullt att\r\nfå det här belyst inför den fortsatta behandlingen av\r\nbankkrisen.</pre><pre>Som framgår av svaret tycks vi vara överens om att\r\ndet är nödvändigt att se till att en fungerande\r\nkreditgivning uprätthålls i alla delar av landet. Det\r\nkan inte nog understrykas. Därför vore en sådan\r\nhär ytterligare analys motiverad. Jag kan ge en rad\r\nexempel, inte minst från min egen region i Kalmar\r\nlän, som visar att kreditgivningen till sunda och\r\nseriösa projekt inte alls fungerar som den skall just\r\ni glesbygden. Det är inte alls på det sättet att\r\nkreditefterfrågan är svag, som man från bankhåll\r\nvill göra gällande. Man försöker snarare undgå\r\nkreditefterfrågan, eftersom man inte vill eller kan\r\nlåna ut. Inte sällan beror detta på att\r\nkapitaltäckningskraven inte har uppfyllts. Därför\r\nvill jag fråga: Är regeringen beredd att vidta några\r\nytterligare åtgärder för att stärka bankernas\r\nkapitalbas?</pre><pre>Staten kan inte kräva att bankerna t.ex. av\r\nregionalpolitiska skäl skall lämna ut krediter till\r\nprojekt som ur bankmässig synpunkt inte är sunda,\r\nsäger skatteministern i sitt svar. Det menar inte jag\r\nheller. Frågan är vad som ur bankmässig synpunkt\r\när sunda projekt. Det borde nog till en närmare\r\nanalys, eftersom det i glesbygden ofta krävs\r\nflerdubbla säkerheter vid en kreditgivning. Detta\r\när inte heller rimligt och rättvist, och det främjar\r\ninte målet om regionalpolitiskt lika behandling.\r\nDet man kan kräva när det gäller kreditgivning och\r\nkrav om säkerhet är att sunda projekt bedöms lika,\r\noavsett om de finns i glesbygden eller i\r\nstorstäderna. I det fallet finns det anledning att\r\nockså bedöma statens egna krav om säkerheter för\r\nkreditgivningen till byggandet av bostäder.</pre><pre>Jag vill fråga om skatteministern, som också\r\nnärmast är ansvarig för statens kreditgarantier till\r\nbostadsbyggandet, är beredd att vidta åtgärder för\r\natt få till stånd en mer likvärdig syn på\r\nkreditgarantier när det gäller byggandet just för\r\nglesbygdens del.</pre><pre>Anf. 121  ROLF L NILSON (v):</pre><pre>Herr talman! För att kreditgivningen skall fungera\r\nmåste många led och institutioner fungera.</pre><pre>Vi har tidigare i dag i en interpellationsdebatt\r\ndiskuterat de av Bo Lundgren nämnda\r\nriskkapitalbolagen, både\r\nportföljförvaltningsbolagen och de\r\ndirektinvesterande bolagen. Det tycks åtminstone\r\nvara så att de inte lever upp till de förväntningar\r\nsom ställdes på dem när de skapades. De har\r\nvisserligen haft kort tid på sig att verka -- det kanske\r\när för tidigt att bedöma hur de kommer att\r\nfungera -- men det väcktes ju mycket stora\r\nförhoppningar på att de skulle innebära lösningen\r\npå de små och medelstora företagens problem.\r\nStora delar av deras riskkapitalförsörjning skulle\r\nvara garanterad i och med att de här bolagen kom\r\ntill stånd. Vi kan konstatera att man ännu inte har\r\nlevt upp till detta.</pre><pre>Det är viktigt att Industri- och nyföretagarfondens\r\nutlåning fungerar, och det är viktigt att\r\nutvecklingsfonderna fungerar. Men för att\r\nverksamheten skall fungera måste bankerna också\r\nvara beredda att ta sin del av kreditgivningen. Det\r\när ju inte meningen att de här ''statliga''\r\ninstitutionerna skall stå för hela kreditgivningen,\r\nutan det mesta skall täckas av bankerna.</pre><pre>Då är vi inne på efterdyningarna av bankkrisen\r\nigen: den allt strängare riskbedömningen och\r\nuppgifterna om att det inte är så stor efterfrågan på\r\nkrediter från företagen som företagarnas\r\norganisationer gör gällande. Detta kan ju bero på\r\ntvå saker. Det kan bero dels på att kostnaderna för\r\nkrediter är så höga att krediter inte efterfrågas, dels\r\npå att efterfrågan i den svenska ekonomin är så låg\r\natt investeringarna inte blir meningsfulla att göra,\r\ndärför att det inte finns någon avsättning för\r\nprodukterna. I det ena fallet gäller det att få upp\r\nefterfrågan i ekonomin. I det andra fallet gäller det\r\natt få ner kostnaderna för krediterna.</pre><pre>Staten, och Bo Lundgren, har ju mot sin vilja blivit\r\nen stor bankägare. Det är viktigt att staten då har\r\nen strategi för sitt ägande som går ut på att\r\nunderlätta finansieringen för sunda projekt genom\r\natt inte vara överdrivet försiktig i\r\nkreditbedömningen. Jag vill understryka att jag\r\ninte menar att man skall vara slarvig eller vårdslös\r\ni riskbedömningen, men man skall inte heller vara\r\növerdrivet försiktig. Man skall hålla kostnaderna\r\nför krediterna så låga som möjligt genom att pressa\r\nsamman räntegapet och hålla utlåningsräntan så låg\r\nsom möjligt. Det här kan man ha som en affärsidé,\r\nsom en konkurrensfaktor, gentemot andra banker\r\nsom möjligtvis har andra strategier. Sedan kan\r\nstaten som övervakare över hela kreditsystemet se\r\ntill att konkurrensen fungerar inom bank- och\r\nfinanssektorn.</pre><pre>Jag skulle helt enkelt vilja ha en kort redogörelse\r\nav Bo Lundgren för vad den här regeringen, och\r\ndärmed staten, har för strategi som ägare av banker\r\nnär det gäller just finansiering av nödvändiga\r\ninvesteringar inom industrier, framför allt med\r\ntonvikt på små och medelstora företag.</pre><pre>Anf. 122  Statsrådet BO LUNDGREN (m):</pre><pre>Herr talman! Jag skall först svara Rolf Nilson.\r\nStrategin för ägandet är att så snabbt som möjligt\r\navveckla det och att under den tid då det faktiskt\r\nfinns en statlig ägarroll sköta den mycket bättre än\r\nvad som har skett tidigare. Men det innebär inte att\r\nvi kommer att kunna gå in i den direkta driften och\r\nhantera den. Vi skall heller inte kommendera fram\r\nminskade eller vidgade räntemarginaler, vare sig\r\nför den ena eller andra typen av krediter, utan detta\r\nmåste hanteras på marknaden. Det har också skett\r\nen förändring mot minskade marginaler, vilket är\r\npositivt. Det bådar gott för framtiden.</pre><pre>Riskkapitalet är någonting annat än vanlig\r\nkreditförsörjning, bankkrediter och annat. Det\r\nfinns visserligen risker förknippade med detta -- det\r\ngäller att man har en strängare riskbedömning i det\r\navseendet än vad man hade under 80-talet, det är vi\r\nnog också överens om -- men vi skall vara medvetna\r\nom att de riskkapitalbolag som har bildats gör att\r\ndet totala utbudet och antalet aktörer ökar, vilket i\r\nsig är positivt.</pre><pre>Jag tror faktiskt att grundproblemet ligger i den\r\nallmänna ekonomiskpolitiska situationen, i det\r\nmoras som ekonomin kom in i efter två decennier\r\nav felaktig eknomisk politik. Jag skall inte upprepa\r\nresonemanget om vem som är ansvarig för detta,\r\nmen Rolf Nilsons parti har ju genom tiderna stöttat\r\ndem som då var ansvariga. Detta måste vi nu\r\nhantera på ett bra sätt. Vi måste göra det genom att\r\nskapa förutsättningar för att få ner räntenivån. Vi\r\nhar också sett en markant sänkning av de svenska\r\nräntenivåerna, vilket ju är mycket positivt och bra\r\nför de mindre företagen. Det påverkar också den\r\nallmänna ekonomiska efterfrågan i Sverige. Den\r\ninhemska efterfrågan påverkas positivt av att\r\nräntenivån sänks. Samtidigt minskar kostnaderna\r\nför investeringar. Det är på den allmänna\r\nekonomiska politiken som det hänger om vi skall få\r\ni gång hjulen.</pre><pre>Många -- jag vänder mig naturligtvis också till Agne\r\nHansson, som har ställt interpellationen -- av de\r\nproblem som vi upplever beror nog inte på att\r\nbankerna har blivit överdrivet försiktiga utan är ett\r\nresultat av att klimatet är sådant att det är svårt att\r\nhitta sunda projekt. Att hjälpa företag, som har\r\nröda siffror och går med förlust, att övervintra i\r\ntron på att det nog skall vända är sådant som\r\nbankmän inte skall ägna sig åt. De skall ha större\r\nkrav på säkerheter och annat. Det är den allmänna\r\nekonomin som även i det här fallet är det stora\r\nproblemet.</pre><pre></pre><pre>Frågan var kreditförlusterna har uppträtt och\r\nproblemet med kreditgivningen är ju inte direkt\r\nrelaterade till varandra. Skulle det finnas en\r\nrelatering, skulle det snarast bli så att i de regioner\r\ndär förlusterna har varit störst borde den personal\r\nsom nu finns vara mycket försiktig med tanke på att\r\nden har känt av problemet när man varit för\r\nlössläppt med kreditgivningen, medan man på\r\nlandsbygden och för den delen också på glesbygden\r\nhar klarat sig förhållandevis bättre. Det i sin tur\r\nskulle också ge möjligheter att fortsätta att hantera\r\naffärerna på samma sätt som tidigare.</pre><pre>Även där tror jag att de problem som Agne\r\nHansson talar om är föranledda av att ekonomin\r\nfrån 1989 kom in i ett mycket besvärligt skede. Där\r\nligger egentligen nyckeln till problemet.</pre><pre>Det är självklart att bankerna skall se till att sunda\r\nprojekt i Kalmar län lika väl som sunda projekt i\r\nGöteborg och Stockholms län skall få krediter. Jag\r\när faktiskt övertygad om att det är så.</pre><pre>Jag har många gånger hört att det finns exempel på\r\nprojekt som inte blivit finansierade, även om det\r\nfinns bra idéer, god lönsamhet och tillräckliga\r\nsäkerheter. Men när man skärskådat exemplen har\r\ndet visat sig att det ofta inte har varit på det viset.</pre><pre>Jag är fortfarande lika intresserad -- inte för att\r\nkommendera en bank att göra vare sig det ena eller\r\ndet andra utan för att ha den dialog med bankerna\r\nsom jag tycker är rimligt att ha -- av konkreta\r\nexempel på hur det har gått snett, för detta är -- så\r\nsäger i alla fall varje bankledning -- bankerna\r\nberedda att åtgärda. Det är självklart att det är så\r\nman skall hantera problemet. Man måste gå\r\nigenom de konkreta fallen.</pre><pre>Jag tror alltså att vi måste se till att nu fullfölja den\r\nekonomiska politiken på ett sådant sätt att vi lägger\r\ngrunden för fortsatt räntenedgång. Det är en fråga\r\nsom naturligtvis inte avgörs vare sig av regeringen\r\neller av riksdagen, men vi kan göra det genom att\r\nföra en finanspolitik som är rimlig och stram. Vi\r\nskall inte vidta tillfälliga, kortsiktiga och\r\nofinansierade utgiftsökningar eller\r\ninkomstförsvagningar. Det är farligt och skulle leda\r\ntill en sämre situation.</pre><pre>Vi måste också stärka kapitalbasen -- detta ställde\r\nAgne Hansson också en fråga om. Det är just vad\r\nvi gör. Hela bankstödsarbetet syftar till att se till att\r\ninte urholka kapitalbasen i bankerna så att de inte\r\nfungerar i sin kreditförsörjningsroll.</pre><pre>Jag tror också att jag med säkerhet kan säga att det\r\nfinns kreditkapacitet i dag i det svenska\r\nbankväsendet. De farhågor som man skulle kunna\r\nhysa är väl att man vid en snabb vändning uppåt i\r\nekonomin inte skulle hinna med. Det gäller också\r\ndå att kunna hantera situationen.</pre><pre>I denna litet rapsodiska redovisning ligger också en\r\nbeskrivning av grundelementen i en strategi för att\r\nhantera bankstödet och bankverksamheten som ett\r\nled i kreditförsörjningsproblematiken.</pre><pre>Avslutningsvis: Jag tror inte att det egentligen\r\nbehövs en speciell utredning för att visa\r\nskillnaderna mellan storstadsregionerna och\r\nglesbygd/landsbygd. Jag tror att vi kan vara ganska\r\növertygade om att det har varit mindre förluster på\r\nlandsbygden. Det som inträffade vid Tomelilla\r\nSparbank var betingat av utlåning i\r\nstorstadsområdena. Så jag tror att det är så. Vi kan\r\ngärna titta ytterligare på det, men jag tror inte att\r\ndet ger så mycket mer än så. Däremot är det\r\nintressant regionalt, därför att det kan finnas vissa\r\nspeciella element, exempelvis i västra regionen,\r\nsom jag har haft anledning att ta upp tidigare.</pre><pre>Allra sist: Kreditgarantierna skall vara likadana\r\noch på samma villkor för glesbygden som för\r\nstorstadsområdena.</pre><pre>Anf. 123  ROLF L NILSON (v):</pre><pre>Herr talman! Jag har blivit litet störd av det obehag\r\nsom regeringen känner över att staten är\r\nbankägare. Man betonar konkurrensneutraliteten\r\nså starkt att det verkar som om man inte ville arbeta\r\noffensivt med de statligt ägda bankerna, öka deras\r\nmarknadsandelar och öka deras kreditgivning. Jag\r\ntycker att det är fel. Jag tycker givetvis att det krävs\r\nett aktivt ägande från statens sida med tanke på den\r\nallmänna situationen inom kreditväsendet och\r\nockså med tanke på att statliga företag skall skötas\r\nbra och förvaltas på ett sätt som kommer ägarna till\r\ngodo.</pre><pre>Det innebär givetvis inte att man skall gå in med\r\npekpinnar och detaljstyra från regeringens sida\r\nNordbanken, Gotabanken eller vad det nu kan bli\r\nför banker som staten kommer att äga. Som ägare\r\noch som ägarrepresentant måste man ha en vilja\r\noch ett långsiktigt mål utöver det abstrakta att\r\nbankerna skall skötas bra och att man skall frigöra\r\nsig från ägarrollen så snart som möjligt.</pre><pre>Anf. 124  AGNE HANSSON (c):</pre><pre>Herr talman! Vi kan vara överens om att staten\r\nskall avveckla sitt bankägande så fort som möjligt,\r\nom orsakerna till bankkrisen och om att de\r\ngenerella allmänpolitiska åtgärderna är mycket\r\nviktiga när det gäller att komma till rätta med\r\nproblemet.</pre><pre>Vad jag ville belysa med min interpellation var att\r\ndet också finns en regionalpolitisk del i detta som\r\när utomordentligt viktig. På den punkten förstår jag\r\ninte skatteministerns resonemang, att man skall\r\nfortsätta att ge krediter utan att ta hänsyn till var\r\nriskerna har varit störst eller var man har gjort de\r\nstörsta förlusterna. Det är väl ändå rimligt att man\r\ndär man har gjort de största förlusterna är mer\r\nförsiktig med att ge krediter, för att man inte skall\r\ngå på ytterligare förluster, och är mer generös i\r\nsådana områden där man hittills inte gjort några\r\nförluster. Men det är precis tvärtom i det system\r\nsom vi har nu. Det gör att glesbygden drabbas\r\noförskyllt hårt i detta fall.</pre><pre>Skatteministern säger vidare att han är övertygad\r\nom att man ger krediter till alla sunda projekt. Jag\r\nnoterade att skatteministern också sade att han\r\ngärna vill veta mera om dessa. Jag kan ge ett typiskt\r\nexempel från Västerviks kommun. Där skall\r\nAnkarströms gamla ålderdomshem byggas om till\r\nservicebostäder för äldre. Det är en privat byggare\r\nsom på orten har köpt fastigheten och vill göra\r\ndetta jobb. De äldre vill att ålderdomshemmet skall\r\nbyggas om, för de vill inte flytta till centralorten.\r\nKommunen vill det, hemtjänsten vill det, ortsborna\r\nvill det, men bankerna säger blankt nej. Det finns\r\nlånga köer till det ålderdomshem som nu finns vilka\r\nskulle kunna kapas. Bankerna låter inte ens\r\nbyggaren ta upp papperen, därför att de inte är\r\nintresserade av kreditgivningen. Bygget skulle\r\nrädda sysselsättningen. Inga kreditförluster har\r\ntidigare varit synliga i dessa banker.</pre><pre>Följden blir nu att de äldre nu blir utan bostad eller\r\ntvingas flytta till centralorten, åtta man blir utan\r\njobb ett halvår och kommunen får ökade kostnader\r\nför äldrevården. Är det rimligt? Vad har\r\nskatteministern för råd att ge kommunen, de äldre\r\noch många andra som väntar på krediter men som\r\nde inte kan få?</pre><pre>Jag kan nämna ett annat exempel från\r\nLinköpingsregionen som jag i min egenskap som\r\nbostadsutskottets ordförande fick reda på i förra\r\nveckan. Redan innan man sätter spaden i jorden\r\nhar man full täckning för tolv lägenheter i en\r\nbostadsrättsförening, men bankerna vägrar att ge\r\nkrediter. Det kan inte vara rimligt.</pre><pre>Anf. 125  BENGT DALSTRÖM (nyd):</pre><pre>Herr talman! Herr statsråd! Jag kommer visserligen\r\nin i nästa interpellationsdebatt, men jag känner\r\nanledning att hoppa in i denna debatt om\r\nkreditförsörjningen. Frågan hamnar så att säga på\r\ntvå stolar. Vi har dels en näringsminister, dels en\r\nskatteminister som på olika sätt från olika\r\nutgångspunkter är engagerade i frågan om\r\nbankstödet.</pre><pre>För närvarande är bankstödet tänkt att ges i form\r\nav skuldgaranti. Staten skall garantera att instituten\r\nskall kunna möta sina förpliktelser. Till dess avtal\r\nhar förhandlats fram med de enskilda instituten är\r\ndet alltså skuldsidan i balansräkningen som det ges\r\ngarantier för, utan ersättning och utan särskild\r\nbehovsprövning. Från marknadens synpunkt är det\r\ni den uppkomna situationen egentligen klokare att\r\ngarantera tillgångssidan.</pre><pre>Ett sådant system skulle lösa alla formella\r\nkapitaltäckningsproblem. Det skulle vara enkelt att\r\nskapa ett system som är konkurrensneutralt, för det\r\när där en svår nöt ligger. Dåliga banker får en högre\r\ngaranti, bra banker får en lägre garanti eller ingen\r\nalls. En tillgångsgaranti däremot skulle gälla\r\ngenerellt alla banker i systemet. Det skulle inte\r\ngynna en bank med dålig ekonomi på bekostnad av\r\nen bank med god ekonomi. För båda banker skulle\r\nnämligen tillgångsgarantin bli relativt sett lika\r\nintressant, därför att bankerna med den lösningen\r\nskulle ha chansen att behålla sina inbördes\r\npositioner.</pre><pre>Vi kan exempelvis tänka oss att 90 % av räntor och\r\namorteringar i en banks låneportfölj garanteras av\r\nstaten mot en provision på exempelvis 1 % per år\r\nmed en option, dvs. en rätt att köpa 90 % av\r\nbankens aktier vid nyemission. Som alternativ för\r\nen bättre bank skulle det räcka med en\r\ntillgångsgaranti med 50 % vid exakt samma villkor\r\noch med provision på 1 %. Optionen i detta fall --\r\nmed tillgångsgarantin alltså satt till 50 % -- skulle\r\nvara betydligt lägre, kanske 10 %.</pre><pre>Systemet är enkelt och kan i princip sättas i kraft\r\nomedelbart. De tankegångar som ligger i begreppet\r\nskuldgaranti resp. tillgångsgaranti får ses mot\r\nbakgrund av att det gäller att snabbt få en\r\nfungerande kreditmarknad till stånd.</pre><pre>Ett av de svåra problemen med skuldgarantin, som\r\nockså har påtalats av en del tidigare talare, är att\r\nstaten skulle kunna gå in och påverka spread-\r\nräntan. Ministern har nu entydigt deklarerat att\r\nman inte kan gå in, dirigera och fastställa den typen\r\nav marginalränta mellan in- och utlåning, inte ens\r\nvid skuldgarantiförhållandet. Med\r\ntillgångsgarantin uppkommer inte det problemet,\r\nutan bankerna tillåts fungera, god som dålig bank,\r\nmed motsvarande skillnader i likviditet och annat.</pre><pre>Frågan är nu: Har skatteministern i sina\r\ndiskussioner över huvud taget kommit in på\r\nsynpunkter för och emot tillgångsgaranti som en\r\nlösning?</pre><pre>Anf. 126  Statsrådet BO LUNDGREN (m):</pre><pre>Herr talman! Jag börjar med den sista frågan, som\r\negentligen ligger litet utanför interpellationen.\r\nSjälvfallet har vi sedan den 4 oktober 1991, då vi\r\növertog ansvaret för regeringsmakten och också för\r\nfinanssektorns problem, övervägt olika former av\r\nlösningar, bl.a. tillgångsgarantier. Vi har dock\r\nkommit fram till att den proposition som förelades\r\nriksdagen den 18 december i fjol och som antogs av\r\nen överväldigande majoritet, där bl.a. Ny\r\ndemokrati ingick, var det bästa sättet att hantera\r\ndessa frågor. Utgångspunkten är konkurrens,\r\nminimerad snedvridning och skydd för\r\nskattebetalarna. Tillgångsgaranti är mycket mer\r\nomfattande och kan därför bli mycket kostsammare\r\nför skattebetalarna. Det är inte alls längesedan som\r\nvi hörde Ian Wachtmeister från talarstolen säga att\r\ndetta är en viktig aspekt.</pre><pre>I övrigt tänkte jag undvika att gå in just på\r\nteknikfrågorna. De kommer under de närmaste\r\nveckorna att tas upp i riksdagen i andra\r\nsammanhang.</pre><pre>När det gäller det som Rolf L Nilson sade, är det\r\nklart att det är obehagligt att behöva gå in och vara\r\nbankägare. Det hade varit mycket bättre om man\r\ninte hade trott på socialismens välsignelser och trott\r\natt staten kan sköta sådant bättre än marknaden.\r\nDet är ganska självklart. Men under den tid som vi\r\nhar ägaransvaret skall vi se till att sköta det på ett\r\nbra sätt. Jag har t.ex. sett till att departementet och\r\nBankstödsnämnden har representation i bankernas\r\nstyrelser för att vi skall ha ett direktinflytande i det\r\navseendet. Det finns också mycket annat som man\r\nkan diskutera. Men vi får ju inte i vår ägarroll vidta\r\nkortsiktiga åtgärder som stör den långsiktiga\r\nkreditförsörjningen. Det är jag inte ens beredd att\r\nfundera över. Vi skall se till att dessa banker har en\r\ntillräcklig, men inte alltför god, kapitalbas, så att de\r\nkan konkurrera ut andra banker som i dag är\r\nfristående från det statliga stödet. Vi skall ge dessa\r\nbanker en bra struktur och en bra kompetens.\r\nSedan skall vi via styrelserna hantera det hela.</pre><pre>När det gäller den regionalpolitiska debatten,\r\nförstår jag den problemställning som Agne\r\nHansson tar upp. Men jag har ändå litet svårt att\r\nförstå utgångspunkterna. Om man utgår från\r\nkreditförlusterna, är det ganska självklart att en\r\nbanktjänsteman som har arbetat på ett\r\nregionkontor som har gjort för stora förluster --\r\nman vet ju inte om vederbörande finns kvar eller är\r\nutbytt -- är naturligtvis betydligt mer försiktig,\r\neftersom han redan har bränt fingrarna, än den\r\nbanktjänsteman som arbetar på ett kontor som\r\nunder lång tid har skött sin verksamhet. Det borde\r\nsnarare finnas en korrelation som säger att\r\nkreditgivningen fungerar bättre från kontorets\r\nsynpunkt om man har gjort mindre kreditförluster.\r\nDet borde vara på det viset. Det finns ju ingen\r\nsträvan i dagens system att gå åt andra hållet.</pre><pre>Jag tror inte heller att Agne Hansson menar att\r\nman skall vara mer generös med kreditgivning i\r\nglesbygd. Utgångspunkten är att man skall vara lika\r\ngenerös eller lika hård såväl i storstadsregioner som\r\ni glesbygd. Jag delar den uppfattningen helt och\r\nhållet.</pre><pre>Agne Hansson tog upp två exempel. Det var\r\nintressant. Det första exemplet handlade om ett\r\nservicehus. Antagligen var de som skulle flytta in\r\ndär beredda att täcka kostnaderna under en fem-\r\neller tioårsperiod. I det andra exemplet var det\r\nfråga om en bostadsrättsförening som var\r\nfulltecknad och där man hade täckning för de\r\nlöpande kostnaderna. Men detta är ju en byggnad\r\nsom skall stå kvar i kanske 30--50 år. Vad är då\r\nmarknadsvärdet på byggnaden? Problemet är ju att\r\nden bostadspolitik och den byggbranschpolitik som\r\nhar förts har lett till så kraftigt ökade kostnader att\r\nproduktionskostnaden, både i storstadsområden\r\noch i andra områden, överstiger marknadsvärdet.\r\nDet är därför som den andel som kan belånas blir\r\nförhållandevis låg. Detta skapar problem, eftersom\r\nbetalningsförmågan i båda projekten blir för låg --\r\njag säger inte att det är så, eftersom jag inte vet hur\r\nlånga kontraktstiderna är och vilka villkor som är\r\nuppställda. Men vid kreditgivningen måste man ju\r\nta hänsyn till vilken faktisk säkerhet som finns.\r\nBostadsrättshavarna kan ju avstå från att betala,\r\nom det skulle knipa i framtiden. Det har hänt i\r\nnågra enstaka fall, men det har i och för sig inte\r\nhjälpt upp situationen. Dessa faktorer måste också\r\nvägas in i sammanhanget.</pre><pre>Det viktiga för oss är att få ned\r\nproduktionskostnaderna och se till att åstadkomma\r\nen balans, så att det blir en vettig utveckling där det\r\ngår att belåna. Om banken inte ens var beredd att\r\ntitta på papperen i det första projektet, tycker jag\r\natt det är otillständigt. Jag förutsätter att det inte\r\nhar gått till på det viset. I så fall finns det all\r\nanledning för kommunen eller för byggherren att ta\r\nupp kontakten med bankens ledning. Sedan vore\r\ndet intressant både för mig och för\r\nFinansinspektionen att få reda på hur det förhöll sig\r\ni det här sammanhanget.</pre><pre>Anf. 127  AGNE HANSSON (c):</pre><pre>Herr talman! Jag skall inte gå för långt in i den\r\nbostadpolitiska debatten. Då kommer vi ifrån\r\nkärnpunkten i frågan som gällde den\r\nregionalpolitiska delen. Menar verkligen\r\nskatteministern att man skulle stoppa all\r\nkreditgivning för byggande? Man kan fortfarande\r\ninte bygga med så låga produktionskostnader att de\r\növerensstämmer med dagens marknadsvärde. Den\r\nomställningen har ännu inte gjorts, och det är ett\r\nproblem. Så kan det inte få fortsätta. Det innebär\r\natt det inte skulle bli några krediter för byggande\r\növer huvud taget.</pre><pre>Herr talman! Jag tycker ändå att vi har flyttat fram\r\npositionen i debatten om följderna av bankkrisen\r\nfrån regionalpolitisk synpunkt. Vi är överens om att\r\ndet finns regionala skillnader. Det är naturligtvis en\r\ngod grund att bygga vidare på.</pre><pre>Vidare är vi överens om att det är nödvändigt att se\r\ntill att kreditgivningen fungerar och att\r\nkreditprövningen upprätthålls i alla delar av landet.\r\nDe generella åtgärderna är kanske ändå inte\r\ntillräckliga. Det vore bra om man såg över de krav\r\npå säkerhet som även staten ställer när det gäller\r\nkreditgivning. Jag menar inte att man skall vara\r\ngenerösare, men i dag är det i många fall en\r\nrestriktivare kreditgivning i glesbygden, vilket\r\ndrabbar glesbygden i mycket hög grad.\r\nKreditgivningen kan ju vara en avgörande fråga för\r\narbetstillfällen och för utvecklingen över huvud\r\ntaget i en region. Det kan vara avgörande för\r\ntryggheten, för servicen, för boendet och för\r\nförlängda kreditiv när det gäller byggandet som kan\r\nöka de enskilda boendes kostnader på ett annat sätt\r\nän om kreditiven kan lyftas av med en gång. Därför\r\när det naturligtvis oerhört viktigt för den regionala\r\nrättvisan och för att de regionala skillnaderna inte\r\nskall bli större att man följer denna fråga med\r\nuppmärksamhet. Som jag inledningsvis sade är vi\r\növerens om att det finns regionala skillnader.\r\nDärför har jag hopp om att man skall få till stånd\r\nbättre förhållanden framöver.</pre><pre>Anf. 128  Statsrådet BO LUNDGREN (m):</pre><pre>Herr talman! När det gäller målsättningarna och\r\nvart vi strävar, tror jag att Agne Hansson och jag är\r\nhelt överens. Det är möjligt att det finns en del som\r\nbör ses över och att bankerna och andra\r\nkreditinstitut bör vara litet mer själkritiska i vissa\r\navseenden. Jag menar självfallet inte att man skall\r\nstoppa kreditgivningen. Jag ville bara fästa\r\nuppmärksamheten på att det finns en del andra\r\naspekter på de ärenden som togs upp som exempel\r\nän bara kassaflödet som sådant. Det finns andra\r\nrisker som måste värderas i sammanhanget. Men\r\nden statliga kreditgarantin är ju bl.a. till för att\r\nunderlätta kreditgivningen för den här typen av\r\nändamål.</pre><pre>Överläggningen var härmed avslutad.</pre><pre>21 §  Svar på interpellation 1992/93:153 om\r\nförsäkringsbolagens situation och utveckling</pre><pre>Anf. 129  Statsrådet BO LUNDGREN (m):</pre><pre>Herr talman! Bengt Dalström har frågat mig hur\r\nregeringen ser på försäkringsbolagens situation och\r\nutveckling mot bakgrund av bankernas finansiella\r\nkrissituation.</pre><pre>Försäkringsbolagen, liksom övriga institut på det\r\nfinansiella tjänsteområdet, levde tidigare i en hårt\r\nreglerad, nationell och föga konkurrensutsatt\r\nmarknad.</pre><pre>Försäkringsbolagens verksamhetsförutsättningar\r\nhar genomgått stora ändringar under senare år.</pre><pre>I mitten av 1980-talet avskaffades den s.k.\r\nbehovsprincipen, som innebar att ett\r\nförsäkringsbolag kunde få koncession endast om\r\ndet fanns behov av ytterligare försäkringsföretag.\r\nPlaceringsplikten, dvs. skyldigheten för\r\nförsäkringsbolagen att köpa i första hand stats- och\r\nbostadsobligationer, avskaffades. De tidigare\r\nbranschöverenskommelserna om premienivåer och\r\nproduktutveckling upphörde att gälla och\r\nförsäkringsmäklare började anlitas som\r\nförsäljningskanal. Valutaregleringen slopades,\r\nvilket gav försäkringsbolagen nya\r\nplaceringsmöjligheter på utländska marknader.</pre><pre>I början av 1990-talet introducerades en ny\r\nförsäkringsform, livförsäkringar med\r\nfondanknytning eller unit linked-försäkringar.\r\nSkattereformen genomfördes. Branschglidning\r\ntilläts genom att försäkringsbolag fick äga aktier i\r\nfinansiella företag och vice versa. Båda\r\ninstitutsformerna fick också ingå i samma koncern.\r\nUtländska försäkringsbolag kan numera\r\nmarknadsföra sig i Sverige via ett samarbetande\r\nförsäkringsbolag här i landet. Ett förslag om\r\nindividuellt pensionssparande utan\r\nförsäkringsinslag har i vår överlämnats till\r\nriksdagen och utskottsbehandlats.</pre><pre>De beskrivna händelserna har påverkat särskilt\r\nlivförsäkringsbolagens förhållanden. Därtill\r\nkommer att det inte längre är skattemässigt lika\r\nförmånligt att spara i pensionsförsäkringar.\r\nNyteckningen av livförsäkringar har minskat.\r\nAndelen utländska livförsäkringar på den svenska\r\nmarknaden har ökat.</pre><pre>Försäkringsmarknaden har blivit allt mer\r\ninternationaliserad. Den utvecklingen kommer\r\nnaturligtvis att fortsätta sedan EES-avtalet trätt i\r\nkraft och vid ett svenskt medlemskap i EG.</pre><pre>Parallellt med dessa händelser övergick 1980-talets\r\nhögkonjunktur och överhettade kredit- och\r\nfastighetsmarknad i lågkonjunktur och den\r\nnuvarande krisen i det finansiella systemet. Under\r\nhösten 1992 uppvisade flera livförsäkringsbolag en\r\nnegativ kollektiv konsolidering på grund av det\r\nkraftiga prisfallet på vissa av bolagens tillgångar,\r\nvilket föranledde ingripanden från\r\nFinansinspektionen. Konsolideringen är numera\r\nåter positiv till följd av uppgången på\r\naktiemarknaden och värdeökningen på\r\nobligationsportföljerna på grund av sänkningen av\r\nränteläget.</pre><pre>I fråga om skadeförsäkring har den\r\nkonjunkturkänsliga\r\nkreditförsäkringsverksamheten drabbats hårt.\r\nKonkurserna i Njord och Svenska Kredit är\r\nbelysande. Skadeförsäkringsverksamheten i övrigt\r\nhar inte påverkats i samma utsträckning. Men det\r\nkan naturligtvis uppstå problem i enskilda fall.</pre><pre>Den besvärliga utvecklingsfas som\r\nförsäkringsbolagen nu går igenom kommer att få\r\nåterverkningar på sektorns struktur framöver. Jag\r\nvill dock framhålla att påfrestningarna inom\r\nförsäkringssektorn inte är av samma allvarliga\r\nkaraktär som den bankkris som vi nu upplever. Hur\r\nframtiden kommer att se ut går naturligtvis inte att\r\nförutsäga med någon säkerhet. Man kan emellertid\r\nutgå från att bolagen även i fortsättningen kommer\r\natt verka i en konkurrensutsatt, internationaliserad\r\noch föränderlig omgivning. Den skyddade värld\r\nsom tidigare gällde kommer inte att återkomma.</pre><pre>Försäkringsbolagen måste drivas på ett sådant sätt\r\natt bolagen kan fullgöra sina förpliktelser mot\r\nförsäkringstagarna även i tider av ekonomisk\r\ntillbakagång. Det synsättet ligger också till grund\r\nför hela regelsystemet på\r\nförsäkringsrörelseområdet och för\r\nFinansinspektionens tillsynsverksamhet. Exempel\r\npå sådana regler är bestämmelserna om\r\nredovisning av försäkringstekniska skulder (som\r\ninnebär att bolagen som en skuldpost skall redovisa\r\nsina åtaganden enligt ingångna försäkringsavtal),\r\nkraven på grunder för livförsäkring och\r\nskyldigheten att teckna återförsäkring. Ett belopp\r\nmotsvarande de försäkringstekniska skulderna för\r\nlivförsäkringar skall dessutom redovisas\r\nhuvudsakligen i tillgångar med låg risk.</pre><pre>Om ett livförsäkringsbolag trots allt försätts i\r\nkonkurs skall om möjligt hela försäkringsbeståndet\r\növerlåtas till ett eller flera andra försäkringsbolag.\r\nOm någon beståndsöverlåtelse inte kan\r\ngenomföras har försäkringstagarna en särskild\r\nförmånsrätt i bolagets tillgångar till säkerhet för sin\r\nfordran mot bolaget.</pre><pre>Bengt Dalström berör också frågan om stöd\r\nmotsvarande det som nu gäller för bankerna skall\r\ninföras även för försäkringsbolag. Jag har tidigare i\r\nett frågesvar den 23 mars i år redovisat min syn i\r\nden saken.</pre><pre>Syftet med bankstödet är att garantera stabiliteten\r\ni betalningssystemet och att trygga\r\nkreditförsörjningen. Stödsystemet omfattar,\r\nförutom banker, kreditinstitut med statlig\r\nanknytning samt bankägda\r\nbostadsfinansieringsinstitut och finansbolag. Också\r\nförsäkringsbolagen spelar en viktig roll i det\r\nfinansiella systemet. I propositionen (1992/93:135)\r\nom åtgärder för att stärka det finansiella systemet\r\nkonstaterades emellertid att deras verksamhet inte\r\när av det slaget att exempelvis en\r\nbetalningsinställelse omedelbart leder till allvarliga\r\nstörningar i betalningssystemet eller får vittgående\r\nkonsekvenser för den långsiktiga\r\nkreditförsörjningen. Det finns alltså från de\r\nutgångspunkter som ligger bakom införandet av\r\nbankstödet inga skäl att införa en motsvarande\r\ngaranti för försäkringsbolagen.</pre><pre>För närvarande övervägs i olika sammanhang --\r\nfrämst inom ramen för harmoniseringen med EG:s\r\nregelsystem -- flera reformer som ytterst syftar till\r\natt säkra försäkringstagarnas ställning. I en nyligen\r\nframlagd lagrådsremiss om ändrad lagstiftning för\r\nförsäkringsverksamhet med anledning av EES-\r\navtalet föreslås bl.a. regler om\r\nminimikonsolidering för försäkringsbolag. En\r\ndepartementspromemoria håller på att utarbetas\r\nmed förslag om moderna och EG-harmoniserade\r\nplaceringsregler för såväl livförsäkringsbolag som\r\nskadeförsäkringsbolag. De nya placeringsreglerna\r\nkommer att bygga på riskminimering genom\r\ndiversifiering och matchning. Inom ramen för den\r\npågående Försäkringsutredningen övervägs om\r\nömsesidiga försäkringsbolag skall få större\r\nmöjligheter att anskaffa riskkapital. Av intresse i\r\ndet här sammanhanget är dessutom att\r\nFörsäkringsutredningen också överväger om någon\r\nform av garantifondssystem i försäkringsbolagens\r\nregi bör införas.</pre><pre>Jag kommer noga att följa utvecklingen på\r\nförsäkringsområdet och är, om det behövs, beredd\r\natt överväga ytterligare åtgärder utöver de\r\nreformer som redan förbereds.</pre><pre>Anf. 130  BENGT DALSTRÖM (nyd):</pre><pre>Herr talman! Först vill jag tacka statsrådet för ett\r\nengagerat och utförligt svar på interpellationen om\r\nförsäkringsbolagens situation och möjliga\r\nutveckling. Svaret skapar naturligtvis vissa behov\r\nav några smärre kompletterande frågor, vilka jag\r\nställer en i taget.</pre><pre>Den negativa konsolidering som flera\r\nförsäkringsbolag uppvisade under hösten 1992\r\nföranledde enligt statsrådets svar ingripanden från\r\nFinansinspektionen. Samtidigt konstaterar\r\nstatsrådet att konsolideringen till följd av olika\r\nmarknadsfaktorer numera är positiv. Kan\r\nstatsrådet tala om vari Finansinspektionens\r\ningripanden bestod? Var dessa bara av formell\r\nkaraktär eller hade de vid det tillfället en tvingande\r\nform eller inriktning?</pre><pre>Anf. 131  Statsrådet BO LUNDGREN (m):</pre><pre>Herr talman! Finansinspektionen har, enligt de\r\nlagar som gäller och den instruktion man har, att\r\nfullfölja sina uppgifter som i det här fallet var att\r\nskydda försäkringstagarnas intressen. De åtgärder\r\nsom man rekommenderade var att hantera\r\nåterbäringspolitiken på ett sätt så att man skyddade\r\nfordringsägarna. Jag skall inte närmare gå in på\r\ndetta, eftersom det är en myndighetsutövningsfråga\r\nsom Finansinspektionen svarar för, men detta var\r\nden typ av åtgärd som Finansinspektionen då\r\nrekommenderade.</pre><pre>Anf. 132  BENGT DALSTRÖM (nyd):</pre><pre>Herr talman! Herr statsråd! I interpellationssvaret\r\nredovisar statsrådet Lundgren vidare att man inom\r\ndepartementet, bl.a. med anknytning till EG:s\r\nregelsystem och EES-avtalet, bedriver ett\r\nförhoppningsvis intensivt arbete i\r\nförsäkringsfrågor. Det talas också om en aktuell\r\nlagrådsremiss som bl.a. innehåller regler om\r\nminimikonsolidering för försäkringsbolag.</pre><pre>Herr statsråd! Eftersom man nu utreder och lägger\r\nförslag måste man väl tolka det så, att vi i dagens\r\nläge skulle sakna dessa krav på försäkringsbolagens\r\nkreditvärdighet och likviditet på kort och lång sikt.\r\nDet vore i så fall en mycket allvarlig brist i det\r\nnuvarande försäkringssystemet, vilket kan skapa\r\nstor osäkerhet och oro hos alla försäkringstagare.\r\nHur vill statsrådet Lundgren kommentera en sådan\r\ntankegång?</pre><pre>Anf. 133  Statsrådet BO LUNDGREN (m):</pre><pre>Herr talman! Låt mig säga att det finns två vägar\r\nsom är intressanta att hantera när det gäller\r\nreformeringen av verksamheten för\r\nförsäkringsbolagen. Den ena vägen är att skapa\r\nbättre konkurrensförhållanden. Vi håller också på\r\natt se över skattereglerna för försäkringsbolagen\r\nför att de i samband med det individuella\r\npensionssparandet skall få så lika\r\nkonkurrensvillkor som möjligt. I det avseendet är\r\ndet fråga om två olika produkter.</pre><pre>Det andra är att de regler som vi har bör\r\nmoderniseras och i görligaste mån förbättras. Det\r\när inte så, att vi har saknat regler till skydd för\r\nkonsumenten -- försäkringstagaren -- utan vi\r\nbehöver dels se över och modernisera och dels\r\nharmonisera med tanke på de öppnare gränserna\r\nvid internationaliseringen. Naturligtvis skall vi\r\nockså, i den mån vi kan, försöka att förbättra\r\nregelsystemen till skydd för försäkringstagarna.\r\nMen de regler som i dag existerar är inte så\r\nutformade att det finns ett svart hål med problem\r\nför försäkringstagarna.</pre><pre>Anf. 134  BENGT DALSTRÖM (nyd):</pre><pre>Herr talman! Innebär det att man inte har någon\r\nkonstruktion som motsvarar\r\nkapitaltäckningskravet för bankerna? Saknas den\r\ntankegången och motsvarigheten med dagens\r\nförsäkringssystem?</pre><pre>Anf. 135  Statsrådet BO LUNDGREN (m):</pre><pre>Herr talman! Om man i första hand ser på\r\nlivförsäkringsbolagen, som jag antar att Bengt\r\nDalström menar, finns det i dag regler för vilka\r\nåtaganden man får göra och vilka garantier som\r\nskall finnas för försäkringstagarna.\r\nFörsäkringsbolagens verksamhet, placeringar,\r\nresultat och konsolidering följs löpande av\r\nFinansinspektionen. Visst finns det redan i dag\r\nregler som styr detta i syfte att minimera risken och\r\natt ge försäkringstagarna så bra skydd som möjligt.</pre><pre>(BENGT DALSTRÖM (nyd) inpass: Jag utgår\r\nfrån att detta görs i förebyggande syfte.)</pre><pre>Överläggningen var härmed avslutad.</pre><pre>22 §  Svar på interpellation 1992/93:168 om\r\nvårdnadstvister m.m.</pre><pre>Anf. 136  Statsrådet REIDUNN LAURÉN (-\r\n):</pre><pre>Herr talman! Gustaf von Essen har frågat mig om\r\nregeringen avser att komma med förslag till\r\nriksdagen i fråga om införande av familjenämnder\r\nför att underlätta barnens situation i samband med\r\nseparationer. Han har vidare frågat vad som i övrigt\r\növervägs inom Justitiedepartementet för att\r\nutveckla förfarandet avseende separationer och\r\nvårdnads- och separationstvister.</pre><pre>Gällande rätt innebär att domstolen förordnar i\r\nenlighet med föräldrarnas begäran i en\r\nvårdnadsfråga, om föräldrarna är ense i saken och\r\nom det är bäst för barnet. Om en vårdnadsfråga är\r\ntvistig, är det barnets bästa som skall avgöra hur\r\ndomstolen skall döma. Rätten skall se till att det\r\nfinns ett tillräckligt underlag för att avgöra frågor\r\nom vårdnad och umgänge. För att få ett sådant\r\nunderlag kan domstolen inhämta upplysningar från\r\nsocialnämnden. Rätten kan också uppdra åt\r\nsocialnämnden eller något annat organ att utse\r\nnågon som gör en utredning i vårdnads- eller\r\numgängesfrågan. Vid behov kan domstolen ge\r\nriktlinjer för utredningen. Domstolen beslutar\r\ndärefter i vårdnads- eller umgängesfrågan efter vad\r\nsom är bäst för barnet.</pre><pre>Domstolsutredningen har i betänkandet\r\nDomstolarna inför 2000-talet (SOU 1991:106 s. 61\r\nf.) diskuterat om det -- efter finländsk förebild --\r\ngår att ändra arbetsfördelningen mellan\r\ndomstolarna och socialnämnderna i vårdnadsmål.</pre><pre>Enligt finländsk rätt kan föräldrarna i stor\r\nutsträckning lösa vårdnads- och umgängesfrågor\r\ngenom avtal, som fastställs av socialnämnden.\r\nFöräldrarna kan avtala att vårdnaden skall vara\r\ngemensam, att barnet skall bo hos den ena\r\nföräldern om föräldrarna inte bor tillsammans eller\r\natt den ena föräldern ensam skall ha vårdnaden.\r\nFöräldrarna kan också avtala att barnet skall ha rätt\r\ntill umgänge med den förälder som barnet inte bor\r\nhos. Ett avtal angående vårdnaden om barn och rätt\r\ntill umgänge skall ingås skriftligt och det skall för\r\nfastställelse föreläggas socialnämnden i den\r\nkommun där barnet har sin hemort. När\r\nsocialnämnden prövar om avtalet skall fastställas\r\nskall den beakta barnets bästa och barnets egna\r\nönskemål. Ett avtal som fastställs av\r\nsocialnämnden gäller och kan verkställas såsom ett\r\nlagakraftvunnet domstolsavgörande.\r\nSocialnämnden åtar sig att i samband med avtal om\r\nvårdnad eller umgänge hjälpa föräldrarna att avtala\r\nom underhållsbidrag. Däremot hjälper nämnden\r\ninte till med frågor om bodelning i samband med\r\nföräldrarnas separation eller om underhåll till\r\nmake.</pre><pre>Domstolsutredningen anser att det finska systemet\r\nhar vissa fördelar framför det svenska. Det öppnar\r\nenligt utredningen en möjlighet att lösa\r\nvårdnadsfrågor utan att gå via domstolarna.\r\nHärigenom kan man, framhåller utredningen,\r\nskapa större förutsättningar för lösningar som är\r\ngrundade på frivilliga överenskommelser.\r\nSamtidigt kan det medföra en avlastning för\r\ndomstolarna. Enligt domstolsutredningens mening\r\nfinns det därför mycket som talar för att en lösning\r\nbaserad på den finländska förebilden skulle vara en\r\nframkomlig väg också i Sverige. Men det krävs viss\r\nytterligare utredning. Framför allt måste man\r\nskaffa sig en uppfattning om de konsekvenser som\r\nskulle uppstå för kommunerna när det gäller\r\npersonalbehov. Det kan knappast enligt\r\nutredningens mening komma i fråga att tillskapa en\r\nlösning som medför avsevärda kostnader för\r\nkommunerna. Samtidigt är att beakta att det torde\r\nvara en förutsättning för att systemet skall bli lika\r\nanvändbart som i Finland att socialnämnderna\r\nhjälper till med att räkna ut underhållsbidrag.\r\nDomstolsutredningen har inte kunnat göra den\r\nytterligare utredning som behövs, utan hänvisar till\r\natt frågan får övervägas i annat sammanhang.</pre><pre>Domstolsutredningens betänkande har\r\nremissbehandlats. Många remissinstanser är\r\npositiva till ett fortsatt utredningsarbete i enlighet\r\nmed utredningens förslag (se\r\nremissammanställningen, Ds 1993:5, del A s. 204).</pre><pre>Den här frågan bör emellertid ses i sammanhang\r\nmed andra åtgärder som nyligen har genomförts i\r\nsyfte att förbättra förfarandet i vårdnads- och\r\numgängesfrågor.</pre><pre>Våren 1991 förstärktes således möjligheterna till\r\ns.k. samarbetssamtal. Sådana samtal innebär att\r\nföräldrar under sakkunnig ledning får möjlighet att\r\ngemensamt och i samråd nå enighet i frågor rörande\r\nvårdnad och umgänge. Kommunerna är numera\r\nskyldiga att bereda föräldrar möjlighet till\r\nsamarbetssamtal. Sådana samtal kan komma till\r\nstånd såväl innan en rättslig process har inletts som\r\nunder pågående process. I mål om vårdnad eller\r\numgänge får domstolen uppdra åt socialnämnden\r\neller något annat organ att i barnets intresse\r\nanordna samarbetssamtal. Syftet med att införa\r\nsamarbetssamtal var att åstadkomma\r\nsamförståndslösningar för barnets bästa och\r\ndärmed förhindra för barnet skadliga konsekvenser\r\nav föräldrarnas separation. I förarbetena till\r\nlagändringen (prop. 1990/91:8 s. 30) har framhållits\r\natt det finns goda utsikter för att samtalen skall\r\nkunna fylla en viktig funktion, om föräldrarna\r\nkommer i kontakt med personer som är erfarna i\r\nrelationsbehandling av vuxna och som har särskilda\r\nkunskaper om barn och barns behov. Detta gäller\r\näven i de fall där samtalen inte leder till att\r\nföräldrarna blir ense i den fråga som tvisten gäller.\r\nMycket kan nämligen vara vunnet redan genom att\r\nföräldrarna genom samtalen blir uppmärksamma\r\npå farorna att tvisten skall äventyra barnets\r\nvälbefinnande.</pre><pre>Riksdagen har vid ett flertal tillfällen aktualiserat\r\nfrågan om familjerådgivning (se bl.a. bet.\r\n1992/93:SoU2, rskr. 1992/93:14). Riksdagen har\r\ndärvid anfört att familjerådgivningsverksamheten\r\nhar mycket stort värde. I årets budgetproposition\r\n(prop. 1992/93:100, bil. 6 s. 21) har socialministern\r\nanfört att han delar riksdagens bedömning att\r\nfamiljerådgivning är en viktig del av det\r\nförebyggande sociala arbetet samt att han avser att\r\nsenare under riksmötet återkomma till regeringen\r\nmed förslag om familjerådgivningens framtida\r\norganisation och finansiering. Lagutskottet (bet.\r\n1992/93:LU22) har med anledning av en motion\r\nuttalat att utskottet med hänsyn till socialministerns\r\nuttalande förutsätter att möjligheter till\r\nfamiljerådgivning för dem som så önskar kommer\r\natt tryggas i framtiden.</pre><pre>Enligt vad jag har inhämtat ses för närvarande\r\nfrågan om vem som skall vara huvudman för\r\nfamiljerådgivningen över inom\r\nSocialdepartementet. Arbetet är inriktat på att\r\npresentera en proposition inom kort. Jag kommer\r\ngivetvis att med stort intresse följa detta arbete.\r\nDet är min uppfattning att de redan väsentligt\r\nförbättrade möjligheterna till samarbetssamtal och\r\ni framtiden en väl fungerande familjerådgivning\r\nkommer att bidra till att underlätta och förbättra\r\nbarns situation i samband med föräldrarnas\r\nseparation. I Justitiedepartementet fortsätter vi att\r\nstudera den finländska modellen för att se om den\r\när någonting för oss. Vi ser naturligtvis också på\r\nden ordning som nyss har införts i Norge. Men om\r\nvi skall göra en genomgripande systemförändring,\r\nkräver det noggranna överväganden och kan inte\r\nske i en handvändning. Innan vi tar ställning till\r\nfrågan bör vi också utvärdera de nyligen\r\ngenomförda lagändringarna och se vad som kan\r\nuppnås med de åtgärder som har aviserats.</pre><pre>Anf. 137  GUSTAF VON ESSEN (m):</pre><pre>Herr talman! Jag vill tacka statsrådet för det\r\nuttömmande och delvis också mycket intressanta\r\nsvaret.</pre><pre>Äktenskapet och familjen är enligt min och de\r\nflestas, utgår jag från, uppfattning samhällets\r\ngrundpelare. Därför måste man ta mycket allvarligt\r\npå hur man skall gå till väga vid separationer.</pre><pre>Riksdagen har i år liksom tidigare behandlat en rad\r\nolika motioner i ärendet. Det visar intresset och\r\nengagemanget i dessa frågor. Man kan säga att det\r\nrör sig om två saker.</pre><pre>Dels är det fråga om att ha en teknik som\r\nminimerar eventuella negativa effekter av vårt\r\nnuvarande legala förfarande. Det nuvarande\r\nsystemet tycks inte till alla delar uppfylla de\r\nönskemål som man skulle vilja ställa. En utveckling\r\nav det legala förfarandet som tar hänsyn till modern\r\nforskning om barns behov och vuxnas anpassning i\r\nlivskriser bör alltså komma till stånd.</pre><pre>Dels rör det sig om att försöka korta de ibland\r\nmycket långa handläggningstiderna. Ju längre tid\r\ndet går mellan skilsmässa och slutlig lösning, desto\r\nstörre är risken att ärendet blir infekterat och\r\növergår till svartmålning, anklagelser,\r\nundanhållande av umgänge, frustration, m.m.\r\nUtdragna vårdnadstvister gynnar oftast den\r\nförälder som har barnet boende hos sig under\r\nutredningstiden. Det är viktigt att syftet med\r\ndomstolars och utredares insatser främst är att\r\nhjälpa personer i konflikt till en för alla parter\r\nacceptabel lösning med utgångspunkt i barnets\r\nbästa. Därför är det illa om handläggningen drar\r\nalltför länge ut på tiden.</pre><pre>I svaret pekar statsrådet på en del planerade och\r\nredan genomförda åtgärder. Att en\r\nfamiljerådgivning organiseras bättre och\r\nfinansieras är givetvis mycket bra. Som gammal\r\nsocialnämndsordförande har jag stor respekt för\r\nvad familjerådgivningen kan åstadkomma. Men det\r\när ändå ett frivilligt åtagande för parterna.</pre><pre>Jag tycker att även samarbetsavtal är ett alldeles\r\nutmärkt inslag i de möjligheter som i dag finns. Att\r\nman förstärker dessa möjligheter är bra. Men även\r\ndär är det fråga om frivillighet.</pre><pre>Jag tror ändå att det är viktigt att försöka\r\nåstadkomma ett något mer samlat grepp.\r\nLagstiftning kan inte förebygga eller lösa alla\r\nfamiljekonflikter, men de kan bidra till att lösa\r\nfamiljerättsliga problem där barnens rättsställning\r\nofta måste skyddas.</pre><pre>Lagstiftningen inom familjerättsområdet berör inte\r\nbara situationer vid äktenskaps upplösning utan\r\nockså situationer där barn hamnar i drogmissbruk\r\neller kriminalitet.</pre><pre>Det finns flera olika sätt att utveckla förfarandet.\r\nBengt Harding Olson har pekat på fördelar med\r\ns.k. family court, som praktiseras i Australien. Där\r\nrör det sig om familjedomstolar, en sorts\r\nspecialdomstolar för familjemål. Domstolarna\r\nhandlägger äktenskapsskillnad samt vårdnad och\r\numgänge och har hög status och hög\r\nspecialistkompetens. Det är väl oklart om\r\nförhållandena i Australien går att översätta till\r\nsvenska förhållanden, men det finns ändå intresse\r\nav att studera deras uppläggning.</pre><pre>Statsrådet har själv i svaret visat ett visst intresse för\r\ndet finska systemet. Möjligen kan det komma att\r\npåverka den beredning som förhoppningsvis kan\r\nkomma att ske. I det finska systemet är det avtal\r\nutanför domstolen som skall bli vägledande.\r\nMöjligen kan det vara bra om ett avtal kan\r\nfastställas i tingsrätt.</pre><pre>Jag har tidigare motionerat om införande av en s.k.\r\nfamiljenämnd. Även en kollega, Karin Pilsäter, har\r\nvarit inne på liknande tankar. Denna motion har till\r\nmin stora förvåning kommit att väcka\r\nuppmärksamhet i USA och i Nya Zeeland. Den har\r\nt.o.m. omtalats i televisionen i USA och där\r\nframställts som om detta vore regeringens förslag.\r\nJag vet inte hur jag skall tolka det, men det var i alla\r\nfall intressant. Motionen går ut på att en tingsrätt\r\nförordnar om en familjenämnd som skall komma\r\nmed ett yttrande i vårdnads- och\r\numgängesärenden. Den kan alltså ha en ad hoc-\r\nkonstruktion, beroende på vilken typ av\r\nvårdnadstvist som det rör sig om och vilka behov\r\nsom föreligger. Men man kan koppla både\r\nfamiljeterapeuter, barnpsykologer, ekonomer och\r\njurister till denna, och man kan tillsammans med\r\nparterna på olika sätt lotsa fram en lösning.\r\nBeslutet kan föreläggas tingsrätten, och tingsrätten\r\nhar det yttersta ansvaret. Om någon part inte vill\r\ngodta familjenämndens beslut, finns det givetvis\r\nmöjlighet att föra sin talan inför tingsrätten. Men\r\ndetta skulle vara en metod att sammanhållet och\r\nstrukturerat få till stånd en handläggning som\r\ninnefattar alla de specialistkompetenser som kan\r\nerfordras och där socialtjänsten har\r\nledningsansvaret men ansvarar inför tingsrätten.</pre><pre>Jag vet inte om en sådan metod, vilken kanske inte\r\när helt ny, skulle kunna intressera statsrådet och\r\nregeringen. Jag tror att både samarbetssamtal,\r\nfamiljerådgivning och alla andra resurser skulle\r\nkunna kopplas till en sådan konstruktion. Det ena\r\nutesluter därför inte det andra. Det är mer fråga om\r\nen strukturerad sammanhållning. Jag är mycket\r\nspänd på att höra om det finns något intresse för en\r\nsådan typ av uppläggning. I svaret finns det dess\r\nvärre inte någon riktig klarhet i om någon\r\nberedning ens kommer att ske på detta område.</pre><pre>Anf. 138  Statsrådet REIDUNN LAURÉN (-\r\n):</pre><pre>Herr talman! Jag är självfallet intresserad av att\r\nåstadkomma den bästa tänkbara lösningen för\r\nbarns situation när det gäller separationer och\r\nskilsmässor.</pre><pre>Som framgick av interpellationssvaret ser vi inom\r\nJustitiedepartementet både på den finska modellen\r\noch på den nya norska modellen.</pre><pre>Jag vill gärna tillägga att vi givetvis även kommer\r\natt se på den modell som skisserades här, där man\r\nalltså har ett mer sammanhållet grepp över\r\nverksamheten.</pre><pre>Jag har anledning att åka till Australien i sommar\r\noch kommer att titta på förslaget om s.k. family\r\ncourt för att se om det möjligen ger något uppslag\r\nför vår del. Jag är litet tveksam till om det passar in\r\ni vårt system, men det innebär inte att jag inte med\r\nintresse skall se på det.</pre><pre>De lagändringar som har gjorts beträffande\r\nförbättringar av samarbetssamtalen är ganska nya.\r\nSom jag sade i interpellationssvaret måste\r\növerväganden om en ny utredning utgå från\r\nutvärderingar av vad de här förslagen innebär.\r\nMöjligen är det något tidigt att göra en utvärdering\r\nav de senaste ändringarna. Det har knappt gått ett\r\når. Jag utesluter ändå inte att vi kan börja med detta\r\nunder hösten. Sedan får vi se vad de fortsatta\r\növervägandena leder till. Men jag vill gärna\r\nunderstryka att jag är öppen och intresserad.</pre><pre>Anf. 139  GUSTAF VON ESSEN (m):</pre><pre>Herr talman! Jag är både glad och till freds med det\r\nsvar som statsrådet ger. Det kändes litet oklart vad\r\nsom avsågs med slutet av svaret. Det är en sak att\r\nvara intresserad och att studera, en annan sak är att\r\nbereda och att göra något mer konkret. Men jag\r\nhoppas att statsrådet med sin inställning avser att\r\ngöra något mer konkret så småningom. Om inte\r\nannat så kanske i höst. Jag kommer för min del\r\ntillsammans med många andra i riksdagen att noga\r\nbevaka att konkretiseringen äger rum. Tack för\r\nsvaret.</pre><pre>Överläggningen var härmed avslutad.</pre><pre>23 §  Svar på interpellation 1992/93:177 om\r\nmarknadshyror</pre><pre>Anf. 140  Statsrådet REIDUNN LAURÉN (-\r\n):</pre><pre>Herr talman! Lars Stjernkvist har frågat mig om jag\r\när beredd att vidta åtgärder som lugnar alla oroliga\r\noch som gör att planerna på att införa\r\nmarknadshyror, eller ''spänstigare'' hyror,\r\nskrinläggs.</pre><pre>Lars Stjernkvist ställde för en månad sedan i stort\r\nsett samma fråga till mig. Frågorna skall ses mot\r\nbakgrund av en departementspromemoria om\r\nändringar i hyresförhandlingslagen m.m. som\r\nnyligen har skickats ut på remiss. I promemorian\r\nföreslås förändringar i bruksvärdessystemet som\r\njag översiktligt redogjorde för när jag besvarade\r\nLars Stjernkvists fråga förra gången.</pre><pre>Det är två förändringar som föreslås i\r\nbruksvärdessystemet. För det första föreslås att\r\nman, när man bestämmer vad som är en skälig\r\nhyra, inte längre i första hand skall beakta hyrorna\r\ni de allmännyttiga bostadsföretagens hus.\r\nJämförelsen skall alltså kunna göras med hyrorna\r\nför likvärdiga lägenheter i alla hus, oavsett vem som\r\näger dem. Bakgrunden till detta är att vi i dag ser\r\nen utveckling som innebär att bygg- och\r\nbostadssektorn avregleras. De allmännyttiga\r\nbostadsföretagens särställning i olika hänseenden\r\ntas bort. Enligt ett förslag nyligen från\r\nCivildepartementet skall dessa företag i framtiden\r\nbedriva sin verksamhet på samma villkor som andra\r\nfastighetsägare. Verksamheten skall inte bara gå ut\r\npå att täcka kostnaderna utan också på att det skall\r\nkunna uppkomma ett visst överskott. Regeln om\r\natt hyrorna i allmännyttan skall utgöra\r\nförstahandsnorm kommer därför inte längre att ha\r\nden betydelse som lagstiftaren tänkte sig när den\r\nnuvarande ordningen infördes.</pre><pre>Det kan tilläggas att hyrorna i de allmännyttiga\r\nbostadsföretagens hus är förhållandevis höga. Att\r\nhyrorna hos allmännyttan inte skall utgöra\r\nförstahandsnorm kan alltså pressa hyrorna nedåt.</pre><pre>Den andra förändringen som föreslås är att\r\nbruksvärdesregeln skall återfå den något större\r\nflexibilitet allmänt sett som den tidigare hade. Det\r\ninnebär bl.a. att hyrorna något bättre skall kunna\r\nanpassas till den efterfrågan och det utbud som\r\nfinns. Avsikten är framför allt att ge utrymme för\r\natt ge lägesfaktorn en större betydelse vid\r\nhyressättningen än vad den har i dag. Detta tror jag\r\natt de flesta hyresgäster kommer att tycka är\r\nrättvist. Den som bor störst och bäst bör också\r\nbetala mest. Omvänt skall den som väljer en\r\nmindre attraktiv bostad kunna få pengar över till\r\nannat.</pre><pre>Jag vill betona att förslagen i promemorian på intet\r\nsätt innebär att man inför marknadshyror eller med\r\nandra ord en helt fri hyressättning. Förslaget utgår\r\nfrån att bruksvärdessystemet som sådant skall vara\r\nkvar. Fortfarande skall hyresnämnden kunna pröva\r\nom en hyra är skälig.</pre><pre>Herr talman! När jag förra gången svarade på Lars\r\nStjernkvists fråga konstaterade jag att förslagen\r\nskulle remissbehandlas och att regeringen först\r\ndärefter skulle ta ställning till hur förslagen\r\nslutligen skall utformas. Mot den bakgrunden\r\nsvarade jag att jag inte var beredd att gå närmare in\r\npå frågorna.</pre><pre>Jag är inte heller i dag beredd att föregripa den\r\nfortsatta beredningen av ärendet. Det slutliga\r\nställningstagandet återkommer jag till i höst när\r\nförslagen har remissbehandlats.</pre><pre>Anf. 141  LARS STJERNKVIST (s):</pre><pre>Herr talman! Jag tackar statsrådet för svaret på\r\ninterpellationen. Jag förstår att syftet är att lugna\r\nmig och alla andra som befarar att\r\nregeringspartierna är på väg att överge sitt löfte att\r\ninte införa marknadshyra. Jag kan meddela\r\nstatsrådet att jag inte har blivit lugn sedan jag har\r\nläst svaret.</pre><pre>Den departementspromemoria som är bakgrund\r\ntill min fråga innehåller en serie förslag. Några av\r\ndem nämner statsrådet. Men det finns fler.</pre><pre>Den regel som i dag säger att en hyra är skälig om\r\nden inte ''påtagligt'' skiljer sig från hyran för en\r\nlikvärdig lägenhet skall man ändra till ''väsentligt''.\r\nOrdbytet, som kan tyckas vara oviktigt, betyder,\r\nsäger de som förstår sig på juridiskt finlir, att man i\r\ndag kan höja hyran med 5 % i attraktiva lägen.</pre><pre>En annan förändring som finns i förslaget är att\r\nman skall uppmuntra enskilda att förhandla själva.\r\nFör att man inte skall orsaka kaos säger man att en\r\nny regel skall införas, nämligen att den som tiger till\r\nen hyreshöjning samtycker. Det innebär att om\r\nman inte själv som enskild protesterar, om man av\r\nnågon anledning inte vågar ta en match med\r\nfastighetsägaren, gäller hyreshöjningen.</pre><pre>En tredje förändring som föreslås, som statsrådet\r\nberör, är att allmännyttan inte längre skall vara\r\nhyresledande. Det är viktigt att komma ihåg att den\r\nregel vi har i dag inte innebär att hyrorna måste\r\nvara lika höga som hos allmännyttan. Det system vi\r\nhar i dag innebär att allmännyttan sätter ett tak för\r\nhyrorna. Men det är självfallet fullt möjligt att sätta\r\nhyror som är lägre än bruksvärdet eller den hyra\r\nsom det kommunala företaget har. Att det fungerar\r\nså i dag visar också statsrådets svar. Det är bra.\r\nProblemet är att om man också skall väga in privata\r\nfastighetsägares fastigheter i bruksvärdet ger man\r\nprivata fastighetsägare en möjlighet att höja\r\nbruksvärdet.</pre><pre>Alla de förslag som jag har nämnt -- det finns fler --\r\nhar en gemensam nämnare, nämligen att de flyttar\r\nmakt och inflytande från hyresgästerna till\r\nfastighetsägarna. Alla förslagen innebär också\r\nkonsekvent att man ökar marknadsinslaget i\r\nhyressättningen. Jag delar i och för sig statsrådets\r\nuppfattning att det inte innebär ett renodlat system.\r\nJo, på en punkt gör det faktiskt det. När det gäller\r\ntomma lägenheter skapar den här förändringen\r\nutrymme för en ren marknadshyressättning.\r\nDäremot innebär det naturligtvis inte att man\r\ngenomför renodlade marknadshyror rakt över hela\r\nmarknaden. Men det som oroar mig och många\r\nmed mig är att det här är stora kliv i den riktningen.\r\nDet framgår också av statsrådets eget svar.</pre><pre>Jag tycker att avslutningen på första sidan är på\r\ngränsen till cynisk. Statsrådet säger att den som vill\r\nha en litet mindre attraktiv lägenhet kan välja det\r\noch få pengar över till annat. Sanningen är den att\r\nmängder av människor i dag ''väljer'' en mindre\r\nattraktiv lägenhet. Men de gör det inte därför att de\r\nskall få råd med en Mallorcaresa till, om statsrådet\r\nhade inbillat sig det. De gör det därför att hyrorna\r\nredan i dag är alldeles för höga. Redan i dag tvingas\r\nmängder av människor att sänka sin\r\nboendestandard därför att hyrorna är för höga.\r\nMed alla de förslag som återfinns i promemorian\r\nger man fastighetsägarna ökade möjligheter att i\r\nattraktiva lägen höja hyrorna ytterligare.</pre><pre>Är det alltid av ondo för hyresgästerna att man\r\ninför marknadsanpassning? Nej, det behöver det i\r\noch för sig inte vara. Men med den utformning som\r\nförslaget om marknadsanpassning har fått i den här\r\npromemorian är det av ondo. Det kan väl inte vara\r\nså att den här regeln om att den som tiger samtycker\r\nockså kommer att gälla i omvänd riktning. Det\r\nkunde det vara intressant att få svar på. Jag tycker\r\nsom hyresgäst att jag betalar en alldeles för hög\r\nhyra och skickar in en avi till fastighetsägaren och\r\nsäger: Nu tycker jag att jag skall få betala en lägre\r\nhyra. Om fastighetsägaren inte protesterar mot\r\ndetta och kräver förhandling, så gäller den hyran\r\nautomatiskt. Är det så kanske det finns en del\r\npositivt i förslaget. Tyvärr befarar jag att det inte\r\när så. Men det kunde vara spännande att få svar på\r\ndet.</pre><pre>Sedan har vi språket. Jag tycker att det är tråkigt att\r\nstatsrådet inte väljer att kalla detta för vad det är.\r\nNu har hon använt uttryck som spänstigare hyror\r\noch flexiblare hyror. Men hela tiden handlar det om\r\nsamma sak. Statsrådet! Pölsa smakar pölsa, även\r\nom man väljer att kalla det för oxfilé.\r\nMarknadsanpassning innebär\r\nmarknadsanpassning, oavsett om man väljer att\r\nbeskriva det som någonting annat.</pre><pre>Anf. 142  Statsrådet REIDUNN LAURÉN (-\r\n):</pre><pre>Herr talman! Jag skall börja med att tala om det\r\nLars Stjernkvist tog upp, nämligen förslaget om att\r\nhyresvärden skall kunna skicka ut ett förslag till\r\nhyra. Om han inte hör någonting från hyresgästen\r\nskall detta vara den hyra som gäller.</pre><pre>Först och främst gäller inte detta alla hyresgäster.\r\nDet gäller enbart de hyresgäster som väljer att\r\nställa sig utanför det kollektiva\r\nförhandlingssystemet. Det är ganska väsentligt att\r\npåpeka. Vi har övervägt denna lösning eftersom\r\nhyresvärden kan få stora svårigheter med\r\nhyresgäster som ställer sig utanför det kollektiva\r\nhyresförhandlingssystemet genom att välja att vara\r\nhelt passiva. Det är inte något som man kan bortse\r\nfrån.</pre><pre>Man har därför i denna promemoria fört fram\r\nförslaget att hyresvärden skall kunna skicka ut ett\r\nförslag till hyressättning. Hör han inte av\r\nhyresgästen på sex veckor -- det är ganska lång tid\r\ntilltagen -- anses hyran vara godtagen av\r\nhyresgästen. Skulle det sedan visa sig att\r\nhyresgästen inte är nöjd med hyran, att det går upp\r\nför hyresgästen att den kanske är för hög, har\r\nhyresgästen ytterligare två månader på sig att\r\naktualisera frågan i Hyresnämnden. Då sker en\r\nvanlig bruksvärdesprövning av hyran. Finner\r\nHyresnämnden att hyran har satts för högt av\r\nhyresvärden gäller den hyra som Hyresnämnden\r\nsätter ända från början av den nya hyressättningen.</pre><pre>Jag tycker att detta är en ordning som skapar en god\r\nrättssäkerhetsgaranti för hyresgästen. Jag vill\r\npåpeka att det som förs fram i promemorian är\r\nförslag, och de skall remissbehandlas. Vi får se hur\r\nman ser på förslagen under remissbehandlingen.\r\nSjälv har jag inte tagit slutlig ställning till hur\r\nförslagen skall utformas när en proposition så\r\nsmåningom skall skrivas.</pre><pre>Vad sedan gäller skillnaden mellan ''påtagligt'' och\r\n''väsentligt'' berördes den frågan i\r\ninterpellationssvaret, men kanske inte så explicit.\r\nJag sade att den andra förändring som föreslås är\r\natt bruksvärdesregeln allmänt sett skall återfå den\r\nnågot större flexibilitet som den tidigare hade.</pre><pre>När bruksvärdessystemet infördes år 1968 fanns ett\r\nväsentlighetsrekvisit. Det är precis det som detta\r\nförslag syftar till att återinföra. Det anses att vi med\r\nnuvarande system har en flexibilitet som uppgår till\r\nca 5 %. Om man byter ut påtaglighetsrekvisitet mot\r\nett väsentlighetsrekvisit torde det leda till som mest\r\n10 % men förmodligen ett par procent.</pre><pre>Jag tycker inte att det är någon särskilt stor\r\nförändring i jämförelse med nuläget. Det innebär\r\nändå att man ger systemet den flexibilitet som det\r\nhade och som det var avsett att ha när det infördes.\r\nAtt kalla detta för att ta stora steg mot\r\nmarknadshyror är, som jag tidigare sade till Lars\r\nStjernkvist i mitt frågesvar, en grov överdrift. Detta\r\när i själva verket en mycket försiktig förändring av\r\nbruksvärdessystemet. Man återgår helt enkelt till\r\nhur det ursprungligen var.</pre><pre>Lars Stjernkvist påpekade vidare att det kan bli\r\nmarknadshyressättning vad gäller tomma\r\nlägenheter. Ja, och det tror jag är någonting som\r\nhyresgästerna i dagens läge ser fram emot. Den\r\nhyressättning som sker vad gäller t.ex.\r\nAllmännyttans tomma lägenheter torde i så fall\r\nstyra hyran mot en lägre hyressättning och inte mot\r\nen högre hyressättning.</pre><pre>Felet med den debatt som Lars Stjernkvist försöker\r\nföra här är att hans intresse hela tiden koncentrerar\r\nsig på områden som Stockholms innerstad, där det\r\nfinns och alltid har funnits ett stort tryck på\r\nmarknaden. När vi ser till landet i övrigt finns det\r\ntusentals lediga lägenheter. Låter man den något\r\nstörre flexibiliteten i bruksvärdessystemet gälla\r\nkommer det i nuläget att innebära ett plus för\r\nhyresgästen såtillvida att det styr mot lägre hyror\r\noch inte mot högre hyror. Lars Stjernkvist sade för\r\növrigt förra gången i sin fråga att det kunde vara på\r\ndet sättet.</pre><pre>Jag vill påpeka att den jämförelse med\r\nAllmännyttans hyror som skett sedan 1975 skulle\r\nha inneburit att man pressade ner hyressättningen.\r\nMen faktum är -- och jag har statistiskt belägg för\r\ndetta sedan åtminstone år 1983 -- att Allmännyttan\r\nhar legat högt i hyressättningen. Allmännyttans\r\nkostnader har genomgående varit högre än\r\nkostnaderna för privata hyresvärdar.</pre><pre>Anf. 143  LARS STJERNKVIST (s):</pre><pre>Herr talman! Jag får korrigera statsrådet på en\r\npunkt. Jag har aldrig i min politiska gärning utgått\r\nfrån Stockholms innerstad. Min horisont i\r\nriksdagen är och förblir alltid Norrköping. Det kan\r\nvara viktigt att slå fast.</pre><pre>Det är sant att jag i en frågedebatt sade att jag inte\r\ntror att ett införande av marknadshyror skulle få en\r\ndramatisk effekt med en gång. Det står jag fast vid.\r\nDet hävdar jag fortfarande. Däremot innebär\r\nmarknadshyror i en situation där det är brist på\r\nlägenheter kraftiga hyreshöjningar. Jag har aldrig\r\nsagt och tror heller inte att ett införande av\r\nmarknadshyror skulle möjliggöra några sänkningar\r\nav hyror.</pre><pre>Det finns i dag såvitt jag vet inte en enda hyresgäst\r\neller en enda hyresgästorganisation som motsätter\r\nsig att en fastighetsägare sänker hyran. Problemet\r\nhar alltid varit och kommer alltid att vara att\r\nförsöka hitta ett system som förhindrar att man\r\nhöjer för mycket.</pre><pre>Sedan säger statsrådet att det blir fråga om en\r\nganska blygsam höjning på ett par procent, kanske\r\n5 %. Till att börja med är inte det så blygsamt.\r\nÄven ett par procent eller 5 % är för mycket. Jag\r\ntycker att regeringen just nu skall avstå från alla\r\nåtgärder som höjer hyrorna. Jag medger att det kan\r\nvara svårt att undvika besparingar också på\r\nboendet. Men att dessutom införa regeländringar\r\nsom innebär höjda hyror är dumt.</pre><pre>Det är bra att statsrådet ger ett klart och entydigt\r\nbesked om att detta innebär en ren\r\nmarknadshyressättning beträffande tomma\r\nlägenheter. När det gäller de lägenheterna finns det\r\nett utrymme för att kunna höja med avsevärt mer\r\nän 5 % i de lägen som är attraktiva.</pre><pre>Det som i förlängningen blir följden av detta,\r\nförutom att många människor tvingas att acceptera\r\nhögre hyror, är något som vi i denna kammare i\r\nmånga år har varit överens om att vi inte skall ha.\r\nNu har jag inte suttit i riksdagen så länge, och inte\r\nheller statsrådet har varit med tidigare, men man\r\nkan läsa i protokollen.</pre><pre>Vi har haft problem med en för stor segregation på\r\nbostadsmarknaden. Effekten av dessa förslag blir\r\natt skillnaderna, segregationen, ökar. Det tycker\r\njag är dumt. Därför står min uppmaning fast: Detta\r\nförslag bör hamna i papperskorgen. Det bör läggas\r\nåt sidan så att vi kan ägna oss åt att försöka hålla\r\nnere hyrorna i stället för att diskutera förslag som\r\nhöjer dem.</pre><pre>Anf. 144  Statsrådet REIDUNN LAURÉN (-\r\n):</pre><pre>Herr talman! Jag skulle gärna vilja försöka dela upp\r\nden här debatten litet grand så att vi vet vad vi\r\npratar om.</pre><pre>För det första gäller det att vi avskaffar\r\nallmännyttans hyresledande roll. Allmännyttans\r\nhyresledande roll kommer inte att ha samma\r\nbetydelse längre, eftersom allmännyttan i\r\nframtiden skall tillåtas att gå med ett överskott. Det\r\nfinns alltså inte alls samma motivering att behålla\r\nallmännyttans hyresledande roll i framtiden. Jag\r\ntror nog att Lars Stjernkvist kan hålla med om det,\r\nom han tänker efter litet grand.</pre><pre>Det är ganska fantastiskt att tala om att detta skulle\r\ninnebära en dramatisk effekt. Ett par procent\r\nskulle innebära en dramatisk effekt och innebära\r\nett införande av marknadshyror. Vi skall ha kvar\r\nbruksvärdessystemet, Lars Stjernkvist. Vi skall ha\r\nkvar det. Vi talar om en mindre förändring inom\r\nramen för bruksvärdessystemet. Det är inte en fri\r\nhyressättning, och det är inte marknadshyror.</pre><pre>Lars Stjernkvist påstår att det nu finns oroliga\r\nhyresgäster som behöver lugnas. Jag tycker att det\r\nbästa sättet att göra det faktiskt är att ge en\r\nrättvisande information om vad förslaget innebär.\r\nDet har jag redan gjort. Om Lars Stjernkvist skulle\r\ngöra detsamma och upphöra med att sprida\r\nvilseledande propaganda om att detta innebär\r\ninförande av marknadshyror, tror jag knappast att\r\ndet finns någon risk för att hyresgäster blir oroliga,\r\ntvärtom.</pre><pre>Anf. 145  LARS STJERNKVIST (s):</pre><pre>Herr talman! Jag skall i fortsättningen citera\r\nstatsrådet ordagrant. När det gäller tomma\r\nlägenheter innebär det här ett införande av\r\nmarknadsprissättning. Det motsätter jag mig. På\r\nden punkten hjälper inte statsrådets vädjanden. Jag\r\nkommer att fortsätta att argumentera mot det,\r\ndärför att jag inte tycker om marknadsprissättning\r\npå hyror.</pre><pre>Det beror i stor utsträckning på i vilket\r\ntidsperspektiv som man pratar, om effekterna är\r\ndramatiska eller inte. Jag håller med statsrådet om\r\natt det på kort sikt inte innebär några kraftiga\r\nhyreshöjningar för dem som redan bor i\r\nlägenheten. Men ett system med ökat inslag av\r\nmarknadshyressättning innebär att utrymmet för\r\nhyreshöjningar ökar. Det förnekar inte heller\r\nstatsrådet. Hon delar den uppfattningen.</pre><pre>Jag tycker att alla regelförändringar som innebär\r\nett ökat utrymme för hyreshöjningar är av ondo.\r\nFörst efter det att statsrådet har kunnat peka på att\r\nnågonting av det jag har sagt i sak har varit fel, blir\r\nden här uppmaningen att sluta att sprida\r\nvilseledande propaganda på något sätt giltig.</pre><pre>Sedan vill jag gärna kommentera en sak till. Ibland\r\nhar det hetat att syftet med de här förändringarna\r\när att bryta hyresgäströrelsens\r\nförhandlingsmonopol. Statsrådet var inne på en\r\nintressant sak i sitt förra inlägg som jag gärna vill\r\nkommentera. Det är nämligen den enda delen av\r\ndessa förslag som jag tycker är bra. Jag tycker inte\r\natt det är bra att vi i dag har ett system som i stort\r\nsett gör det möjligt för bara en enda organisation\r\natt finnas. Det är bra att regeringen har ambitionen\r\natt förändra den saken.</pre><pre>Men däremot, och det var det som var det viktiga i\r\ndet förra inlägget, sker den stora dramatiska\r\nförändringen på sikt -- jag använder ordet\r\ndramatisk igen, med all rätt, vill jag påstå -- för dem\r\nsom står utanför de kollektiva systemen. De står\r\ndär av egen vilja eller därför att ingen har frågat\r\ndem om de vill gå med i någon organisation. De är\r\nför dem som detta är mest dramatiskt. Alla de som\r\nav olika skäl inte har fått möjlighet att gå med, kan\r\nråka ut för hyreshöjningar om de inte själva tar\r\ninitiativ och protesterar.</pre><pre>Statsrådet framställer detta som ganska\r\nodramatiskt, och det låter som om det var\r\njämbördiga parter vi pratar om, men det är det inte.\r\nEn oerhörd massa hyresgäster har faktiskt respekt\r\nför och känner ett underläge i förhållande till\r\nfastighetsägaren som gör att den här delen av\r\nförslaget kan få mycket tråkiga konsekvenser för\r\nväldigt många hyresgäster.</pre><pre>Anf. 146  Statsrådet REIDUNN LAURÉN (-\r\n):</pre><pre>Herr talman! Jag tror att Lars Stjernkvist måste ha\r\nmissuppfattat förslaget på den här punkten.\r\nFörslaget innebär att det bara är de hyresgäster som\r\nsjälva vill lämna det kollektiva\r\nförhandlingssystemet och klart ger uttryck för det,\r\nsom inte skall omfattas av det i fortsättningen. Det\r\ninnebär att alla hyresgäster som känner att de inte\r\nhar tid, ork, kraft eller kunskap att förhandla själv\r\nmed hyresvärden står kvar i det kollektiva\r\nförhandlingssystemet.</pre><pre>Min förmodan är att om förslaget genomförs\r\nkommer det att innebära, åtminstone i början, att\r\ndet inte blir så många hyresgäster som kommer att\r\nbegagna sig av detta. Man kommer att känna en\r\nviss tveksamhet om man klarar av en sådan\r\nförhandling. Det blir möjligen så att det inte blir en\r\nenstaka hyresgäst som förhandlar själv, utan det\r\nkan bli flera i samma hus som slår sig ihop och\r\nförhandlar. Det är ett val som helt ligger på\r\nhyresgästens sida. Det är inte frågan om att man\r\nmåste vara medlem i hyresgästorganisationen. Det\r\nblir ingen annan ändring i systemet än att\r\nhyresgästen har möjlighet att själv utträda ur det\r\nkollektiva förhandlingssystemet. Det är en ganska\r\nviktig sak att påpeka.</pre><pre>Överläggningen var härmed avslutad.</pre><pre>Ajournering</pre><pre>Kammaren beslöt kl. 17.16 på förslag av förste vice\r\ntalmannen att ajournera förhandlingarna till kl.\r\n20.00 då statsrådet Bo Könberg skulle infinna sig i\r\nkammaren för att lämna svar på interpellationerna\r\n155, 167 och 169.</pre><pre>Återupptagna förhandlingar</pre><pre>Förhandlingarna återupptogs kl. 20.00.</pre><pre>24 §  Svar på interpellation 1992/93:155 om\r\nförbättring av vården i livets slutskede</pre><pre>Anf. 147  Statsrådet BO KÖNBERG (fp):</pre><pre>Herr talman! Jerzy Einhorn har frågat mig om\r\nregeringen har för avsikt att vidta några åtgärder\r\nmed anledning av den utredning med förslag till\r\nriktlinjer för att förbättra vården i livets slutskede,\r\nden palliativa vården, som lagts fram av en\r\narbetsgrupp, tillsatt av EG-kommissionen.\r\nFörslagen har tillstyrkts i april 1993 av EG:s\r\nkommitté av experter på cancersjukdomar.</pre><pre>Åtgärderna som arbetsgruppen föreslår kan vidtas\r\nbåde inom de enskilda länderna och i form av\r\ngemensamma europeiska satsningar på utbildning\r\ninom palliativ vård, som då inte begränsar sig till att\r\nenbart avse cancersjukdomar.</pre><pre>Sverige har sedan år 1990 förstärkt sin medverkan i\r\nEG:s aktionsprogram ''Europe against cancer''\r\ngenom ett ''letter of intent'' efter att tidigare endast\r\nha haft en observatörsroll. I praktiken innebär\r\ndetta att vårt lands deltagare sedan dess är\r\njämförbart med EG-ländernas. Arbetsgruppen har\r\ntagit fram sina förslag inom ramen för detta\r\naktionsprogram.</pre><pre>Regeringen beslutade den 4 oktober 1990 att\r\ninrätta en ledningsgrupp för Sveriges medverkan i\r\naktionsprogrammet. Jerzy Einhorn ingår själv i\r\ndenna ledningsgrupp. En viktig uppgift för\r\nledningsgruppen är att ta initiativ till och stimulera\r\nsådana åtgärder inom vårt land som vår medverkan\r\ni aktionsprogrammet kan medföra.</pre><pre>Jag har hört att ledningsgruppen närmare kommer\r\natt diskutera frågorna om palliativ vård under\r\nhösten 1993. Detta avses ske mot bakgrund av\r\nförslagen från den av EG-kommissionen tillsatta\r\narbetsgruppen men också uttalandena i\r\nSocialutskottets betänkande 1992/93:SoU16\r\n''Äldreomsorg -- inriktning och anslag'', i vilket\r\nutskottet uppmärksammat den palliativa vården.</pre><pre>Socialstyrelsen har nyligen påbörjat arbetet med att\r\nutforma allmänna råd om den palliativa vården och\r\ntar givetvis i sitt arbete hänsyn till förslagen från\r\nden av EG-kommissionen tillsatta arbetsgruppen.\r\nArbetet beräknas vara slutfört vid utgången av år\r\n1994.</pre><pre>Jag anser att resultatet av det fortsatta arbetet med\r\ndessa frågor bör avvaktas. Jag har därför inte för\r\navsikt att nu föreslå regeringen att vidta några\r\nsärskilda åtgärder med anledning av de förslag som\r\nden av EG-kommissionen tillsatta arbetsgruppen\r\nlämnat om riktlinjer för att förbättra den palliativa\r\nvården.</pre><pre>Anf. 148  JERZY EINHORN (kds):</pre><pre>Herr talman! Jag vill först tacka sjukvårdsministern\r\nför svaret. Regeringen har onekligen visat sitt\r\nintresse för dessa frågor och de möjligheter som de\r\nöppnar genom att sätta statssekreteraren hos\r\nsjukvårdsministern i styrgruppen för samverkan\r\nmed EG kring handlingsprogrammet mot cancer.\r\nJag har därför i och för sig förståelse för att\r\nsjukvårdsministern vill avvakta i denna fråga. Jag\r\nvill också säga att styrgruppen fungerar utmärkt.\r\nDen har fått utökat tyngd och har vitaliserats\r\ngenom att Göran Rådö är med i den.</pre><pre>Men samtidigt måste jag medge att jag känner viss\r\noro för styrgruppens möjligheter att agera i denna\r\nfråga, som berör så många myndigheter och\r\norganisationer, och det är därför som jag har dristat\r\nmig att ta upp denna fråga så här sent i kammaren.</pre><pre>Vi samarbetar med EG inom ramen för\r\nhandlingsprogrammet, men vi saknar de naturliga\r\nkanaler som finns upparbetade inom EG-länderna\r\nför ställningstaganden till olika förslag som\r\nkommer fram och även för agerande på basen av\r\ndessa förslag när de sprids genom EG-\r\nkommissionen, såsom nu faktiskt sker genom\r\nrekommendationerna om åtgärder för att förbättra\r\nvården i livets slutskede.</pre><pre>Om man skall överväga att i Sverige tillämpa\r\nhandlingsplanens rekommendationer, behöver\r\nman se över på vilket sätt palliativ vård i livets\r\nslutskede beaktas under utbildningen av\r\nmedicinestuderande, sjuksköterskor och andra\r\nberörda personalgrupper. Man behöver undersöka\r\nmöjligheten att vården i livets slutskede skall vara\r\nen obligatorisk del av den undervisningen.</pre><pre>Vid undervisningssjukhus bör bildas enheter för\r\npalliativ vård, och deras uppgift skall vara att säkra\r\nutbildning av alla personalgrupper i vården i livets\r\nslutskede.</pre><pre>Det gäller att finna former för att stimulera\r\nforskning och forskarutbildning inom detta\r\nområde.</pre><pre>Som resultat av handlingsprogrammet organiseras\r\nredan nu i Danmark årligen en kurs i palliativ vård.\r\nDen är öppen för alla personalgrupper och även för\r\nutländska deltagare. Erfarenheterna från ett par\r\nsådana kurser, som vi också har försökt att\r\norganisera i Sverige, i Lund, visar att det finns ett\r\nenormt intresse för sådan utbildning.</pre><pre>Jag vill här nämna att i andra europeiska länder gör\r\nvolontärer en betydelsefull insats i vården i livets\r\nslutskede. Jag vill understryka att det inte ersätter\r\nvårdpersonalen, men faktiskt ger vården en ny\r\ndimension. Det har visat sig att det för detta krävs\r\nuppbyggnad av en infrastruktur för selektion av\r\nlämpliga personer, viss om än kort utbildning och\r\nstöd för dessa frivilliga krafter. Om vi skall tillämpa\r\nde utfärdade rekommendationerna skulle vi\r\nbehöva undersöka om det finns förutsättningar och\r\nintresse i Sverige för att bygga upp en sådan\r\ninfrastruktur.</pre><pre>Denna fråga berör undervisningen vid våra\r\nuniversitet och högskolor, organisatoriska åtgärder\r\nvid våra undervisningssjukhus, flera forskningsråd,\r\nmedverkan av sjukvårdens och socialtjänstens\r\nhuvudmän och samarbetet mellan dessa.</pre><pre>Att EG-parlamentet, ministerrådet och EG-\r\nkommissionen har engagerat sig i dessa frågor kan\r\nerbjuda oss i Sverige ett tillfälle som kanske inte\r\nåterkommer så snart. Jag tror att en kraftfull\r\nsamverkan med EG kan utgöra en stimulans och\r\ndessutom väsentligt kan underlätta, eftersom vissa\r\nåtgärder, t.ex. utbildningsåtgärder, är mycket\r\nlättare att i praktiken genomföra i ett\r\ninternationellt samarbete.</pre><pre>Jag vill bara uttrycka en förhoppning om att\r\nsjukvårdsministern och regeringen vill följa\r\nutvecklingen av denna fråga. Den berör nästan oss\r\nalla. Flertalet av oss i Sverige kommer att dö den\r\nlångsamma döden. Det är mycket viktigt, herr\r\ntalman, hur vi lever. Men det är också viktigt hur\r\nvåra liv avslutas, hur vi dör, och här finns det\r\nfaktiskt mycket kvar att göra även i vårt land, gärna\r\ni fortsatt samarbete med EG.</pre><pre>Jag undrar om sjukvårdsministern vill lägga till\r\nnågonting om sin personliga inställning i denna\r\nfråga.</pre><pre>Anf. 149  Statsrådet BO KÖNBERG (fp):</pre><pre>Herr talman! Några kommentarer till det som Jerzy\r\nEinhorn nu har nämnt. Det är ingen hemlighet för\r\nnågon att Jerzy Einhorn är en av landets främsta\r\neller kanske t.o.m. den främste experten på de\r\nfrågor som har att göra med cancersjukdomar och\r\nfrågor av denna typ, och jag har därför inte så stor\r\nvare sig ambition eller förhoppning att kunna lära\r\nJerzy Einhorn något om dessa frågor. Men ändå\r\nnågra kommentarer.</pre><pre>Det är säkert för de länder som är med i EG lättare\r\natt utnyttja kanalerna inom EG. Mitt intryck har\r\nhittills dock varit att Sverige genom den särskilda\r\nroll som vi lyckats få spela i dessa sammanhang har\r\nhaft bra och nära nog lika goda kanaler som de som\r\nEG-länderna har skapat. Vi kan väl bara\r\nkonstatera att även samarbetet inom\r\nsjukvårdsområdet och inom ett så vitt fält som\r\ncancersjukdomarna är ett ytterligare argument\r\nbland många för ett svenskt medlemskap i EG, en\r\nintention som finns i regeringsförklaringen och som\r\nen stor del av riksdagen ställer sig bakom.</pre><pre>Det är också glädjande för mig att konstatera att\r\nJerzy Einhorn redovisade som sin uppfattning,\r\ngrundad på erfarenhet, att den ledningsgrupp som\r\nfinns i Sverige fungerar bättre än tidigare. Det har\r\nvarit mitt intryck, men jag har inte kunnat basera\r\ndet på mycket annat än enstaka stickprov i form av\r\nfrågor.</pre><pre>Som jag nämnde i mitt inledande svar har\r\nledningsgruppen i uppdrag att ta initiativ till att\r\nstimulera sådana uppgifter inom vårt land som vår\r\nmedverkan i aktionsprogrammet kan medföra.\r\nDetta är ett ganska vitt uppdrag för\r\nledningsgruppen.</pre><pre>Jag kan dock förstå att det ibland kan vara svårt att\r\nnå fram överallt i ett så decentraliserat samhälle\r\nsom det svenska. Men icke desto mindre tycker jag\r\natt det inom detta uppdrag ryms goda möjligheter\r\natt aktualisera de frågor som interpellationen i\r\nförsta rummet handlar om.</pre><pre>Ett annat område som nämns av Jerzy Einhorn är\r\nfrågan om volontärer. Jag tycker att detta är något\r\nsom vi har sysslat alldeles för litet med i vårt land.</pre><pre>Frågan har under den tid som förflutit sedan\r\nregeringsskiftet hösten 1991 tagits upp från\r\nSocialdepartementets sida, i första hand av Bengt\r\nWesterberg. Socialdepartementet har bl.a. ordnat\r\nseminarier och inhämtat kunskaper från andra\r\nländer om hur man organiserar detta. Exempelvis\r\nvåra nordiska grannländer Norge och Danmark har\r\nav hävd ett större inslag av volontärer och ideella i\r\nvård och äldreomsorg etc. än vi har i vårt land. Det\r\nförefaller mig som om vi har all anledning att under\r\nkommande år ägna mer uppmärksamhet åt\r\nmöjligheterna för de människor som vill göra väl\r\ninom sjukvården att också få göra det.</pre><pre>Jag skall göra vad jag kan för att följa utvecklingen\r\ninom detta viktiga område. Det underlättas av att\r\ndet är min statssekreterare som från\r\ndepartementets sida håller i dessa kontakter.</pre><pre>Anf. 150  JERZY EINHORN (kds):</pre><pre>Herr talman! Jag vill tacka sjukvårdsministern för\r\ndetta kompletterande svar och för den klart\r\nmarkerade viljan och intresset för dessa viktiga\r\nfrågor. Jag har mycket att lära av\r\nsjukvårdsministern när det gäller hur goda\r\nintentioner skall förverkligas. Under de senaste\r\nett--två åren har Bo Könberg visat detta.</pre><pre>De åtgärder som rekommenderas gäller inte bara\r\ncancervården, som sjukvårdsministern vet.\r\nRekommendationerna växte fram i den\r\nhandlingsplan som gällde cancersjukdomar, men de\r\nomfattar mer än så. De gäller all palliativ vård i\r\nlivets slutskede.</pre><pre>Jag vill inte förlänga debatten. Jag har under en\r\nperiod haft tillfälle att studera dessa frågor i Europa\r\noch kan bekräfta att vi saknar tradition i Sverige att\r\nta till vara frivilliga krafter. Det bör än en gång\r\nunderstrykas att de inte skall ersätta den\r\nprofessionella vårdpersonalen. De har andra\r\nfunktioner i detta sammanhang.</pre><pre>Flertalet av oss blir förr eller senare beroende av att\r\nvi har väl fungerande vård även i livets slutskede.\r\nDet är viktigt att den personal som då tar hand om\r\noss är utbildad för dessa svåra och krävande\r\nuppgifter och att de har fått tillfälle att bearbeta den\r\ndödsångest som vi alla bär med oss. Det är viktigt\r\natt de kan få den hjälp som behövs för att de skall\r\norka.</pre><pre>Jag är nöjd med sjukvårdsministerns svar. Jag är\r\ntacksam att han själv kommer att följa dessa frågor.\r\nOm man verkligen skall gå på djupet, kommer det\r\natt krävas att man diskuterar dessa frågor även\r\nutanför Socialdepartementets verksamhetsområde.\r\nDet var därför jag tog upp frågan.</pre><pre>Överläggningen var härmed avslutad.</pre><pre>25 §  Svar på interpellation 1992/93:167 om\r\nbehandling av skador från tortyr</pre><pre>Anf. 151  Statsrådet BO KÖNBERG (fp):</pre><pre>Herr talman! Sylvia Lindgren har frågat mig om\r\nregeringen har för avsikt att närmare klargöra\r\nSveriges ansvar för tortyrskadade asylsökande och\r\nom regeringen ämnar vidta några åtgärder för att\r\nstarta utbildning för i första hand läkare som löper\r\nyrkesetiska risker.</pre><pre>FN:s konvention mot tortyr, som Sverige har\r\nratificerat, skiljer inte mellan flyktingar och\r\nasylsökande. Enligt konventionens fjortonde\r\nartikel skall varje konventionsstat säkerställa att\r\nden som varit utsatt för tortyr skall få ''medel för ett\r\nså fullständigt återvinnande av hälsa som möjligt''.\r\nI Sverige är de asylsökandes rätt till sjukvård\r\nbegränsad till akut sådan. Mot denna bakgrund\r\nifrågasätter Sylvia Lindgren om vi i vårt land\r\nuppfyller våra förpliktelser enligt konventionen\r\nmot tortyr. De yrkesetiska riskerna skulle bestå i att\r\nläkarna inte skulle tillvarata patienternas intressen\r\ni tillräckligt hög grad.</pre><pre>Flyktingar och asylsökande har vid behov samma\r\ntillgång till hälso- och sjukvård som den övriga\r\nbefolkningen. Sådan vård ersätts för varje\r\nvårdtillfälle enligt en ramöverenskommelse som\r\nträffats mellan Landstingsförbundet och Statens\r\ninvandrarverk. Vissa insatser av mer långsiktig\r\nförebyggande karaktär kommer dock inte de\r\nasylsökande till del, om de inte får\r\nuppehållstillstånd i landet. Detta uttrycks ibland på\r\nså sätt att de asylsökande endast skulle ha rätt till\r\nakutvård.</pre><pre>Men begreppet akutvård är inte entydigt, och i\r\nskilda sammanhang har det diskuterats hur gränsen\r\nskall dras mellan akut och annan vård. Jag vill dock\r\nunderstryka att det i Socialstyrelsens allmänna råd\r\n1988:8 Hälsovård för flyktingar och asylsökande\r\nklart framgår att psykiska symtom och störningar\r\nsåsom ångest eller depression kräver omedelbara --\r\ndvs. akuta -- åtgärder oavsett de bakomliggande\r\norsakerna till dessa problem. Det s.k.\r\nakutbegreppet borde därför i princip inte vara\r\nnågot hinder för de asylsökande som till följd av\r\ntortyr har psykiska symtom och störningar, att få\r\nden hälso- och sjukvård som de är i behov av.</pre><pre>Men frågan om stöd till torterade och andra\r\ntraumatiserade asylsökande kan och bör ses i ett\r\nvidare och mer psykosocialt perspektiv. Personer\r\nsom har varit utsatta för tortyr uppvisar inte alltid\r\nuppenbara psykiska symtom och störningar under\r\nden första tiden av sin vistelse i vårt land. Ibland\r\nkan det ta år innan traumat till följd av tortyren blir\r\naktuellt för personen i fråga och han eller hon orkar\r\nta itu med sina problem. Samtidigt tyder den\r\nkunskap som i dag finns om skador från tortyr och\r\nandra traumatiska händelser på att tidig upptäckt\r\noch behandling förbättrar prognosen avsevärt för\r\nen bra rehabilitering och förmåga till anpassning\r\noch integration. Detta understryker bl.a. vikten av\r\natt ansökningar om asyl snabbt kan behandlas och\r\nleda fram till beslut.</pre><pre>Psykiatriutredningen har till regeringen överlämnat\r\nett delbetänkande, SOU 1993:4 Statligt stöd till\r\nrehabilitering av tortyrskadade flyktingar m.fl.\r\nUtredningen anser att det finns starka skäl som\r\ntalar för att staten skall ta ett mer övergripande\r\nansvar genom att skapa en verksamhet på nationell\r\nnivå, som stöd för flyktingar och invandrare med\r\ntortyrskador och andra trauma. Detta betänkande\r\nremissbehandlas för närvarande.</pre><pre>I betänkandet konstateras bl.a. att det i dag råder\r\nbrist på kunskap och information om behandling\r\noch rehabilitering av tortyrskadade.\r\nRehabiliteringsarbetet på individ- och gruppnivå är\r\nsplittrat. Forskningen inom området är eftersatt\r\nliksom metodutvecklingen. De\r\nbehandlingsmetoder som tillämpas har i alltför\r\nbegränsad utsträckning följts upp och utvärderats.\r\nDessutom är kunskapsspridningen om det man\r\nändå vet bristfällig.</pre><pre>Mycket av detta gäller även forskning om\r\ninternationell migration och etniska relationer i\r\nstort. Den humanistiska och samhällsvetenskapliga\r\nforskningen inom detta område är dock ett av\r\nriksdagen prioriterat område, och inom dessa\r\nområden pågår ett arbete. Vad som nu behövs är\r\nmer och bättre forskning om de medicinska och\r\npsykologiska effekterna av migration.</pre><pre>Regeringen fortsätter också sina ansträngningar att\r\nskapa förutsättningar för att flyktingar och\r\nasylsökande, inkl. de med skador till följd av tortyr,\r\nkan tas emot och få hjälp på ett medmänskligt och\r\nprofessionellt sätt. Regeringen har bl.a. föreslagit\r\nriksdagen att de nuvarande tre\r\nverksamhetsområdena vid Institutet för\r\npsykosocial miljömedicin skall kompletteras med\r\nett fjärde, med inriktning på invandrarmiljö och\r\nhälsa. Institutets forskning är inriktad på att vara\r\npraktiskt tillämpbar, och institutet har ett vidsträckt\r\nkontaktnät såväl internationellt som nationellt.\r\nBl.a. detta gör, enligt min mening, institutet väl\r\nlämpat att medverka vid kunskapsutvecklingen\r\ninom detta angelägna område, där begreppet\r\ninvandrare skall ses i vid mening och inkludera\r\nflyktingar och asylsökande. Anslagsfrågorna\r\nrörande Institutet för psykosocial miljömedicin --\r\noch därmed frågan om en ny enhet för\r\ninvandrarmiljö och hälsa -- behandlas i samband\r\nmed att riksdagen tar ställning till regeringens\r\nproposition 1992/93:170 om forskning för kunskap\r\noch framsteg.</pre><pre>För att kunna erbjuda människor som utsatts för\r\ntortyr vård och rehabilitering av hög kvalitet måste\r\nvi ha goda kunskaper om behandlings- och\r\nrehabiliteringsmetoder. Kunskapsuppbyggnaden\r\ngenom bl.a. forskning och metodutveckling är\r\ndärför av central betydelse. Jag vill i detta\r\nsammanhang också nämna att Flyktingmedicinskt\r\ncentrum i Linköping planerar att närmare studera\r\nskillnaden i mottagandet mellan s.k. kvotflyktingar\r\noch asylsökande. Utgångspunkten för detta arbete\r\när att kvotflyktingar skulle ha en bättre prognos,\r\ngenom att de tas om hand omedelbart och slipper\r\nden långa och ofta rätt passiva väntan som många\r\nasylsökande kan drabbas av.</pre><pre>Kunskapsutbyggnaden är också nödvändig för att\r\nen adekvat utbildning vad gäller att ta hand om de\r\ntorterade skall kunna ordnas. Frågor om\r\ngrundutbildning tillhör i första hand\r\nUtbildningsdepartementets verksamhetsområde.\r\nFortbildning inom hälso- och sjukvårdssektorn är\r\nfrämst en fråga för sjukvårdshuvudmännen, men\r\njag vill ändå något beröra dessa frågor utifrån ett\r\nhälso- och sjukvårdsperspektiv.</pre><pre>På grundutbildningsnivå och inom fortbildningen\r\ninom hälso- och sjukvården saknas i dag en\r\nstrukturerad form av utbildning och undervisning\r\nom tortyr och andra trauma. Detta leder till\r\nkunskapsluckor hos den personal som i sitt arbete\r\nmöter patienter med traumatiska upplevelser,\r\nvilket i sin tur leder till att patienter med sådan\r\nbakgrund inte sällan somatiserar sin ångest och\r\nföreter symtom som inte direkt kan härledas till det\r\nsom orsakat dem.</pre><pre>Jag vill dock understryka att i stort sett varje\r\nlandsting numera har någon form av specialenhet\r\nför att ta hand om patienter med traumatiska\r\nupplevelser. Några av dessa är specifikt inriktade\r\nmot flyktingar och tortyrskadade, t.ex. de i\r\nGöteborg, Karlstad, Linköping och Stockholm,\r\nliksom Röda Korsets center för torterade flyktingar\r\ni Stockholm och dess rehabiliteringscenter i Malmö\r\noch Skövde. Personalen vid bl.a. dessa enheter och\r\ncenter har kunskaper och erfarenheter, som de\r\näven förmedlar till övrig hälso- och\r\nsjukvårdspersonal i samband med olika\r\nfortbildningsaktiviteter. I detta sammanhang vill\r\njag också nämna att Statens invandrarverk inom\r\nkort, den 28 maj, anordnar ett seminarium om stöd\r\ntill asylsökande och flyktingar på sluss och\r\nförläggning som utsatts för grava kränkningar av de\r\nmänskliga rättigheterna.</pre><pre>Sammanfattningsvis vill jag framhålla att det från\r\nsåväl statens som sjukvårdshuvudmännens sida\r\npågår ett intensivt arbete med att bygga upp och\r\nutveckla kunskaper om hur vi på ett adekvat sätt\r\nskall kunna hjälpa tortyrskadade flyktingar och\r\nasylsökande, bl.a. med stöd av de insatser som\r\nfaller inom hälso- och sjukvårdens\r\nansvarsområde -- ett arbete där de psykosociala\r\naspekterna beaktas i allt större utsträckning. Det är\r\nangeläget att detta arbete fortsätter och\r\nvidareutvecklas. Jag anser att resultatet av det\r\nfortsatta arbetet bör avvaktas liksom utfallet av\r\nremissvaren på det betänkande från\r\nPsykiatriutredningen som jag tidigare nämnt, där\r\ndet föreslås att ett särskilt institut bör inrättas med\r\nuppgift att bl.a. verka för att ett väl fungerande\r\nrehabiliteringsprogram uvecklas för torterade eller\r\ntraumatiserade flyktingar. Jag har därför inte för\r\navsikt att nu föreslå regeringen -- i de delar det\r\nfaller inom mitt ansvarsområde -- att vidta några\r\nsärskilda åtgärder för att klargöra Sveriges ansvar\r\nför tortyrskadade asylsökande eller starta\r\nutbildning för läkare som löper yrkesetiska risker.</pre><pre>Anf. 152  SYLVIA LINDGREN (s):</pre><pre>Herr talman! Jag tackar sjukvårdsministern för\r\nsvaret, som jag delvis tycker andas förståelse för de\r\nsynpunkter jag har tagit upp i interpellationen.\r\nMen tyvärr slutar svaret med tomma intet. Jag\r\ntycker att svaret i vissa avsnitt är litet\r\nverklighetsfrämmande.</pre><pre>Det råder inget tvivel om att läkare löper\r\nyrkesetiska risker. Därför är det oerhört viktigt att\r\nläkarna inte uppfattas som myndighetens förlängda\r\narm. Framför allt är det i flyktingärenden som\r\nläkarnas roll kan ställas på sin spets. Vem\r\nföreträder läkarna egentligen -- myndigheten eller\r\npatienten?</pre><pre>Kritik har från vissa håll riktas mot att främst de\r\nförtroendeläkare som skall bedöma eventuella\r\ntortyrskador hos asylsökande är anställda och\r\navlönade av Invandrarverket. Många tycker att de\r\nborde vara oberoende.</pre><pre>Det är också viktigt att utgå främst från patientens\r\nsituation och inte från uppdragsgivarens\r\ninställning. Det finns tecken som tyder på att\r\nmånga som blir avvisade har tortyrskador men\r\ningen diagnos eller krisbehandling har givits. Det är\r\ni många fall en mycket tuff attityd.</pre><pre>I interpellationssvaret hänvisar sjukvårdsministern\r\ntill en ramöverenskommelse som träffats mellan\r\nLandstingsförbundet och Statens invandrarverk.\r\nDet avtalet finns inte längre. Hösten 1992 ville\r\nLandstingsförbundet få till stånd ett avtal med\r\nInvandrarverket, men verket avvisade förslaget.\r\nNågot avtal tecknades inte eftersom man ville\r\navvakta Socialstyrelsens eventuella nya råd. Alltså\r\nråder det för närvarande ett avtalslöst förhållande,\r\ndvs. fr.o.m. 1993. Det finns därmed en direkt\r\nfelaktighet i svaret.</pre><pre>Det råder inget tvivel om att det finns en verklighet\r\ni fråga om akutvårdsbegreppet. Även om statsrådet\r\nantyder i sitt svar att det finns en viss flexibilitet, är\r\nju verkligheten sådan att det är akutvårdsbegreppet\r\nsom gäller. Invandrarverket avslår allt oftare\r\nansökningar om ersättningar för akutvård. Detta\r\ngörs för att verket inte anser att det är fråga om\r\nakutvård. Här har det skett en märkbar förändring.\r\nJag tycker att det är viktigt att ta upp den frågan.</pre><pre>Bo Könberg säger vidare i svaret att han håller med\r\nom att det råder brist på kunskap och information.\r\nJag tycker därför att det är något märkligt att\r\nsjukvådsministern inte passar på att ta initiativ i\r\nfrågan eller föreslår eventuella åtgärder -- eller\r\nåtminstone säger att han vill bevaka frågan.</pre><pre>En ytterligare felaktig signal som ges i svaret är att\r\ndet inte framgår av interpellationssvaret att\r\nInvandrarverket har sagt upp avtalet med\r\nFlyktingmedicinskt Centrum i Linköping. Avtalet\r\nupphör att gälla 1994. Det här har gjorts för att\r\nInvandrarverket vill avvakta besluten om de nya\r\nmottagningsformerna som riksdagen skall fatta i\r\nhöst. Jag har inte under dagen haft möjlighet att\r\nundersöka om det finns forskningsanslag e.d. Även\r\nhär finns det en felaktighet.</pre><pre>Jag skall erkänna att jag blir litet irriterad när\r\nstatsrådet börjar skylla på olika departement.\r\nSjukvårdsutbildningen måste väl i hög grad ligga\r\ninom sjukvårdsministerns intresseområde. Vidare\r\när läkarutbildningen en statlig angelägenhet, och\r\nstaten har hand om den utbildningen.</pre><pre>Sverige har genom att underteckna FN:s\r\nkonvention mot tortyr förbundit sig att arbeta mot\r\ntortyr, för att diagnostisera tortyrskador och för att\r\nmedverka till att de skadade får adekvat vård och\r\nrehabilitering. Konventionen ålägger\r\nsjukvårdshuvudmannen ett alldeles särskilt ansvar\r\nför tortyrskadade i flyktingmottagandet. Detta\r\ngäller både asylsökande och flyktingar.</pre><pre>Jag saknar ett resonemang omkring hur\r\ntortyrskadade asylsökande och flyktingar borde tas\r\nemot, liksom ett resonemang omkring Sveriges\r\nförpliktelser i denna fråga med tanke på nämnda\r\nFN-konvention. Jag tolkar bl.a. konventionen så\r\natt de asylsökande som begär det bör få sina\r\ntortyrskador dokumenterade på ett kvalificerat sätt\r\nså fort som möjligt efter inresan. Här har Sverige\r\nlångt kvar till vad man skulle vilja önska.</pre><pre>Anf. 153  Statsrådet BO KÖNBERG (fp):</pre><pre>Herr talman! Jag har försökt att i mitt svar redogöra\r\nför min tolkning av vad som gäller i Sverige i fråga\r\nom akutvård för asylsökande innan de har beviljats\r\nuppehållstillstånd. Jag hänvisade bl.a. i mitt svar till\r\nSocialstyrelsens allmänna råd. Enligt min mening\r\npekar detta råd klart ut att psykiska symtom och\r\nstörningar kräver omedelbara, dvs. akuta,\r\nåtgärder. Den tolkningen av begreppet akut som\r\nSylvia Lindgren kritiserar i sin interpellation och\r\näven nu i hennes inlägg är för snäv.</pre><pre>Jag har försökt att peka på sådant som möjligen är\r\nkänt för Sylvia Lindgren men som jag tycker hör\r\nhemma i ett svar av denna typ, nämligen att det för\r\nnärvarande finns ett färskt betänkande från en\r\nstatlig utredning om dessa frågor. Betänkandet är\r\nför närvarande ute på remiss. Jag nämnde också en\r\ndel aktiviteter. T.ex. skall ett seminarium hållas där\r\nfrågor av denna typ skall tas upp.</pre><pre>Uppenbarligen har mitt svar inte tillfredsställt\r\nSylvia Lindgren. Jag skall försöka kommentera\r\nnågra av de saker som hon har tagit upp.</pre><pre>När det gäller akutvårdsbegreppet har jag\r\nfortfarande samma inställning som jag hade för tio\r\nminuter sedan. Jag tycker inte för min del att det\r\nsvar jag har givit slutade i tomma intet -- bara för\r\natt jag pekar på att vi nu får in remissvar på en färsk\r\nutredning i frågan.</pre><pre>Huruvida det är så att många som avvisas från vårt\r\nland är tortyrskadade eller inte kan jag i dagsläget\r\ninte bedöma. Men jag tror att jag kommer att få\r\nveta mer om detta när jag har tagit del av\r\nremissvaren.</pre><pre>Vidare har vi frågan om det finns ett avtal. Det är\r\nmöjligt att jag skulle ha uttryckt mig mera precist.\r\nMig veterligen betalas ersättningar ut enligt det\r\ngamla avtalet. Det faktum att det inte finns något\r\nformellt avtal är inte något hinder på den punkten.\r\nMen jag kan ha fel.</pre><pre>Jag har inte deklarerat i mitt svar att utbildningen\r\nav vårdpersonal ligger utanför mitt intresseområde.\r\nJag har pekat på att utbildningen ligger utanför mitt\r\nansvarsområde, vilket inte är samma sak. Självklart\r\när det utomordentligt väsentligt för hela sjukvården\r\nhur utbildningen utformas för den vårdpersonal,\r\ninkl. läkare, som skall se till att vi får vård och\r\nomsorg. Men vi har i Sverige sedan gammalt haft\r\nden tingens ordning att utbildningsfrågorna\r\nkoncentreras på ett departement i stället för att\r\nspridas upp på olika department. Det var det jag\r\nantydde i mitt svar. Jag är ledsen om jag på den\r\npunkten har irriterat interpellanten.</pre><pre>Herr talman! Sylvia Lindgren kritiserar det snäva\r\nakutvårdsbegreppet -- som inte bör vara så snävt,\r\nenligt min tolkning. Vi avvaktar nu resultatet på en\r\nremissomgång till en utredning som bara är någon\r\nmånad gammal. När svaren på remissomgången\r\nhar kommit in skall vi ta ställning i frågan.</pre><pre>Anf. 154  SYLVIA LINDGREN (s):</pre><pre>Herr talman! Tyvärr, Bo Könberg, är verkligheten\r\noerhört snäv i det här fallet. Av det totala antal\r\nbeslut som fattades under andra halvåret 1992 när\r\ndet gäller asylsökande var bara 11 % positiva. 70 %\r\nfick avslag och 19 % blev avskrivna. Av de\r\növerklagade blev 16 % av Utlänningsnämndens\r\närenden tillgodosedda.</pre><pre>I svaret sades, vilket Bo Könberg också har\r\nupprepat, att det s.k. akutbegreppet därför i\r\nprincip inte bör vara något hinder för de\r\nasylsökande som till följd av tortyr har psykiska\r\nsymtom och störningar att få den hälso- och\r\nsjukvård som de är i behov av. Men det stämmer\r\ninte med verkligheten. Det andas det också om i\r\nsvaret. Det krävs resurser och kunskap. Det saknas\r\ndiagnostik och krisbehandling av tortyrskador. De\r\ntortyrskadade asylsökande har oftast ingen som\r\nhelst chans att komma in i sjukvårdssystemet.</pre><pre>Sjukvårdspolitik och flyktingpolitik borde kopplas\r\nihop betydligt mera, inte minst för att man skall\r\nkunna ta till vara den kunskap som i många fall\r\nfinns inom sjukvården just när det gäller\r\nflyktingmottagandet och dessa svåra frågor. Det\r\nbehövs professionell hjälp för att de\r\ntortyrskadade -- de utsatta människorna som\r\nkommer från krigshärjade och förtryckta områden\r\ni vår värld -- skall ha en chans. Många asylsökande\r\nhar ett uppdämt sjukvårdsbehov eller kommer med\r\nskador efter krig, tortyr eller andra traumatiska\r\nupplevelser. Många asylsökande vistas i åratal i vårt\r\nland i väntan på beslut som allt som oftast blir ett\r\navslag.</pre><pre>Jag skulle ha blivit glad om Bo Könberg skulle ha\r\nsagt att det behövs en generösare inställning ur\r\nsjukvårdssynpunkt. Det gäller särskilt vård av\r\nbarn, tortyrskadade och traumatiserade med behov\r\nav krisbehandling. Det finns klara skäl att närmare\r\növerväga hur man inom sjukvården borde ta hand\r\nom asylsökande med tanke på FN:s konvention om\r\nbarnets rättigheter och FN:s konvention mot tortyr.</pre><pre>Anf. 155  Statsrådet BO KÖNBERG (fp):</pre><pre>Herr talman! När det gäller de långa väntetiderna\r\npå flyktingpolitikens område är Sylvia Lindgren\r\nförmodligen väl medveten om att det vidtas en hel\r\ndel åtgärder från regeringens sida för att förkorta\r\ndem.</pre><pre>Det är inte heller någon hemlighet att antalet\r\nasylsökande i vårt land har ökat oerhört kraftigt\r\nunder senare år beroende på händelserna och\r\nkrigshandlingarna i Jugoslavien. Flyktingarna från\r\ndet forna Jugoslavien utgör en helt dominerande\r\ndel av dem som har kommit till vårt land under de\r\nsenaste två åren. Det krävs ett tungt och tufft\r\narbete för att uppnå den nödvändiga förkortningen\r\nav väntetiderna. Väntetiderna utgör förstås ett\r\nproblem på alla sätt och vis, framför allt för de\r\nmänniskor som drabbas men även för\r\nsamhällsekonomin.</pre><pre>Vi är överens om att flyktingar skulle behöva\r\nprofessionell hjälp i de fall de har problem med\r\ntortyrskador m.m. Möjligen känner Sylvia\r\nLindgren till det sedan vår gemensamma tidigare\r\ntid i Stockholms läns landsting. Där gjordes en\r\nsatsning på det center för tortyrskadade flyktingar\r\nsom har byggts upp i Stockholm och där man i\r\nmånga avseenden gör en god insats på det här\r\nområdet.</pre><pre>Anf. 156  SYLVIA LINDGREN (s):</pre><pre>Herr talman! Det centret känner jag mycket väl till,\r\nmen det är ändå bara en bråkdel i det stora havet.</pre><pre>Det är bra att Bo Könberg nämnde det forna\r\nJugoslavien. Det handlar om kanske hundra tusen\r\npersoner. Det man eventuellt kan ta hand om är\r\nakuta kroppsskador. Det finns inte tid, resurser och\r\nkunskap för den övriga delen av hjälpen, som är så\r\nviktig. Jag tycker därför att det behövs ett mera\r\növergripande resonemang om hur vi lever upp till\r\nFN:s konventioner.</pre><pre>I min interpellation tog jag också upp frågan om att\r\nstarta utbildning för läkare som löper yrkesetiska\r\nrisker. Det här är ett svårt begrepp. Jag har gått\r\nigenom det avtal som i dag finns mellan\r\nInvandrarverket och förtroendeläkarna. Det ges\r\nmycket höga arvoden. Det är inte heller så att de\r\nhär läkarna har direkt kontakt med patienterna. De\r\nhar mest en rådgivande funktion. Jag tror att det\r\ngår att göra väldigt mycket på den organisatoriska\r\nvägen inom det här området också. En anledning\r\ntill min interpellation är att svenska läkare själva\r\nhar tagit upp de här svårigheterna och de\r\nyrkesetiska riskerna. I en artikel har de bl.a. också\r\nhänvisat till den här utbildningen som man har tagit\r\nfasta på i Danmark. Därför tog jag upp frågan om\r\ndetta mycket svåra problem.</pre><pre>Överläggningen var härmed avslutad.</pre><pre>26 §  Svar på interpellation 1992/93:169 om\r\neffekterna av reformeringen av\r\nläkemedelsförsäkringen</pre><pre>Anf. 157  Statsrådet BO KÖNBERG (fp):</pre><pre>Herr talman! Kent Carlsson har ställt ett antal\r\nfrågor till mig om effekterna av reformeringen av\r\nläkemedelsförsäkringen. Dessa frågor rör det s.k.\r\nreferensprissystemet, de ändrade förutsättningarna\r\nför prisnedsättning av läkemedel samt\r\ninformationen från ansvariga myndigheter till\r\nförskrivare, apotek och konsumenter. Frågorna har\r\nföljande lydelse.</pre><pre>Avser regeringen att framlägga förslag som\r\nförhindrar den form av prismanipulation som vissa\r\nläkemedelstillverkare börjat använda sig av efter\r\ninförandet av referenspriser?</pre><pre>Avser regeringen lägga fram förslag som förhindrar\r\ns.k. blockeringsregistrering?</pre><pre>Avser regeringen lägga fram förslag som gör det\r\ntillåtet och enkelt att parallellimportera läkemedel\r\ntill Sverige?</pre><pre>Kommer det nya referensprissystemet medföra en\r\nminskning av statens kostnader för subventionering\r\nav läkemedel?</pre><pre>På vilket sätt avser regeringen att förbättra\r\ninformationen till läkemedelskonsumenterna om\r\ndet nya referensprissystemet?</pre><pre>Hur har regeringen tänkt följa upp riksdagens\r\nbeslut om att utveckla läkemedelskommittéernas\r\nroll på läkemedelsmarknaden?</pre><pre>Hur har regeringen följt upp riksdagens beslut om\r\nbättre prisinformation till de receptförskrivande\r\nläkarna?</pre><pre>Riksdagen beslutade under våren 1992 på förslag av\r\nregeringen bl.a. att prisnedsättning skall gälla för\r\nreceptbelagda läkemedel under förutsättning att ett\r\npris på läkemedlet har fastställts av\r\nRiksförsäkringsverket (RFV). Härav följer att\r\nprissättningen är fri för de läkemedel som\r\nproducenterna väljer att hålla utanför\r\nförsäkringssystemet.</pre><pre>Vidare beslutades att införa särregler för\r\nberäkningen av prisnedsättningen för läkemedel\r\nsom har generiska motsvarigheter på den svenska\r\nmarknaden.</pre><pre>Eftersom Kent Carlsson uttryckt sig något oklart\r\nom innebörden av referensprissystemet vill jag\r\ninledningsvis göra ett förtydligande om vad detta\r\nsystem innebär. För varje läkemedel som har en\r\nlikvärdig generisk motsvarighet på marknaden\r\nbestäms ett särskilt rabattgrundande pris som ligger\r\ntill grund för prisnedsättningen inom\r\nläkemedelsförmånen. Detta rabattgrundande pris\r\nhar bestämts till 10 % över priset på det billigaste\r\nsynonymläkemedlet. Väljer patienten ett dyrare\r\nläkemedel får denne -- förutom den vanliga\r\nläkemedelsavgiften på högst 120 kronor -- betala\r\nmellanskillnaden mellan det högre priset och det\r\nrabattgrundande priset. Denna ordning har gällt\r\nfr.o.m. den 1 januari 1993 och förväntas minska\r\nförsäkringens utgifter med ca 400 miljoner kronor\r\nper år.</pre><pre>Som en följd av riksdagens beslut gäller fri\r\nprissättning för produkter som producenterna\r\nhåller utanför försäkringssystemet. Detta har lett\r\ntill att vissa prishöjningar har skett. Den fria\r\nprissättningen sågs i den allmänna debatt som\r\nföregick systemets införande som en viss\r\nkompensation till läkemedelsindustrin för de\r\nintäktsminskningar som i övrigt följde av systemet.\r\nFör närvarande står ca 500 läkemedel eller\r\nläkemedelsförpackningar utanför försäkringen.\r\nHuvuddelen utgörs av sjukhuspreparat, vilka aldrig\r\nvarit subventionerade inom ramen för den\r\nläkemedelsförmån som ingår i sjukförsäkringen.\r\nDet bör noteras att om ett företag tar bort en\r\nprodukt från försäkringssystemet så sparar staten\r\nytterligare medel genom den uteblivna\r\nsubventioneringen.</pre><pre>Med hänsyn till att de två förändringar som Kent\r\nCarlsson tar upp har varit i kraft under knappt fem\r\nmånader är det enligt min uppfattning för tidigt att\r\ndra några slutsatser om effekterna av dem. Både\r\nRFV och läkemedelsindustrin gör dock den\r\nbedömningen att utgiftsminskningen på 400\r\nmiljoner kronor till följd av referensprissystemet\r\nsannolikt kommer att uppnås. Härutöver\r\ntillkommer en ytterligare utgiftsminskning till följd\r\nav att vissa produkter tagits bort från\r\nförsäkringssystemet.</pre><pre>Det är riktigt att enskilda personer har drabbats av\r\nhöga kostnader genom att vissa läkemedel stått\r\nutanför försäkringssystemet. Det finns ett fåtal\r\nkända fall inom gruppen njursjuka och bland\r\npatienter i behov av dyrare antibiotika.\r\nBakgrunden är i vissa av dessa fall att sjukvården\r\nskickar patienter till apoteket med recept på\r\nslutenvårdsprodukter, varvid kostnaden förs över\r\npå sjukförsäkringen. Om produkten står utanför\r\nförsäkringen -- t.ex. till följd av det nya systemet --\r\nfår patienten bära hela kostnaden. I de fall en\r\nläkemedelsproducent fått kännedom om detta har\r\ndenne i regel ansökt om att föra in produkten i\r\nförsäkringssystemet igen.</pre><pre>Kent Carlsson spekulerar i skälen till varför\r\nläkemedelsindustrin avstår från att låta ett preparat\r\ningå i försäkringssystemet. Han tror att det\r\nhuvudsakliga skälet är att industrin tror sig kunna\r\npåverka politiska beslutsfattare till att helt släppa\r\nprissättningen. Jag tror att det snarare förhåller sig\r\nsom Kent Carlsson antyder litet längre fram i sin\r\ninterpellation att industrin inte förstått systemets\r\nkonstruktion fullt ut. Min bedömning är att man\r\nmåste vara beredd på en viss turbulens vid en sådan\r\nbetydelsefull avreglering som det här är fråga om.\r\nJag tror liksom Kent Carlsson att många\r\nproducenter kommer att välja att förhandla med\r\nRFV om ett pris för att få med sin produkt i\r\nförsäkringen igen.</pre><pre>Begreppet blockeringsregistreringar är en för mig\r\nny benämning på en tänkbar företeelse, nämligen\r\natt läkemedelsproducenten låter registrera ett\r\nläkemedel, sätter ett lågt pris men avstår från att\r\ntillhandahålla det på marknaden. Härigenom skulle\r\nandra tillverkare av en likvärdig produkt tvingas\r\nsätta samma låga pris på sin produkt, eftersom\r\nreferenspriset baseras på det lägsta priset.\r\nHuruvida detta förekommer i verkligheten är\r\noklart, men Läkemedelsverket undersöker detta.\r\nJag vill dock påpeka att det kan finnas godtagbara\r\nskäl att för tillfället inte marknadsföra en produkt\r\nsom är registrerad och prissatt. Samtidigt gäller\r\ndock enligt RFV:s regler att om en produkt inte\r\ntillhandahålls får den ingen påverkan på\r\nreferenspriset utan räknas helt enkelt bort. På\r\ndenna punkt har jag därför svårt att förstå Kent\r\nCarlssons oro.</pre><pre>Jag förstår inte heller Kent Carlssons oro när det\r\ngäller frågan om möjligheterna till s.k.\r\nparallellimport. När EES-avtalet träder i kraft\r\nkommer parallellimport att vara tillåten efter en\r\növergångstid på ett år. Läkemedelsverket har redan\r\nutarbetat regler för detta.</pre><pre>Jag vill ta detta tillfälle i akt och informera om att\r\nreferensprissystemet på det hela taget har fungerat\r\nväl, inkl. informationen om systemet. Detta har\r\nberott på att de flesta originaltillverkare, när det\r\nfinns generiska preparat, har sänkt priserna på sina\r\nprodukter till generikanivån. Läkarna har således\r\nkunnat fortsätta att skriva ut det vanliga preparatet\r\ntill det lägre generikapriset. Därmed har\r\ndiskussioner på apoteket mellan konsumenten och\r\nfarmaceuten inte blivit så vanliga som en del\r\nförutspådde innan reformen trädde i kraft.</pre><pre>Kent Carlsson anser vidare att informationen om\r\nreformeringen av läkemedelsförmånen inte har\r\nfungerat. Jag delar bedömningen att informationen\r\ntill patienter och förskrivare, trots stora insatser\r\nfrån RFV, Socialstyrelsen, Läkemedelsverket och\r\nApoteksbolaget, inte fungerat bra i alla avseenden.\r\nDet gäller inte minst konsekvenserna av den fria\r\nprissättningen på läkemedel. Såvitt jag känner till\r\nhar dock Läkemedelsverket i flera omgångar\r\ninformerat förskrivarna om de nya reglerna. Det\r\nhar dock inte varit möjligt att ge förskrivarna\r\nfullständig information om de läkemedel som\r\nproducenterna lyft in och ut ur försäkringssystemet\r\nunder de inledande månaderna. Detta har i sin tur\r\nskapat problem för apotekspersonalen vid\r\nkontakterna med konsumenterna.</pre><pre>Kent Carlsson föreslår att RFV en gång per kvartal\r\nskall göra en prissammanställning över identiskt\r\nlika läkemedel och distribuera denna till\r\nförskrivarna. Så sker redan. RFV avser dessutom\r\natt via Läkemedelsverkets informationsmaterial ge\r\nförskrivarna kontinuerlig information om de\r\nläkemedel som inträder i resp. lämnar\r\nförmånssystemet.</pre><pre>Sammanfattningsvis är svaren på Kent Carlssons\r\nfrågor följande:</pre><pre>Regeringen avser att -- genom RFV:s försorg --\r\nutvärdera erfarenheterna av de förändringar som\r\nskett efter årsskiftet 1994/95, då\r\nreferensprissystemet varit i kraft i två år.</pre><pre>Förslag att hindra s.k. blockeringsregistrering är\r\ninte aktuellt, eftersom detta inte synes utgöra något\r\nproblem.</pre><pre>När EES-avtalet träder i kraft finns efter en\r\növergångstid inga formella hinder för s.k.\r\nparallellimport av läkemedel.</pre><pre>Referensprissystemet kommer sannolikt att\r\nmedföra de besparingar regeringen avsåg med sitt\r\nförslag.</pre><pre>Informationen om referensprissystemet handhas i\r\nförsta hand av RFV, Läkemedelsverket och\r\nApoteksbolaget. Ansträngningar görs för att\r\nutveckla och förbättra denna, inte minst till\r\nförskrivarna. Regeringen har därför inte för avsikt\r\natt nu ta något särskilt initiativ i denna fråga.</pre><pre>Hur regeringen bäst skall tillgodose riksdagens\r\nbeslut om att utveckla läkemedelskommittéernas\r\nroll på läkemedelsmarknaden övervägs för\r\nnärvarande inom Socialdepartementet.\r\nLäkemedelskommittéerna stöds av\r\nLäkemedelsverket, Apoteksbolaget och\r\nsjukvårdshuvudmännen var för sig och genom en\r\ngemensam samarbetsgrupp.\r\nLäkemedelsinformationsrådet, LIR, har dessutom\r\nuppgifter på området. I denna grupp finns även\r\nläkemedelsindustrin representerad.</pre><pre>Anf. 158  KENT CARLSSON (s):</pre><pre>Herr talman! Jag vill tacka statsrådet för svaret.</pre><pre>Den viktigaste orsaken till att vi gjorde den här\r\nförändringen av subventionssystemet var att vi ville\r\nspara pengar åt skattebetalarna. Jag har därför i\r\nmin interpellation frågat om de 400 miljoner kronor\r\nkommer att sparas som utlovades som sparmål i\r\nregeringspropositionen för ett år sedan. Statsrådet\r\nsvarar att det målet sannolikt kommer att uppnås.</pre><pre>Jag menar att sannolikheten är mycket liten för att\r\ndet målet klaras. Jag skall nämna några siffror.</pre><pre>Apoteksbolaget har köpt produkter från\r\ntillverkarna under första kvartalet 1993 till en ökad\r\nkostnad på i storleksordningen 150 miljoner\r\nkronor. Riksförsäkringsverkets utbetalningar till\r\nApoteksbolaget för den här typen av produkter\r\nökade med 147 miljoner kronor mellan första\r\nkvartalet 1992 och första kvartalet 1993. På ett\r\nhelår blir det en ökning om i runda tal 600 miljoner\r\nkronor.</pre><pre>Besparingen är alltså inte speciellt sannolik,\r\nåtminstone inte för industrin. Originaltillverkarna\r\nhar lärt sig det nya systemet och vet hur hur de skall\r\nhandskas med det. En bidragande orsak till att jag\r\ninte tror att det nya systemet klarar en besparing på\r\n400 miljoner kronor är att man från industrins sida\r\nhar jobbat intensivt på att få förskrivarna, läkarna,\r\natt flytta över patienterna från icke-patenterade\r\nbilliga preparat till patenterade dyra preparat. Det\r\nhar skett en mängd konferenser, resor och annat\r\nsom vi i andra sammanhang skulle betrakta som\r\nmutor men som i det här fallet, tyvärr, är en vanlig\r\nform av påverkan från förskrivarnas sida.</pre><pre>Att aktiviteten varit stor från industrins sida vittnar\r\ninte minst alla de brev om som jag har fått från\r\nläkare och annan sjukvårdspersonal.</pre><pre>Jag skulle vilja höra vad som enligt statsrådets sätt\r\natt se på saken talar för att nämnda besparing skulle\r\nklaras.</pre><pre>Sedan finns det ytterligare faktorer som kommer\r\natt försvåra det hela. Jag har i min hand en\r\npromemoria från Justitiedepartementet om\r\npatentregler för läkemedel. Det här kommer\r\ndefinitivt att göra att kostnaderna och belastningen\r\npå den budget som Bo Könberg ansvarar för\r\nkommer att bli mycket kraftiga.</pre><pre>Att industrin har lärt sig hur den skall handskas\r\nmed det nya systemet är helt klart. Den\r\nprismanipulation som jag nämner -- att man\r\ntillverkar samma medicin fast i dotterbolagets\r\nnamn, dumpar priset och pressar konkurrenterna\r\natt lägga sig på nivåer som gör att inte ens\r\ngenerikatillverkarna kan klara sig -- är ju ett sätt att\r\nminipulera marknaden.</pre><pre>Jag tycker att det hade varit bra om vi kunde få\r\nnågot besked om att man före 1994/95, när\r\nutvärderingen skall göras, och gärna redan nu, skall\r\ngranska sådana här avarter. Jag tycker nämligen att\r\ndet är fråga om avarter.</pre><pre>När det gäller överflyttningen till dyra preparat har\r\njag tidigare nämnt att det nu enligt Apoteksbolaget\r\noch andra källor sker en stor överflyttning från\r\nbilliga icke-patenterade till dyra patenterade\r\nläkemedel. Man har helt enkelt från\r\noriginaltillverkarnas sida stärkt greppet om\r\nförskrivarna. Det visar också att\r\ngenomsnittskostnaden per recept, som borde ha\r\nsjunkit något, faktiskt inte har gjort det -- enligt den\r\nstatistik som finns.</pre><pre>För att möta det här måste man modifiera\r\nreferensprissystemet på en rad punkter. Också\r\ndärför är det viktigt att man får en utvärdering\r\nsnabbare, så att det blir möjligt att rätta till sådana\r\nhär nödutgångar för industrin när det gäller att suga\r\nut pengar ur systemet. Jag har tidigare här i\r\nriksdagen lagt fram sådana förslag. Tyvärr har mina\r\nförslag avslagits, men jag hoppas att de blir aktuella\r\nigen.</pre><pre>När det gäller blockeringsregistreringen erkänner\r\njag att de regler som Riksförsäkringsverket har\r\nupprättat minskar möjligheterna i sammanhanget.\r\nMen i fallet Sotacor, som tillhandahålls av Bristol\r\nMeyer Squibb, har man så att säga upprättat ett\r\nsvärd som står där mot konkurrenterna. Man har\r\nregistrerat Sotalol, som är 25--35 % billigare, och\r\nhotar med en aktivering så fort en konkurrent visar\r\nsig. Det är kanske inte lika allvarligt som det jag\r\nbeskrivit i interpellationen. Men den här typen av\r\nförsök att stoppa konkurrensen tycker jag är\r\nallvarliga.</pre><pre>När det så gäller att föra upp medel på\r\nrabatteringslistan är det så att en hel del av de\r\nprodukter som inte finns med på nämnda lista är\r\nslutenvårdsprodukter. Men det finns också en rad\r\nmedel, framför allt medel som kostar mindre än 120\r\nkr, som man väljer att hålla utanför. Då kan man\r\nsätta priset helt själv. Dessutom är det möjligt att\r\nfå konsumenten att acceptera den kostnaden. För\r\npatienter som har många olika medel blir det en\r\ndryg kostnad.</pre><pre>Jag tycker att man skulle kräva av industrin att den,\r\nom den skall med på den här subventionslistan,\r\nåtminstone stannar kvar ett år. Det får inte vara\r\nsom nu, dvs. att man hoppar in och ut när det gäller\r\nden här listan.</pre><pre>Jag är inte så övertygad om att alla tillverkare\r\nkommer att förhandla med Riksförsäkringsverket\r\nom att få in sina mediciner på listan. Jag har sett\r\nuttalanden från bl.a. Kabi Pharmacias ledning som\r\nsäger att man nog inte tänkt göra så.</pre><pre>Slutligen gäller det informationen till förskrivarna.\r\nJag är förvånad över svaret och vill överlämna ett\r\nlitet papper med den information som\r\nLäkemedelsverket lämnar. Om detta är\r\nprisinformation måste man från verkets sida\r\nbetrakta läkare som fullständigt inkompetenta. Jag\r\nhar svårt att se att det här skulle vara fråga om en\r\nprisinformation. Läkarna får alltså inte några\r\nriktiga prisjämförelser.</pre><pre>När det gäller medel som kostar mindre än 120 kr\r\noch som också är väsentliga för konsumenten finns\r\ndet absolut ingen information till förskrivarna. Det\r\nsom sägs i statsrådets svar i det avseendet stämmer\r\nfaktiskt inte.</pre><pre>Jag överlämnar så min lista till statsrådet.</pre><pre>Anf. 159  Statsrådet BO KÖNBERG (fp):</pre><pre>Herr talman! Tack för listan! Jag har litet svårt att\r\nta del av den samtidigt som jag svarar Kent\r\nCarlsson -- det överstiger min förmåga att göra flera\r\nsaker på en gång.</pre><pre>Kent Carlsson har tidigare i olika sammanhang,\r\nbl.a. i riksdagen, gjort goda insatser för att fästa\r\nuppmärksamheten på väsentliga frågor inom\r\nläkemedelsområdet. Han bedrev under några år\r\nnärmast en enmanskampanj för att få till stånd\r\nbeslut i denna riksdag som innebar att man i större\r\nutsträckning kunde låta läkemedelsförmånerna\r\nknytas till de lägsta priserna på identiska preparat.</pre><pre>Kent Carlsson inledde sitt inlägg i dag med att tala\r\nom att vi gjorde förändringen och genomförde det\r\nnuvarande systemet. Om ''vi'' betyder Sveriges\r\nriksdag har jag inga som helst invändningar, men\r\nom det på något sätt skulle antyda att det parti som\r\nKent Carlsson representerar har gjort någon insats\r\npå det här området vill jag bestämt invända. Jag\r\nvill, om inte annat så för protokollets skull,\r\npåminna om att det var ett parti av riksdagens sju\r\npartier som gick emot det nya systemet och hade ett\r\navsevärt mycket mera tandlöst förslag till\r\nbesparingar på området. Det partiet var -- tyvärr,\r\nför Kent Carlssons del -- det parti som han\r\nrepresenterar. Jag minns också att han själv valde\r\natt inte rösta på det förslag som hans parti\r\nframlade.</pre><pre>Detta sade jag bara för att klara ut vad som har hänt\r\npå detta område.</pre><pre>Jag har svarat relativt utförligt på de konkreta\r\nfrågor som ställdes i interpellationen. Kent\r\nCarlsson ifrågasätter på några punkter om jag har\r\nrätt. Han undrar exempelvis om jag verkligen har\r\nrätt i att det i år kommer att göras en besparing på\r\n400 miljoner, som jag förutskickade när jag\r\npresenterade propositionen för riksdagen i fjol.</pre><pre>Det är alldeles riktigt att jag har gjort en\r\nsannolikhetsbedömning. Det har naturligtvis att\r\ngöra med att det bara har gått fem av årets tolv\r\nmånader. Ingen -- vare sig Kent Carlsson, jag eller\r\nnågon annan -- vet hur det blir på nyårsafton, men\r\njag vidhåller att flertalet av dem som jag har talat\r\nmed gör den bedömningen att man skall kunna\r\nspara 400 miljoner och möjligen något mer. Jag\r\nskall dock inte utlova mer än de 400 miljonerna.</pre><pre>Kent Carlsson tror inte att det är så, och han\r\nåberopade några siffror som jag inte kan överblicka\r\nsambandet med och konsekvenserna av. Det är\r\nbara att konstatera att vi vet mer om detta senare\r\nunder hösten, och när året har gått vet vi vem av oss\r\nsom hade rätt.</pre><pre>Skulle det vara så att besparingen inte uppnås, är\r\ndet klart att intresset från regeringens och\r\nstatsmakternas sida att se närmare på vad som har\r\nhänt kommer att vara mycket större än om\r\nbesparingen uppnås. Min tro är alltså att den\r\nuppnås.</pre><pre>Det stämmer att det för närvarande diskuteras ett\r\nförslag om förändringar av patentreglerna. Det var\r\nockså en del av vad utskottet önskade sig i samband\r\nmed att vi tog ställning till det nya systemet med\r\nreferenspriser. Det var inom regeringskansliet\r\nknutet till frågan om ett ikraftträdande av EES-\r\navtalet. Om det hade trätt i kraft -- vilket de flesta\r\nhoppades -- i början på det här året, och inte\r\nförskjutits beroende på den schweiziska\r\nfolkomröstningen, hade vi nog haft ändrade regler\r\npå den punkten redan fr.o.m. den 1 januari nästa\r\når. Vi vet nu inte exakt när det nya EES-avtalet\r\nträder i kraft, och därför tar Justitiedepartementet\r\nnu fram ett förslag, som innebär att man kan\r\nskydda preparat litet längre tid än vad de\r\nnuvarande patentreglerna medger. Jag tycker i\r\nprincip att det är bra att förslaget tas fram, men vi\r\nkan återkomma till detaljerna.</pre><pre>Kent Carlsson ifrågasatte huruvida den\r\nprissammanställning som jag nämnde i mitt svar var\r\nspeciellt bra. Jag har trott att den var bra, men jag\r\nskall gärna titta närmare på den och se om den\r\nbedömning jag gjorde i interpellationssvaret kan\r\nanses kvarstå.</pre><pre>Till sist, herr talman, vill jag bara hävda att den här\r\nregeringen har gjort mer för att begränsa\r\nläkemedelskostnaderna än någon regering i vårt\r\nland har gjort. Jag är nyfiken på att få höra om Kent\r\nCarlsson delar denna min bedömning.</pre><pre>Anf. 160  KENT CARLSSON (s):</pre><pre>Herr talman! Jag skall ge den borgerliga regeringen\r\ndet erkännandet -- även om jag i många andra\r\nsammanhang kan vara kritisk till vad den tar sig\r\nför -- att den har gjort mer än andra regeringar för\r\natt få ner kostnaderna. Det är därför som en\r\nsocialdemokrat, konstigt nog, vill hjälpa den\r\nborgerliga regeringen med att se förvanskningen av\r\nden reform som riksdagen beslutade om för ett år\r\nsedan.</pre><pre>Industrin var alltså mycket snabb och reste redan\r\nunder förra våren och sommaren till Tyskland för\r\natt studera hur man skulle undvika att få den\r\nminskade intäkten på 400--500 miljoner och hur\r\nman skulle anlägga en motstrategi. Man skall ha en\r\neloge för att man var duktig och lärde sig mycket\r\nom hur man kringgår de politiska intentionerna.</pre><pre>Om besparingen kommer att uppnås eller inte kan\r\ngöras till en trosfråga. Jag har försökt att ta fram\r\nnågra av de fakta som finns i målet, dvs. siffror. Det\r\nhär är ett av de områden där man mycket snabbt\r\nfår fram statistik, genom datasystem och annat. Det\r\nvisar sig att besparingen inte skulle uppnås i år, än\r\nmindre om vi skulle göra förändringar i\r\npatentreglerna. Ju längre tid som går, desto större\r\nmöjligheter har den originaltillverkande industrin\r\natt påverka läkarna med stora\r\nmarknadsföringsresurser och få dem att flytta över\r\npatienterna. I teoretiska modeller, som jag vet att\r\nApoteksbolaget ägnar sig åt att göra, kan man nog\r\nfå fram besparingen, men de faktiska siffrorna och\r\nde utbetalningar som har gjorts tyder inte på att det\r\nblir så i praktiken. Det är synd, därför att det\r\nbehöver göras besparingar i statsbudgeten.</pre><pre>När det gäller informationen, tryckte jag på den\r\nfrågan när ärendet behandlades här i riksdagen\r\nförra gången. Det skall för det första vara en bra\r\nförskrivning till läkarna, med prisuppgifter och\r\njämförelser, så att de också med egna ögon kan se\r\nvad som är billigast. Jag tycker inte att det framgår\r\nav den information som skickas ut i dag. För det\r\nandra skall patienten få bra information. För det\r\ntredje skall det ske en återföring till den som är\r\nförsäkringsgivare, dvs. Riksförsäkringsverket, så\r\natt man kan se läkares förskrivningsprofiler och\r\nockså påtala för läkare om man tycker att de\r\nspringer i väg. Ett sådant system finns i\r\nStorbritannien och fungerar bra, såvitt jag vet.</pre><pre>Min tro är att man måste göra förändringar, och då\r\nmåste läkemedelskommittéerna ges en större roll.\r\nDärför är det synd att det arbete som riksdagen\r\nefterlyste inte har kommit längre än att statsrådet\r\nnoterar att det finns en sådan här kommitté. De\r\nskulle kunna göra betydligt större insatser vad\r\ngäller information och skulle också kunna vara en\r\nbasdel vid en modifiering av referensprissystemet,\r\nsom verkligen skulle leda till att vi kunde göra de\r\nbesparingar som vi vill göra.</pre><pre>Anf. 161  Statsrådet BO KÖNBERG (fp):</pre><pre>Herr talman! Det gläder mig självfallet att Kent\r\nCarlsson och jag är överens om att den nuvarande\r\nregeringen är den som har gjort mest för att verka\r\nför att vi skall få ut mest valuta för skattepengarna\r\ninom läkemedelsområdet. Jag skall inte göra mer\r\nav den poängen i dag än detta konstaterande.</pre><pre>Jag har försökt att använda mig av min svaga\r\nsimultankapacitet för att både lyssna på Kent\r\nCarlssons inlägg och snabbt slänga en blick på den\r\nlista som han överlämnade till mig och som han\r\nansåg var bristfällig vad gäller informationen till\r\nläkarna. Det är möjligt att den är det. Jag kan ändå\r\nför kammaren och för protokollet påpeka att listan\r\ninnehåller en uppställning av de läkemedelsgrupper\r\nsom är aktuella i det här fallet, vilka som har ett\r\ndyrare referensprissystem, vad de heter och ett\r\nförslag om vilka alternativ de kan bytas ut mot som\r\när billigare än referensprissystemet. Därutöver\r\nskall jag inte göra någon bedömning av om\r\nmaterialet är till fyllest.</pre><pre>Jag vill bara för min del avrunda med att konstatera\r\natt vi har satt i gång ett stort och viktigt arbete för\r\natt göra besparingar på läkemedelsområdet, utan\r\natt det försämras för patienterna vad gäller\r\nreferensprissystemet. Såvitt jag har kunnat utröna\r\ngår det, vad gäller både informationssidan och\r\nbesparingssidan, väl så bra som jag förutskickade\r\nnär jag presenterade och försvarade förslaget för\r\nriksdagen i samband med att riksdagen antog det\r\nhela.</pre><pre>Anf. 162  KENT CARLSSON (s):</pre><pre>Herr talman! Ibland kan man ge en karamell att\r\nsuga på, och säga att även en borgerlig regering\r\nnågon enstaka gång lyckas åstadkomma något bra.\r\nDet bjuder jag på.</pre><pre>Jag vill trycka på detta med information därför att\r\njag tycker att det finns ett ansvar hos förskrivarna.\r\nOm de skall kunna ta det ansvaret måste de också\r\nha en rejäl prisinformation, gärna med siffror, som\r\ntalar om hur mycket varje preparat kostar. I den\r\ninformation som går ut nu, som statsrådet\r\nrefererade till, kan man inte se om det är någon\r\nprisskillnad mellan de preparat som är billigare än\r\nreferenspriset. Det är rätt stora skillnader mellan\r\nvissa preparat -- framför allt om man kommer\r\nunder 120 kr.</pre><pre>Återföring av information till förskrivarna är\r\nviktig, liksom att Riksförsäkringsverket får\r\ninformation om hur förskrivarnas profil ser ut. Den\r\ninformationen kan man använda på olika sätt för att\r\ni framtiden minska våra kostnader för läkemedel.</pre><pre>Jag skall inte orda mer om den stora besparingen\r\noch om det blir som statsrådet säger eller som jag\r\nsäger. Där går ju åsikterna isär. Jag skall om ett år,\r\ndå vi har litet mer erfarenhet, med glädje notera\r\nvem som hade rätt. Just nu tror jag att det mesta\r\ntalar för att jag tyvärr får rätt.</pre><pre>Så vill jag ta upp den fråga som bara ytligt berörs i\r\nmin interpellation. Det gäller patentreglerna. Visst\r\nfanns det en diskussion här i riksdagen, och jag\r\nskrev även en motion. Det gällde då att också\r\npreparat som är litet speciella och som kan vara\r\nsvåra att utveckla om man inte får en längre\r\npatenttid skulle komma fram. Jag förstår av de\r\növerväganden som nu görs i Justitiedepartementet\r\natt man i princip generellt skall ge fem års\r\nförlängning av patenten. Det är såvitt jag förstår\r\ninte helt nödvändigt, eftersom Spanien har gått till\r\ndomstol och vill få detta prövat. Man skulle kunna\r\nvara mindre hetsig och vänta tills den behandlingen\r\när klar, och man skulle också kunna avvakta att\r\nEES-avtalet träder i kraft.</pre><pre>Det är en dyrbar historia, även om det i\r\npromemorian sägs att det inte skall kosta en krona.\r\nJag har sett beräkningar som visar att det skulle bli\r\nen merkostnad för staten i storleksordningen 3\r\nmiljarder kronor bara för de preparat som fick\r\npatent mellan 1985 och 1988. Det är inte\r\nsmåpotatis. Det innebär dessutom en förlängning\r\nav ensamrätten att sälja ett preparat. Det medför ju\r\nockså mycket kraftiga kostnadsökningar för staten.</pre><pre>Slutligen vill jag, eftersom det här är min sista\r\nreplik, tacka än en gång för svaret. Jag hoppas att\r\nstatsrådet när han går hem funderar över hur man\r\nkan använda läkemedelskommittéerna, och att han\r\nser till att det kommer ett förslag till hur deras roll\r\nskall stärkas.</pre><pre>Anf. 163  Statsrådet BO KÖNBERG (fp):</pre><pre>Herr talman! Jag valde av naturliga skäl att låta mitt\r\ninterpellationssvar röra de många frågor som Kent\r\nCarlsson hade tagit upp i interpellationen. Jag har\r\ni svaret inte tagit upp vilken oerhört väsentlig roll\r\nläkemedel spelar inom modern sjukvård. Jag har\r\ninte heller tagit upp vilken oerhört stor roll den\r\nsvenska läkemedelsindustrin spelar på detta\r\nområde. Den är en av Sveriges främsta\r\nindustrigrenar. Den ägnar sig åt sådant som vi gärna\r\nvill att svensk industri skall ägna sig åt, nämligen att\r\nligga väldigt långt fram forskningsmässigt och\r\nkoncentrera sig på att fungera som spjutspets. Det\r\när någonting som vi som sagt skulle vilja se på flera\r\nområden.</pre><pre>Jag säger det gärna, eftersom vi nu har ägnat\r\ndiskussionen åt att diskutera problem i samband\r\nmed kostnader för läkemedel. Jag gör gärna den\r\nmarkeringen. Jag gör den också som inledning till\r\nett försök att svara på frågan om patenttiderna.</pre><pre>Hela idén med patent är ju förstås att göra något\r\nslags avvägning mellan å ena sidan frihandels- och\r\nfrikonkurrensargumentet, och å andra sidan\r\nönskemålet att det skall göras många uppfinningar\r\noch komma nya idéer som mänskligheten i sin\r\nhelhet har glädje av. Man kan alltid diskutera om\r\npatenttiden, alltså den exklusiva tid man får som\r\nuppfinnare, skall vara 10, 12, 15 eller 20 år. Jag har\r\ntyckt att det har funnits skäl för att den effektiva\r\npatenttiden och den effektiva skyddstiden för\r\nuppfinnaren skulle bli längre än den har blivit på\r\nsenare år, när en väldigt lång tid av den formella\r\npatenttiden egentligen har gått åt till själva\r\nutvecklingsarbetet. Jag räknar med att det vi nu\r\nhåller på att ta fram inom regeringskansliet skall\r\nkunna innebära ett förstärkt skydd för dem som gör\r\nuppfinningar och att det även i framtiden skall\r\nkunna göras en riktig avvägning mellan dessa två\r\nmotstridande intressen, där avvägningen syftar till\r\natt vi skall kunna få mesta möjliga nytta.</pre><pre>Överläggningen var härmed avslutad.</pre><pre>27 §  Hänvisning av ärenden till utskott</pre><pre>Föredrogs och hänvisades</pre><pre>Skrivelserna</pre><pre>1992/93:201 till socialutskottet</pre><pre>1992/93:255 till jordbruksutskottet</pre><pre>28 §  Bordläggning</pre><pre>Anmäldes och bordlades</pre><pre>Propositionerna</pre><pre>1992/93:177 Dubbelbeskattningsavtal mellan\r\nSverige och Estland</pre><pre>1992/93:254 Svenskt deltagande i av FN:s\r\nsäkerhetsråd beslutade insatser för säkerställande\r\nav fred i f.d. Jugoslavien</pre><pre>1992/93:256 Sekretess i mål om\r\nbarnpornografibrott</pre><pre>Motionerna</pre><pre>med anledning av prop. 1992/93:197 Ändring i\r\nlagen (1972:119) om fastställande av\r\nkönstillhörighet i vissa fall, m.m.</pre><pre>1992/93:So62 av Eva Zetterberg (v)</pre><pre>med anledning av prop. 1992/93:234 Stockholms\r\ntingsrätts sammansättning i konkurrensrättsliga\r\nmål och ärenden</pre><pre>1992/93:N64 av Birgitta Johansson m.fl. (s)</pre><pre>Konstitutionsutskottets betänkande</pre><pre>1992/93:KU30 Granskning av statsrådens\r\ntjänsteutövning och regeringsärendenas\r\nhandläggning</pre><pre>Finansutskottets betänkande</pre><pre>1992/93:25 Oförutsedda utgifter för budgetåret\r\n1993/94</pre><pre>Skatteutskottets betänkande</pre><pre>1992/93:SkU35 Sexmånadersregeln för sjömän</pre><pre>Kulturutskottets betänkande</pre><pre>1992/93:KrU30 Uppskov med behandlingen av\r\nvissa ärenden</pre><pre>Jordbruksutskottets betänkande</pre><pre>1992/93:JoU15 En ny skogspolitik</pre><pre>Bostadsutskottets betänkanden</pre><pre>1992/93:BoU19 Minskad statlig reglering av\r\nkommunernas ansvar för boendefrågor</pre><pre>1992/93:BoU24 Ändringar i jordabalkens\r\nhyresregler</pre><pre>29 §  Anmälan om frågor</pre><pre>Anmäldes att följande frågor framställts</pre><pre>den 19 maj</pre><pre>1992/93:731 av Kenneth Attefors (nyd) till\r\nutrikesministern om de fängslade svenskarna i Irak:</pre><pre>Den 18 maj fick jag svar på en fråga av ministern\r\nangående de tre fängslade svenskarna i Irak. Efter\r\nandra repliken förstod jag att ytterligare\r\nargumentering för min åsikt, att en högt uppsatt\r\nperson från svenska regeringen skall åka till\r\nBagdad för att tala med Iraks högsta ledning, inte\r\nskulle påverka ministern. Jag föreslog att\r\nutrikesministern själv skulle åka.</pre><pre>Det har kommit till min kännedom att svenska TV-\r\noch tidningsjournalister är i Bagdad. Bl.a. Stina\r\nDabrowski.</pre><pre>Min fråga till ministern är om ministern tycker det\r\när i sin ordning att andra än Sveriges regering\r\nverkar för att få svenskarna fria.</pre><pre>1992/93:732 av Kenneth Attefors (nyd) till\r\nkommunikationsministern om Lex Britannia:</pre><pre>14 länder samt EG-kommissionen har till State\r\nDepartment i Washington lämnat en protest mot ett\r\namerikanskt lagförslag som syftar till att utsträcka\r\ntillämpningen av amerikansk federal arbetsrätt till\r\nutländska fartyg som anlöper amerikanska hamnar.\r\nSverige är ett av dessa protesterande länder trots att\r\nSverige nästan har samma lagstiftning i form av den\r\ns.k. ''Lex Britannia''. Det har dessutom kommit till\r\nmin kännedom att vänligt sinnade europeiska stater\r\nklagat på den svenska regeringen att Sverige har en\r\ndiskriminerande lag typ ''Lex Britannia''.</pre><pre>Vad ämnar ministern göra åt den dubbelmoral som\r\nSverige på regeringsnivå bedriver vad gäller ''Lex\r\nBritannia'' i Sverige och ''Lex Britannia'' i USA?</pre><pre>1992/93:733 av Bo Finnkvist (s) till\r\nnäringsministern om nedläggningen av valsverket i\r\nHagfors:</pre><pre>Trots en ny utredning om fortsatt valsning i Hagfors\r\nsom resulterade i ett förslag om fortsatt drift av\r\nvalsverket, fattade styrelsen för Böhler--Uddeholm\r\nAG ett nytt beslut om att lägga ner valsverket.\r\nFöretaget har för avsikt att fullfölja beslutet, som\r\ninnebär en halvering av arbetsstyrkan på två år,\r\nfrån 1 400 anställda till ca 700. De värsta farhågorna\r\nom de nya ägarna har besannats, trots långtgående\r\nutfästelser om fortsatt produktion,\r\nersättningssysselsättning och eventuell försäljning\r\ntill andra intressenter m.m. Alla dessa vägar har\r\nprövats utan resultat. Om Hagfors som ort skall\r\növerleva måste vi få hjälp med att få företaget att\r\nleva upp till de löften man givit.</pre><pre>Avser näringsministern att nu ta några ytterligare\r\ninitiativ i detta ärende?</pre><pre>1992/93:734 av Stina Eliasson (c) till statsrådet Bo\r\nLundgren om beskattningen av slåttermyrar:</pre><pre>För mycket över hundra år sedan var det vanligt att\r\nbönder i en by begärde att få sig tilldelade\r\nstarrslåtter på myrar i skogen. Det kunde gälla\r\nområden miltals från deras hemman. De tilldelade\r\nslåttermyrarna utstakades med träpålar och\r\nbeskattades årligen av staten.</pre><pre>Numera är alla träpålar nedruttnade,\r\nslåttermyrarna mestadels igenväxta med sly och\r\nlövskog, och några skattepengar är det knappast\r\nfråga om.</pre><pre>Gamla allmänningar och servitut samt de s.k.\r\nskattlagda slåtterna kan i dag innebära stort förfång\r\nför de nuvarande ägarna av fastigheterna, t.ex. när\r\ndet gäller skogsavverkning när de gamla\r\nslåttermyrarna är insprängda i markerna.</pre><pre>Vilka initiativ är statsrådet beredd att vidta för att\r\nundanröja den gamla otidsenliga bestämmelsen om\r\nskattlagda slåttermyrar?</pre><pre>30 §  Kammaren åtskildes kl. 21.04.</pre><pre>Förhandlingarna leddes</pre><pre>av talmannen från sammanträdets början t.o.m. 10\r\n§ anf. 38 (delvis),</pre><pre>av förste vice talmannen därefter t.o.m. 14 § anf. 68\r\n(delvis),</pre><pre>av talmannen därefter t.o.m. 18 § anf. 105 (delvis)\r\noch</pre><pre>av förste vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}