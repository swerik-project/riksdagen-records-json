{"dokumentstatus":{"dokument":{"hangar_id":"2438945","dok_id":"GE0957","rm":"1990/91","beteckning":"57","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"57","slutnummer":"0","datum":"1991-02-06 00:00:00","systemdatum":"2010-02-17 00:00:00","publicerad":"1991-02-06 00:00:00","titel":"Riksdagens snabbprotokoll 1990/91:57 Onsdagen den 6 februari","subtitel":null,"status":null,"htmlformat":null,"relaterat_id":null,"source":"webbnav","sourceid":"{3689AE38-16E8-4711-BC17-ECE199BAAD0E}","dokument_url_text":"http://data.riksdagen.se/dokument/GE0957/text","dokument_url_html":"http://data.riksdagen.se/dokument/GE0957","dokumentstatus_url_xml":"http://data.riksdagen.se/dokumentstatus/GE0957","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1990/91:57</div>\r\n<div class=\"sidhuvud_datum\">Onsdagen den 6 februari</div>\r\n<div class=\"sidhuvud_klockslag\">Kl. 9.00</div>\r\n<hr class=\"sidhuvud_linje\">\r\n<pre>1 § Allmänpolitisk debatt</pre><pre>Anf. 1 TALMANNEN:</pre><pre>Välkomna till den allmänpolitiska debatten. Vi\r\ninleder den med en partiledardebatt, som följs av\r\nen debatt om utrikespolitiken. Därefter kommer vi\r\natt ta upp ämnen efter ledamöternas anmälan. Den\r\nallmänpolitiska debatten fortsätter i morgon, och\r\ndå startar vi med en ekonomisk debatt med\r\nföreträdare för partierna och med finansministern\r\nsom deltagare.</pre><pre>Partiledardebatt</pre><pre>Anf. 2 CARL BILDT (m):</pre><pre>Herr talman! Ärade ledamöter! Under de senaste\r\nveckorna har säkert mångas världsbild på nytt\r\nkommit att förändras. Den utveckling mot fred och\r\nfrihet för alla som för bara något år sedan tycktes\r\nsom nästan självklar, har kanske för många förbytts\r\ni en bild av krig och nya kriser.</pre><pre>Det som inträffat visar vikten av långsiktighet i vår\r\npolitik, av att utrikes- och försvarspolitiken aldrig\r\nförfaller till opportunism och kortsiktighet.</pre><pre>Allvarligast i den förändrade internationella bilden\r\när utan tvivel utvecklingen i Sovjetunionen. Jag\r\nsäger detta utan att på något sätt vilja nedvärdera\r\nbetydelsen av den konflikt som handlar om att\r\nförsöka befria Kuwait.</pre><pre>Jag tillhör dem som tidigt varnade för att en\r\nsovjetisk åtstramning mot Baltikum var på gång.\r\nJag tillhörde inte dem som såg okritiskt på den\r\nsovjetiska politiken, och jag tvingas tyvärr\r\nkonstatera att klockan fortsätter att vridas tillbaka\r\ni Sovjetunionen.</pre><pre>Detta innebär självfallet risker. Ett mer auktoritärt\r\noch av militära intressen dominerat Sovjetunionen\r\ninnebär en risk för samarbetsprocessen i Europa i\r\ndess helhet. Det är nog tyvärr ingen tillfällighet att\r\nSovjetunionen nyligen radikalt har utökat sin\r\nförsvarsbudget.</pre><pre>Herr talman! Jag bibehåller ändå min\r\ngrundläggande optimism om den historiska\r\nutvecklingen. Det kommer i längden inte att vara\r\nmöjligt att kväsa Litauens, Lettlands och Estlands\r\nfrihet. Och för det stora ryska väldet och det ryska\r\nfolket finns det i det längre perspektivet inget\r\nalternativ till frihet, demokrati och\r\nmarknadsekonomi.</pre><pre>Jag hade under helgen möjlighet att i Moskva träffa\r\nledarna för det nya Rysslands nya demokratiska\r\noppositionspartier. De målade upp en bild av\r\ndagens läge som med rätta tyvärr var mycket dyster.\r\nMen styrkan i deras övertygelse om att de måste\r\nkämpa vidare för friheten, för demokratin och för\r\nsina ideal var trots allt imponerande. Vägen dit är\r\nlång. Desto viktigare är det att vi har förmågan,\r\nviljan och uthålligheten att ge dem vårt stöd.</pre><pre>Herr talman! För tre år sedan, inför valet 1988,\r\ngjorde statsministern i denna talarstol med ett citat\r\ngällande att ''den tredje vägens ekonomiska politik\r\nhar fungerat som en dröm''.</pre><pre>I dag vet nog alla att sanningen var en annan. Den\r\ntredje vägens ekonomiska politik misslyckades, och\r\nSverige är nu på väg in i de dystraste ekonomiska år\r\nsom vi har haft under efterkrigstiden. Inte ens\r\nsocialdemokrater talar längre om den tredje vägens\r\nekonomiska politik.</pre><pre>Jag har i debatt efter debatt under förra året, som\r\nkammarens ledamöter erinrar sig och som\r\nprotokollet visar, försökt att för statsministern peka\r\npå den snabba ökningen av arbetslösheten. Men\r\nintresset var, som ni minns, ganska förstrött.</pre><pre>Men nu tränger verkligheten sig på med brutal\r\nstyrka. Förra kvartalet, det sista 1990, varslades\r\nnästan 25 000 anställda om uppsägning. Det\r\ninnebär att det är en av de svartaste perioderna\r\nnågonsin i detta avseende. Utvecklingen går nu\r\nsnabbt utför. Varslen har duggat tätt under denna\r\njanuari, och listan kan göras mycket lång.</pre><pre>KF-ägda Gustavsberg varslar 150 anställda.</pre><pre>Kockums Gjuteri nere i Kallinge varslar 267\r\nanställda.</pre><pre>DUX i Trelleborg tror att 130 måste gå.</pre><pre>Kabi Pharmacia i Uppsala har lagt varsel på 450\r\npersoner.</pre><pre>Älmhults Bruk varslar 93 personer.</pre><pre>Valmet i Skellefteå varslar 38 personer och Valmet\r\ni Umeå 32 personer.</pre><pre>I Göteborg gick det inte att klara Volvos stora\r\nneddragning endast med naturlig avgång, utan nu\r\nhar 1 500 personer varslats om friställning.</pre><pre>I massmedia i går och i dag på morgonen har det nu\r\ndessutom kommit uppgifter om att man överväger\r\natt lägga ner hela Saabs personbilsfabrik i Malmö.</pre><pre>Så skulle jag kunna fortsätta och fortsätta, och ändå\r\nvet vi alla att detta bara är början -- det kommer att\r\nvara ändå värre under de kommande månaderna.</pre><pre>Att arbetslösheten nu ökar är en följd av att den\r\nekonomiska politiken har misslyckats. När skatter\r\noch priser under dessa år ständigt har skjutit i\r\nhöjden har Sverige förlorat i konkurrenskraft. Och\r\nnär företagen börjar att gå med förlust finns ingen\r\nannan väg än att börja skära ned.</pre><pre>Socialdemokraterna försöker nu att springa ifrån\r\nsitt ansvar för den snabbt ökande arbetslösheten.\r\nMen det kommer inte att gå. De skröt mycket om\r\nsitt ansvar när arbetslösheten var låg. Då är\r\nansvaret också deras när arbetslöshetens stålbad,\r\nsom Feldt formulerade saken, nu börjar att drabba\r\nindivider, branscher och bygder med brutal styrka.</pre><pre>Ty sanningen är att socialdemokraterna sedan 1982\r\nhar visat att de inte förmår att driva en ekonomisk\r\npolitik för tillväxt, välfärd och styrka. Sverige har\r\nalltmer halkat efter andra länder. En gång var vi\r\nkanske ett föredöme, men i dag används svensk\r\npolitik i den internationella debatten mest som ett\r\nvarnande exempel.</pre><pre>Hur mycket arbetslösheten kommer att öka, det vet\r\nvi inte. Vi vet att det blir mycket. LO har sagt att\r\nden under de närmaste åren sannolikt kommer att\r\ngå upp mot 5 %. Det är en högre arbetslöshet än\r\nvad Sverige har haft någon gång sedan 1930-talet.</pre><pre>Denna utveckling ligger inprogrammerad i\r\nmisslyckandet för den tredje vägens ekonomiska\r\npolitik. För tre år sedan kunde statsministern säga\r\natt det var som en dröm. Nu vaknar vi ur denna\r\ndröm. För de tio- och så småningom\r\nhundratusentals människor runt om i detta land\r\nsom drabbas av arbetslösheten är det ett mycket\r\nhårt uppvaknande.</pre><pre>Det vore oklokt att lova att det nu skulle gå att\r\nradikalt bromsa denna utveckling. Det skulle ha\r\ngjorts för länge sedan, med en annan ekonomisk\r\npolitik. Nu är det för sent.</pre><pre>Vad det nu handlar om är att få en politik som efter\r\nkrisen ger nya jobb, nya investeringar och nya\r\nmöjligheter. Då duger den socialdemokratiska\r\npolitiken inte längre, och det verkar faktiskt som\r\nom också socialdemokraterna själva har börjat inse\r\ndetta. Den omläggning av den ekonomiska\r\npolitiken och politiken i övrigt som vi under det\r\ngångna året har sett på ett antal punkter -- låt mig\r\nnämna sjukförsäkringen och Europapolitiken som\r\nexempel -- har ju varit en omläggning bort från\r\ngammal socialdemokratisk politik och i riktning\r\nmot vad bl.a. vi moderater har krävt i valrörelse\r\nefter valrörelse.</pre><pre>När inte ens socialdemokraterna själva längre\r\nverkar tro på socialdemokratisk politik är det hög\r\ntid för ett politiskt skifte. Och det politiska skiftet\r\nförutsätter en ny och handlingskraftig regering.</pre><pre>Sedan åtskillig tid tillbaka har vi av ledande\r\nsocialdemokrater fått höra att vi i början av detta\r\når, i januari, skulle få svart på vitt när det gäller\r\nskatteomläggningens effekter.</pre><pre>När skatteomläggningen diskuterades i kammaren\r\nförra året varnade jag för att den skulle driva in\r\nmånga människor i ett bidragsberoende, eftersom\r\npersoner i de lägre inkomstlägena inte skulle få\r\nnågon särskilt stor sänkning av inkomstskatten,\r\nsamtidigt som andra skatter, priser och hyror skulle\r\nrusa i höjden.</pre><pre>Men då sade socialdemokraterna att jag hade\r\nalldeles fel och att det visst inte skulle bli så.\r\nFinansministern sade t.ex. att ''alla pensionärer\r\nkommer att få realt höjt standard 1991 som en följd\r\nav skattereformen''. ''Alla pensionärer'' -- så lät\r\nlöftena då.</pre><pre>I dag känner vi till verkligheten även på denna\r\npunkt. Jag är övertygad om att vi alla har mött\r\nnågon, några eller många av de äldre som nu\r\nförtvivlat ser att det bara inte går att klara höjda\r\nhyror och höjda priser när man lever på pension\r\noch låg eller ingen ATP. Vi vet att många t.o.m.\r\nkänner sig tvingade att söka socialbidrag. Men jag\r\noch vi vet att många faktiskt envist vägrar att göra\r\ndet. Man anser att man har gjort rätt för sig hela sitt\r\nliv, och då anser man att man skall kunna leva på\r\nsin pension utan att behöva söka några extra\r\nbidrag.</pre><pre>Jag läste i tidingen att man inom\r\nsocialdepartementet var ''överraskad'' över vad\r\nsom hänt och att man där nu funderar på något nytt\r\nbidrag -- temporärt eller hur det nu var -- för att\r\nklara det hela. Men det är, herr talman, fel politik,\r\nfel politik igen.</pre><pre>Man skall helt enkelt kunna leva på sin pension\r\nutan att behöva söka några extra bidrag, precis på\r\nsamma sätt som man skall kunna leva på sin lön\r\nutan att söka extra bidrag. När nu skatter och priser\r\nhar höjts så mycket att bidragen inte räcker till skall\r\nman inte höja bidragen, utan då skall man rimligen\r\nsänka skatterna. Växlar man bara ständigt upp\r\nskatter och bidrag, så driver man fler och fler in i\r\nett bidragberoende som är skadligt för hela\r\nsamhället och som dessutom är förnedrande för den\r\nenskilda människan.</pre><pre>Det här är inte bara fråga om en teknisk skillnad i\r\nuppfattningarna mellan våra resp. partier. Här\r\nfinns en grundläggande skillnad mellan vad vi kan\r\nkalla en liberal politisk syn och en socialistisk\r\nsamhällssyn. För oss är det en självklarhet att man\r\nskall kunna stå på egna ben så långt det över huvud\r\ntaget är möjligt. Jag har emellertid en känsla av att\r\ndet för en socialist ibland inte gör så mycket om alla\r\nförr eller senare blir helt beroende av statens\r\nbidrag. Det är därför vi vill växla ner skatter och\r\nbidrag i stället för att ständigt växla upp dem på det\r\nsätt som socialdemokraterna gör.</pre><pre>I den ekonomiska politik vi har föreslagit är sänkta\r\nskatter ett avgörande inslag vid sidan av\r\nmedlemskap i den ekonomiska och monetära union\r\nsom nu växer fram inom ramen för den\r\ngemensamma marknaden och den\r\navmonopolisering av den offentliga sektorn som är\r\nnödvändig för att ge individerna valfrihet i\r\nvälfärden.</pre><pre>Vi har i Sverige världens särklassigt högsta\r\nskattetryck, och vi kommer aldrig att klara av vår\r\nekonomi och vår välfärd om vi inte sänker detta\r\nextremt höga skattetryck. Gradvis måste vi börja\r\nsänka skattetrycket ned mot de nivåer som man har\r\ni andra jämförbara europeiska länder. Ju längre vi\r\ndröjer med att påbörja den uppgiften, desto\r\nallvarligare blir de problem som vi har att brottas\r\nmed.</pre><pre>Vi moderater har under den allmänna\r\nmotionsperioden i januari lagt fram konkreta\r\nförslag till skattesänkningar och till sänkning av\r\nstatsutgifterna. -- Det hänger självfallet ihop.</pre><pre>För det första är det nödvändigt att vi börjar få fart\r\npå arbete och företagande. Vi har föreslagit en\r\nsänkning av löneskatterna med ca 4,5\r\nprocentenheter. En del av detta är ett resultat av\r\nden nya arbetsgivarperioden i sjukförsäkringen.\r\nAnnat är resultat av konkreta förslag som vi lägger\r\nfram. För att få fart på företagsamheten vill vi också\r\nslopa skatten på det arbetande kapitalet i\r\nföretagen.</pre><pre>För det andra måste vi stimulera sparande och\r\nägande. Det gör vi bl.a. genom att sänka\r\npensionsskatten och att successivt slopa\r\ndubbelbeskattningen av aktier. Här går ånyo en\r\ngrundläggande ideologisk skillnad mellan vår syn\r\noch socialdemokraternas syn. Vi vill ha ett samhälle\r\ndär sparandet och ägandet sprids ut bland\r\nmänniskorna, till familjerna och individerna,\r\nmedan socialdemokraterna nu förbereder att bygga\r\nut möjligheterna att med hjälp av de samlade\r\npensionsfonderna socialisera ägandet och\r\nsparandet. Det är fel väg -- det skulle skada\r\nSverige.</pre><pre>För det tredje vill vi mildra boendebeskattningen\r\noch utvecklingen av boendekostnaderna genom att\r\nbörja med att sänka fastighetsskatten och lindra\r\nden s.k. byggskatten.</pre><pre>För det fjärde måste vi dämpa prisutvecklingen.\r\nDet kan vi bl.a. göra genom att tidigarelägga\r\navskaffandet av den extramoms som infördes förra\r\nåret.</pre><pre>Det här är de första viktiga stegen på den\r\nEuropaväg i den ekonomiska politiken som vi\r\nmoderater har argumenterat för länge, som vi har\r\ndragit upp riktlinjerna för och som det i de\r\nprincipiella huvuddragen råder en bred enighet om\r\nmellan oss, folkpartiet liberalerna och i tilltagande\r\ngrad centerpartiet.</pre><pre>Den socialdemokratiska tredje vägen har\r\nmisslyckats. Den leder oss nu in i de allvarliga\r\nekonomiska problem som kommer att dominera i\r\nvårt land under de närmaste åren -- det vet vi. Nu\r\nhandlar det politiskt om att bereda marken för den\r\nEuropaväg som är den enda som kan klara\r\nproblemen och den enda som kan vända 1990-talets\r\nutveckling för Sverige.</pre><pre>Anf. 3 BENGT WESTERBERG (fp):</pre><pre>Herr talman! Eftersom det blir en särskild\r\nutrikespolitisk debatt senare i dag skall jag nu i det\r\navseendet begränsa mig till att säga en sak: Det\r\ngrundläggande problemet i konflikten i\r\nSovjetunionen och i Mellersta Östern är egentligen\r\ndetsamma, nämligen bristen på demokrati. Med en\r\nmer omfattande demokratisering i båda dessa\r\nkonfliktområden skulle sannolikt dagens konflikter\r\ninte finnas där. Arbetet för att sprida demokrati i\r\nvärlden är i själva verket den viktigaste\r\nfredsrörelsen. Det är naturligtvis angeläget att vi i\r\nSverige efter måttet av vår förmåga engagerar oss i\r\ndemokratiseringen både i Sovjetunionen och i\r\nMellersta Östern.</pre><pre>Sedan valet 1988 har vi upplevt en ovanligt både\r\nrörig och rörlig period, fylld av omprövningar,\r\nregeringskriser och uppgörelser. En viktig\r\nförklaring är att de partier som här i kammaren\r\nutgör den socialdemokratiska regeringens underlag\r\ninte duger som partners när viktiga beslut skall\r\nfattas, t.ex. om den ekonomiska politiken.</pre><pre>Till den här bilden har naturligtvis bidragit att\r\nsocialdemokraterna mer än någonsin tidigare under\r\nsin hundraåriga historia har ändrat uppfattning i en\r\nrad viktiga frågor.</pre><pre>I en betraktelse med den vitsiga rubriken ''Döda\r\nprofeters sällskap'' skriver socialdemokraten\r\nHåkan Bengtsson i senaste numret av Linjeflygs\r\ntidning Upp  &amp;  Ner, med ett bildspråk som jag tror\r\natt Ingvar Carlsson är väl förtrogen med:</pre><pre>''De socialdemokratiska speluppläggarna har\r\ntappat greppet. Borgarna har blivit bättre på att\r\nhålla i bollen och sossarna spelar numer med elva\r\nman i försvaret. Felpassningarna har varit många\r\noch färska spelsystem har snabbt fått överges för\r\nåter andra spelupplägg.''</pre><pre>Det är en bild som vi väl känner igen.</pre><pre>Håkan Bengtsson fortsätter:</pre><pre>''Listan kan göras lång: helomvändningen i EG-\r\nfrågan, missbedömningarna om utvecklingen i\r\nÖsteuropa, det svala mottagandet av murens fall,\r\nreklam--TV-frågan, lappkastet i skattefrågan efter\r\n1988 års val, sjukförsäkringen, löftet som blev\r\n'målsättning', en brodebatt där partiopinionen\r\nkördes över och en oåterkallelig\r\nkärnkraftsavveckling som sköts upp.''</pre><pre>Vi liberaler har naturligtvis ingen anledning att\r\nbeklaga huvuddelen av dessa svängningar hos\r\nsocialdemokraterna. Tvärtom innebär den nya\r\ninriktningen att socialdemokraterna nu ligger\r\nmycket närmare den politik som vi under lång tid\r\nhar förordat. Men det är knappast av inre\r\növertygelse och äkta engagemang som\r\nsocialdemokraterna har kommit fram till dessa\r\nomprövningar. Det är inte i de genomarbetade\r\nprogrammen -- i det nya partiprogrammet eller 90-\r\ntalsprogrammet -- eller i beslut som fattats av den\r\nsocialdemokratiska partikongressen som flertalet\r\nav dessa omprövningar har skett, utan de har\r\nkommit till som ett resultat av yttre händelser och\r\nyttre tryck.</pre><pre>Räntechocken i höstas är naturligtvis det bästa\r\nexemplet. Efter denna blev det plötsligt möjligt att\r\nsänka ersättningen i sjukförsäkringen, att ansöka\r\nom medlemskap i EG, att låta sexåringarna börja\r\nskolan, m.m.</pre><pre>Det är för dyrt för svenska folket att ha en regering\r\nsom för att fatta kloka beslut är beroende av kriser\r\noch misslyckanden. Liberalism under galgen är\r\nvisserligen bättre än ingen liberalism alls, men\r\nliberal politik bedrivs bäst av dem som är liberaler\r\nockså i hjärtat.</pre><pre>Herr talman! Det var med en betydande förvåning\r\nsom jag tog del av referaten från Ingvar Carlssons\r\nvalupptaktstal i Sollefteå inför de egna\r\nvalarbetarna för några dagar sedan. En huvudfråga\r\ni valet skall tydligen bli kampen mot\r\narbetslösheten. Kampen står mellan\r\nsocialdemokratin och ''dem som är beredda att\r\nacceptera arbetslöshet som ett medel i den\r\nekonomiska politiken'' hävdas det i LOs och\r\nsocialdemokratins gemensamma 90-talsplattform.</pre><pre>Detta låter som ett eko från en del tidigare\r\nvalrörelser. ''Men'', fortsätter Håkan Bengtsson i\r\nUpp  &amp;  Ner, ''det räcker inte att orientera sig via\r\nbackspegeln. Den rörelse som går baklänges in i\r\nframtiden backar förr eller senare in i en\r\nåtervändsgränd. De ständiga repriserna tröttar\r\nsnart ut den allt glesare lyssnarskaran.''</pre><pre>Socialdemokraterna har förvisso utkämpat ett par\r\nframgångsrika valrörelser på arbetslöshetstemat,\r\nfrämst 1932 och 1982. Vid båda dessa tillfällen\r\ngjorde man det i opposition, när vi hade borgerliga\r\nregeringar. Man lyckades exploatera nedgången i\r\nvärldskonjunkturen på ett skickligt sätt -- det skall\r\njag gärna erkänna -- men man glömde hela tiden att\r\npåpeka att det var just situationen för den\r\ninternationella konjunkturen som var det\r\navgörande skälet till att arbetslösheten var hög vid\r\ndessa båda tillfällen och inte en misslyckad politik i\r\nSverige. I båda dessa fall lyckades man vända\r\nutvecklingen med hjälp av mycket stora\r\ndevalveringar och så småningom också en\r\nomsvängning i den internationella utvecklingen.</pre><pre>Nu är läget helt annorlunda. Nu har vi en\r\nsocialdemokratisk regering. Arbetslösheten stiger\r\ninte i första hand därför att vi har en nedgång i den\r\ninternationella konjunkturen utan därför att\r\nregeringen har misslyckats med sin ekonomiska\r\npolitik.</pre><pre>Regeringen har hela tiden sedan den tillträdde år\r\n1982 vetat att en hög löneinflation förr eller senare\r\nkommer att leda till ökad arbetslöshet. Trots det\r\nhar regeringen inte lyckats dämpa löneinflationen.\r\nDet kan inte skyllas på någon annan. Det är inte\r\narbetsgivarnas eller löntagarnas fel, och det är inte\r\noppositionens fel. Det är bara en part som bär\r\nskulden, och det är den socialdemokratiska\r\nregeringen.</pre><pre>I en debatt här i kammaren för några veckor sedan\r\nkonstaterade jag att en fortsatt löneinflation\r\nkommer att leda till ökad arbetslöshet och att vi\r\nsom politiker inte kan göra särskilt mycket åt det.\r\nIngvar Carlsson har i en kommentar senare\r\nifrågasatt om detta möjligen var ett olycksfall i\r\narbetet. Allan Larsson kallade det i samma debatt\r\nt.o.m. för cyniskt. Men det är självklart att det är\r\nså som jag sade. Jag vill fråga Ingvar Carlsson om\r\nhan verkligen gör någon annan bedömning än den\r\njag gör. Finns det enligt Ingvar Carlssons mening\r\ninget samband mellan regeringens misslyckade\r\nekonomiska politik, som har lett till\r\nlöneinflationen, och den ökande arbetslösheten?\r\nTror inte Ingvar Carlsson att en fortsatt\r\nlöneinflation är ett hot mot sysselsättningen?</pre><pre>Jag vill inte ifrågasätta Ingvar Carlssons goda vilja\r\nnär det gäller att bekämpa arbetslösheten -- jag\r\ntänker utkämpa den här valkampen med blankare\r\nvapen än så. Däremot misstror jag regeringens\r\nkompetens att klara löneinflationen och därmed\r\nsysselsättningen. Den misstron grundar sig inte på\r\ngamla partipolitiska klyschor utan på den\r\nverklighet som vi alla nu kan se.</pre><pre>Ingen vill använda arbetslösheten som ett medel i\r\nden ekonomiska politiken. Arbetslöshet är alltid,\r\nvill jag säga, följden av en dålig internationell\r\nkonjunktur eller, som nu i Sverige, av en\r\nmisslyckad regeringspolitik på det ekonomiska\r\nområdet.</pre><pre>Herr talman! Sverige behöver en ny regering, en\r\nregering som är mer i takt med tiden än\r\nsocialdemokraterna, som ser positivt på de\r\nförändringar som måste ske och som drivs av inre\r\növertygelse, en regering som kan inge framtidstro\r\noch optimism i det svenska samhället.</pre><pre>Vi liberaler kan naturligtvis lika litet som andra\r\ndirigera politiken. Men vi ger klara besked om vad\r\nvi vill arbeta för. Låt mig i dag peka på bara tre\r\nsaker som vi tycker är viktiga.</pre><pre>För det första måste vi bryta den ekonomiska\r\nstagnationen och få en politik för utveckling och\r\ntillväxt. I år faller enligt regeringens egna\r\nprognoser bruttonationalprodukten, den samlade\r\nproduktionen i Sverige. Blir det så är vi troligen det\r\nenda landet i världen som får ett så dåligt resultat\r\nav den ekonomiska politiken. Tillväxt är nödvändig\r\nför sysselsättningen, för miljön och för välfärden.</pre><pre>För att vi skall få tillväxt i Sverige krävs en\r\nåterindustrialisering. Det har faktiskt under\r\nhögkonjunkturen under hela 80-talet inte\r\nförekommit en enda utländsk investering i Sverige\r\ni ny produktion. Man får gå tillbaka till början av\r\n70-talet för att hitta exempel på någonting sådant.\r\nDet säger någonting om det industriella klimatet i\r\nSverige och om bristen på förtroende för\r\nregeringen.</pre><pre>För att vi skall få fart på ekonomin är det viktigt att\r\nSverige blir medlem i EG. De ekonomiska skälen\r\när självfallet inte de enda eller ens de viktigaste,\r\nmen medlemskapet kommer ändå att betyda\r\nmycket för en ökad konkurrensförmåga och\r\ndärmed för ekonomisk tillväxt. Det är viktigt att\r\nSverige spelar en aktiv roll i integrationsarbetet.</pre><pre>Skattetrycket måste sänkas. I vårt budgetalternativ\r\nhar vi anvisat utrymme för skattesänkningar, och\r\ndet är viktigt att gå vidare när det första etappmålet\r\när nått.</pre><pre>Vi måsta skapa bättre förutsättningar i Sverige för\r\nsmåföretag. Här är förmögenhetsskatten på\r\narbetande kapital en strategisk fråga.</pre><pre>Vi måste anta den europeiska utmaningen på\r\nutbildningsområdet och internationalisera\r\nutbildningen samt använda löntagarfondspengar\r\ntill forskning och utbildning.</pre><pre>Vi måste vidare effektivisera den offentliga\r\nsektorn.</pre><pre>För det andra vill jag framhålla jämställdheten\r\nmellan kvinnor och män, som kommer att bli en allt\r\nviktigare fråga under 90-talet. Vi har nått en bit i\r\nSverige, men vi har långt kvar. Löneskillnaderna\r\nväxer nu igen. Ohälsan bland kvinnor ökar. Det\r\nförekommer ganska många arbetsskador bland\r\nkvinnor. Kvinnor arbetar mer än män, särskilt i\r\nhushåll med små barn.</pre><pre>En del drar felaktigt slutsatsen att vi skall tillbaka\r\ntill det gamla samhället där männen skötte\r\nmarknadsarbetet och kvinnorna hushållsarbetet. I\r\nstället är det viktigt att vi får en bättre\r\narbetsfördelning, inte bara på arbetsmarknaden\r\nutan också i hemmen.</pre><pre>Det är viktigt att barnomsorgen byggs ut.\r\nArbetsorganisationen är ett annat viktigt område.\r\nKvinnor måste få mer makt på jobbet. Det handlar\r\ni hög grad om organisationen av den offentliga\r\nsektorn, där en stor andel av kvinnorna är\r\nverksamma. Vi måste bättre ta till vara\r\nkvinnokraften i det svenska samhället.</pre><pre>För det tredje måste solidaritet även gälla i kärva\r\ntider. Vi har accepterat de flesta av de\r\nnedskärningar som regeringen har föreslagit i årets\r\nbudget. När nedskärningarna hotar en\r\ngrundläggande solidaritet säger vi emellertid nej.\r\nDet gäller t.ex. förslagen om nedskärningar i u-\r\nlandsbiståndet och på kulturens område. När det\r\ngäller de handikappade menar vi att det behövs\r\nreformpengar.</pre><pre>Ett intryck av svensk socialdemokrati har successivt\r\nstärkts under de år som har gått. Det är att\r\nsolidarietet för socialdemokratin mer handlar om\r\nsolidaritet inom LO-kollektivet och\r\narbetarrörelsen än om solidaritet med de\r\nmänniskor som är i störst behov av vårt stöd och vår\r\nhjälp. Det är mera fråga om en gruppsolidaritet,\r\neller varför inte kalla det gruppegoism, än om en\r\nverklig solidaritet grundad på idealitet. I\r\nstagnationens Sverige har detta avslöjats på ett\r\nobarmhärtigt sätt.</pre><pre>Ännu i valrörelsen 1988 talade sig\r\nsocialdemokraterna varma för en generös\r\nflyktingpolitik. ''Ett land som styrs av en\r\nsocialdemokratisk regering stänger inte dörren!'',\r\nhette det i en valbroschyr.</pre><pre>Men strax före julen år 1989 stängdes dörren. Nu\r\nkan vi se resultaten av den nya hårdare\r\nflyktingpolitiken. Tidigare fick fyra av fem\r\nasylsökande stanna i Sverige, nu är det bara\r\nhälften. Enligt en rapport i Ekot i radio\r\nhäromdagen bifaller regeringen praktiskt taget inga\r\nbesvärsärenden längre.</pre><pre>I den plattform för 90-talet som presenterades den\r\n24 januari sade socialdemokraterna att ''minst en\r\nprocent av bruttonationalinkomsten bör användas\r\nför -- -- -- utvecklingsbistånd till världens fattiga\r\nländer''. Men samtidigt skär regeringen ogenerat\r\nner på biståndet.</pre><pre>Det är dock inte bara solidariteten med flyktingar\r\noch fattiga människor som sitter trångt. Här\r\nhemma fortsätter socialdemokraterna att avvisa\r\nvåra förslag till förbättringar för handikappade. Nu\r\nsviker man också vallöftet till kulturen och\r\nkonstnärerna. I en upprörd insändare i Dagens\r\nNyheter i går kritiserade, med all rätt, företrädare\r\nför konstnärerna i Sverige regeringen för ett ''grovt\r\nsvek''.</pre><pre>Samtidigt finns det en grupp som är skyddad även i\r\nkärva tider -- det är facket. I höstas beslöt\r\nsocialdemokraterna att tillsammans med\r\nvänsterpartiet öka skattebefrielsen för\r\nmedlemsavgifter i facket. Hela denna konstruktion\r\nmed avdragsrätt för fackliga medlemsavgifter är\r\nminst sagt stötande.</pre><pre>Det är otroligt att medlemsavgiften i en\r\norganisation som arbetar för att tillvarata ens egna\r\nekonomiska intressen skall behöva subventioneras\r\nav andra skattebetalare! Subventionen till\r\narbetsgivar och löntagare uppgår sammanlagt till\r\nmellan 1,5 och 2 miljarder kronor. Detta medges\r\nsamtidigt som man skär ned på u-landsbistånd och\r\nsäger nej till ett bättre stöd till familjer med\r\nhandikappade barn!</pre><pre>Herr talman! Det behövs en ny regering. Det\r\nbehövs en regering som av inre övertygelse och\r\nideologiskt engagemang är beredd att driva\r\nförändringsprocessen i Sverige och som även när\r\ndet kärvar i ekonomin är beredd att stå upp för\r\nsolidariteten.</pre><pre></pre><pre>Anf. 4 OLOF JOHANSSON (c):</pre><pre>Herr talman! Krig är alltid en tragedi. Krigets\r\nverklighet, liksom dess följder, är alltid ett nederlag\r\nför alla. Själva livet nedvärderas, både människoliv\r\noch natur. I Persiska viken dränks havet i\r\ntjockflytande olja, som dödar fåglar och annat\r\ndjurliv och hotar vattenreservoarerna. Det handlar\r\nom brott mot mänskligheten, som Europarådet har\r\nsagt.</pre><pre>I det glömda -- och av diktaturen undangömda --\r\nkriget i Sudan har redan flera hundratusen\r\nmänniskor dött. Sex, kanske sju, miljoner\r\nmänniskor hotas av kriget och av en svältkatastrof\r\nnu i vår. Skuggan från Persiska viken får inte\r\nskymma den sudanesiska diktaturens kalkyler att\r\nmed svält och t.o.m. giftgas som vapen hålla nere\r\nsitt eget folks uppror och frihetslängtan. Ett svenskt\r\ninitiativ till akut hjälp måste tas nu. Det är svårt\r\nmen nödvändigt.</pre><pre>Bilderna finns där, fastnaglade på våra näthinnor,\r\nfrån kriget vid Persiska viken och från den\r\nsovjetiska militärens dödsskjutningar i Baltikum.\r\nVarhelst människor dödas och mänskliga fri- och\r\nrättigheter förtrampas måste övergreppen\r\nfördömas. Det gäller Estland, Lettland och\r\nLitauen, och det gäller Kuwait. Kriget vid Persiska\r\nviken som medel att nå frihet måste riktas mot\r\ndiktaturen och diktatorn, inte mot folket. Syftet är\r\nsjälvklart att lossa diktatorns grepp om Kuwait.\r\nVarje möjlighet att nå frihet och fred måste prövas.\r\nSå vill jag se statsministerns uttalande häromdagen\r\nom rådrum i kriget.</pre><pre>Krigets kostnader kan aldrig mätas. Hur kan vi\r\nmäta mänskligt lidande och död bland oskyldiga\r\ncivila? Hur kan vi mäta natur som sargas och hav\r\nsom förstörs? De militära kostnaderna för FN-\r\nalliansens trupper vid Persiska viken beräknas till\r\n3 miljarder kronor om dagen. Tänk vilken massiv\r\nhjälpinsats för världens svältande och fattiga som\r\nman skulle kunna göra med dessa pengar!</pre><pre>Världens krig och konflikter påverkar oss alla. I\r\nkrigens skugga bör våra egna hemmalagade\r\nproblem kunna få rimliga proportioner och vårt\r\nsamtal mer av ödmjukhet och samsyn. I\r\nriksdagsdebatterna för ett år sedan efterlyste vi i\r\ncentern mer av samling och gemensamma tag för att\r\nväxla ned pris- och kostnadsutvecklingen och skapa\r\nutrymme för nyinvesteringar i företagande och\r\ninfrastruktur, vägar och järnvägar, i hela landet.\r\nObalanserna i den svenska ekonomin måste ju\r\nhanteras på hemmaplan. Ingen annan är beredd att\r\nhjälpa oss med våra problem -- inte EG, och inte\r\nens EMS. Men det finns värden som har så stark\r\nförankring hos svenska folket att de med\r\nsjälvklarhet borde komma till uttryck i en klar\r\nriksdagsmajoritet. Det gäller kraven på rättvisa och\r\nvalfrihet, och det gäller målen full sysselsättning\r\noch att hela Sverige skall leva och utvecklas. Det\r\ngäller god miljö.</pre><pre>Efter en osedvanligt lång period av hög ekonomisk\r\naktivitet pekar nu konjunkturen nedåt. Varsel om\r\nstora uppsägningar är verklighet på många orter --\r\ni regioner som sedan tidigare är hårt utsatta. I\r\nradion i morse kunde vi höra om 11 000 varsel bara\r\nunder januari. Det är nytt rekord sedan 60-talet.\r\nArbetslösheten ökar. Därför är det så viktigt att\r\nRehnbergkommissionens arbete kan leda fram till\r\nett stabiliseringsavtal, att konkurrenskraften\r\nlångsiktigt stärks och att jobben värnas.</pre><pre>När konjunkturen nu viker kan det tillfälliga\r\nobligatoriska sparandet göras disponibelt för\r\nspararna. Det bör kombineras med stimulanser\r\nsom motiverar fortsatt sparande, gärna på längre\r\nsikt. Pengarna som sparats är vars och ens\r\npersonliga egendom, och de har växt med ränta\r\nsom är skattefri. Ett vet vi, så hade det inte varit om\r\nmervärdeskatten hade höjts våren 1989.</pre><pre>Arbetslöshet är inte ett medel i den ekonomiska\r\npolitiken, heter det i finansplanen. Det är viktigt att\r\ndet sägs utan omskrivningar. Om ''acceptabel\r\narbetslöshet'' används för att pressa ned\r\nlönekostnader så blir den ett medel, inte bara en\r\nbristande måluppfyllelse på sysselsättningens\r\nområde. Det innebär ett s.k. stålbad med lågt\r\nresursutnyttjande, regionala obalanser och ökande\r\nekonomiska klyftor. För individen handlar det om\r\nnedvärdering och i värsta fall utslagning. För\r\nungdomar är det fråga om minskade möjligheter att\r\növer huvud taget komma in på arbetsmarknaden.\r\nDet innebär att tusentals människor inte behövs.\r\nFör centern är det en helt oacceptabel politik.</pre><pre>Vilka människor skall betala med arbetslöshet? Är\r\ndet de som bor i industri- och bruksorter, där detta\r\nslår hårdast i dag? Är det de som bor i mindre\r\ntätorter och i landsbygdsområden, där jobben är få\r\noch valfriheten liten? Vilka på arbetsmarknaden\r\nskall tvingas till stålbadet? Det är en i högsta grad\r\ngiltig fråga för politiska partier, men också för de\r\nparter på arbetsmarknaden som svarat ''nej'' till\r\nRehnbergkommissionen -- hittills, är bäst att\r\ntillägga.</pre><pre>Ett stabiliseringsavtal är, som jag sade i\r\nriksdagsdebatten den 10 januari, grundbulten i en\r\npolitik för ekonomisk balans, såsom utgångsläget\r\nnu är. Utan samhällsekonomiskt ansvar för\r\narbetsmarknadens parter kommer allvarliga\r\nobalanser att förvärras, arbetslösheten att stiga och\r\nSveriges trovärdighet som partner i en alltmer\r\ninternationaliserad ekonomi att undergrävas.\r\nHemmalagade kostnadskriser måste vi klara på\r\nhemmaplan. Bara utifrån en god inhemsk\r\nekonomisk balans kan Sverige vara en trovärdig\r\npart i internationell samverkan. Därför är centern\r\nberedd att på ett ansvarsfullt sätt medverka till att\r\nett stabiliseringsavtal kan fullföljas. Det är bra att\r\nparterna på arbetsmarknaden nu talar med\r\nvarandra och tar vara på möjligheterna att komma\r\növerens inom ramen för vad\r\nRehnbergkommissionen har sagt.</pre><pre>Arbetslinjen skall gälla. Kontantstöd vid\r\narbetslöshet är alltid en sistahandsåtgärd.\r\nUtbildning för att höja kompetens och för att klara\r\nbristsituationer på olika yrkesområden skall\r\nprioriteras. Arbetslivsfonden skall främja bättre\r\narbetsmiljöer och snabbare rehabilitering. De\r\npengarna skall gå direkt till arbetsgivarna. På det\r\nsättet kan utslagningen minska. Men det krävs\r\nockså en politik för regional balans.\r\nFörutsättningarna för mindre och medelstora\r\nföretag, för egenföretagare och för lantbruk i detta\r\nland måste förbättras.</pre><pre>Stora satsningar på infrastrukturen måste till för att\r\nhela landet skall leva och utvecklas. Järnvägar och\r\nvägar måste rustas och nya utbildningsplatser och\r\nnya högskolor komma till. Genom att sälja vissa\r\nstatliga företag vill centern skapa utrymme för\r\ngemensamma storinvesteringar i infrastrukturen --\r\npå järnvägar och vägar -- och på utbyggnad av\r\nhögskolor och universitet. Det handlar om tiotalas\r\nmiljarder kronor för byggande fram till år 2000. Det\r\nger arbetstillfällen. Det gör att människor vågar\r\nsatsa på företagande och framtid i hela landet.\r\nPassivt ägande byts mot aktivt byggande. Så vill\r\ncentern skapa full sysselsättning och goda\r\nframtidsutsikter för människor i olika delar av vårt\r\nland.</pre><pre>Nu måste skatteomläggningen prövas mot\r\nverkligheten och justeras i de delar där den\r\nuppenbart förfelar sitt syfte. Det sades att\r\nkostnadsnedväxling skulle klaras i samband med\r\nskatteomläggningen. Det blev i stället i hög grad\r\npolitiskt beslutade prisstegringar. ''Leva på sin lön''\r\noch ''minskad rundgång i ekonomin'' var ju\r\nlösenord för skatteomläggningen. För många\r\nlöntagare och pensionärer med låga inkomster visar\r\nverkligheten motsatsen i dag. Hundratusentals fler\r\nbarnfamiljer måste ha bostadsbidrag, en kvarts\r\nmiljon pensionärer likaså. När politiken missar\r\nmålet och byråkratins kvarnar mal långsamt tvingas\r\nde nu t.o.m. att söka socialbidrag. Det är ett\r\nmisslyckande för skatteomläggningens arkitekter.\r\nDet är orimligt och oacceptabelt att\r\nskattesänkningar för höginkomsttagare skall gå ut\r\növer pensionärer med låga pensioner. Det är helt\r\nenkelt upprörande och måste omedelbart rättas till.</pre><pre>Kostnaderna för mat och boende är tyngst för alla\r\nsom lever med små marginaler. Inget annat land har\r\nså hög skatt på maten som Sverige. Därför föreslår\r\nvi sänkt moms på maten fr.o.m. den 1 januari nästa\r\når. Vi har lagt fram ett komplett lagförslag till\r\nriksdagen där vi redovisar hur matskatten kan\r\nsänkas till 13,64 % för alla livsmedel. Det behövs\r\ninga fler förhalande utredningar! När tidsfristen går\r\nut för den tillfälliga höjningen av all moms lägger\r\ncentern hela skattesänkningen på maten. Då får\r\nskattesänkningen rättvis profil. Det är skillnad på\r\nmat och bostad å ena sidan och sällanköpsvaror å\r\nden andra. Som en man sade i en TV-debatt om\r\nmatmoms: ''Hur många väljer mellan att köpa en\r\nlimpa och en video?''</pre><pre>Centern fullföljer också kraven på sänkt skatt på\r\nboendet. Tillsammans betyder centerns förslag om\r\nsänkt skatt på mat och boende att tvåbarnsfamiljen\r\ni en normalstor trerumslägenhet får ca 6 000 kr.,\r\nbeskattade pengar, kvar i plånboken. En\r\nensamstående, i en mindre lägenhet får ca 2 000 kr.\r\nmer att röra sig med.</pre><pre>Jag frågar: När tänker regeringen ta initiativ till de\r\nnödvändiga förändringarna i skattereformen?\r\nVilka besked är övriga partier beredda att ge vad\r\ngäller sänkt skatt på mat och boende?</pre><pre>Centerns budgetalternativ sänker skattetrycket\r\nmed nära 6 miljarder kronor jämfört med\r\nregeringens förslag. Det innehåller nära 6 miljarder\r\nkronor mindre i statsutgifter och en stramare\r\nbudget än regeringens förslag. Ändå omfördelar vi\r\nhela 17 miljarder kronor för att sänka skatten på\r\nmat och boende. Därutöver vill vi sänka skatten på\r\nturism och på persontransporter. Vi satsar också en\r\nmiljard extra för förstärkta direkta insatser i\r\nsjukvården.</pre><pre>Statsrådet Erik Åsbrinks tanke att överföra\r\nlöntagarfondsmedel till AP-fonderna vore, om de\r\nrealiserades, att klä en ulv i fårakläder. Det skulle\r\nförstärka statlig kapitalkoncentration och stjälpa\r\nkraven på decentralisering och ökat enskilt ägande.\r\nLöntagarfondsavvecklingen måste vara total och\r\ndefinitiv. Medlen skall i stället användas som\r\nsparstimulanser och för att främja forskning och\r\nutbildning, särskilt miljöstrategisk forskning.\r\nSparandet blir individuellt i stället för\r\ninstitutionellt. Det är en inriktning som bidrar till\r\nuthållig tillväxt. Därmed säkras också pensionernas\r\nframtid.</pre><pre>Miljöproblemen i vårt eget land kan förefalla små i\r\nrelation till miljökatastroferna i Persiska viken och\r\npå andra håll i världen. Men vi måste ta vårt ansvar.\r\nSverige borde alltid vara ett föredöme i\r\nmiljöhänseende. Vi har de bästa av förutsättningar\r\nför det. Vi måste förena ekonomisk utveckling med\r\nekologiskt ansvar.</pre><pre>Socialdemokrater, folkpartister och moderater\r\ntycks nu vilja, i en överenskommelse, ta 14\r\nmiljarder kronor från landet i övrigt för att bygga\r\nmotorvägar över och under våra omistliga\r\ngrönområden här i Stockholmsregionen:\r\nDjurgården, Lill Jansskogen, Lovön och\r\nGrimstareservatet. Det kan tyckas vara en lokal\r\nfråga, men det är det inte. Det visar att det här i\r\nSverige fortfarande finns de som inget lärt av 25 års\r\nmiljödebatt.</pre><pre>Stockholmsområdet behöver en starkt förbättrad\r\nkollektiv trafik med spårvägssystem, etanoldrivna\r\nbussar och bekväma pendeltåg. Samtidigt måste\r\ndet miljövänliga järnvägsnätet rustas upp i hela\r\nlandet liksom länsvägnätet. I centerns\r\nbudgetalternativ har vi anvisat medel för en kraftig\r\nsatsning på infrastruktur och på ett framtidsinriktat\r\nmiljövänligt transportsystem i hela Sverige.</pre><pre>Regeringen vill emellertid satsa de stora pengarna\r\npå stadsmotorvägar i Stockholm och på en\r\nmotorvägsbro över Öresund -- för att inte tala om\r\nalla på- och avfarter samt nödvändiga\r\nanslutningsvägar. Till hela övriga Sverige blir det\r\nsmå belopp kvar. Vad har för övrigt lilla Danmark\r\ngjort för ont som skall ta hand om all den\r\nomvägstrafik per bil, som annars kunnat ta raka\r\nvägen med färja till kontinenten?</pre><pre>Bra förbindelser till övriga Europa är ett måste. För\r\ncentern är det självklart att det kan klaras med\r\nsnabba tåg och en ''solfjäder'' av moderna\r\nfärjelinjer. Vi får inte ''köra över'' Danmark. Så\r\ntillgodoser vi kravet på god miljö.</pre><pre>När röda och blå partier bygger broar tillsammans,\r\ndå behövs ett icke-socialistiskt alternativ för god\r\nmiljö, för rättvisa och valfrihet. Det är centern. På\r\nden grunden är vi beredda att ta regeringsansvar\r\nefter valet i år.</pre><pre>Anf. 5 LARS WERNER (v):</pre><pre>Herr talman! Det vore intressant att se vilken\r\nregering utan blått som Olof Johansson vill sitta i,\r\nom det skulle gå så illa. Låt mig återkomma till det\r\nsenare.</pre><pre>När vi hade motsvarande debatt för ett år sedan var\r\ndet mot bakgrund av de mycket dramatiska\r\nförändringarna i Östeuropa och den pågående\r\ndemokratiseringen av Sovjetunionen. Vi upplevde\r\nsäkert alla att världen otvetydigt gick mot\r\nnedrustning, avspänning och fred. Vi såg det kalla\r\nkrigets slut, symboliskt uttryckt i ESK-konferensen\r\nsenare i Paris.</pre><pre>Snart nog bröts dock mycket av den positiva\r\nutveckling vi tyckte oss se.\r\nDemokratiseringssträvandena i Baltikum möttes\r\nmed brutalt militärt våld, som om man ingenting\r\nhade lärt av utvecklingen i Ungern 1956 eller\r\nTjeckoslovakien 1968. Våld, tvång och blod löser\r\ninga konflikter.</pre><pre>Situationen i Baltikum och dess länders\r\nnationalitetssträvanden kan endast lösas genom\r\nförhandlingar och fortsatt dialog. Det är samtidigt\r\nviktigt med de samlade svenska manifestationerna\r\nmot övergreppen.</pre><pre>Sveriges krav, som utrikesministern har framfört,\r\natt Sovjetunionens agerande tas upp till behandling\r\ni FNs kommission för de mänskliga rättigheterna,\r\när därför riktigt.</pre><pre>Den positiva utvecklingen i världen bröts också i\r\nsamband med Iraks invasion av Kuwait, som var ett\r\ngrovt brott mot folkrätten. USA sände omedelbart\r\nhundratusentals soldater till området, vilket man i\r\nefterhand fick sanktionerat av FN. Tyvärr\r\nsanktionerade FN också USAs och dess allierades\r\nstorkrig mot Irak. Krisen i Mellersta Östern\r\nfördjupades och försvårades allvarligt genom detta.</pre><pre>För FN innebär sanktionerandet av kriget en kris\r\nbåde för organisationens idé och konstruktion. Det\r\nledde också till en ultimativ situation för den\r\namerikanska kongressen. När kongressen med\r\nknapp majoritet röstade för kriget mot Irak var FN-\r\nbeslutet president Bushs starkaste argument mot\r\nkrigsmotståndarna. FNs trovärdighet som\r\nfredsmäklare kommer för lång tid framåt att vara\r\nrättmätigt ifrågasatt, framför allt av tredje världens\r\nländer.</pre><pre>Sverige har en skyldighet att arbeta för att FN skall\r\nåtervinna förtroendet. Det kräver att Sverige aktivt\r\ndeltar i den självkritiska debatt som nu måste följa\r\nbåde i och utanför FN.</pre><pre>Ingvar Carlssons förslag, framfört i en\r\ntidningsartikel, att FNs säkerhetsråd bör överväga\r\natt erbjuda Saddam Hussein en paus i kriget, i\r\nutbyte mot att han förklarar att Irak avser att följa\r\nFN-resolutionen, kan vara ett steg i rätt riktning\r\noch förtjänar allt stöd.</pre><pre>Herr talman! Vår utgångspunkt för den\r\nekonomiska politiken är full sysselsättning som det\r\növergripande målet. Arbete är ett grundläggande\r\nmedel för att uppnå frihet för människan. Frihet för\r\nkvinnor och män kräver jämställdhet. Även denna\r\nfrihet kräver full sysselsättning. Arbete är en av\r\nmänniskans friheter.</pre><pre>För att människor skall ha frihet i sitt arbete krävs\r\natt inflytandet stärks och arbetet utvecklas. Vi vill\r\ndemokratisera arbetslivet. Därför ligger\r\ntyngdpunkten i vänsterpartiets politik på välfärd,\r\nsysselsättning, fördelningspolitik och demokrati.</pre><pre>I dessa dagar riktas med all rätt, menar jag, kritik\r\nmot regeringen för skatteomläggningen och\r\nförsämringarna i sjuk- och föräldraförsäkringen.\r\nDet riktas också hård kritik mot de aviserade\r\nförslagen till försämringar i\r\narbetsskadeförsäkringen. Kritik har även kommit\r\nfrån olika pensionärsgrupper mot effekterna i\r\nsamband med skatteomläggningen.</pre><pre>Den framlagda budgeten innebär dyrare tandvård,\r\ndyrare mediciner och dyrare sjukvård. Dåliga\r\nkompromisser och eftergifter från\r\nsocialdemokraterna är aldrig en rättvis och\r\nrättfärdig politik.</pre><pre>Därför motsätter vi oss förslagen och besluten om\r\nnedskärningar i sjuk- och föräldraförsäkringen, och\r\nvi vill behålla friåret vid sjukhusvård för\r\nförtidspensionärer.</pre><pre>Vi vill också förstärka låginkomsttagarnas och\r\nbarnfamiljernas ställning genom sänkning av\r\nmomsen på en rad områden. Vi vill bl.a. få bort\r\nmomsen på kollektivtrafik och fjärrvärme.</pre><pre>Vi föreslår också att det kommunala\r\nbostadstillägget för pensionärerna ökar, och vi vill\r\natt mer pengar ges till de sämst ställda\r\npensionärerna. Jag vill i det sammanhanget ställa\r\nen fråga till Ingvar Carlsson: Vad innebär konkret\r\nde löften som ni har ställt för de sämst ställda\r\npensionärsgrupperna?</pre><pre>I vänsterpartiets budgetförslag ingår också sänkt\r\nmoms på mat från årsskiftet. Det är inte första\r\ngången jag noterar att vårt gamla krav på sänkt\r\nmatmoms nu drivs av centern nästan hårdare än av\r\noss, och det är vi glada för. Det är bra att centern\r\nnumera ställer upp på detta rättvisekrav. Centerns\r\noch vårt förslag för finansiering av sänkt matmoms\r\när också likartade.</pre><pre>Vänsterpartiet har också föreslagit att\r\nkommunerna skall få större ekonomiska medel\r\ngenom att grundavdragen för höginkomsttagare\r\nslopas. En sådan omläggning skulle ge ca 10\r\nmiljarder kronor om året. De pengarna vill vi i\r\nförsta hand skall gå tillbaka till kommunerna.</pre><pre>Kvinnornas ökade förvärvsfrekvens har räddat\r\nmånga hushålls standard under 1980-talet. Men\r\nfortfarande är det kvinnorna som har de lägsta\r\nlönerna, de tyngsta jobben och de sämsta\r\narbetstiderna. Fortfarande är det kvinnorna som\r\nhar huvudansvaret för barnen och hemmet. Trots\r\nförsäkringar från olika håll, framför allt från\r\nregeringen och folkpartiet, som är konstruktörerna\r\nav skatteomläggningen, är det tyvärr många\r\nkvinnor som kommer att förlora på\r\nskatteomläggningen.</pre><pre>I LO-tidningens senaste nummer får\r\nskattereformen ett ansikte i form av olika\r\nintervjuer. En ensamstående mammas facit är att\r\nutgifterna har ökat mer än inkomsterna. När hon\r\nhar betalat sin hyra och dagisavgift blir det, trots\r\nhöjda barnbidrag, bara en hundralapp kvar i\r\nmånaden. Den hundralappen, säger hon, äts upp av\r\nallt annat som blivit dyrare efter skattereformen.\r\nBlir jag sjuk innebär det katastrof, säger hon. Det\r\nblir minus i plånboken för henne som redan lever\r\npå marginalen. I den här debatten anser jag att de\r\nargument som har förts fram för ett hyresstopp har\r\nblivit allt starkare.</pre><pre>Nu beror inte alla prisökningar som sker på\r\nskatteomläggningen. Många företag, även statliga\r\noch kommunala, har genomfört överpriser -- om\r\njag nu får använda det uttrycket -- dvs. priser högt\r\növer vad skattereformen berättigar till. Den\r\nslutsats som kan dras av det är att\r\nprisövervakningen inte har lyckats. Hur skall det gå\r\nför Rehnberggruppen och dess förslag när inte ens\r\noffentliga företags och institutioners överpriser kan\r\nhållas tillbaka?</pre><pre>Herr talman! Låt mig så säga några ord om den\r\nfråga som vi skall diskutera några månader\r\nframöver, nämligen frågan om arbetslösheten och\r\nsysselsättningen.Det är intressant att alla partier\r\nnumera talar om arbetslösheten och dess\r\nkonsekvenser ur olika aspekter naturligtvis.\r\nFolkpartiet och moderaterna anklagar riksdag och\r\nregering för företagsnedläggningar, samtidigt som\r\nde inte med ett ord antyder att det finns\r\nekonomiska krafter med stor och egen makt i det\r\nhär samhället. Inte med ett ord kritiserar de\r\nstorföretagens direktörer och deras uttalanden.\r\nInte med ett ord nämner de företagens ekonomiska\r\nmakt.</pre><pre>Jag tycker att detta är verklighetsflykt, för att inte\r\nsäga rent kryperi för de ekonomiska makthavarna\r\nhär i landet. Jag tror att det blir synd om stora delar\r\nav Sveriges befolkning både i stad och på land,\r\nbland unga och gamla, kvinnor och män, om dessa\r\npartier tillsammans med Olof Johansson skall\r\ninneha regeringsmakten.</pre><pre>I dessa dagar, framför allt de senaste månaderna,\r\ntalar partier och ekonomer om att arbetslösheten\r\nskall användas som ett medel i den ekonomiska\r\npolitiken. Det är nödvändigt att arbetslösheten\r\nökar. Då vill jag fråga: Hur hög måste\r\narbetslösheten enligt moderaterna bli för att vi skall\r\nfå en bra ekonomisk utveckling här i landet?\r\nModeraterna säger i dag att ''från och med 1985\r\nhade Sverige ett läge med överfull sysselsättning''.\r\nDet betyder ju i så fall att Sverige har haft för låg\r\narbetslöshet och bör höja arbetslösheten till en\r\nhögre nivå än 1985 års nivå.</pre><pre>Om man går tillbaka litet och tittar i arkiven och\r\nläser vad moderaterna sade för sex år sedan om\r\narbetslösheten, får man en annan bild. I\r\nmoderaternas motion från just våren 1985 sade man\r\natt arbetslösheten totalt, dvs. inkl. de som var i\r\narbetsmarknadsåtgärder, var 335 000 personer. Då\r\nansåg moderaterna att detta var för hög\r\narbetslöshet, och det var det naturligtvis. Nu några\r\når senare säger moderaterna att arbetslösheten inte\r\nvar för hög utan sysselsättningen 1985 var överfull.\r\nMen för mig går det här inte riktigt ihop. Jag vill\r\ndärför fråga Carl Bildt: Hur hög är den ideala\r\narbetslösheten för er? Vad anser ni 1991? Vad\r\nkommer ni anse nästa år?</pre><pre>Samma fråga kan ställas till den andra\r\nministerkandidaten, folkpartisten Bengt\r\nWesterberg, som i en intervju i LO-tidningen i\r\nslutet av förra året sade att höga lönekrav leder till\r\nökad arbetslöshet och därför skall de fackförbund\r\nsom har höga arbetslöshet betala mer till\r\narbetslöshetskassan i form av högre egenavgifter.\r\nDet reagerar naturligtvis många med rätta mot,\r\nbl.a. Skogsindustriarbetarförbundets ordförande.\r\nHan påpekade att skogsarbetarna har lägre lön än\r\nindustrigenomsnittet men att arbetslösheten är fyra\r\ngånger högre än genomsnittet. Så trots lägre lön är\r\narbetslösheten högre.</pre><pre>Han skriver: ''Antingen är Westerberg djupt\r\nokunnig om orsaker till arbetslösheten eller också\r\när detta uttalande också ett uttryck för\r\nfackföreningsfientlighet.'' Själv tror jag inte det är\r\nantingen-eller, utan både-och.</pre><pre>Han avslutar sin artikel med: ''Om Westerberg ska\r\nbilda regering med Carl Bildt, som står ytterligare\r\nnågra snäpp till höger, så kommer vi att få uppleva\r\nhur det är när kapitalets makt och den politiska\r\nmakten grupperas på samma planhalva.'' Det här\r\nförstår ju Bengt Westerberg som kan litet grand om\r\nfotboll, hörde ju nyss.</pre><pre>Nu hoppas jag att varken moderater eller\r\nfolkpartister får bilda regering och allra minst får bli\r\nministrar för arbetsmarknad, industripolitik eller\r\nfinanspolitik. Uppenbarligen har de bägge\r\nliberalerna, nya eller gamla, Bildt och Westerberg,\r\nnärmat sig en av Westerbergs företrädare, Bertil\r\nOhlin. Han sade när det gäller arbetslöshetssiffror\r\npå sin tid att en arbetslöshet på 5 % var bra för den\r\nsvenska ekonomin. Westerberg har aldrig någon\r\ngång förklarat detta ordentligt. Vad anser\r\nWesterberg och folkpartiet liberalerna i dag? Är en\r\narbetslöshet på minst 5 % målsättningen för en\r\nliberal ekonomisk politik?</pre><pre></pre><pre>Anf. 6 INGER SCHÖRLING (mp):</pre><pre>Herr talman! Jag var i Baltikum förra veckan på\r\ninbjudan av regeringsmedlemmar och\r\nparlamentariker i Lettland och Litauen. Baltikum\r\när så nära och ändå så långt ifrån vår trygga tillvaro\r\noch vår fästning här på Helgeandsholmen.\r\nParlamenten i Riga och Vilnius är sköra fästningar\r\nför demokrati och frihetssträvanden. Betongblock,\r\nvägmaskiner, plank och taggtråd finns runt de\r\ncentrala byggnaderna. Tillsammans med de\r\nobeväpnade vakterna bildar de ett symboliskt\r\nförsvar, men ändå ett starkt försvar, en sköld av\r\nbeslutsamhet och vilja att med fredliga medel\r\nförsvara demokratin och de folkvalda parlamenten.</pre><pre>Deras hopp står till väst och naturligtvis till oss, de\r\nnärmaste grannarna i Norden. I Sverige har det nu\r\ntalats och demonstrerats för Baltikums stöd i\r\nmånga månader. Det är bra. Från miljöpartiets sida\r\nhar vi sedan förra våren krävt att Sverige skall\r\nerkänna de baltiska staternas suveränitet. De\r\npartier som ruvar på frågan ''inte om, men när'' det\r\när dags att erkänna Litauen anser tydligen\r\nfortfarande att tiden inte är inne. Tycker ni inte --\r\ndet tycker jag -- att det är litet genant för Sverige\r\nmed denna undran och dessa frågor från Baltikum\r\nom varför. Kanske kan Pierre Schoris löfte till\r\npresident Landsbergis för två veckor sedan, när han\r\nvar på besök i Litauen, om att Sverige skulle bli ett\r\nav de första länderna som erkänner Litauen\r\npåskynda processen. Det hoppas man i varje fall i\r\nBaltikum. Nu har Island erkänt Litauen, och jag\r\nvädjar till regeringen och de andra partierna: Låt\r\nSverige bli nästa land.</pre><pre>Som många har nämnt pågår ett krig i\r\nMellanöstern, ett krig som aldrig borde ha startats.\r\nEnligt en opinionsundersökning presenterad i\r\nsöndags tyckte majoriteten av svenska folket att det\r\nvar rätt av de allierade att gå i krig mot Irak. Men\r\njag undrar vad det är för krig som avses. Är det det\r\nsnabba TV-kriget, det kliniska, högteknologiska\r\nkriget där inga barn dödas utan bara militära mål\r\nbombas, inga ett krig där soldater kommer att\r\nskickas hem i svarta säckar? Men det är ett annat\r\nkrig som pågår och som kan komma att bli både\r\nlångt och blodigt.</pre><pre>Det är bra att regeringen har kommit med ett\r\nförslag om hur man skall få slut på kriget. Det är\r\nförsta gången som jag i krigssammanhang hör ordet\r\npaus nämnas. Men det är vad statsministern har\r\nsagt: paus i kriget. Från miljöpartiet de gröna\r\ntycker vi att omedelbar vapenvila och\r\nförhandlingar skulle vara ett tydligare språkbruk.</pre><pre>Per Gahrton kommer i efterföljande utrikesdebatt\r\natt gå närmare in på de internationella\r\nkonflikterna. I skuggan av de här\r\nvärldshändelserna har nu den svenska valdebatten\r\nbörjat komma i gång. Förra veckan hade både\r\nsocialdemokraterna och moderaterna sina\r\nvalupptakter. Med all respekt för de gamla\r\ninstitutionerna i svensk politik kom jag, när jag\r\nlyssnade till deras budskap från\r\nupptaktskonferenser, att tänka på det gamla\r\nordspråket: Tomma tunnor skramlar mest.\r\nEgentligen kan man säga att det är ''Bingo för\r\nBildt'', eftersom socialdemokraterna föreslår\r\nsamma politik som moderaterna. Dessutom har\r\nsocialdemokraterna valt moderaterna till sin\r\nhuvudmotståndare.</pre><pre>Det är så slipstenen skall dras. De gamla\r\npartirävarna hos våra två största partier har i kraft\r\nav sina röstresurser fått väljarna att tro att det i\r\nvalet är just mellan dessa två som striden står. Så\r\nkan de snyggt stuva undan alla uppstickare som\r\nförsöker ifrågasätta den eniga linje som de i själva\r\nverket har slagit in på och försöker föra in nya\r\nfrågor på den politiska dagordningen.</pre><pre>Den avgörande skiljelinjen, herr talman, i svensk\r\npolitik går inte längre mellan socialdemokrater och\r\nmoderater eller mellan socialdemokrater och de\r\nborgerliga partierna. De är numera överens om att\r\ndet är ganska likgiltigt vem väljarna röstar på om\r\nman har dessa att välja på. Jag undrar hur väljarna\r\nskall orka med den skendebatt som de står inför.</pre><pre>Den avgörande skiljelinjen går i stället mellan de\r\nrödblå tillväxtfanatikerna och dem som ifrågasätter\r\nde grundläggande utgångspunkterna för den hittills\r\nförda politiken. Skiljelinjen går mellan dem som\r\nvågar ifrågasätta det slöseri med våra\r\ngrundläggande livsförutsättningar som hela den\r\nnuvarande politiken bygger på. Det är ett slöseri\r\nsom innebär att vi -- en fjärdedel av jordens\r\ninvånare -- gör av med tre fjärdedelar av dess\r\nresurser! Vad kommer egentligen att bli kvar åt\r\nkommande generationer?</pre><pre>Är det inte de här grundläggande konflikterna vi\r\nborde tala om, inte bara i dag utan under hela\r\nvalrörelsen?</pre><pre>Carl Bildt sade inledningsvis att det var nödvändigt\r\natt ha en långsiktig försvarspolitik. Men en\r\nlångsiktig ekonomiskt hållbar och ekologisk politik\r\nhar Carl Bildt ingen förståelse för eller kunskap\r\nom.</pre><pre>Biologen, författaren och socialdemokraten Stefan\r\nEdman skrev i senaste numret av tidningen Land\r\natt vi måste fördriva den ''mentala försurningen''\r\noch ersätta den med kreativitet, ansvarskänsla och\r\nframtidstro. Låt Sverige bli ett ekologiskt\r\nföredöme, utropar han. Vi har goda\r\nförutsättningar. ''Sverige som ekologiskt modell-\r\nland betyder att vi inte bara ägnar oss åt\r\n`Novalucolbehandling' som lindrar efter årtiondes\r\nförsyndelser. Vi måste också, på kanske 10--15 års\r\nsikt, bygga om de stora systemen -- trafiken,\r\nenergipolitiken, jordbruket och sophanteringen.''</pre><pre>Jag kunde lika gärna ha citerat direkt ur\r\nmiljöpartiets motioner eller någon miljöpartist som\r\nom och om igen i denna kammare sagt just detta.</pre><pre>Stefan Edman nämner också den ryske\r\nvetenskapsakademiens vice ordförande, biologen\r\nAlexej Jablokov, en av de verkliga miljökämparna\r\ni Sovjetunionen och hur han hoppas på Sverige. Jag\r\noch delegationen från miljöpartiet träffade\r\nJablokov i Moskva i torsdags på väg hem från\r\nBaltikum. Jag kan bekräfta att han på frågan vad\r\nSverige kan göra för miljökatastrofen i\r\nSovjetunionen svarade: Visa oss vägen och\r\nalternativen, bli vår inspirationskälla.</pre><pre>Jablokov skrev förra året i Dagens Nyheter\r\nföljande:</pre><pre>''Jag vet att det i det kapitalistiska samhället finns\r\nmånga brännande miljöproblem. Det allvarligaste\r\när att planeten inte klarar av den höga\r\nresursförbrukningen i västcivilisationen. Det\r\nframtida postindustriella samhället måste vara\r\nbyggt efter någon annan modell än dagens\r\nsocialistiska och kapitalistiska. Vi bör gemensamt\r\nfundera på vad det blir för modell.''</pre><pre>Det är precis detta som vi gröna har gjort. Vi\r\nförsöker visa en sådan väg. Tänk om ni kunde\r\nlyssna. Varför använder ni inte skattesystemet på\r\ndet sätt som det skulle kunna användas på: såsom\r\nett viktigt styrmedel för ett mer resurssnålt och\r\nmiljövänligt samhälle på det sätt som miljöpartiet\r\noch numera också Svenska naturskyddsföreningen\r\nhar föreslagit? Vi vill ha kraftigt sänkta skatterna\r\npå arbete. Miljöpartiet föreslår sänkta\r\narbetsgivaravgifter med 20 miljarder kronor\r\nkombinerat med höjda energi- och miljöskatter.\r\nDetta skulle främja återbruk och återvinning,\r\nhurhållning med energi och knappa resurser samt\r\nminska miljöutsläppen.</pre><pre>Ta bort momsen på den miljövänliga\r\nkollektivtrafiken så att folk har råd att åka tåg. Ta\r\näven bort momsen på basmat, som flera har sagt\r\nhär, så att folk har råd att äta ordentligt. Hur länge\r\nskall regeringspartiet försitta chansen att fatta de\r\nbeslut som behövs för att sätta stopp för den\r\n''mentala försurningen''?</pre><pre>Sveken mot miljön kan illustreras med den lista på\r\n77 konkreta krav beträffande miljölagstiftning,\r\nskogsbruk, havsmiljö, trafik, energi och\r\nklimatfrågor som Svenska naturskyddsföreningen\r\nhar lagt fram. Det är en lång lista som Svenska\r\nnaturskyddsföreningen nu vill ha besked om från\r\npartierna före valet.</pre><pre>Jag uppmanar alla: Läs denna kravlista. Den\r\növerensstämmer nästan helt med de förslag som vi\r\ni miljöpartiet har lagt fram i riksdagen under de\r\nsenaste två åren. Vi kan konstatera att\r\nsocialdemokraterna, oftast med stöd av\r\nmoderaterna, har avslagit vartenda krav. Om vi ser\r\ntill vad olika miljöutredningar har föreslagit under\r\nde senaste åren och antar att den kommande\r\nmiljöpropositionen kommer att innehålla\r\nåtminstone en del av detta, återstår ändå en\r\növerväldigande majoritet av de 77 kraven.\r\nMiljöpartiet har föreslagit ett stort\r\ninvesteringsprogram på 10 miljarder per år under\r\nde närmaste åren för att klara miljön. Det är en\r\ninvestering för framtiden som naturligtvis också\r\nskapar sysselsättning.</pre><pre>När ni nu skall satsa på trafikinvesteringar både på\r\nriksplanet och i våra tre storstäder, varför gör ni då\r\ninte detta till en verklig miljömarkering? I stället\r\nhar det aviserats en s.k tillväxtproposition -- bara\r\nnamnet är talande -- där det blir vägutbyggnad i\r\nform av ScanLink, EG-bärighet på broarna samt\r\nytterligare österleder och västerleder för\r\nmiljöförstörande vägtrafik, vilket tar större delen\r\nav utrymmet från den miljövänliga spårburna trafik\r\nsom vi borde satsa på. Miljön tål inte och har inte\r\nråd med flera bilar och flygplan. Varje miljon som\r\nläggs ut på bilismen och flyget är en miljon stulen\r\nfrån trådbussar, spårtaxi och järnvägar. Pengarna\r\nkan bara användas en gång, herr finansminister.\r\nTjuvarna är miljömarodörer. De må sedan heta\r\nBengt Dennis, Georg Andersson eller Ingvar\r\nCarlsson.</pre><pre>Energiuppgörelsen mellan socialdemokraterna,\r\nfolkpartiet och centern kommer kanske att gå till\r\nhistorien som uppgörelsen där man var överens om\r\natt man inte var överens, eller är det en\r\növerenskommelse om att undvika en energifråga i\r\nvalrörelsen? Hur kan så olika partier som\r\nfolkpartiet, som vill behålla kärnkraften hur länge\r\nsom helst, och centern, som säger sig vilja avveckla\r\ndensamma, komma överens? Det är en ordbragd.\r\nMen inte har ni visat någon vilja att radikalt ändra\r\nenergipolitiken. Både olja och kärnkraft får behålla\r\nsina fördelar i form av skattelättnader och låga\r\nmiljökrav. Sjabbla inte bort\r\nkärnkraftsavvecklingen och därmed förtroendet för\r\npolitiker. Hur kanske Ingvar Carlsson, vår\r\nstatsminister, som sagt att kärnkraften inte hör\r\nhemma i ett civiliserat samhälle, underteckna ett\r\nsådant dokument? Det kan bara finnas ett svar: han\r\när storindustrins gisslan, vilket också industrins\r\nföreträdare Bo Berggren stolt har skrutit med.</pre><pre>Hur kan ni föreslå en indragning av u-\r\nlandsbiståndet med 700 milj. kr., Ingvar Carlsson,\r\noch med ytterligare en miljard, Carl Bildt? Är de\r\nsvenska väljarnas materiella\r\nkonsumtionsmöjligheter så viktiga för er att ni är\r\nberedda att sälja ut hjälpen till dem som har det så\r\nmycket sämre?</pre><pre>Varför tar ni -- för att ta ett sista exempel -- när ni\r\nutformar besparingar i sjukförsäkringen inte\r\nhänsyn till att låginkomsttagare till följd av dåliga\r\narbetsmiljöer är ungefär tre gånger så mycket sjuka\r\nsom höginkomsttagare: 30 dagar per år mot 11?\r\nVarför nappade ni inte på miljöpartiets förslag om\r\nen regressiv sjukersättning med mindre sänkningar\r\nav ersättningen för låginkomsttagare och större för\r\nhöginkomsttagare?</pre><pre>Det här är bra praktiska exempel på beslut som ni\r\nkunde ha fattat, Ingvar Carlsson, för att visa en\r\nsolidarisk politik. Men den tycks ha kommit bort i\r\nden marknadsekonomiska och materialistiska yran.\r\nI dag är det miljöpartiet de gröna som står för\r\nkraven på solidaritet, en världsvid solidaritet som\r\ntar med hela vår ömtåliga och underbara jord. De\r\nfyra solidariteterna är utgångspunkt för hela vår\r\npolitik:</pre><pre>Solidaritet med naturen</pre><pre>Solidaritet med fattiga människor i Sverige</pre><pre>Solidaritet med u-länderna</pre><pre>Solidaritet med kommande generationer</pre><pre>Och mina vänner, vi har bara en jord -- ingen i\r\nreserv. Låt oss vara rädda om den. Med risk för att\r\nhamna utanför den här herrdebatten måste detta\r\nändå bli sagt från denna talarstol: Vi har bara en\r\njord!</pre><pre>Anf. 7 Statsminister INGVAR CARLSSON\r\n(s):</pre><pre>Herr talman! Frågan har ställts till mig här i dag\r\nsåsom företrädare för socialdemokratin vad vi\r\nytterligare skulle kunna göra för att visa solidaritet\r\nmed våra pensionärer, de som har byggt detta\r\nsamhälle. Det är naturligt att ställa denna fråga till\r\nsocialdemokratin, för det är just vi som under\r\nårtionden har tagit ansvar för att också de gamla\r\nskall kunna få del av förbättringarna i samhället.\r\nDå skall vi först konstatera att svenska pensionärer\r\njämfört med pensionärer i omvärlden har det\r\nrelativt sett bra. Ser vi på de pensionärer som bara\r\nhar grundpension och pensionstillskott, ligger de på\r\nungefär tredje plats i Europa. Tar vi med ATP-\r\npensionärerna -- och de blir ju fler och fler -- leder\r\nde svenska pensionärerna skyhögt över andra.</pre><pre>Men -- och det är ett viktigt men -- i samband med\r\nskattereformen och de kraftiga hyreshöjningarna\r\nvid årsskiftet har en grupp pensionärer kommit i\r\nkläm. Vi har sagt att vi skall följa skattereformens\r\ngenomförande noga och vidta åtgärder om vi\r\nupptäcker brister. Vi upptäckte en sådan vid\r\nårsskiftet -- det var sjukresorna -- då vi snabbt\r\ningrep. Nu har vi konstaterat --\r\nsocialdepartementet har arbetat intensivt -- att\r\nungefär 30 000 hushåll, 50 000--60 000 individer,\r\nsom genom skattereformen och genom att det\r\nkommunala bostadstillägget inte har höjts\r\nmotsvarande hyreshöjningarna, kommer i kläm.\r\nJag kan i dag meddela att vi fr.o.m. den 1 januari,\r\nalltså retroaktivt, kommer att ge dessa pensionärer\r\nett extra kommunalt bostadstillägg så att de kan\r\nbehålla en hygglig standard även i fortsättningen.\r\nDet är de gamla värda. Det är viktigt att de får detta\r\nbesked.</pre><pre>Jag vill göra en kommentar med anledning av Carl\r\nBildts inlägg. Han sade att det som dessa\r\npensionärer har drabbats av är ett uttryck för\r\nskillnaden mellan socialism och liberalism. Det var\r\nen råsop mot Bengt Westerberg, folkpartiet\r\nliberalerna. Carl Bildt låtsas sikta på mig men\r\nhugger huvudet av Bengt Westerberg, den framtida\r\nkoalitionspartnern. Vilket äktenskap de två\r\nplanerar ihop.</pre><pre>Carl Bildt sade att det blir sådant här elände med\r\nstatliga bidrag. Man skall i stället satsa på en\r\nskattesänkning. Ja, men dessa pensionärer betalar\r\ningen skatt. Så litet vet Carl Bildt om de gamla och\r\nderas villkor. Folkpensionen, Carl Bildt, är ett\r\nbidrag. Jag tror inte att folkpensionärerna upplever\r\nfolkpensionen och pensionstillskottet såsom något\r\nnedsättande. Våra gamla kan som vanligt lita på att\r\nsocialdemokratin tar ansvar för deras trygghet. De\r\nhar byggt detta land och bör ha denna rätt.</pre><pre>Men vi skall inte glömma att våra gamla tänker\r\nockså på sina barn och barnbarn, kanske minst lika\r\nmycket. I lördags läste jag i Dagens Nyheters\r\nstockholmsbilaga På Stan en artikel, som beskriver\r\ntillståndet i Sverige år 1991. Där stod det så här:</pre><pre>''Fredrik, tre månader, har somnat under det tjocka\r\ntäcket i vagnen och känner inte den iskalla vinden\r\nsom pinar Åsötorget, intill Skatteskrapan. I\r\nSkånegläntan, inte långt därifrån, kämpar\r\nrödkindade småglin med parklekens gungor och\r\nrutschkanor. Stan är full av småbarn, precis som\r\nresten av landet. Det har babyboomat i flera år nu\r\noch det nyss insomnade 1990 innebar en ny all time\r\nhigh för barnafödandet. 125 000 glin i hela landet.\r\nDe sydeuropeiska länderna ligger ljusår efter.''</pre><pre>Artikeln visade på sådan värme och glädje. Men\r\ndet var inte den enda känslan man fick. Det var\r\nfaktiskt med stolthet som jag läste om de nya\r\nbarnfamiljerna. För finns det egentligen någon\r\nbättre måttstock på ett lands framtidsmöjligheter\r\nän unga människors vilja att sätta barn till världen?\r\nKan framtidstro och optimism visas tydligare än så?</pre><pre>Jag har lyssnat på Carl Bildt i dag och under många\r\nandra debatter. Ibland verkar det som om vi talar\r\nom två helt olika Sverige. Den svartmålning av\r\nSverige som Carl Bildt och högerkrafterna ägnar sig\r\nåt har naturligtvis politiska avsikter. Man vill\r\nkomma åt socialdemokratin. Men det är ett högt\r\nspel som Carl Bildt bedriver, för det här kan skada\r\nlandet.</pre><pre>I samband med köpet av Alfa-Laval sade Tetra\r\nPaks VD Bertil Hagman så här:</pre><pre>''Vi hoppas att vi hjälper till att bromsa upp den\r\napati, den negativism som tyvärr är alltför ofta\r\nförekommande. Det är livsfarligt att negativa\r\nprofetior uttalas gång på gång. Till sist blir de\r\nsjälvuppfyllande.''</pre><pre>Så är det naturligtvis. Och låt oss granska hur\r\nSverige i verkligheten klarar sig. Låt oss jämföra\r\nvårt land med övriga Europa.</pre><pre>Sverige har Europas sundaste offentliga finanser;\r\ninget annat land har så starka finanser för den\r\noffentliga sektorn.</pre><pre>Sverige har Europas bästa arbetsmarknad; inget\r\nannat land har så hög förvärvsfrekvens bland\r\nkvinnor.</pre><pre>Sverige har Europas mest generösa\r\nföräldraförsäkring; inget land ger så goda\r\nförutsättningar till barnfamiljerna när barnen är\r\nsmå.</pre><pre>Sverige har Europas sista vildmark med ren luft,\r\nlevande skogar och friska vattendrag; inget annat\r\nland har kommit så långt på miljö- och\r\nnaturvårdens område.</pre><pre>Det är inte så märkligt, Inger Schörling, att\r\nutländska företrädare med avund har sett på\r\nSverige.</pre><pre>Sverige har Europas största teaterutbud. Inget\r\nannat land har så många teatergrupper. Men alla är\r\ninte nöjda med kulturpolitiken heller.</pre><pre>Dessutom vill jag säga att det verkar som om\r\nSverige har Europas, och kanske världens,\r\ngnälligaste oppositionsledare. Inte i något annat\r\nland finns det en ledande politiker som talar så\r\nnedsättande om sitt eget land som Carl Bildt gör.\r\nOm honom har en tidning skrivit: så ung och så\r\nförgrämd. När jag lyssnade på Carl Bildt här i dag\r\nlade jag märke till att han under tolv av sina femton\r\nminuter skällde på socialdemokraterna. I tre\r\nminuter talade han om moderaternas politik. Men\r\nsom statsministerkandidat, som han gärna så att\r\nsäga fjädrar sig, sade han inte ett enda ord om ett\r\ntänkbart borgerligt regeringsalternativ.</pre><pre>När jag läste artikeln om babyboomen var det\r\nytterligare ett par saker som slog mig:</pre><pre>Vilka krav kommer Fredrik och hans 125 000\r\njämnåriga att ställa på vuxenvärlden? Och vilka\r\nkrav ställer hans föräldrar på dagis och skola? Vilka\r\nkrav kommer han själv att ställa på det Sverige som\r\nhan skall växa upp och leva i?</pre><pre>I höstas hade moderata samlingspartiet stämma.\r\nMed stor självbelåtenhet presenterade Hans\r\nZetterberg moderaternas framtidsprogram. Han\r\ntalade om att vi en gång i tiden har haft ett vitalt\r\ncivilt samhälle här i Sverige. Då var bönderna\r\nkungar på sina hemman, och då grundades stora\r\nföretag. Då uppförde borgarna stadshotell och\r\nvackra verandor. De planterade alléer osv.</pre><pre>Så här beskriver alltså moderaternas chefideolog\r\nsitt partis framtidsvision -- en romantisk\r\ntillbakablick på ett gammalt klassamhälle. Men\r\nman behövde bara gå två kvarter från stadshotellet\r\nför att se hur arbetarna bodde. De bodde i ett rum\r\noch kök. Det var elände, arbetslöshet och nöd. De\r\ngamla som lyssnar på oss i dag och som är oroliga\r\nnär det gäller pensionen kommer ihåg den tiden.\r\nDe satt inte på stadshotellsverandor. Det kan jag\r\nförsäkra Carl Bildt och andra moderater om, utan\r\ndet var andra saker som de tvingades syssla med.</pre><pre>I dag ser Sverige lyckligtvis annorlunda ut. Vi har\r\nfaktiskt anledning att vara ganska stolta.</pre><pre>Men en ny tid ställer nya krav. Jag vill peka på fem\r\nområden som vi socialdemokrater tycker är viktiga.</pre><pre>Det är, som flera här har sagt, inte så länge sedan vi\r\ntalade om 90-talet som fredens årtionde. Framtiden\r\nsåg ljus och hoppingivande ut. Allt skedde så\r\nsnabbt och så omtumlande.</pre><pre>Men den 2 augusti 1990 invaderar Irak sitt\r\ngrannland Kuwait. Ett halvår senare, den 17\r\njanuari, inleder de allierade styrkorna Operation\r\nökenstorm.</pre><pre>Den 13 januari dödas 14 människor i Litauens\r\nhuvudstad. En vecka senare skjuts människor ihjäl\r\ni Riga. Än en gång försöker övermakten kväsa\r\nmänniskors frihetslängtan med våld.</pre><pre>Kriget vid Persiska viken och våldet i Baltikum har\r\nän en gång visat att freden och säkerheten ständigt\r\nmåste erövras på nytt.</pre><pre>Grunden för vårt lands utrikes- och\r\nsäkerhetspolitik måste förbli alliansfrihet i fred\r\nsyftande till neutralitet i krig. För socialdemokratin\r\när neutralitetspolitiken ingen börda, utan en\r\ntillgång.</pre><pre>Vi vill stärka FN, så att man tidigt och resolut kan\r\növerbrygga konflikter för att militära aktioner inte\r\nskall behöva tillgripas.</pre><pre>Vi vill att Sverige också i framtiden bedriver,\r\nstödjer, nedrustning, så att gemensam säkerhet blir\r\nriktmärket för en ny fredsordning.</pre><pre>Vi vill fortsätta att föra en generös biståndspolitik\r\ntill stöd för de fattiga länderna i världen. Till dem\r\nsom har kritiserat denna för att inte vara tillräckligt\r\ngenerös vill jag säga följande. Sverige är ett av få\r\nländer i världen som har uppnått FNs biståndsmål,\r\noch det kommer vi att fortsätta att göra.</pre><pre>Sverige är alltså berett att ihärdigt fortsätta att\r\nverka för fred, avspänning och internationell\r\nsolidaritet. Det andra området gäller Europa.</pre><pre>För socialdemokraterna har det europeiska\r\nprojektet aldrig inskränkts till företagens och\r\nkapitalets frihet i Västeuropa. Vår vision om\r\nEuropa är vidare än så.</pre><pre>Socialdemokraterna vill satsa på ett medborgarnas\r\noch löntagarnas Europa. För oss är EG inte ett\r\nhot -- något som EG är för miljöpartiet och\r\nvänstern -- utan en möjlighet.</pre><pre>Socialdemokraterna går in i Europasamarbetet för\r\nfredens, sysselsättningens, välfärdens och miljöns\r\nskull.</pre><pre>Vi gör det för fredens skull därför att vi vet att vår\r\nkontinent genom århundraden har trasats sönder\r\nav krig och förstörelse, alltså därför att Europa var\r\nsplittrat, och därför att vi nu har en chans att lägga\r\ngrunden till en ny säkerhetsordning i Europa.</pre><pre>Vi gör det för sysselsättningens skull därför att den\r\nlåga svenska arbetslösheten i längden bara kan\r\nsäkras om Sverige är med i det europeiska\r\nsamarbetet och därför att vi, i all ödmjukhet, på\r\ndetta viktiga område kanske kan tjäna som\r\ninspiration för andra länder.</pre><pre>Vi gör det för välfärdens skull därför att tryggheten\r\noch den generella välfärdspolitiken kräver en stark\r\nsvensk exportindustri, något som inte kan trollas\r\nbort, och därför att den sociala dimensionen också\r\ni Europa, kanske i all ödmjukhet från vår sida, kan\r\nha en förebild i det svenska välfärdssamhället.</pre><pre>Vi gör det för miljöns skull därför att gifterna och\r\nutsläppen, Inger Schörling, inte känner några\r\ngränser. Vi kan inte klara miljömålen genom\r\nnationella beslut, utan det måste till ett\r\ninternationellt samarbete.</pre><pre>Det är dessa ambitioner som vi socialdemokrater\r\nser framför oss när vi säger att vi vill att Sverige\r\nskall bli medlem i Europeiska gemenskapen.</pre><pre>Men är då inte nästan alla -- i varje fall de fyra stora\r\npartierna -- överens om allt detta? Nej, tyvärr inte.\r\nLåt mig närmare beröra ett av dessa områden,\r\nnämligen sysselsättningen.</pre><pre>Under 80-talet lyckades vi i Sverige med det som\r\ningen annan klarade av: Vi vände utvecklingen mot\r\nstigande arbetslöshet. I stället ökade\r\nsysselsättningen dramatiskt. Då, liksom nu är\r\nfallet, var det många som påstod att detta var en\r\nomöjlig uppgift. Ja, det var t.o.m. fel politik.</pre><pre>Med tanke på vad Bengt Westerberg faktiskt säger\r\nhär i dag får jag uppfattningen att han nedvärderar\r\npolitikens möjligheter att påverka. Han säger att\r\ndet ändå är i sista hand löntagarnas organisationer\r\nsom måste ta ansvaret. Ja, visst måste de ta\r\nansvaret. Men politiken spelar ju också en roll.\r\nDärför ville vi kyla ner ekonomin 1989. Och därför\r\naccepterade vi förra året vid den här tiden t.o.m.\r\nen regeringskris. Sysselsättningen var mycket viktig\r\nför oss. Men våra förslag tillbakavisades av\r\nkammaren. Vad det kostar är kanske att åtskilliga\r\ntusentals människor drabbas av vad vi kallar\r\narbetslöshet. Vi ställde ju inte regeringens existens\r\npå spel för vårt eget nöjes skull, utan vi gjorde det\r\ndärför att vi ville värna just sysselsättningen.</pre><pre>Sedan har Rehnberggruppen tillsatts. Det är också\r\nett politiskt initiativ. Vi ser nu resultatet:\r\nInflationen går ned. Räntan går ned.\r\nInvesteringarna kommer både inom den offentliga\r\noch inom den privata sektorn att öka.</pre><pre>I dag står det i Dagens Industri att den svenska\r\nkronan är en trygg hamn i en osäker värld.</pre><pre>Det som i övrigt oroar mig vad gäller Bengt\r\nWesterbergs inlägg är att han tänker samverka med\r\nmoderaterna. Bengt Westerberg säger: Ingen vill\r\nanvända arbetslösheten som ett ekonomiskt medel.\r\nJo, men det är precis så det förhåller sig. Praktiskt\r\ntaget hela vår omvärld använder ju arbetslösheten\r\nsom ett ekonomiskt medel.</pre><pre>Lars Tobisson sade inför våren 1985:</pre><pre>''Jag tror att vi -- -- -- får se arbetslöshetsnivåer som\r\nför Sveriges del ter sig höga -- -- --.'' Sedan tillade\r\nhan: ''Men det är nödvändigt för att få till stånd den\r\nvändning av skutan som behövs.'' Det är klartext.</pre><pre>Sedan dess har socialdemokratin vunnit två val. Vi\r\nhar haft full sysselsättning i Sverige, medan många\r\nborgerligt styrda länder, år efter år -- och under\r\nefterkrigstidens längsta högkonjunktur -- har haft\r\nmassarbetslöshet: Danmark 9,2 %, Storbritannien\r\n6,2 % och Holland 7,4 %. Detta är fakta.</pre><pre>Carl Bildt tycker att socialdemokratisk politik är\r\nmisslyckad när arbetslösheten i vårt land är 2 %.\r\nSamtidigt menar han att borgerlig politik i andra\r\nländer är lyckad när arbetslösheten är runt 8 %.</pre><pre>Herr talman! Jag tror faktiskt att jag, mot denna\r\nbakgrund, föredrar att vara en misslyckad\r\nsocialdemokratisk politiker framför att vara en\r\nlyckad borgerlig politiker.</pre><pre>Det tredje området handlar om trygghet och\r\nrättvisa.</pre><pre>Det 125 000 barn som föddes förra året är de första\r\n90-talisterna. Vart och ett av dessa barn kommer att\r\nha sina drömmar och visioner. Men jag är säker på\r\natt de kommer att drömma inte minst om värme\r\noch omtanke i ett samhälle där ingen står utanför,\r\ndär alla får växa och utvecklas i frihet. Om\r\nsocialdemokraterna får som de vill kommer det\r\ngoda att komma alla till del och inte bara några.\r\nMed moderateras politik kommer klyftorna\r\ndäremot att öka dramatiskt.</pre><pre>Efter min kritik mot Bengt Westerberg vill jag\r\ngärna ge honom beröm. Bengt Westerberg har på\r\nett berömvärt sätt pekat på vilka risker den\r\nmoderata skattepolitiken medför för välfärden i\r\nSverige. Senaste i samband med presentationen av\r\nde borgerliga motionerna sade Bengt Westerberg\r\nom detta:</pre><pre>''Enligt min mening är det inte förenligt med den\r\ngenerella välfärdspolitik som vi tycker att man skall\r\nha i Sverige.''</pre><pre>Men då är frågan hur Bengt Westerbergs syn är\r\nförenlig med folkpartiet liberalernas avsikt att\r\nregera ihop med moderaterna.</pre><pre>Det fjärde området är familjepolitiken. Sedan 1982\r\nhar 186 000 fler barn fått daghemsplats. 86 % av alla\r\nbarn i åldern 18 månader-- 7 år har i dag någon form\r\nav barnomsorg.</pre><pre>Föräldraförsäkringen har förlängts med tre\r\nmånader. Vi har haft de största\r\nbarnbidragshöjningarna någonsin. Barnbidraget är\r\nnu upp i 9 000 kr. per barn och år. Vi vill fortsätta\r\ndaghemsutbyggnaden, vi vill bygga ut\r\nföräldraförsäkringen när ekonomin tillåter, och\r\nnästa år stiger barnbidraget med ytterligare en\r\ntusenlapp.</pre><pre>De borgerliga partierna har kommit överens om\r\nvårdnadsbidrag. Men ni har inte kommit överens\r\nom hur stort det skall vara, när det skall införas och\r\nhur det skall finansiseras. Det enda jag vet är att\r\nmoderaterna vill dra in allt stöd till barnomsorgen\r\noch dela ut det till barnfamiljerna. Det kan låta bra.\r\nMen konsekvensen är att det skulle bli olönsamt att\r\nförvärvsarbeta för alla kvinnor som har två barn i\r\nförskoleåldern och som tjänar under 13 000 kr. i\r\nmånaden. Undra på att Bengt Westerberg i helgen\r\nsände ut röksignaler om uppgörelse över\r\npartigränserna om familjepolitiken. Jag förmodar\r\natt han inte ville tampas med Carl Bildt. Det finns\r\nde som påstår att jag genom uppgörelser över\r\npartigränserna har rullat undan väl många stenar på\r\nvägen mot en borgerlig regering. Jag vill säga att\r\nhär går gränsen. Denna sten rullar jag inte undan.\r\nJag tror faktiskt att det förslag om vårdsnadsbidrag\r\nsom de borgerliga har lagt fram inte ens är en sten\r\nutan ett jättelikt hål</pre><pre>Herr talman! Jag hade tänkt att behandla även ett\r\nfemte område, nämligen det som handlar om\r\nansvar för nationen och breda lösningar. Men min\r\nambition att svara på frågor i inledningen har gjort\r\natt jag inte hinner ta upp detta område. Men det\r\navsnittet är så bra, herr talman, att jag tar det som\r\navslutning i stället.</pre><pre></pre><pre>Anf. 8 CARL BILDT (m):</pre><pre>Herr talman! Det som vi hörde från statsministern\r\nvar tämligen bekant. Det var en sedvanlig skrytvals\r\növer att allt var så bra och så lyckat. Statsministern\r\nframförde också det sedvanliga påståendet om att\r\nde som kritiserar socialdemokratin kritiserar\r\nSverige.</pre><pre>Den enda möjliga innovation som jag hörde i\r\nstatsministerns argumentation den här gången var\r\natt baby-boomen under de senaste åren var något\r\nslags utslag av förtroende för socialdemokratin. Låt\r\nmig på den punkten uttala mig med viss auktoritet,\r\neftersom jag tror att jag har gett ett större handfast\r\nbidrag till baby-boomen under senare år än\r\nstatministern och säga att det inte var beroende på\r\nnågot förtroende för socialdemokratin.</pre><pre>Jag vill sedan ta upp det som statsministern hade att\r\nsäga om pensionärerna. Detta är allvarligt. Ni\r\nsocialdemokrater stod i denna talarstol, i olika\r\ndebatter och inte minst när ni talade till landets\r\npensionärer, och var så säkra när ni sade att alla\r\nskulle få det bättre, att ingen skulle drabbas och att\r\nbl.a. vi moderater hade fel när vi varnade för vad\r\nsom komma skulle. Nu tvingas ni indirekt att säga\r\natt ni hade fel, räknade fel, inte visste hur\r\nverkligheten var, och nu tvingas ni att snabbt få\r\nfram något nytt bidrag. Det är ett misslyckande, ett\r\nsvek, i förhållande till vad ni sade när ni lade upp\r\ndenna politik.</pre><pre>Sedan säger statsministern att jag har fel när jag\r\ntalar om sänkta skatter, eftersom pensionärerna\r\ninte betalar någon skatt. Fråga finansministern!\r\nPensionärerna betalar hög moms på allt de köper.\r\nPensionärerna drabbas just nu framför allt av\r\neffekterna av den höga fastighetsskatten. Det är de\r\nhöjda skatterna som driver fram de höjda priserna\r\noch de höjda hyrorna och som tvingar\r\npensionärerna att ringa socialkontoren eller att\r\nsöka bostadsbidrag. Därför är det som jag har sagt\r\nviktigt, nämligen att när vi har fått för höga skatter\r\när lösningen inte högre bidrag, utan lösningen på\r\nproblemet med för höga skatter är lägre skatter. Vi\r\nmåste växla ner skatter och bidrag för\r\npensionärerna och för alla andra, annars kommer\r\ndet att gå riktigt ordentligt snett för Sverige.</pre><pre>Jag vill därefter gå över till den fråga som\r\nstatsministern i alla dessa debatter behandlar\r\nganska ytligt, nämligen kostnadskrisen och\r\nsysselsättningen.</pre><pre>Låt mig först svara Lars Werner beträffande\r\narbetslösheten. Det finns ingen idealisk\r\narbetslöshet, och det finns ingen idealisk inflation.\r\nBåde arbetslösheten och inflationen skall vara så\r\nlåga som möjligt. Men när man misslyckas med\r\ninflationsbekämpningen på det sätt som\r\nsocialdemokratin i Sverige har gjort under de\r\nsenaste tio åren misslyckas man förr eller senare\r\näven med sysselsättningspolitiken. Därför har det\r\nvarit felaktigt att inte ge\r\ninflationsbekämpningspolitiken större vikt. Nu får\r\nvi betala priset i form av en högre arbetslöshet. Och\r\ndärmed är ansvaret för denna arbetslöshet politiskt\r\nsocialdemokratins. Det är socialdemokratin som\r\nbär ansvaret för att företag nu inte kan producera\r\nsina produkter i Sverige. Det är för dyrt. De klarar\r\ninte av att sälja produkterna. De gör förluster. De\r\nmåste skära ned och flytta produktionen till andra\r\nländer. Detta är ett stort misslyckande för politiken\r\nsom nu slår med stor brutalitet. Sedan kan\r\nstatsministern stå här och säga att andra också har\r\nmisslyckats. Det är tyvärr sant. Men om han skall\r\nförsöka bli helgon på andras synder tror jag inte att\r\ndet kommer att gå. Han har ju hela tiden i\r\nvalrörelse efter valrörelse sagt att det som har\r\ninträffat i andra länder -- låt mig ta Spanien och\r\nGrekland, två socialistiska länder, som exempel --\r\naldrig kan inträffa här i Sverige, eftersom\r\nsocialdemokratin finns här. Därför kan\r\narbetslösheten aldrig komma hit.</pre><pre>Så kommer arbetslösheten också till Sverige. Då\r\nhandlar det inte om 2 %. Statsministern och\r\nfinansministern vet vart vi är på väg. LO talar om\r\n5 % under de närmaste åren. Så kommer då\r\narbetslösheten och statsministern säger: Jamän det\r\nblir samma sak här som i andra länder. Det säger\r\nhan när det socialdemokratiska vallöftet under 10\r\når har varit att det aldrig skall bli så i Sverige. Nu\r\nkommer arbetslösheten hit också och vad värre är,\r\nvi har under alla dessa år fått höra att den högre\r\ninflationen, den lägre tillväxten, de stora\r\nunderskotten m.m. var det pris vi fick betala för att\r\nvi inte hade arbetslöshet. Nu står vi där med negativ\r\ntillväxt, fallande investeringar, höga kostnader och\r\nså får vi arbetslöshet också, ovanpå allt det andra.</pre><pre>Det går inte efter detta misslyckande att krypa in i\r\nnågon baby-boom som ursäkt. Det är ett stort\r\nmisslyckande. Hela den tredje vägen var fel. Det\r\nvar i alla fall klädsamt att statsministern inte ens\r\nomnämnde den i sitt anförande.</pre><pre>Anf. 9 BENGT WESTERBERG (fp):</pre><pre>Herr talman! Låt mig börja med pensionärerna.\r\nJag tycker att det är viktigt att understryka, och jag\r\ntyckte inte att statsministern gjorde det tillräckligt\r\nklart, att det faktiskt inte är skattereformen som i\r\ndag är problemet för de 50 000--60 000 pensionärer\r\nsom statsministern talade om. Skattereformens\r\nolika åtgärder balanserar varandra också för dessa\r\npensionärer. Men samtidigt med att skattereformen\r\nhar trätt i kraft vid årsskiftet har andra\r\nhyreshöjningar genomförts, vilka har varit större\r\nän de höjningar som pensionärerna har fått\r\nkompensation för genom den normala\r\nuppräkningen av pensionerna. Det är det som har\r\norsakat problemen i de kommuner där man har låga\r\nkommunala bostadstillägg eller där man t.o.m. har\r\nsänkt de kommunala bostadstilläggen. Det skall jag\r\ni sanningens namn erkänna: Vi hade inte räknat\r\nmed att kommunen skulle sänka de kommunala\r\nbostadstilläggen.</pre><pre>Jag skall först säga att jag tycker att det är fel att\r\nkommunerna har sänkt de kommunala\r\nbostadstilläggen, men varför har de gjort det? De\r\nförsvarar sig med att de har en pressad ekonomisk\r\nsituation, att det är svårt att klara alla de åtaganden\r\nsom kommunerna har, i kombination med ett\r\nskattestopp. Jag tycker att kommunerna skulle ha\r\ngjort andra prioriteringar. Men det är detta som\r\nkommunerna själva pekar på. Då vill jag ändå till\r\nCarl Bildt säga att hade man genomfört de\r\nnedskärningar i bidragen till kommunerna, som\r\nmoderaterna har föreslagit, hade situationen\r\nnaturligtvis varit värre, inte bara i de kommuner\r\nsom nu har skurit ner KBT, utan också i de\r\nkommuner som inte har gjort det. De hade kanske\r\ntvingats till det om man inte hade avstått från dessa\r\nnedskärningar.</pre><pre>Det talas ibland om ökat bidragsberoende i\r\nsamband med skattereformen, därför att\r\nbostadsbidragen och de kommunala\r\nbostadstilläggen har höjts. Det är alldeles riktigt.\r\nMen detta är en nödvändigt konsekvens av att ett\r\ninslag i finansieringen av skattereformen är\r\nnedskärning av de generella bostadsbidragen. Skall\r\nvi kunna klara en nedskärning av de generella\r\nbostadsbidragen -- vi tycker att man skall gå vidare\r\npå den vägen och det tycker andra partier här i\r\nkammaren också -- måste vi vara beredda att\r\nkompensera dem som drabbas genom att ha kvar\r\nde riktade systemen, även om man från olika\r\nutgångspunkter kan rikta kritik mot de systemen.\r\nUnder övergångsskedet tror jag att vi får leva med\r\nbåde kommunala bostadstillägg för pensionärer\r\noch bostadsbidrag till barnfamiljer, annars kommer\r\nvi inte att klara av den nödvändiga nedskärningen\r\nav de generella räntesubventionerna.</pre><pre>Olof Johansson utlovade i sitt tal skattesänkningar\r\nför en tvåbarnsfamilj i storleksordningen 10 000 kr.\r\nDet var 6 000 på maten och en rad andra saker som\r\nskulle sänkas. Min enkla fråga till Olof Johansson\r\när -- jag har ställt den många gånger från den här\r\ntalarstolen, utan att få något svar -- vem skall betala\r\ndetta? Det är klart att det vore skönt att få stå här\r\noch säga till en tvåbarnsfamilj att vi kan ge er 10 000\r\nkr. i ökad köpkraft. Jag tror att varenda ledamot i\r\nkammaren, inte bara centerpartister, vill göra det.\r\nFrågan är: Var skall pengarna tas? Det vore\r\nintressant om det också kunde få något utrymme i\r\nförkunnelsen från denna talarstol.</pre><pre>Får jag sedan ta upp statsministerns synpunker på\r\narbetslösheten. Den arbetslöshet som nu växer i\r\nSverige är ett resultat, inte i första hand av någon\r\ninternationell lågkonjunktur, även om det sker en\r\nviss avmattning i den internationella konjunkturen,\r\nutan ett resultat av att regeringen har misslyckats\r\nmed att bekämpa löneinflationen. Ekonomin\r\nhade -- det kan vi säga, med facit i hand -- bort\r\nstramas åt i den första budget som Ingvar Carlsson\r\nvar huvudansvarig för, nämligen den som lades\r\nfram 1987. I varje fall borde åtstramningen ha\r\nkommit 1988, när överhettningen var alldeles\r\nuppenbar. Men regeringen har misslyckats med\r\ndetta. Regeringen har bidragit till den överhettning\r\nvi har fått på arbetsmarknaden och därmed till den\r\nlöneinflation som har gjort att svensk\r\nkonkurrenskraft har försvagats år efter år. När den\r\ninternationella konjunkturen nu mattas något visar\r\nsig snabbt sårbarheten i svensk industri. Det blir\r\nfriställningar runt om i landet och arbetslösheten\r\nstiger.</pre><pre>Vill Ingvar Carlsson helt avbörda sig skulden för\r\ndenna utveckling? Har regeringen ingen skuld alls i\r\nlöneinflationen? Kunde regeringen inte ha gjort\r\nnågonting åt den? Min bestämda uppfattning är att\r\nför den ekonomiska politiken i stort, just\r\ninflationen, har regeringen ett huvudansvar. Men\r\ndetta ansvar har man inte tagit. I stället går man ut\r\noch försöker skylla på andra. Man säger att det är\r\narbetsgivarnas fel. En del andra säger att det är\r\narbetstagarnas fel. Ibland säger man att det är\r\noppositionens fel, för att vi inte har velat medverka\r\ntill de rätta åtgärderna. Men skulden ligger till\r\nsyvende och sist på regeringen, som har misslyckats\r\nmed den huvuduppgift som man har pekat ut för sig\r\nsjälv i finansplan efter finansplan. Det hade funnits\r\nmajoritet här i kammaren för en\r\nåtstramningspolitik på ett tidigt stadium, om\r\nregeringen hade vågat. Men det gjorde den inte.\r\nDet är det som är problemet.</pre><pre>Till sist vill jag, herr talman, ta upp frågan om\r\nvälfärden och solidariteten. Jag skall gärna erkänna\r\natt det kan vara ett dilemma för en liberal\r\npartiledare och ett liberalt parti att det inte finns\r\nnågon naturlig samarbetspartner när det gäller att\r\nslå vakt om välfärden och solidariteten. Problemet\r\när inte bara att vi ibland för en debatt med\r\nmoderaterna om detta, utan vi tvingas också\r\nständigt till debatt med socialdemokraterna. Det är\r\nni som i praktiken skär ned u-landsbiståndet, som i\r\ndag säger nej till ökat stöd till handikappade, som\r\nhar stramat åt flyktingpolitiken. Det är sant att ni\r\nhar fått applåder av moderaterna många gånger,\r\nmen det är till sist ni som är ansvariga för denna\r\npolitik. Här tvingas vi slåss ganska ensamma på\r\nbarrikaderna, för att solidariteten också skall gälla\r\nnär det är kärva tider.</pre><pre>Anf. 10 OLOF JOHANSSON (c):</pre><pre>Herr talman! Statsministern sade i sitt anförande\r\natt han skulle spara det bästa till sist. Det var väl\r\ndärför han inte svarade på den fråga jag ställde.</pre><pre>Det finns dock mycket att kommentera även i\r\nIngvar Carlssons anförande. I den bild han med\r\nhjälp av Hans Zetterberg målade upp av\r\nstadshotellet fanns inga pensionärer. De finns inte\r\npå stadshotellet i dag heller, i varje fall inte de\r\ngrupper som vi nu diskuterar. Skulle de komma dit,\r\nskulle de upptäcka att det är dyrare än förut, på\r\ngrund av restaurang- och hotellmoms m.m., som\r\ninförts under sen tid.</pre><pre>Jag tror att det är viktigt att vi är medvetna om vad\r\ndet till sist handlar om. Det är grupper i vårt\r\nsamhälle som har mycket låga inkomster. De har\r\nårsinkomster som ligger på nivåer som för en del är\r\nmånadsinkomster, t.ex. här i riksdagen. Det är det\r\nsom är problemet. Det finns inget utrymme för\r\nnågonting. Det är bra att regeringen inser att man\r\nmåste göra någonting snabbt. Men jag tror också\r\natt det är viktigt för dessa grupper --\r\nlåginkomsttagare, deltidsarbetande kvinnor,\r\npensionärer med bara folkpension,\r\npensionstillskott eller låg ATP, studerande -- att vi\r\nklarar ut frågan om hur vi skall ha det här i\r\nsamhället med beskattningen av den nödvändiga\r\nkonsumtionen. Vad är det för mening med att vi\r\nfrån samhällets sida tar med ena handen --\r\nbostadskostnader, matkostnader, de kostnader som\r\nalla människor har -- och sedan delar ut bidrag med\r\nandra handen?</pre><pre>Det finns ju system i andra länder. De som ständigt\r\nbrukar åberopa EG som förebild borde ju veta att\r\nhela Europa är fullt av de differentierade\r\nmervärdeskatter. Men här går någon sorts gräns för\r\nvad man får säga och vad man får ställa upp på. Jag\r\nfick lätt hjärtklappning, i varje fall litet höjd puls,\r\nnär jag hörde Carl Bildt här för en stund sedan.\r\nHan var den som kom problemet närmast utan att\r\ndra slutsatsen. Pensionärer betalar ingen\r\ninkomstskatt i de här nivåerna, sade han helt\r\nriktigt -- de betalar hög moms. Just det. Men Carl\r\nBildt kom inte ända fram, så att säga, han drog inte\r\nslutsatsen: Sänkt matmoms är ett sätt att komma till\r\nrätta med det här.</pre><pre>Som svar till Bengt Westerberg vill jag säga: I vårt\r\nbudgetalternativ, som jag brukar hänvisa till\r\neftersom det har många sidor, finns finansieringen.\r\nOch finansieringen i det här fallet handlar i stort\r\nutsträckning om att den sänkning av momsen som\r\när följd av den tidigare höjningen, som Bengt\r\nWesterberg var med om, skall användas för\r\nnödvändig konsumtion för att vi på det sättet skall\r\nfå en rimligare fördelning. Det är centerns syn.</pre><pre>Det handlar om just nödvändig konsumtion -- mat,\r\nboende, resor till och från jobbet. De som är\r\nanhängare av valfrihet borde bli medvetna om att\r\nvalfrihet som utövas via pengar kräver en rättvisare\r\nfördelning än den vi har i dag, och kräver att vi\r\nsänker skatterna på nödvändig konsumtion.</pre><pre>Därför vill jag upprepa den fråga som jag ställde\r\nhär tidigare: Är det fler partier som är beredda att\r\nnu ändra sin inställning till beskattningen av\r\nnödvändig konsumtion och komma de svagaste\r\ngrupperna i vårt samhälle till mötes? Några har\r\nanmält sig. Vem blir sist?</pre><pre>Jag tror inte att riksdagen kommer att kunna\r\nmotstå det kravet i längden. Nu är det slut med de\r\nutredningar som förhalat den här frågan under hela\r\n80-talet. Nu har vi lagt fram ett konkret förslag till\r\nriksdagen, och det är bara att omsätta det i en\r\nregeringsproposition. Vi kommer inte att ge oss på\r\nden här punkten.</pre><pre>Låt mig sedan helt kort beröra en sak som ofta\r\nkommer i bakgrunden när det gäller\r\narbetslösheten. Jag har här med mig en rapport som\r\när mycket talande och som visar hur olika det kan\r\nvara i olika delar av landet. Vi talar sällan om de\r\nolika regionernas olika situation. Stålbadet är\r\nredan här för många grupper, i varje fall om vi\r\nräknar med 5-procentig arbetslöshet, eller\r\n''kvarstående sökande utan arbete'', som det heter\r\ni statistiken. Detta gäller Norrbotten, mina vänner,\r\nmed 5,1 % arbetslöshet i december. Varför inte\r\nutgå från dessa siffror, detaljera arbetslösheten och\r\nse att det, som oftast, är de svagaste som redan\r\ndrabbas av det här stålbadet? Därför måste\r\nnågonting göras.</pre><pre>Anf. 11 LARS WERNER (v) replik:</pre><pre>Fru talman! Det är bra att Ingvar Carlsson klargör\r\natt regeringen inte längre blundar för att vissa\r\npensionärsgrupper är illa behandlade och kommer\r\ni kläm. Så långt var beskedet om ett extra KBT bra.\r\nMen jag vill ändå fråga, eftersom jag tycker att\r\nbeskedet är något vagt: Hur mycket per månad\r\nskulle pensionärerna få med detta? Och är det ett\r\ntillfälligt eller ett stadigvarande tillägg? Innebär det\r\natt man kommer över socialbidragsnormen? Vi vet\r\natt alla låginkomstpensionärer som har en hyra\r\növer 2 500 kr. kommer under socialbidragsnormen.</pre><pre>Sedan vill jag ta upp frågan om värdesäkring av\r\npensionerna. När regeringen tillsammans med\r\nfolkpartiet drev igenom en reducering av\r\nbasbeloppet med 2,9 % för 1991 och 3,1 % för\r\n1992, motiverades det med att pensionärerna\r\nannars skulle bli dubbelkompenserade för\r\nskatteomläggningen. Då vill jag fråga: Är det inte\r\nnu dags att återställa värdesäkringen, så att vi får en\r\nstadigvarande garanti för de sämst ställda\r\npensionärsgrupperna?</pre><pre>Jag vill också ta upp en fråga som jag ställde till\r\nBengt Westerberg. Jag vet att han inte vill diskutera\r\nvad hans företrädare har sagt en gång. Det ville inte\r\nOla Ullsten heller för en del år sedan. Men jag\r\nställer frågan mot bakgrund av att Bengt\r\nWesterberg hävdar att all skuld för arbetslöshet\r\nligger på den svenska regeringen. Vi kan diskutera\r\nhur mycket skuld som ligger på regeringen -- men\r\ninte ett ord om den ekonomiska makt som svenska\r\nstorföretag och kapitalgrupper har här i landet!</pre><pre>Min fråga var om det recept som Bertil Ohlin\r\nhävdade 1947 är en modell som fortfarande gäller\r\nför den sysselsättningspolitik som folkpartiet vill\r\nföra. Han sade 1947: ''Man har därför anledning att\r\nanta att 'full' sysselsättning, t.ex. i genomsnitt ca 95\r\nprocent sysselsatta frånsett säsongarbetslösheten,\r\nkan leda till en högre produktionsvolym och bättre\r\nlevnadsstandard för hela folket än en 'överfull'\r\nsysselsättning av det slag som förekommit i Sverige\r\når 1947 -- -- --.''</pre><pre>Det drar naturligtvis litet kallt om fötterna när vi\r\npåminner om detta. Det gjorde vi då, och vi\r\nkommer att göra det i fortsättningen också. Men\r\nmin fråga är alltså: Är detta fortfarande ett\r\nrättesnöre för liberal politik?</pre><pre>Sedan vill jag fråga, liksom jag gjorde då: Vad är\r\ndet för vetenskap och vad är det för ekonomiska\r\nteorier som säger att 5 % arbetslöshet löser några\r\nproblem? Jag skulle vilja tillägga: Vad är det för\r\nteorier som säger att 3 % arbetslöshet löser några\r\nproblem? Vår utgångspunkt är att man inte kan lösa\r\nnågot problem genom att öka arbetslösheten.\r\nArbetslöshet är en grundläggande orsak till\r\nekonomiska problem och balansbrister.</pre><pre>För mig, Bengt Westerberg, kommer frågan om\r\narbetslöshet aldrig att vara -- och har aldrig varit --\r\nen fråga om 1, 2 eller 3 %. För mig är det\r\nmänniskor som ligger bakom dessa procenttal --\r\nmänniskors verklighet, en verklighet som en del av\r\ner som håller på och teoretiserar aldrig har upplevt.\r\nJag hoppas att ni slipper det. Jag har upplevt den\r\nverkligheten på mycket nära håll -- och jag har\r\nupplevt den själv. Arbetslösheten är, för dem som\r\ndrabbas av den, ingen procentsats hit eller dit, utan\r\nden är, fru talman, ett rent helvete.</pre><pre>Till Bengt Westerberg vill jag säga: Ibland tvingas\r\nman ju ta avstånd från gamla lärofäder, eller i varje\r\nfall nyansera deras teorier. Tar Bengt Westerberg\r\navstånd från denna teori?</pre><pre>Anf. 12 INGER SCHÖRLING (mp):</pre><pre>Fru talman! Först vill jag säga till Ingvar Carlsson\r\natt det ju inte var med avund som Alexej Jablokov\r\nsåg på Sverige och hur vi eventuellt skulle ha löst\r\nvåra miljöproblem, utan det var med en\r\nförhoppning om att Sverige skulle visa vägen och\r\nalternativen som måste till för en ekologiskt hållbar\r\nutveckling i väst. Som medlem av\r\nvetenskapsakademin i Sovjetunionen önskar han\r\nnaturligtvis komma med förslag på hur man skall\r\nersätta den farliga kärnkraften i Sovjet. Han trodde\r\natt Sverige nu skulle visa hur man genom att\r\nutveckla alternativen biobränsle, sol- och\r\nvindenergi, genom att göra besparingar och genom\r\natt effektivisera skulle göra det möjligt att avveckla\r\nkärnkraften. Men han var ganska besviken. Ingen\r\nav er har sagt ett ord om energiuppgörelsen; ingen\r\nhar försvarat den kritik som kommit.</pre><pre>Ytterligare en detalj som vi kan kommentera:\r\nEnergiöverenskommelsen talar vitt och brett om\r\nstöd till inhemska bränslen, men i verkligheten har\r\nman försämrat det inhemska bränslets\r\nkonkurrenskraft när det gäller kraftvärme i våra\r\nfjärrvärmesystem med flera ören per\r\nkilowattimme. Resultatet kommer att bli att det\r\ninte kommer att byggas ut någon kraftvärme för\r\ninhemska bränslen under 1990-talet heller. Att\r\nSverige har en bättre miljö än övriga Västeuropa\r\nberor ju huvudsakligen på att Sverige ligger i\r\nEuropas utkant och är glest befolkat. Det är\r\nfaktiskt inte socialdemokraternas förtjänst.</pre><pre>När det gäller EG-politiken har ju både\r\nmoderaterna, folkpartiet och socialdemokraterna\r\ntalat om hur viktigt det är att vi kommer med i\r\nEuropa. Carl Bildt säger att sparandet och ägandet\r\nskall finnas hos individerna och att skattetrycket\r\nmåste sänkas nästan till varje pris. Då frågar jag:\r\nHur skall man finansiera de 40--60 miljarder kronor\r\nsom bortfaller till följd av det lägre skattetryck och\r\nden lägre moms som EG-harmoniseringen\r\ninnebär? Vem tar ansvaret för den grundläggande\r\ntryggheten i Sverige? Europavägen, mina herrar,\r\ntror jag är kantad av människor som hamnar\r\nutanför den grundtrygghet som den svenska\r\nmodellen ändå har stått för.</pre><pre>Jag tycker att Expressen i fredags gjorde en ganska\r\nträffande analys av hur man kan tolka de olika\r\npartiernas intresse av att gå med i EG. Expressen\r\nskriver: En skiljelinje går mellan dem som vill in i\r\nEG för att rädda sysselsättning och välfärd och dem\r\nsom vill in i EG för att rasera sysselsättning och\r\nvälfärd. -- Här är det fritt för tolkningar.</pre><pre>Jag vänder mig sedan till Ingvar Carlsson. Visst\r\nskall vi samarbeta över gränserna för att stoppa\r\nmiljöförstöringen och klara det som måste göras.\r\nDet har vi ju sagt hela tiden. Läs vår\r\nEuropamotion, där vi just tar upp och redovisar hur\r\nregionernas Europa skall samarbeta och hur det\r\nsamarbetet kan se ut. Det finns ju dessutom redan.</pre><pre>EG innefattar inte Östeuropa; det är inte hela\r\nEuropa. Östeuropa behöver ju verkligen vår hjälp.\r\nDär är miljökatastrofen total. Inte behöver vi väl\r\nlämna ifrån oss beslutsrätten inom alla områden till\r\nBryssel för att samarbeta när det gäller miljöfrågor.\r\nNej, det där har nog statsministern fått om\r\nbakfoten.</pre><pre>Ytterligare ett EG-resonemang, ett slags nysvenska\r\nsom florerar: Man säger att för fredens skull skall\r\nmilitära förband från EG delta i kriget i Mellersta\r\nÖstern. Snart kanske EG tvingar oss att vara med i\r\nplanerna på en militär union; tydligen sådant som\r\nvarken Bengt Westerberg, Carl Bildt eller\r\nstatsministern längre bangar för. Man säger att vi\r\nskall vara med i EG för miljöns skull. Det måste väl\r\nändå ha varit en felsägning. Ingvar Carlsson menar\r\nväl för kapitalets skull? Miljön i Sverige blir väl\r\nknappast bättre för att de svenska normerna när det\r\ngäller miljö och hälsa harmoniseras till EGs lägre\r\nnivå.</pre><pre>I skuggan av de stora världshändelserna kan våra\r\nproblem i Sverige ibland tyckas små. Vi kanske\r\nborde vara litet försiktigare med att tala om kris\r\nvarenda gång vi får problem, och se litet mer i\r\ninternationellt perspektiv. Vi har problem med den\r\nsvenska ekonomin, men kris är kanske ett litet för\r\nstarkt ord. Jag skall återkomma till det i nästa\r\nreplik. Men låt mig bara säga att när det gäller\r\nRehnbergkommissionen stödjer miljöpartiet dess\r\nansträngningar att få till stånd ett stabiliseringsavtal\r\npå arbetsmarknaden. Vi kanske har varit något av\r\nföregångare genom att föreslå frysta löner för\r\nriksdagsledamöterna, vilket så småningom också\r\ngick igenom. Den minoritet som nu säger nej har\r\nett väldigt stort ansvar. Inte minst för\r\nexportindustrin borde det vara ett livsviktigt\r\nintresse att inte våra företag konkurreras ut till följd\r\nav fortsatt osäkerhet på arbetsmarknaden. Men\r\nnågra tvångslagar för att få igenom kommissionens\r\nförslag kan vi inte gå med på.</pre><pre></pre><pre>Anf. 13 Statsminister INGVAR CARLSSON\r\n(s):</pre><pre>Fru talman! Lars Werner ställde ytterligare någon\r\nfråga om pensionärerna. Vi är angelägna om att\r\ndetta skall träda i kraft omedelbart, alltså\r\nretroaktivt från årsskiftet. Därför har vi\r\nåstadkommit en lösning för det här året. Samtidigt\r\ntillsätts en utredning som kommer att arbeta snabbt\r\nför att vi skall få en total översyn av det kommunala\r\nbostadstillägget, så att det fungerar bättre. Det\r\ninnebär att man med de här åtgärderna kommer att\r\nfå minst motsvarande socialbidragsnormer i resp.\r\nkommun.</pre><pre>Inger Schörling sade att vad miljöpartiet vill i\r\nKuwait-konflikten är vapenvila, sedan\r\nförhandlingar. Jag anser att det är en felaktig och\r\nfarlig väg att gå. Man måste börja med att ställa det\r\nkrav som FN har ställt: Irak ut ur Kuwait. Det är\r\ndet jag har gjort i min artikel.</pre><pre>Olof Johansson utlovade sänkt skatt på mat och\r\nboende. Det skulle vara intressant att få veta hur\r\ndet går ihop med en trepartiregering; hur Olof\r\nJohansson skall få med sig moderaterna och\r\nfolkpartiet på det. Om inte det går är det faktiskt\r\nganska ointressant som löfte.</pre><pre>Vi har så snabbt vi kunnat räknat fram en\r\npreliminär siffra som visar att underskottet i\r\ncenterns budget är 15 miljarder kronor, så nog finns\r\ndet saker att hålla igen på om man skall komma\r\nfram till en ansvarsfull budget. Jag kan i övrigt\r\ninstämma i Bengt Westerbergs kritik av centerns\r\nbudgetalternativ på den punkten: Vem skall betala?\r\nDet är väl det avgörande om man skall ge löften.</pre><pre>När det gäller trafikfrågorna i Stockholm tror jag\r\nfaktiskt att stockholmarna tycker att det är viktigt\r\natt snabbt och bekvämt kunna förflytta sig mellan\r\nbostad och arbete. Det är faktiskt det som\r\nstockholmspolitikernas arbete går ut på.</pre><pre>När det gäller förbindelsen över Öresund vänder\r\njag mig återigen till Olof Johansson, eftersom han\r\ngav ett löfte till väljarna och samtidigt avslutade det\r\navsnittet med att säga: Vi är beredda att ta\r\nregeringsansvar. Innebär det som Olof Johansson\r\nsagt i dag, att Olof Johansson icke ingår i en\r\nregering som fullföljer beslutet om\r\nÖresundsförbindelserna, om det skulle bli en\r\nborgerlig regering efter valet i höst? Det är ju den\r\nregeringen som slutgiltigt måste ta beslutet om\r\nÖresundsförbindelserna. Det börjar bli dags att ge\r\nklara besked på sådana här punkter.</pre><pre>Bengt Westerberg säger att politiken borde ha\r\nstramats åt redan 1987. Jag har tänkt att jag någon\r\ngång skulle gå igenom det här ordentligt med Bengt\r\nWesterberg. Kanske är tillfället i dag. Vad var det\r\nsom hände i oktober 1987 någon vecka efter\r\nbörskraschen? Jo, då lade regeringen fram en\r\nproposition om just åtstramningseffekter,\r\nbyggbegränsningar och stängda investeringsfonder,\r\nmedan folkpartiet självt krävde generellt frisläpp.\r\nFolkpartiet gick emot de här punkterna.\r\nFolkpartiet krävde i stället lägre skatt och därmed\r\nstörre efterfrågan. Folkpartiets budget det året\r\ninnebar en försvagning med ungefär 4 miljarder\r\nkronor. Det är sanningen om de åren, Bengt\r\nWesterberg. Det har varit så under nästan hela\r\nefterkrigstiden att socialdemokraterna har fått stå\r\nför en ansvarsfull finanspolitik och folkpartiet har\r\nbjudit över.</pre><pre>Låt mig ta i samma veva det som Bengt Westerberg\r\nskröt om här i dag från folkpartiets sida -- om\r\nkulturen, om de handikappade, om biståndet. Det\r\när bra alltihop. Vi är beredda att på varje punkt, i\r\ntakt med att vi får fram de ekonomiska resurserna,\r\nförsöka hjälpa till att öka de anslagen. Men\r\nfolkpartiet har ju sagt att det skall samarbeta med\r\nmoderaterna, och moderaterna lovar sänkt bistånd!</pre><pre>De som tycker illa om u-landsbistånd skall i höstens\r\nval rösta med moderaterna, och de som tycker bra\r\nom u-landsbistånd skall rösta med folkpartiet,\r\nsäger de här två partierna. Men sedan skall de\r\nregera. Det är detta som jag säger är löftesbrott\r\nsatta i system. Partier som kritiserar oss för att vi\r\ninte klarar varje löfte bör nog betänka en smula vad\r\nde håller på med, innan valrörelsen börjar på allvar.</pre><pre>De pengar som Bengt Westerberg lovar ut på de tre\r\nhär nämnda områdena vill Carl Bildt använda för\r\natt sänka skatterna för höginkomsttagarna och\r\nförmögenhetsägarna.</pre><pre>Så till Carl Bildt. Jag skall gärna säga att Carl Bildt\r\nhar bidragit positivt till babyboomen. Jag ber att få\r\ntacka för det bidraget. Det är nog många av oss som\r\ntycker att det är den finaste och största insats som\r\nCarl Bildt har gjort. Så där är vi helt ense.</pre><pre>Men det finns andra punkter som jag måste\r\nopponera mot. Carl Bildt talar mycket om\r\nskattetrycket. Men det avgörande är inte\r\nskattetrycket, utan det är nivån på utgifterna. De\r\nborgerliga regeringarna släppte upp utgiftsnivån till\r\n67 % av bruttonationalprodukten.\r\nSocialdemokratiska regeringar har tagit ner den till\r\n61 %.</pre><pre>Carl Bildt har ingen anledning att snacka om\r\nskatter. Ni lånade till utgifterna. De lånen får vi nu\r\nbetala 60 miljarder i utgiftsräntor på. Vi skulle\r\nkunna sänka momsen, Olof Johansson, från 25 %\r\ntill 15 %, om vi inte hade haft dessa eländiga\r\nränteutgifter, som även centern i någon mån var\r\nmed och bidrog till.</pre><pre>Om nu Carl Bildt inte tror på mig, så tror ju Carl\r\nBildt på marknaden. I dag kunde jag läsa i\r\ntidningarna: Stockholmsbörsen i topp. Snabbaste\r\nuppgången i Europa. Räntan sjunker rekordsnabbt\r\ni Sverige. Marknaden tror på den\r\nsocialdemokratiska budgeten och på den\r\nsocialdemokratiska finansplanen.</pre><pre>Tror inte Carl Bildt på marknaden längre eller\r\nvarför denna kritik? Marknaden tycker ju att det är\r\nen alldeles utomordentligt klok och förnuftig\r\npolitik som förs.</pre><pre>Jag brukar inte ställa många frågor, utan jag brukar\r\nsvara på frågor. Men det är en fråga som jag nu har\r\nställt i sex stora riksdagsdebatter, och det är om\r\nmoderaterna tänker riva upp skattereformen eller\r\ninte. Bildt uttalar sig i alla tänkbara ämnen här på\r\njorden -- natt och dag, höll jag på att säga. Senast\r\nvar han på någon sorts sightseeing i Moskva och\r\ngick runt och tittade på Kreml eller kyrkor eller vad\r\ndet var. Men den fråga jag har ställt svarar inte\r\nBildt på.</pre><pre>Om Carl Bildt har svårt att ta ordet skattereform i\r\nsin mun, kan han väl svara ja eller nej på frågan om\r\nmoderaterna tänker riva upp skattereformen. Ta en\r\nannan konservativ politiker som föredöme och säg:\r\nRead my lips -- läs mina läppar! Ja eller nej, Carl\r\nBildt!</pre><pre>Ta gärna litet av min tid. Hela kammaren kommer\r\natt titta på Carl Bildt för att se efter om hans läppar\r\nsäger ja eller nej. Vi tittar på Carl Bildt nu. Är det\r\nja eller nej?</pre><pre>Carl Bildt vill inte använda min tid. Vi får se om\r\nhan använder sin egen. Den kanske inte är lika\r\nvärdefull som min.</pre><pre>Moderaterna och folkpartiet vill angripa\r\nsocialdemokraterna från höger, och det är\r\nnaturligt. Det är rimligt och riktigt. Så skall det\r\nvara. Men centern vill samtidigt angripa oss från\r\nvänster. Sedan säger man att man skall bilda en\r\ntrepartiregering, och det är då jag inte får det att gå\r\nihop. Två partier säger att politiken skall flyttas åt\r\nhöger, och centern säger att den skall flyttas åt\r\nvänster. Det går inte ihop, och den koalitionen\r\nkommer inte att bli långlivad. Den spräcker sig\r\nsjälv.</pre><pre>Här är det märkliga att vi i dag inte får höra ett enda\r\nord, nu när det är drygt sju månader till ett val, om\r\ndet borgerliga regeringsalternativet. Det väckte\r\nstor sensation bland svältfödda borgerliga\r\nledarskribenter, när Westerberg och Johansson åt\r\nlunch. Det blev fantastiska rubriker och\r\nfunderingar över om detta innebar något nytt i\r\nsvensk politik. Sedan kom det en artikel, och då\r\nvisste de här ledarskribenterna inte till sig över\r\ndenna sensation, att Bildt och Westerberg kunde\r\nskriva en gemensam artikel, som man redovisade.</pre><pre>Om någonting av detta har vi inte hört ett ord i dag.\r\nDet är som Dagens Industri skriver: Det går inte att\r\nregera och inte att gå till val på den artikeln. Det\r\nkrävs något mer, och vi hade väl alla trott att det\r\nskulle komma i dag. Men inte ett ord, fru talman!</pre><pre>Anf. 14 CARL BILDT (m):</pre><pre>Fru talman! Statsministern och jag skall inte\r\nbehöva vara osams om allting. På vissa punkter kan\r\nvi vara överens. Jag håller med honom om att mitt\r\nbidrag till den babyboom som glädjer honom så\r\nmycket förmodligen är det bästa jag har gjort under\r\nde senaste åren, och det är inte dåligt.</pre><pre>Så till skatteomläggningen och den fråga som\r\nIngvar Carlsson ständigt upprepar och jag ständigt\r\nger samma svar på. Denna skatteomläggning är inte\r\nhelig. Vi tänker inte upphöra att bedriva\r\nskattepolitik. Det som var fundamentalt fel i denna\r\nskatteomläggning var alla de skattehöjningar som\r\nman drev fram bara för att man ville hålla\r\nskattetrycket uppe.</pre><pre>Det blir den borgerliga riksdagsmajoritetens\r\nuppgift att börja sänka skattetrycket. Sänker\r\nskattetrycket gör man genom att sänka konkreta\r\nskatter, och jag övertygad om att det kommer en\r\nborgerlig regering att göra. Där kommer vi\r\nmoderater att vara pådrivande. Vi lägger inte ner\r\nskattepolitiken. Tvärtom, vi kommer att påbörja\r\nden stora skattesänkningen.</pre><pre>Så tillbaka till pensionärerna och det som\r\nstatsministern har att säga där. Han tycks inte ha\r\nnågon som helst förståelse för mitt resonemang att\r\ndet ökade bidragsberoendet är ett problem. Det är\r\nett problem för samhällsekonomin, och det är inte\r\nbra för människorna. Man vill inte vara beroende\r\nav bidrag för sin ekonomi, utan man vill kunna stå\r\npå egna ben.</pre><pre>Det bör vara en rimlig princip i ett s.k.\r\nvälfärdssamhälle att har man fått sin pension efter\r\natt ha slitit i ett helt liv, då skall man klara sig på\r\npensionen och inte vara beroende av att\r\nstatsministern utlovar ett extra bidrag varje gång\r\nsom någonting har gått snett med de höjda\r\nskatterna.</pre><pre>Vem skall betala dessa ökade bidrag? Det får vi förr\r\neller senare besked om, inte i dag. Men förr eller\r\nsenare måste de ökade bidragen betalas med ökade\r\nskatter, och vem skall betala dessa ökade skatter?\r\nDet får vi besked om så småningom. Vem kommer\r\natt drabbas av dessa ökade skatter, och vem skall då\r\nha de ökade bidragen?</pre><pre>Vi måste byta färdrikting, växla ner skatter och\r\nbidrag i stället för att bara växla upp, på det sätt\r\nsom har blivit socialdemokratisk politik.</pre><pre>Statsministern hade i sitt inledande anförande en\r\ndel vackra ord att säga om Europa. Jag tycker att\r\ndet var vackert inte minst därför att det lät som\r\nnågot av en blåkopia av vad jag brukade säga här\r\ni kammaren förr om åren, då statsministern alltid\r\nanklagade mig för att det hotade neutraliteten,\r\nSveriges EES-förhandlingar och jag vet inte riktigt\r\nvad det hotade. Nu är vi där, och det är bra.\r\nVälkommen hit!</pre><pre>Men det räcker inte med detta, statsministern.\r\nValet av Europavägen har konsekvenser för svensk\r\npolitik som är mer långtgående än vad jag tror att\r\nsocialdemokratin hitintills har insett. Om vi\r\nbibehåller det höga skattetrycket, våra offentliga\r\nmonopol och alla de restriktioner som detta\r\ninnebär, kan medlemskapet i den öppnare\r\ngemenskapen med den ökade ekonomiska\r\nkonkurrensen som det innebär faktiskt medföra att\r\nvi halkar efter ännu mera. Valet av Europavägen är\r\ninte bara ett val av medlemskap i EG, det är också\r\nett val som har vittgående konsekvenser för den\r\npolitik som vi faktiskt för.</pre><pre>Uppgiften är nu att forma en politik som gör det\r\nmöjligt att skapa nya arbeten efter det att\r\narbetslöshetskrisen avklingat. Det kräver en\r\ninriktning av den ekonomiska politiken enligt de\r\nriktlinjer som vi moderater har presenterat.\r\nSanningen är att man måste gå denna väg.</pre><pre>Statsministern ställde retoriskt frågan till Olof\r\nJohansson om politiken skall gå åt vänster eller åt\r\nhöger. Alla vet att politiken måste gå åt höger. Det\r\nvisar inte minst regeringen. Den snubblar ju åt\r\nhöger! Vänsterpolitiken fungerar inte. Den tredje\r\nvägen var ett misslyckande, där mellantinget\r\nmellan marknadsekonomi och planhushållning var\r\nett missfoster redan från början. Nu snubblar man\r\ntill den ena moderata eller liberala positionen efter\r\nden andra. Det sker med tvekan, utan entusiasm\r\noch med ständiga ursäkter och med ett ständigt\r\nsjabbel. Men det är åt höger som politiken går, och\r\ndet är åt det hållet som politiken måste gå.\r\nStatsministern och finansministern har blivit\r\nhyggliga bevis på detta under det senaste året. Det\r\när inte minst i denna riktning som politiken måste\r\ngå för att klara sysselsättningen.</pre><pre>Så kort över till Olof Johansson. Han vill ta upp\r\ndiskussionen om kommunikationer. Det är min\r\növertygelse att Sverige behöver bra vägar. Det är\r\nviktigt för Sveriges utveckling. Jag vet att Olof\r\nJohansson håller med mig om att det gäller förvisso\r\ni Sorsele och Simrishamn, men det gäller faktiskt\r\nockså i Stockholm. Alla, oavsett i vilken del av\r\nlandet de bor, bör ha bra vägar. Jag förstår inte\r\nvarför just Stockholm, Göteborg och Malmö skall\r\nstraffas med att ha dåliga vägar eller vägar som inte\r\nduger till något alls. Jag tror att det är ett s.k.\r\ntankefel.</pre><pre>Anf. 15 BENGT WESTERBERG (fp):</pre><pre>Fru talman! Låt mig börja med Lars Werner. Jag\r\nhann inte med honom i min förra replik.</pre><pre>Den bedömning som Bertil Ohlin gjorde på 40-talet\r\natt för att kunna uppnå prisstabilitet, dvs. helt\r\nslippa från inflationen, förutsatte en\r\nsysselsättningsnivå som inte var högre än 95 %.\r\nDen bedömningen var kanske riktig då. Jag kan\r\ninte svara på det. Men redan under den tid som\r\nBertil Ohlin var partiledare utvecklades bl.a.\r\narbetsmarknadspolitiken på ett sätt som gjorde att\r\nhan reviderade denna bedömning.</pre><pre>Det är självklart att ingen arbetslöshet av det slag\r\nsom Lars Werner beskriver är önskvärd eller\r\nacceptabel. Vi skall motverka alla former av\r\narbetslöshet. Men det som registeras är inte bara\r\nmänniskor som går arbetslösa och som har ett\r\nhelvete -- som Lars Werner uttrycker det. Där finns\r\nockså de som byter arbete, dvs. människor som är\r\npå väg mellan två arbeten registreras som\r\narbetslösa. Därför kommer man i praktiken aldrig\r\nner till 0. Man får acceptera en viss arbetslöshet.</pre><pre>Det som Bertil Ohlin kallade för en överfull\r\nsysselsättning kan vara ett problem. LO-ekonomen\r\nWilly Bergström sade i en diskussion under\r\nhögkonjunkturen i slutet av 80-talet att han kände\r\ntill ett företag i Stockholm som hade bytt ut all\r\npersonal under ett år. En sådan snabb omsättning\r\nav personal är oacceptabel, och den leder till en hög\r\ninflationstakt. Därför var överhettningen ett\r\nproblem för löne- och inflationsutvecklingen i\r\nSverige i slutet av 80-talet. Jag återkommer till det\r\nalldeles strax.</pre><pre>Det finns naturligtvis ingen anledning för mig att ta\r\navstånd från Bertil Ohlin. Däremot har\r\nambitionsnivån på det här området på grund av\r\nutvecklingen blivit högre nu än vad den var för alla\r\npå 40-talet. Jag gläder mig i stället åt att Bertil\r\nOhlin var en av pionjärerna när det gällde att\r\nintroducera den aktiva konjunkturpolitiken vars\r\nsyfte var att hålla nere arbetslösheten och främja\r\nsysselsättningen. Han var hela sitt liv en demokrat.\r\nNär han gjorde sina inlägg i dessa frågor på 40-talet\r\nförsvarade han också demokratin, inte bara\r\nvälfärden och den fulla sysselsättningen. Det var\r\nsamtidigt som Lars Werners företrädare\r\napplåderade Stalin och andra potentater. Det finns\r\nbetydligt större anledning för Lars Werner att ta\r\navstånd från sina företrädare än det finns för mig.</pre><pre>Fru talman! Olof Johansson talade om att nu skulle\r\ncenterns många skattesänkningar finansieras med\r\nden tillfälliga momshöjning som genomfördes förra\r\nåret och som centern då var emot. Man kan\r\nmöjligen som centerpartist glädja sig över att\r\nhöjningen genomfördes trots att centern var emot\r\nden. Det gav en finansieringskälla. Nu räcker dess\r\nvärre inte denna finansieringskälla. Det behövs\r\nmer.</pre><pre>Men det är slående att när Olof Johansson står och\r\ntalar i kammaren brer han ut sig över hur många\r\ntusenlappar centerns skattesänkningar innebär för\r\nden ena och den andra kategorin. Men vi får aldrig\r\nhöra vilka som skall betala. Vilka hushåll är det\r\nsom skall förlora tusenlappar för att\r\ntvåbarnsfamiljen eller enpersonshushållet som\r\nOlof Johansson talade om skall få sina tusenlappar?\r\nDet är ingen som går på att centern skulle ha några\r\nhemliga gömmor att ta pengarna ur. Någon annan\r\nmåste betala. Av någon anledning får vi aldrig veta\r\nvem det är som skall betala.</pre><pre>Fru talman! Statsministern tog upp frågan om den\r\nekonomiska politiken hösten 1987. I själva verket\r\nvar det på den socialdemokratiska kongressen 1987\r\nsom Ingvar Carlsson sade att problemen nu är lösta.\r\nNu kan man inleda en försiktig reformpolitik.\r\nDetta har sedan präglat den socialdemokratiska\r\nekomiska politiken fram till våren 1990. Det har\r\ninte funnits någon förståelse för behovet av egentlig\r\nåtstramning och för utbudstimulanser förrän 1990,\r\nnär det skedde en viss omläggning i samband med\r\nden uppgörelse som socialdemokraterna gjorde\r\nmed folkpartiet liberalerna.</pre><pre>Mer intressant än denna debatt är faktiskt vad som\r\nhar hänt. Vi har haft snabbare löneökningar och\r\ninflation i Sverige än i andra länder. Det har\r\nurholkat konkurrenskraften. Det har gjort att\r\nsvensk industri inte hänger med i dag, och det har\r\nlett till att arbetslösheten stiger i Sverige. Hela\r\ndenna utveckling är naturligtvis till sist regeringens\r\nansvar och ingen annans. Det är lätt att med facit i\r\nhand konstatera att detta beror på att man har\r\naccepterat en för snabb löneinflation och att man\r\ninte har varit beredd att strama åt och sätta in\r\nutbudsstimulerande åtgärder. De sattes in alldeles\r\nför sent.</pre><pre>Fru talman! Jag sade i mitt inledningsanförande att\r\ndet finns ett antal viktiga uppgifter för oss liberaler\r\natt driva. En viktig uppgift är att också försöka\r\nbidra till att vi kan få en någorlunda anständig\r\ndebatt inför valet. Riskerna är naturligtvis\r\nbetydande när ungefär var femte väljare säger att\r\nhan är osäker på hur han skall rösta. Det frestar att\r\ngå ut med överbud och göra övertramp i den\r\npolitiska debatten. Jag har sett att både\r\nsocialdemokrater och moderater har sagt att de tror\r\natt det kan bli en smutsig valrörelse. Naturligtvis\r\nmisstänker man varandra och inte sig själv för att\r\ndet kan bli så. Jag hoppas att medvetenheten om\r\ndenna risk skall leda till att alla anstränger sig för\r\natt se till att det inte blir så.</pre><pre>I denna valdebatt kommer vi i folkpartiet\r\nliberalerna att arbeta för en ekonomisk politik som\r\nbryter den stagnation som vi nu har i svensk\r\nekonomi och som i dag drabbar de människor som\r\nhar det allra största behovet av stöd, dvs.\r\nhandikappade, biståndsmottagare, flyktingar och\r\nkulturarbetare. Det är för deras skull vi tycker att\r\ndet är angeläget att bryta den ekonomiska\r\nstagnationen. Där tror vi att vi på den borgerliga\r\nsidan har ett bättre och mer framgångsrikt\r\nalternativ än socialdemokraterna.</pre><pre>Anf. 16 OLOF JOHANSSON (c):</pre><pre>Fru talman! Jag kan omedelbart hänvisa Bengt\r\nWesterberg till den statistik vi kan avläsa. Jag vet\r\natt han följer den ekonomiska statistiken. Han kan\r\ndå konstatera att det är många människor i det här\r\nlandet som just under januari månad har köpt\r\nmånga kapitalvaror. Varför det? Det beror\r\nnaturligtvis på skatteomläggningens\r\nfördelningsprofil. Det finns de som har råd -- och\r\ndet finns de som inte har råd. Det är de människor\r\nsom måste använda hela sin inkomst för nödvändig\r\nkonsumtion av mat och boende, bl.a. de\r\npensionärer som vi har diskuterat här i dag. Även\r\nom man omfördelar via momssystemet -- något som\r\nvi syftar till -- blir detta effekten.</pre><pre>En annan sak som vi borgerliga har gemensamt, för\r\natt ta ett exempel som så att säga hänger i luften\r\nsedan Ingvar Carlsson tog upp det tidigare i sitt\r\nförsta inlägg, är vårdnadsbidraget. Det är samma\r\nsak där. Vad är det vi står för gemensamt? Jo, ett\r\nvårdnadsbidrag som är lika för alla och som inte\r\ndiskriminerar dem som står i barnomsorgskön. De\r\nfår ju inte del av bidragen. Det är återigen fråga om\r\nfördelningspolitik. Jag trodde att vi hade gått\r\nigenom dessa frågor tillräckligt för att detta skulle\r\nvara alldeles klart.</pre><pre>Låt mig sedan rikta mig till regeringsbänken. I fjol\r\nkastade Allan Larsson ur sig en del felaktiga siffror\r\nom centerpartiets och andra partiers alternativ. Nu\r\nhar detta lyfts till statsministernivå. Eftersom ni har\r\nräknat på detta måste jag säga att ni antingen måste\r\nbyta ut räknemaskinerna eller räknemästaren.\r\nFörra året hade ni fel i era beräkningar, och det\r\nbevisades av opartiska beräknare i finansutskottet.\r\nDen som sitter i ett sådant glashus som ni gör skall\r\ninte använda den här metoden mot oss.</pre><pre>Är det någonting ni har felberäknat, är det\r\nbudgetunderskott och budgetöverskott under det\r\ngångna året, något som vi har beskrivit i vår\r\nmotion. De siffrorna har åkt jojo fram och tillbaka\r\nunder året. Det var inte en siffra som var rätt från\r\nbörjan, och inte heller mot slutet. Men vi avvaktar,\r\nneutralt räknande på vårt budgetalternativ, det\r\narbete som sker bl.a. i finansutskottet, och det gör\r\nvi med tillförsikt.</pre><pre>Socialdemokraterna och regeringen ställer sig så att\r\nsäga vid sidan om diskussionen om\r\nregeringsalternativ och vem som angriper vem\r\nvarifrån. Det kan ni nu inte göra. Det går faktiskt\r\ninte. Det finns ingen trovärdighet i att\r\nsocialdemokraterna kan bestämma detta lands\r\nframtid på egen hand.</pre><pre>För den som skall vara domare i detta sammanhang\r\nblir motfrågan: Nåväl, tillsammans med vem skall\r\nni då genomföra bilbron över Öresund? I Danmark\r\när det tillsammans med det konservativa partiet,\r\ndet vet vi. Det är en röd-blå koalition över\r\nländergränserna. Men vem är det som skall rösta\r\nför detta förslag i riksdagen? Vi i centerpartiet\r\nkommer inte att stödja miljöskadliga alternativ där\r\nbilarna dessutom kör över Danmark och trafiken\r\nförs ut i en omväg åt fel håll. Den som kan sin karta\r\noch hur Europa ser ut vet att förbindelserna är och\r\nskall vara mycket mer mångfasetterade än så över\r\ndessa stackars öar.</pre><pre>När det sedan gäller frågan vem som angriper vem\r\noch från vilket håll, har Carl Bildt klargjort hur\r\nläget är. Ni socialdemokrater har snubblat i väg åt\r\nhöger så att ni angriper oss centerpartister från\r\nhöger. Det beror ju inte på oss, utan det beror på\r\ner. Det är vi som representerar stabiliteten i svensk\r\npolitik. Vi står fast vid vår politik. Vi har samma\r\npolitik i dag som vi hade före valet år 1988 och som\r\nvi då gick till val på. Den politiken håller vi på också\r\nframöver.</pre><pre>Jag vill kommentera några saker som tagits upp i\r\ndebatten av bl.a. Inger Schörling. Jag måste säga\r\natt jag tycker det är synd att Inger Schörling ägnar\r\nså liten tid åt att beskriva den stora satsning på\r\nförnybar energi, biobränslen och etanol som\r\nenergiöverenskommelsen innebär. Vi i\r\ncenterpartiet ger inte upp kampen mot\r\nkärnkraften, och vi står fast vid att den skall\r\navvecklas. Men den kampen tar mycket bättre mot\r\nmarknadens aktörer om man mer ägnar sig åt\r\nkonkreta saker än att här diskutera i politiska\r\ntermer. Det har ingen trovärdighet om man inte\r\nbackar upp det med medel och åtgärder som\r\nförändrar marknadssituationen. Det är detta som\r\nuppgörelsen innebär.</pre><pre>Carl Bildt diskuterade för en stund sedan\r\ntrafikproblem. Jag vill ställa en retorisk fråga,\r\neftersom Carl Bildt inte har möjlighet att svara.\r\nHar Carl Bildt varit i Paris, där bilarna t.o.m. har\r\ntagit hand om trottoarerna, vet han att Boulevard\r\nPériphérique, som går runt staden, inte har hjälpt\r\ndär. Det kommer tyvärr inte att hjälpa här heller,\r\nmen en ringled kommer att skära sönder\r\nfärdigbyggd stadsbygd och en rad viktiga\r\ngrönområden i denna region. Det är därför som vi\r\nskall prioritera kollektivtrafiken. Den är\r\nmiljövänlig.</pre><pre></pre><pre>Anf. 17 LARS WERNER (v):</pre><pre>Fru talman! Jag tackar statsministern för beskedet\r\nom en utredning angående KBT. Jag gör det\r\neftersom jag tror att jag under lika lång tid som\r\nIngvar Carlsson och jag har tillhört denna riksdag\r\nvarit en av de som krävt en utredning om KBT, mot\r\nbakgrund av olikheterna mellan kommunerna.\r\nDetta får vi tillfälle att återkomma till.</pre><pre>Sedan vill jag också tacka Bengt Westerberg för att\r\nhan på ett sakligt sätt började diskutera den\r\narbetslöshet om 5 % som Bertil Ohlin förordade.\r\nDet värsta är att en del nya ekonomer, både här\r\nhemma och utomlands, egentligen har samma\r\ntankegångar vilka, som Bengt Westerberg i dag\r\nsäger, kanske var rätt på den tiden. Så långt tackar\r\njag Bengt Westerberg för debatten. Men sedan fick\r\nhan ett återfall i det kalla krigets retorik. Jag kan\r\ngarantera Bengt Westerberg att jag kan den\r\ndebatten, och jag tänker inte ta upp den i dag,\r\neftersom jag inte tror att den skulle höja nivån i\r\ndebatten särskilt mycket.</pre><pre>Jag vill fortsätta debatten om arbetslösheten. Bengt\r\nWesterberg säger att den höga svenska inflationen\r\nleder till hög arbetslöshet. Ja, det är självklart. Men\r\nBengt Westerberg bär också ett eget ansvar för de\r\ninflationstal som redovisas. Genom\r\nskatteomläggningen höjdes och breddades det\r\nindirekta skatteuttaget, något som registreras som\r\nökad inflation, i det svenska fallet med ca 3--4 %.\r\nDen här frågan kommer vi naturligtvis att diskutera\r\näven i fortsättningen och inte minst fram till valet.</pre><pre>Jag vill ta upp en annan fråga, som vi har snuddat\r\nvid när vi talat om arbetslöshetssiffrorna. Det\r\nhandlar om nedläggningen av SAABs\r\nMalmöfabrik. Det är inte alltid man blir glad när\r\nman får rätt. Jag säger detta eftersom vi i\r\nvänsterpartiet var motståndare till SAABs\r\netablering på Kockums område. Nu får vi kanske\r\nrätt. Vi ansåg då att detta var dålig näringspolitik\r\noch dålig miljöpolitik. Trots ett stort statligt stöd på\r\nca 1 miljard kronor har man inte lyckats skapa det\r\nframtidsalternativ till Kockum som man lovade.\r\nMan sade att detta skulle bli en mönsterfabrik. Det\r\nhar egentligen blivit ett fiasko för svensk\r\nbilindustri, och det har naturligtvis också blivit ett\r\nproblem för regeringens industripolitik och för de\r\nMalmöpolitiker som mot bättre vetande, vågar jag\r\npåstå, medverkade till att SAAB etablerade sig i\r\nMalmö.</pre><pre>Näringslivet i Malmö har fått några förlorade år i\r\nstället för en vitamininjektion. Jag vill därför fråga\r\nstatsministern och regeringen: Delar ni\r\nuppfattningen att SAAB måste ta ansvar för att de\r\nanställda får annat arbete i Malmöregionen och att\r\nannan produktion ersätter bilproduktionen?\r\nNaturligtvis ligger detta ansvar delvis på\r\nregeringen. Vad kommer regeringen att göra med\r\nanledning av detta? Till sist: Kan vi inte nu vara\r\növerens om att detta är slutet på en näringspolitik\r\nsom huvudsakligen har bestått i gåvor till\r\nstorföretagen? En politik som i långa stycken är en\r\ndel av tredje vägens politik, vilken med\r\ndevalveringar skulle skapa ett högt vinstläge i\r\nSverige. Javisst, devalveringarna höjde vinsterna\r\noch sänkte reallönerna under lång tid på 80-talet.</pre><pre>Det vi kritiserade då och som ekonomerna varnade\r\nför var att de höga vinsterna skulle leda till\r\nfastlåsningar i den meningen att företagen skulle,\r\nmed sin höga och tillräckliga vinst, avstå från\r\ninvesteringar i ny industri på nya områden.</pre><pre>Jag tror att de felaktiga investeringar som gjordes\r\nunder de här åren är en viktig förklaring till den\r\nlåga produktivitetsökningen och de växande\r\nunderskotten i handeln med omvärlden. Det var\r\nden tredje vägens devalveringspolitik som fick\r\nfastlåsningseffekter och som gjorde att nytänkande\r\noch offensiva framtidsinvesteringar hämmades.\r\nStorföretagens expansion utomlands,\r\nförsäkringsbolagens fastighetsköp i Bryssel, nya\r\nbilfabriker här hemma -- varav jag nämnt en -- och\r\nutbyggnaden av basindustrin har inte givit tillväxt i\r\nförsta hand här i landet.</pre><pre>Den ekonomiska politiken måste utgå ifrån att\r\nbidra till nya framtidsinriktade investeringar i\r\ninfrastruktur, miljö och energi. Det krävs rejäla\r\ninsatser inom forskning och utbildning. Detta vill\r\njag säga även om Carl Bildt inte kan polemisera nu.\r\nDet får han tillfälle till sedan. Man kan inte, som\r\nmoderaterna vill göra, dra den slutsatsen av\r\nindustrins dåliga produktivitet att det är den\r\noffentliga sektorn som måste skäras ned i första\r\nhand. Det skulle skada landet genom att åtgärder\r\nsätts in helt felaktigt.</pre><pre>Man kan inte heller, som regeringen gör, bota\r\nvalutautflödet med sänkt sjukersättning. Det är ju\r\ninte de sjuka som har fört ut valutan. Det finns\r\ninget sakligt samband, och det är en politik som\r\ndrabbar orättvist. Man kan heller inte utgå ifrån,\r\nsom man gjort i denna budget, att det är de svaga i\r\nsamhället som skall stå för kostnaderna för att lösa\r\nde ekonomiska problem som finns i landet.</pre><pre>Anf. 18 INGER SCHÖRLING (mp):</pre><pre>Fru talman! Statsministern har kanske missförstått\r\nmig när han tror att inte jag också tycker att\r\nirakierna skall ut ur Kuwait. Naturligtvis skall de\r\ndet. Men enda sättet att få dem ut ur Kuwait kan\r\nfaktiskt vara att få vapenvila och förhandlingar till\r\nstånd, om vi inte vill ha ett nytt Vietnam.</pre><pre>Veckan före krigsutbrottet, innan de allierade gick\r\ni krig mot Irak, gav Saddam Hussein en intervju i\r\nDer Spiegel, där han ungefär sade att han minsann\r\nvar beredd att offra tre miljoner människor, ja\r\nkanske t.o.m. sex miljoner människor, i kriget, och\r\nhan undrade samtidigt hur många USA skulle\r\nkunna tänka sig att offra. Tyvärr tror jag att han\r\nmenar allvar när han säger detta. Det har han visat i\r\nkriget mot Iran, när han giftbombade den kurdiska\r\nbefolkningen i det egna landet i Halabja och när\r\nhan avrättar oppositionen. Därför kan det vara\r\nbättre med vapenvila och förhandlingar.</pre><pre>Carl Bildt tyckte att det var bra att vi skulle få bra\r\nvägar här i Sverige och att det var alldeles\r\nnödvändigt. Visst är det nödvändigt med bra vägar i\r\nSorsele och att underhålla det svenska vägnätet och\r\nsmåvägarna. Men de stora och dyra\r\nmotorvägsbyggena och satsningarna på österleder,\r\nvästerleder och broar kommer inte att bidra till att\r\nmiljön förbättras eller till att vi får en sänkning av\r\nkoldioxidhalten och växthusgaserna. Detta är ju\r\nfaktiskt den enda miljöfråga där moderaterna vill\r\nnågot. Det kommer inte att leda till detta, och det\r\nkommer inte heller att leda till att det blir några\r\npengar kvar för småvägarna i Sorsele.</pre><pre>Olof Johansson sade att centern för precis samma\r\npolitik som man gjorde före valet 1988. Jag tycker\r\ninte riktigt det. Centern avvaktar harmoniseringen\r\nnär det gäller EG-frågan, men i en eventuell\r\nborgerlig regering skall man avvakta tillsammans\r\nmed dem som vill att vi skall bli medlemmar i EG så\r\nfort som möjligt. När det gäller energifrågan skall\r\nkärnkraften avvecklas tillsammans med dem som\r\nvill att kärnkraften skall vara kvar.</pre><pre>Jag skulle så gärna ha velat tro på\r\nenergiuppgörelsen, eftersom det är en mycket\r\nviktig fråga, men jag har redovisat mina farhågor.\r\nOm Olof Johansson inte tror på dem kan jag även\r\nredovisa vad Lars-G Holmström, chefredaktör på\r\nLand, säger: ''Med tanke på att överenskommelsen\r\nsammanjämkar så motsatta ståndpunkter som\r\nfolkpartiets och centerns, får man säga att den är\r\nvälformulerad. Vid en allmän läsning verkar den\r\ninnehålla möjligheter till en utveckling mot\r\navveckling, som bestämts i folkomröstningen. Men\r\nviljeinriktningen är mycket otydlig. Inga nya\r\npengar satsas på de alternativa energiformerna,\r\nbara gamla pengar som omdisponeras.</pre><pre>Viljan att åstadkomma ett trendbrott måste\r\nparterna bevisa i praktisk tillämpning, särskilt som\r\nbåde olja och kärnkraft får behålla sina fördelar på\r\nmarknaden i form av skattelättnader och lågt\r\nställda miljökrav.</pre><pre>Viljan måste demonstreras snabbt för att\r\nundanröja misstankar om att alltihop bara var till\r\nför att undgå energitjafs före valet.</pre><pre>Med eller utan ironi, utvecklingen är intressant.''</pre><pre>Jag håller med Ingvar Carlsson om att\r\nbiståndspolitiken liksom energipolitiken,\r\nmiljöpolitiken och fördelningspolitiken kan\r\nkomma i kläm med en borgerlig regering. Men\r\nstatsministern kan väl ändå vara litet optimistisk,\r\neftersom han fått rutin på att ingå omöjliga\r\nuppgörelser.</pre><pre>Statsministern hänvisar också förtjust till att börsen\r\ngillar hans politik. Samtidigt berättar en\r\nmorgontidning om att det bara är 13 % av\r\narbetarna som har förtroende för ledaren för\r\nsocialdemokratiska arbetarpartiet. Kan detta\r\nmöjligen ha ett samband? Det är kanske t.o.m. lätt\r\natt förstå att det har det. Det är självklart att börsen\r\nblir glad och uppåt när regeringen uppfyller SAFs\r\nkrav på en rent borgerlig politik på punkt efter\r\npunkt.</pre><pre>Statsministern tog ett mycket smart och bra grepp\r\nnär han bad oss alla titta på Carl Bildt och få en\r\nläpparnas bekännelse. Det är litet farligt att komma\r\nmed sådana bra och nya grepp, man kan falla på\r\ndem själv nämligen.</pre><pre>Jag skulle vilja att alla nu tittar på statsministern\r\nnär jag tänker fråga honom om han inte, på\r\nSkansen efter Tjernobylkatastrofen, har sagt att\r\nkärnkraften inte hör hemma i ett civiliserat\r\nsamhälle. Det har han sagt. Nästa fråga om alla nu\r\ntittar på statsministern: Bör inte densamma\r\navvecklas med detsamma? Där syns en viss\r\ntveksamhet. Han får väl utveckla det i talarstolen.\r\nJag kunde inte riktigt utläsa svaret.</pre><pre>Anf. 19 Statsminister INGVAR CARLSSON\r\n(s):</pre><pre>Fru talman! Inger Schörling var nog litet översmart\r\ndär. Jag kunde nämligen svara på frågan. Om man\r\nsedan vill fortsätta diskussionen skall man göra det\r\nfrån talarstolen. Det är mitt svar.</pre><pre>Vi har presenterat en trepartiuppgörelse; det som\r\nInger Schörling sade var en omöjlig uppgift. Jag får\r\nväl se det som berömvärt att jag lyckats\r\nåstadkomma detta.</pre><pre>När det sedan gäller opinionsundersökningar är det\r\ntre partier som har tagit ansvar för svåra\r\nuppgörelser under 1990, socialdemokraterna,\r\nfolkpartiet och centern, och dessa partiers ledare\r\nhar dåliga siffror just nu, medan partier som\r\nmoderaterna, vänstern och dessutom kds, som står\r\nutanför, får bra siffror. Det kanske säger något om\r\nsamhällsklimatet just nu. Mennär vi närmar oss ett\r\nval är jag övertygad om att de svenska väljarna\r\nkommer att föredra partier som kan ta ansvar.</pre><pre>Jag vill för Lars Werner bekräfta att det rör sig om\r\n30 000 hushåll av pensionärer. Men eftersom dessa\r\nhushåll kan bestå av flera personer kan det\r\nsammantaget vara fråga om 50 000--60 000\r\npersoner som har hamnat i kläm på grund av de\r\nstora boendekostnadsökningarna. Vi är då beredda\r\natt göra något för dessa pensionärer och inte vänta\r\nmed en utredning, utan göra det retroaktivt från\r\nden 1 januari. Det kommer att ske i form av ett\r\nextra kommunalt bostadstillägg för att göra det så\r\nenkelt och rakt som möjligt. Genom detta kommer\r\nman upp till en hygglig standard, dvs. till minst den\r\nsom gäller för socialbidragsnormen.</pre><pre>Vi kommer dessutom att tillsätta en utredning som\r\nskall titta på det långsiktiga problemet. Detta är\r\nvad Lars Werner efterlyste, så jag förmodar att han\r\ndärmed är nöjd.</pre><pre>Den tredje vägen har verkligen inte misslyckats.\r\nDen svenska ekonomin står utomordentligt stark.\r\nVi har, Carl Bildt, en balanserad budget, jämfört\r\nmed ett jättelikt budgetunderskott 1982. Vi har\r\nsunda statsfinanser. Vi har under 80-talet haft en\r\ntillväxt av industriproduktionen som står sig väl i\r\njämförelse med exempelvis Västtysklands. Vi har\r\nen arbetslöshet som trots allt som har sagts här\r\nligger på ungefär en fjärdedel av vad som är\r\nnormalt ute i Europa. Vi har en inflation som har\r\nvarit hög bl.a. på grund av åtgärderna i samband\r\nmed skattereformen men som nu går dramatiskt\r\nner, och det är ju det som gör att räntan sjunker. Jag\r\när, Inger Schörling, inte ledsen för att marknaden\r\ndärmed visar ett förtroende för den\r\nsocialdemokratiska ekonomiska politiken. Det\r\ninnebär att mängder av boende får lägre kostnader,\r\noch det är väl utomordentligt bra.</pre><pre>Carl Bildt vill dra ideologiska slutsatser av vad som\r\nhar hänt. Men jag menar att det räcker med att Carl\r\nBildt tittar sig omkring i omvärlden. I Norge föll en\r\nborgerlig regering. I Danmark gick\r\nsocialdemokraterna fram med 8 % i det senaste\r\nvalet. Det är klart att socialdemokraterna i Sverige\r\nnågot har drabbats av den misstro som finns\r\ngentemot alla regeringspartier just nu, jag vill inte\r\nundanskymma detta. Det oroar säkert en hel del av\r\nvåra sympatisörer inför höstens val, men vi har\r\ndrygt sju månader på oss att ändra på det.</pre><pre>Eftersom det här är mitt sista inlägg skall jag ta upp\r\nlitet mer av den ideologiska aspekten. Moderaterna\r\nhänvisar här till nyliberalismen som framtidens idé,\r\nmen det tror jag inte ett ögonblick på.\r\nNyliberalismen har ju haft sin chans under den tid\r\ndå den kallades liberalism, och den fick orimliga\r\nkonsekvenser med massarbetslöshet,\r\nokontrollerade konjunkturvängningar, mycket\r\nbrutal fattigdom, otrygghet och enorma\r\nklasskillnader. Socialismen växte ju fram som en\r\nprotest mot detta. Redan från början valdes olika\r\nvägar. En var den kommunistiska, den som så\r\nbrutalt har misslyckats i Östeuropa. Den andra var\r\nden väg vi valde i Västeuropa, med\r\nsocialdemokratiska partier. På en och annan punkt\r\nhar vi väl gjort misstag, vi har prövat oss fram. Men\r\nsammantaget, som helhet, innebär den\r\nsocialdemokratiska politiken stora framgångar:\r\nökad välfärd, rättvisa och trygghet. Moderaterna\r\nsäger nu att den tredje vägen har misslyckats och\r\natt man måste satsa på nyliberalismen, men detta är\r\nalltså inte något nytt. Det är att gå tillbaka till något\r\nmycket gammalt som inte höll måttet, utan som\r\ntvärtom fick förskräckliga konsekvenser. Jag är för\r\nmin del övertygad om att det är helt andra idéer som\r\nhör framtiden till.</pre><pre>Jag får återkomma till Olof Johansson och\r\ndiskussionen om budgetunderskottet -- kanske med\r\nen gemensam räknesnurra, så får vi se vad det ger.\r\nDet är inte trovärdigt när Olof Johansson ena\r\nminuten talar om de väldiga förmåner som följer av\r\nhans politik -- sänkta boendekostnader och sänkt\r\nmatmoms -- och nästa minut vill göra gällande att\r\ndetta inte medför några ekonomiska påfrestningar.\r\nÄr dessa förmåner någonting värda så kostar de.</pre><pre>Jag blev å Olof Johanssons vägnar bekymrad när\r\nhan talade om Danmark som ''de här stackars\r\nöarna''. Vi skall ju ha Nordiska rådets möte i\r\nKöpenhamn, och jag tror att regeringen får\r\növerväga att utse en livvakt för Olof Johansson, så\r\natt han kan röra sig på Köpenhamns gator.</pre><pre>Bengt Westerberg och jag har nu flera gånger\r\ndiskuterat inflationen. Självfallet tar regeringen sitt\r\nansvar. Men jag har ändå velat påpeka att vi gång\r\npå gång har lagt fram förslag -- första gången 1987,\r\nsedan 1989 och så 1990. Vi har t.o.m. tagit på oss\r\nen regeringskris för att kyla ner ekonomin och\r\nhindra de stigande lönekostnaderna och\r\ninflationen. Det är därför felaktigt att säga att vi\r\ninte har tagit ansvar och att vi inte har försökt göra\r\nnågot. Nu går ju faktiskt inflationen dramatiskt ner.\r\nDet är ett resultat av att vi äntligen har fått igenom\r\nden typ av åtgärder som vi har velat genomföra.</pre><pre>Så till Carl Bildt och skattereformen. Vi har\r\nförvisso fått betala ett politiskt pris för denna\r\nreform, men vi har genomfört den därför att vi\r\nanser att den är nödvändig och viktigt för landet.\r\nJag ger gärna folkpartiet en eloge för att man har\r\nställt upp och tagit det ansvaret -- det har säkert inte\r\nvarit lätt för folkpartiet heller. Men i dagens debatt\r\nfår vi beskedet att skattereformen kommer att\r\nsaboteras av moderaterna genom skattesänkningar\r\ntill de välbeställda; det går inte att genomföra en\r\nskattereform som inte är finansierad. Jag upplever\r\ndet så att centerns löften om förändringar när det\r\ngäller det som skall finansiera skattereformen\r\nockså är ett hot mot skattereformen.</pre><pre>Detta måste rimligen bekymra Bengt Westerberg\r\nminst lika mycket som det bekymrar mig, och\r\nsjälvfallet skall jag senare återkomma till denna\r\nfråga.</pre><pre>Vi har i dag inte fått höra ett ord om\r\nregeringsalternativet. Det är märkligt när vi håller\r\ndenna allmänpolitiska debatt i ingången till en\r\nvalrörelse. Oredan är i stället större än någonsin,\r\noch i den fråga som fällde den senaste borgerliga\r\nregeringen -- nämligen skattepolitiken -- är\r\npartierna nu ännu värre splittrade än vad de var när\r\nden borgerliga regeringen föll i början av 80-talet.\r\nDetta är enligt min mening en av de mest\r\nanmärkningsvärda slutsatserna av denna debatt.</pre><pre>Vi kan som regeringsparti i det läget redovisa att vi\r\nvisserligen har haft en hel del problem under den\r\nhär valperioden -- vi har haft en hel del svåra beslut\r\natt fatta -- men uppenbarligen har våra åtgärder fått\r\nen positiv effekt, och vårt land går, såvitt vi kan\r\nbedöma, mot en ganska hygglig framtid. Detta är\r\nett resultat av att vi har tagit ansvar för nationen.</pre><pre>Jag hade tänkt ta upp detta som en femte punkt i\r\nmin inledning, och jag skall nu bara kort säga\r\nföljande. Vi har här i riksdagen med tre andra\r\npartier formulerat en Europapolitik med\r\nmedlemskap i EG som ett bärande element. Vi har\r\ntillsammans med folkpartiet genomfört en\r\nskattereform. Vi har tillsammans med centern och\r\nfolkpartiet utformat en handfast och bra\r\nenergipolitik. Vi har tillsammans med centern\r\nsatsat 15 miljarder kronor för att förbättra\r\narbetsmiljöerna, minska arbetsskadorna och\r\nförhindra att människor slås ut från arbetslivet. Vi\r\nhar tillsammans med olika partier påbörjat en\r\ngenomgripande reformering på en rad viktiga\r\nområden: skolan, äldreomsorgen,\r\nsocialförsäkringen och bostadsfinansieringen. Jag\r\nundrar om en borgerlig regering skulle ha kunnat\r\nenas i en enda av dessa frågor.</pre><pre>Moderaterna har konsekvent satsat på en\r\nkonfrontationspolitik, och det har gett viss\r\nopinionsmässig utdelning, det skall jag erkänna.\r\nMen den strategin gör det svårare att nå breda\r\nlösningar, att åstadkomma samling kring de\r\ngemensamma alternativen. Och det är just det, fru\r\ntalman, som jag tror att Sverige kommer att behöva\r\nunder 90-talet.</pre><pre>Utrikesfrågor</pre><pre>Anf. 20 MARGARETHA AF UGGLAS\r\n(m):</pre><pre>Fru talman! Denna utrikesdebatt i den\r\nallmänpolitiska debatten äger rum mot bakgrund\r\nav ett pågående krig i Persiska viken och ett\r\ntillstånd av nästan krig i Baltikum. Båda dessa\r\nallvarliga skeenden, förknippade med lidande och\r\nförluster av människoliv, berör oss här i Sverige.</pre><pre>Estland, Lettland och Litauen och deras folks öden\r\nligger våra hjärtan nära. Sekelgamla band förenar\r\nvåra nationer. Geografi, kultur och historia binder\r\noss samman.</pre><pre>Det är därför naturligt att händelseutvecklingen i\r\nBaltikum engagerar oss alldeles särskilt. Det är\r\nockså naturligt därför att vårt ansvar för liksom\r\nvåra möjligheter att hjälpa är särskilt stora när det\r\ngäller dessa våra nära grannar.</pre><pre>Under trycket av de blodiga händelserna i Litauen\r\noch Lettland har det också vuxit fram en ny\r\nbeslutsamhet och en ny enighet mellan de politiska\r\npartierna om att Sverige har både möjlighet och\r\nvilja att spela en aktiv och hjälpande roll gentemot\r\nde baltiska republikerna i deras kamp för sin frihet\r\noch självständighet.</pre><pre>Vi välkomnar socialdemokratins nya, aktivare\r\nagerande roll i Baltikumfrågan och hoppas att den\r\nblir bestående. För ett år sedan var det inte möjligt\r\nmed radiosändningar på litauiska. Nu skall dessa\r\nkomma i gång om än i blygsam skala. För ett år\r\nsedan avvisades vårt förslag om en diplomatisk\r\nnärvaro i Vilnius. Nu planeras en sådan. Så sent\r\nsom 1988 karakteriserades moderat\r\nBaltikumpolitik i denna kammare av\r\nsocialdemokratins företrädare med ord som\r\n''tokigheter'' och ''extremism''.</pre><pre>Verkligheten är den att socialdemokratisk\r\nutrikespolitik i fråga efter fråga varit ur takt med\r\ntiden. Socialdemokraterna felbedömde\r\nutvecklingen i Central- och Östeuropa.\r\nSocialdemokraterna underskattade kraften i de\r\nbaltiska folkens frihetssträvanden.</pre><pre>I Mellersta Östern har PLO blivit Sveriges främste\r\nvän. I tredje världen har Sverige varit stor\r\nbidragsgivare till en lång rad diktaturregimer. Och\r\nsist men inte minst: För ett år sedan var ett svenskt\r\nEG-medlemskap uteslutet.</pre><pre>Det är bra att socialdemokratisk utrikespolitik nu\r\nnärmar sig verkligheten. Men socialdemokratins\r\ndemonstrerade oförmåga att förstå vår europeiska\r\nsamtid är oroande.</pre><pre>Ett lugnare skede tycks för närvarande ha inträtt i\r\nden baltiska händelseutvecklingen.\r\nKraftmätningen tycks nu koncentrera sig på de\r\nfolkomröstningar som skall äga rum. Det faktum\r\natt Moskva för närvarande agerar med större\r\nåterhållsamhet är en direkt följd av den starka\r\ninternationella reaktion som dödsskjutningarna i\r\nVilnius och Riga förorsakat. Estland, Lettland och\r\nLitauen står inte ensamma. Deras krav på\r\ndemokrati och internationell självständighet har\r\nstöd i det nationella samfundet.</pre><pre>Av stor betydelse är säkert också den starka interna\r\nkritiken i Sovjet mot Moskvas framfart i Baltikum.</pre><pre>En lärdom av de senaste veckornas skeende är att\r\nfasthet lönar sig, att protester lönar sig, att det\r\ninternationella samfundet har en stor roll att spela\r\nnär det gäller att stödja de demokratiska krafterna\r\ni Sovjetunionen och de demokratiskt valda\r\nparlamenten i Baltikum.</pre><pre>ESK-processen, som ju nådde en ny höjdpunkt den\r\n12 november då ''the Charter of Paris'' antogs,\r\nutgör den ram inom vilken kampen för demokrati\r\noch mänskliga rättigheter inom alla Europas stater i\r\nförsta hand måste föras. ESK-processen förpliktiga\r\ninte bara medlemsländerna att följa de antagna\r\nprinciperna, den förpliktiga också signatärländerna\r\natt använda sig av ESK-maskineriet för att beivra\r\növergrepp mot ESK-principerna.</pre><pre>Sverige är således moraliskt förpliktigat att\r\nanvända sig av alla ESK-processens möjligheter för\r\natt främja de baltiska folkens sak. Det är samtidigt\r\nglädjande -- och här vill jag ge utrikesministern en\r\neloge -- att Sverige nu också tagit upp balternas sak\r\ni FNs kommission för de mänskliga rättigheterna.</pre><pre>Fru talman! Saddams invasion av Kuwait den 2\r\naugusti i fjol kastar fortfarande sin skugga över\r\nvärlden. Kriget pågår, och någon lösning är ännu\r\ninte i sikte. Av betydelse är att FNs resolution 678\r\ninte bara befullmäktigar alliansen att använda\r\nmilitära medel för att befria Kuwait, den talar också\r\nom återupprättandet av freden och säkerheten.\r\nMed andra ord: Kuwait skall inte bara bli fritt utan\r\nockså få en chans att förbli fritt.</pre><pre>Sverige berörs av Gulf-kriget främst som lojal FN-\r\nmedlem. Detta innebär att vi måste ställa upp med\r\nde resurser som FN begär av oss. Sverige har också\r\nmöjlighet att ge humanitärt stöd till de människor\r\noch nationer som särskilt drabbas av Gulf-kriget.\r\nSverige måste vara berett till ytterligare sådana\r\ninsatser.</pre><pre>Sverige måste också vara berett att ge sitt bidrag till\r\nden fredsprocess som måste komma efter krigets\r\nupphörande. Den nya fredsordningen måste\r\nnaturligtvis framför allt byggas upp av arabstaterna\r\nsjälva, men erfarenhet bör kunna hämtas ur bl.a.\r\nESK-processen.</pre><pre>En bestående fredsordning kräver framsteg i fråga\r\nom både säkerhetsarrangemang, demokratin och\r\nde mänskliga rättigheterna samt dessutom den\r\nekonomiska och sociala utvecklingen. Detta\r\nmotsvarar de tre korgarna i den europeiska\r\nsäkerhetsprocessen.</pre><pre>Palestinafrågan måste också få sin lösning i en\r\nkommande fredsprocess. Det är uppmuntrande att\r\nkunna läsa den brittiska utrikesministerns ord i\r\ndagens DN: ''Alla de större makterna är överens\r\nom att Israel måste dra sig tillbaka från de\r\nockuperade områdena så att palestinierna kan\r\nutöva sin rätt till självbestämmande.''</pre><pre>Fru talman! Många har tidningskommentarerna\r\nvarit om EG-ländernas bristande förmåga att agera\r\ngemensamt i Gulf-krisen. Allt detta är sant, men låt\r\noss inte för ett ögonblick tro att EG-länderna på\r\ngrund av detta inte kommer att gå vidare mot sin\r\nmonetära och politiska union. Och låt oss inte\r\nheller hoppas det.</pre><pre>Skall Västeuropa och nu också Centraleuropa och\r\nså småningom hela Europa bli och förbli en zon av\r\nfred, frihet och demokrati, till nytta för sig själv och\r\nden övriga världen, så behövs den europeiska\r\nintegrationen som kraftcentrum och som vision.\r\nSakta, stegvis kommer det utrikespolitiska\r\nsamarbetet att utveckla sig under hänsynstagande\r\ntill medlemsstaternas traditionella intressen. Till\r\ndetta samarbete bör Sverige lämna sitt bidrag som\r\nfullvärdig medlem.</pre><pre></pre><pre>Anf. 21 JAN-ERIK WIKSTRÖM (fp):</pre><pre>Fru talman! När utrikespolitiken diskuterades i\r\nriksdagen under våren 1990 handlade det mest om\r\n1989 som de fredliga revolutionernas år och om\r\nnedrustningsavtal och fortsatt internationell\r\navspänning.</pre><pre>Men så kom Iraks ockupation av Kuwait och\r\nSovjets övergrepp i Baltikum och vände\r\noptimismen till pessimism eller i varje fall till en\r\nmera realistisk syn på riskerna för kriser och krig på\r\nskilda håll i världen.</pre><pre>Debatten i Sverige har de senaste veckorna i stor\r\nutsträckning handlat om huruvida FNs beslut om\r\nsanktioner var riktiga och om de väpnade\r\naktionerna var nödvändiga eller oundvikliga.</pre><pre>En del har försökt lansera en ny tredje ståndpunkt\r\nsom bl.a. innebär att Sverige skulle ställa sig vid\r\nsidan av eller frondera mot de beslut som FNs\r\nsäkerhetsråd har fattat.</pre><pre>Situationen är besynnerlig. I 45 år har talesmän för\r\nolika politiska ideologier efterlyst insatser från FNs\r\nsida för att skapa och upprätthålla internationell\r\nfred och säkerhet och hävda internationell folkrätt\r\ni detta syfte. När så de politiska blockeringar som\r\nförlamat FNs handlingsförmåga under så lång tid\r\nsläpper och FN kan leva upp till sina åtaganden, blir\r\nreaktionen förvåning och i vissa fall bestörtning.\r\nMen FNs stadga har hela tiden innehållit\r\nföreskrifter om hur Världssamfundet kan ingripa\r\nmot länder som bryter mot folkrätten och\r\nockuperar en annan medlemsstat i FN. Sådana\r\ningripanden kan även omfatta väpnade aktioner.</pre><pre>Säkerhetsrådets första beslut gällde sanktioner mot\r\nIrak. Knappast någon trodde att sådana sanktioner\r\nskulle kunna knäcka Irak på fyra fem månader.\r\nSnarare sågs denna period som ett utsträckt tillfälle\r\ntill eftertanke, förhandlingar och reträtt ur Kuwait\r\nfrån Iraks sida. Av detta blev ingenting. Saddam\r\nHussein tog i stället många tillfällen att visa att hans\r\navsikt var att permanent införliva Kuwait med Irak.</pre><pre>När respiten utgick den 15 januari och inga tecken\r\nsyntes på någon förändrad inställning från Iraks\r\nsida stod det klart för de flesta politiska bedömare\r\natt ett ingripande från FN-ländernas sida blivit\r\noundvikligt.</pre><pre>I debatten säger nu en del att man skulle ha låtit\r\nsanktionerna verka under mycket längre tid. Men\r\ntroligen hade inte ens årslånga sanktioner knäckt\r\nSaddam Husseins beslutsamhet att till vilket pris\r\nsom helst behålla Kuwait. Det har också sagts att\r\nSverige inte borde solidarisera sig med\r\nsäkerhetsrådets beslut. På den punkten har\r\nregeringen varit entydig. De förpliktelser vi åtog\r\noss när vi blev medlemmar i FN skall vi självfallet\r\nuppfylla den dag det blir aktuellt.</pre><pre>I debatten har det också diskuterats om despoten i\r\nIrak är en Hitler eller en Stalin. Det verkar närmast\r\nsom om Saddam Hussein till sin karaktär påminner\r\nom Stalin men till sin strategi om Hitler. Det är en\r\nolycksbådande kombination av förebilder!</pre><pre>Långsiktigt kommer konflikten mellan FN och Irak\r\natt få många återverkningar. En gäller krav på en\r\nnoggrann analys av FNs beredskap att även i\r\nfortsättningen hävda folkrättens och den\r\ninternationella fredens och säkerhetens principer.\r\nVi anser att Sverige i FN bör aktualisera frågan om\r\nhur FN i större utsträckning skall kunna ingripa\r\ninnan konflikter har gått för långt och förvandlats\r\ntill krig. Skulle ett system med permanenta\r\nsäkerhetsstyrkor i FNs regi kunna fylla en sådan\r\nuppgift? Bör inte i så fall Sverige förklara sig villigt\r\natt sätta upp en kontingent som kan ingå som en del\r\ni en sådan permanent säkerhetsstyrka?</pre><pre>En annan effekt blir givetvis att frågorna om det\r\npalestinska folkets framtid på nytt aktualiseras.\r\nInte därför att Kuwaitkrisen hänger samman med\r\nPalestinafrågan -- det är bara Saddam Husseins\r\npåhitt -- utan därför att frågorna om fred, säkerhet\r\noch demokrati måste komma på dagordningen när\r\nkriget om Kuwait är över. Någon varaktig lösning\r\npå Palestinafrågan kan det inte bli förrän Israel\r\ngaranteras rätten att existera inom säkra och\r\nerkända gränser. Det torde inte bli möjligt utan att\r\nPLOs inflytande minskar och en ny palestinsk stat\r\nkan byggas på demokrati.</pre><pre>Efter kriget kommer med all säkerhet\r\nmedborgarna i Kuwait att kräva förändringar i\r\ndemokratisk riktning i sitt land. I bästa fall kan\r\nliknande krav resas också i andra arabstater. Det är\r\ngenom att demokratin utbreds och förstärks som\r\nfreden långsiktigt kan bevaras. När kriget i Gulfen\r\nväl avslutats är det viktigt att Sverige bidrar med\r\nhjälp till de folk och länder som direkt och indirekt\r\nhar drabbats av kriget. Också här har vi ett ansvar\r\natt främja demokratins framväxt och uppbyggnad.</pre><pre>Fru talman! Sveriges utrikespolitik måste tydligt\r\nutgå från insikten att varaktig fred och stabilitet i\r\nlängden bara kan byggas med demokratins\r\nprinciper som utgångspunkt. Övergången från\r\nkommunism till demokrati i de gamla\r\nWarszawapaktsstaterna har redan skapat ett nytt\r\nsamarbetsklimat i Europa. Den processen måste\r\nfullbordas genom en fortsatt demokratisering också\r\ni Sovjetunionen.</pre><pre>Den sovjetiska arméns och inrikestruppernas\r\nattacker mot de baltiska republikerna har\r\nuppenbarligen ingått i en centralt inspirerad plan\r\nför att störta de fritt och demokratiskt valda\r\nparlamenten och regeringarna i Litauen, Lettland\r\noch Estland. Detta visar att Sovjet fortfarande är\r\nen diktatur. Det avslöjar på nytt kommunismens\r\nrätta ansikte.</pre><pre>De starka solidaritetsyttringar med Baltikum som\r\nkommit från ledande politiker i den ryska\r\nrepubliken och i andra republiker visar mycket\r\ntydligt att man också där uppfattar ett akut hot mot\r\nde demokratiska rättigheter som vunnits de senaste\r\nåren. Den klyfta mellan olika nationaliteter som\r\nMoskvas hantlangare försöker lura omvärlden att\r\ntro på är i verkligheten, i Baltikum lika väl som i\r\nRyssland och på andra håll, en klyfta mellan\r\ndemokrater och kommunistiska reaktionärer.</pre><pre>Det som hänt i Baltikum är ingen intern sovjetisk\r\nfråga. De stater som deltar i ESK-samarbetet har\r\nförbundit sig att respektera grundläggande\r\nmänskliga och demokratiska rättigheter. Redan\r\ndetta ger oss i Sverige och andra länder en\r\nskyldighet att kräva att avtalet respekteras också av\r\nsovjetregeringen. Samtidigt står det klart att den\r\nbaltiska frågan inte i längden kan kvarstå olöst när\r\nandra följder av andra världskriget och av\r\nsamarbetet mellan Hitler och Stalin äntligen\r\nförpassas till historien. Som Bengt Westerberg vid\r\nmånga tillfällen har uttryckt saken: efterkrigstiden\r\när inte över förrän de baltiska länderna återfått sin\r\nfrihet och återinträtt i det samfund av europeiska\r\ndemokratier som de tillhörde innan de med våld\r\noch tvång ockuperades och annekterades av\r\nSovjetunionen.</pre><pre>Samma slutsats har ledningen för den stora ryska\r\nrepubliken dragit. Ryssland, Estland, Lettland och\r\nLitauen har nu erkänt varandras suveränitet och\r\nrätt till självständighet och enats om samarbete på\r\nolika områden av ett slag som är naturligt för fria\r\ndemokratier. Vi förväntar oss att också\r\nSovjetunionens ledare agerar på samma kloka och\r\nframsynta sätt som Rysslands ledare har gjort.\r\nAnnars kommer de ändå inte i längden att kunna\r\nförhindra att frihet och demokrati segrar också där\r\nde tillfälligt kan slås ned av militärt våld och terror.</pre><pre>Det är bra att den svenska regeringen aktualiserat\r\nsituationen i Baltikum i FNs kommission för\r\nmänskliga rättigheter. Blodbadet i Litauen har\r\nväckt omvärlden till insikt om vad som håller på att\r\nhända i Baltikum. Beslutsamheten hos de baltiska\r\nfolken har ökat i takt med skändligheterna från\r\nMoskvas sida. Det är av yttersta vikt att Sverige\r\nstöder de baltiska folkens strävan efter frihet och\r\nsjälvständighet genom fysisk närvaro i Baltikum\r\noch genom att aktualisera Baltikums sak i\r\ninternationella sammanhang -- i ESK, Europarådet\r\noch FN.</pre><pre>Stödet till Baltikum har en utomordentligt stark\r\nförankring hos det svenska folket. Det visar det\r\nekonomiska stöd som Röda korset, Rädda barnen\r\noch kyrkorna fått till sina insamlingar. Det visar\r\nmåndagsmötena som nu har hållits 47 måndagar i\r\nföljd. Här vill jag gärna ge en eloge till våra\r\nriksdagskolleger Håkan Holmberg och Gunnar\r\nHökmark, som tog initiativet till denna\r\nkontinuerliga solidaritetsmanifestation. Det är vår\r\nuppgift som politiker och partier att ge uttryck för\r\ndetta stöd till de baltiska folken i deras hängivna\r\noch uthålliga kamp för frihet och självständighet.</pre><pre>Anf. 22 PÄR GRANSTEDT (c):</pre><pre>Fru talman! Flera talare har tidigare i dag vittnat\r\nom den skillnad i utrikespolitiskt stämningsläge\r\nsom råder nu jämfört med för ett år sedan. Då bars\r\nvi alla fram av den optimism som 1989 års fredliga\r\nrevolutioner och som avspänningen mellan\r\nsupermakterna skapade. I dag diskuterar vi\r\nvärldspolitiken i skuggan av ett krig i Persiska viken\r\noch med bilderna från de sovjetiska övergreppen i\r\nBaltikum färska på våra näthinnor. Vi har fått en\r\nallvarlig påminnelse om att vägen till en fredlig och\r\nrättvis värld fortfarande är mycket lång.</pre><pre>De sovjetiska övergreppen i Baltikum har med\r\nrätta upprört oss starkt. Det är självklart att vi\r\nmåste fortsätta att på ett mycket entydigt sätt\r\nfördöma varje försök från sovjetledningens sida att\r\nmed våld motverka de baltiska frihetssträvandena.</pre><pre>Vi har också ett ansvar att medverka till att skapa\r\nstörsta möjliga internationella tryck mot\r\nSovjetunionen för att på det sättet bidra till en\r\nförhandlingsprocess som kan leda till att de baltiska\r\nstaternas självständighet kan återupprättas. Det är\r\nbra att Sverige har varit aktivt på det här området\r\noch tagit upp frågan i ESK, i Europarådet och i FN.\r\nVi bör fortsätta med den typen av aktiviteter.</pre><pre>FN är ett naturligt forum för det; det är naturligt att\r\nta upp frågan där, inte bara inom ramen för\r\nkommissionen för mänskliga rättigheter. När det\r\ngäller att medverka till erövrade länders frigörelse\r\nhar FN ett förflutet i en tidigare\r\navkoloniseringsprocess. Det är inget orimligt att\r\nFN tar ett ansvar för en frigörelseprocess också här.</pre><pre>Det behövs en internationell konferens om de\r\nbaltiska staternas framtid, en konferens som har\r\nmålet att se till att denna rest av Molotov--\r\nRibbentrop-pakten och andra världskrigets allians\r\nmellan Stalin och Hitler undanröjs och som utgår\r\nfrån de baltiska folkens rätt till självbestämmande.\r\nDet naturliga vore att denna konferens ägde rum\r\ninom ramen för ESK-processen. Om det inte är\r\nmöjligt på grund av sovjetiskt veto, bör vi försöka\r\nfinna andra former för att få till stånd en sådan\r\nkonferens.</pre><pre>Det har ju förekommit en ganska omfattande\r\ndiskussion om Sveriges folkrättsliga syn på de\r\nbaltiska staterna. Det är fortfarande vår\r\nuppfattning att ett erkännande av de baltiska\r\nstaterna som självständiga stater är möjligt när de\r\nblir självständiga stater och då naturligtvis\r\nomedelbart måste komma till stånd.</pre><pre>Det har också sagts att vi skulle ta tillbaka något\r\nslags erkännande av ockupationen. Det enda\r\nSverige har gjort är såvitt jag har förstått att vi har\r\nerkänt det faktum att ockupationen skett och att\r\nSovjetunionen på det sättet skaffat sig kontroll över\r\nde baltiska republikerna. Däremot har vi aldrig\r\npåstått att det på något sätt skulle vara legalt.</pre><pre>Men för undvikande av missförstånd skulle det\r\nkanske finnas anledning för Sverige att ytterligare\r\nförtydliga att vi anser att den sovjetiska\r\nannekteringen av de baltiska republikerna skedde i\r\nstrid med folkrätten, var illegal, och att det därför\r\ninte finns någon legal grund för sovjetiska anspråk\r\npå kontroll över de baltiska republikerna. Jag tror\r\natt ett sådant klargörande från svensk sida skulle\r\nvara nyttigt.</pre><pre>Dessutom bör vi naturligtvis utnyttja varje\r\nmöjlighet att ge ett aktivt materiellt stöd till de\r\nbaltiska frihetssträvandena, t.ex. genom att utvidga\r\nde radiosändningar som nu sker på de baltiska\r\nspråken och genom att på andra sätt stödja\r\nfolkfronterna i deras informationsarbete och även\r\npå andra områden där det är möjligt.</pre><pre>Händelseutvecklingen i Baltikum har, tror jag,\r\nockså utgjort en påminnelse för oss om att den\r\nsvenska neutralitetspolitiken inte på något sätt har\r\nförlorat sin aktualitet. Den är fortfarande viktig för\r\nvår utrikespolitiska handlingsfrihet, och den är\r\nviktig för stabiliteten i Norden. Jag tror att det finns\r\nanledning för oss att påminna oss själva om det\r\nfaktum, att en minskad trovärdighet för den\r\nsvenska neutralitetspolitiken ytterligare skulle\r\nkunna försvåra de baltiska staternas frigörelse.</pre><pre>Det är viktigt att Sverige deltar aktivt i den\r\neuropeiska samarbetsutvecklingen och\r\nintegrationsprocessen. Vi ser ett svenskt\r\nmedlemskap i EG som en positiv möjlighet i det\r\nsammanhanget. Samtidigt är vi angelägna om att\r\nslå fast att målet för den svenska Europapolitiken\r\nmåste vara en alleuropeisk gemenskap. Det är\r\nviktigt att vi med det som syfte aktivt stöder\r\ndemokratiserings- och frigörelseprocessen och det\r\nekonomiska och ekologiska\r\nåteruppbyggnadsarbetet i Öst- och Centraleuropa.\r\nSärskilt stort är naturligtvis vårt ansvar för våra\r\ngrannfolk i Baltikum och Polen. Här görs det en hel\r\ndel men långt ifrån tillräckligt. Det finns anledning\r\natt förvänta ett större engagemang på det området\r\nfrån svensk sida.</pre><pre>Gulfkrisen ligger naturligtvis som en skugga över\r\noss i dessa dagar -- flera har tidigare berört det. Jag\r\ntycker att det var ett bra initiativ av statsministern\r\natt föreslå en paus i stridshandlingarna, under\r\nförutsättning att Irak förbinder sig att dra sina\r\ntrupper ur Kuwait. En paus i stridshandlingarna är\r\nju faktiskt en förutsättning för att ett sådant\r\ntillbakadragande skall vara fysiskt möjligt. Men\r\nproblemet ligger förmodligen i Iraks inställning --\r\nän så länge i varje fall.</pre><pre>Samtidigt som vi diskuterar olika möjligheter att få\r\nslut på kriget tror jag att det är viktigt att vi också\r\nhar ett aktivt planerande för vad som skall ske efter\r\nkriget. Det är viktigt att kriget i Gulfen blir slutet\r\npå en konflikt och inte början på en konflikt.\r\nDärför måste vi aktivt arbeta för att få till stånd en\r\nprocess för att lösa de problem som präglar\r\nsituationen i Gulfen. Det handlar om\r\nPalestinaproblemet: palestiniernas rätt till en egen\r\nstat, och Israels rätt till en tryggad framtid. Det\r\nhandlar om de ekonomiska problemen och de\r\nekonomiska fördelningsproblemen i regionen:\r\narbetet för att skapa nya samarbetsrelationer i olika\r\nområden. Därför är det viktigt med en\r\ninternationell konferens och ett förhandlingsarbete\r\nkring de här frågorna, som gärna kan ta den\r\neuropeiska ESK-processen som utgångspunkt och\r\ntill föredöme.</pre><pre>Vi bör också stärka FNs roll när det gäller att slå\r\nvakt om folkrätten, som det har brutits mot så\r\nmycket i det här kriget, och även se till att vi får\r\nbättre skydd mot användningen av miljöbrott som\r\nett led i krigföringen. Det vi har sett i form av\r\noljeutsläpp i Persiska viken är ett skrämmande\r\nexempel på motsatsen.</pre><pre>Till sist vill jag säga, fru talman, att jag tycker att vi\r\nockså måste se krisen i Persiska viken som en\r\npåminnelse om den sprängkraft som nord--syd-\r\nkonflikten har. Det är viktigt att vi inser att det inte\r\ngår att skapa en fredlig värld som inte också är en\r\nnågorlunda rättvis värld. Tyvärr har vi sett att den\r\nrika världens engagemang för den fattiga världen\r\nhar minskat. Det gäller också Sverige, som dess\r\nvärre i praktiken har frångått enprocentsmålet.\r\nDetta måste nu vända. Vi måste på ett helt annat\r\nsätt aktivt stödja de fattiga ländernas strävan efter\r\nen positiv ekonomisk, ekologisk och social\r\nutveckling. Det gäller inte minst Sverige.\r\nRiksdagen måste avvisa regeringens förslag om att\r\nvi i praktiken skall frångå enprocentsmålet för\r\nsvenskt bistånd.</pre><pre>Anf. 23 BERTIL MÅBRINK (v):</pre><pre>Fru talman! 1989 var ett år som födde hoppfulla\r\ntankar om avspänning, nedrustning, fred och\r\ngemensam säkerhet i världen. Det kalla kriget\r\navslutades och humanismens idé tycktes kunna gå\r\nmot en renässans.</pre><pre>År 1991 ser situationen helt annorlunda ut. Det är\r\nkrig i Mellersta Östern, och i vårt eget närområde,\r\nde baltiska republikerna, har kraven på\r\nsjälvständighet mötts med pansarvagnar och svarta\r\nbaskrars våld.</pre><pre>Jag vill understryka att utrikesministerns agerande\r\ni Förenta nationernas MR-kommission i måndags\r\nmot våldet och för de baltiska folkens rättigheter\r\nvar ett bra och nödvändigt initiativ. I alla relevanta\r\ninternationella sammanhang skall denna\r\nståndpunkt klart uttryckas.</pre><pre>Nyligen besökte jag själv Lettland och kunde se den\r\nstarka enighet som finns kring målet ett fritt och\r\noberoende Lettland och Baltikum.</pre><pre>Det är viktigt att detta mål nås med fredliga medel\r\noch genom förhandlingar, allt i den Europeiska\r\nsäkerhetskonferensens anda. I enlighet med denna\r\nanda måste självfallet också de nationella\r\nminoriteternas rättigheter garanteras i ett framtida\r\nfritt Baltikum.</pre><pre>Motsättningen i Baltikum går dock inte mellan\r\nryssar och balter, utan snarare mellan demokratiska\r\noch icke-demokratiska krafter.</pre><pre>Den internationella opinionen spelar en viktig roll\r\ni förhindrandet av att demokratiserings- och\r\nfrigörelseprocessen stoppas. Sveriges röst måste\r\nfortsätta att vara tydlig i denna fråga.</pre><pre>Samtidigt som situationen i Baltikum är spänd och\r\nsvår råder fullt krig i Mellersta Östern. Tusentals\r\noskyldiga människor i Irak och Kuwait faller offer\r\nför ett vansinneskrig, samtidigt som den primitiva\r\nkrigspsykosen med medias hjälp fått grepp om\r\nmånga länder och folk.</pre><pre>Iraks invasion och annektering av Kuwait är ett\r\nbrott mot folkrätten och har med rätta fördömts av\r\nvärldssamfundet. Självfallet måste målet vara att\r\nKuwaits nationella suveränitet återupprättas och\r\natt hela regionen garanteras fred och säkerhet.</pre><pre>Men detta mål kan inte nås genom det av FN\r\nsanktionerade kriget mot Irak. Beslutet att föra\r\nkrig i FNs namn var inte generalsekreterarens idé\r\nutan drevs med olika medel igenom i\r\nsäkerhetsrådet av USA.</pre><pre>USAs primära intresse är knappast ett försvar av\r\nfolkrättens principer. Vietnam, Grenada och\r\nPanama är länder som på senare tid fått erfara att\r\nUSA inte bryr sig särdeles mycket om folkrätten.</pre><pre>Både Iraks och USAs intresse av Kuwait är\r\nekonomiskt och grundas på det lilla shejkdömets\r\nstora oljetillgångar. Men kriget om oljan kommer\r\ninte att lösa vare sig Iraks eller USAs ekonomiska\r\nproblem. Tvärtom kan den ekonomiska krisen\r\nfördjupas och riskera att få världsomfattande\r\nkonsekvenser.</pre><pre>Kriget har redan medfört att massor av oskyldiga\r\nmänniskor dödats. Vi fördömer USAs\r\nfruktansvärda massbombningar av Bagdad och\r\nandra städer. Vi fördömer Iraks fega missilangrepp\r\nmot det icke krigförande Israel.</pre><pre>Förenta nationernas säkerhetsråds beslut om att\r\nföra krig i FNs namn leder till en allvarlig kris.\r\nFörenta nationerna är den globala organisation\r\nsom skall vara fredsmäklare i världen, som skall\r\nbidra till förståelse mellan olika kulturer och som\r\nskall verka för en rättvis världsordning. Denna\r\norganisation har nu sanktionerat ett storkrig som\r\nleder till:</pre><pre>-- att FNs roll och trovärdighet som global\r\nfredsmäklare undergrävs och allvarligt sätts i fråga,</pre><pre>-- att konflikterna i Mellersta östern riskerar\r\nförsvåras så att det i framtiden blir än svårare att\r\nfinna konstruktiva fredliga lösningar,</pre><pre>-- att möjligheten skapas för olika krafter som vill\r\nriva upp djupa sår mellan västerlandet och\r\narabvärlden och mellan kristendomen och islam,\r\noch</pre><pre>-- att den nord--sydliga motsättningen i världen\r\nriskerar att fördjupas, vilket kan medföra nya\r\nkrigsinfernon i framtiden.</pre><pre>Fru talman! En riktig väg för FN hade i stället varit\r\natt fortsätta sanktionspolitiken. FN hade i januari i\r\når lyckats stoppa 93 % av Iraks import och 97 % av\r\ndess export. Inget land klarar en sådan isolering\r\nsärskilt länge.</pre><pre>Det är troligt att Irak med dessa fredliga medel\r\ntvingats tillbaka från Kuwait. Ett fredligt\r\nprejudikat hade kunnat skapas. FN hade med stor\r\nprestige kunnat gå vidare och ta itu med andra brott\r\nmot folkrätten i vår tid, vilket skulle ha gynnat\r\npalestinier, västsaharier, östtimoreser och många\r\nandra förtryckta folk i världen. Men så skedde inte.</pre><pre>För att nu lösa konflikten krävs mer än någonsin ett\r\nhandlande som bygger på ett globalt tänkande, ett\r\nglobalt tänkande som självklart måste bygga på\r\nförsvar av demokratins, de mänskliga\r\nrättigheternas, folkrättens och fredens principer.</pre><pre>I detta globala tänkande måste för oss\r\nvästerlänningar också ingå att lära sig förstå hur\r\nmänniskor tänker och reagerar i länder vilkas\r\nhistoria, i förhållande till västerlandet, är den\r\nförtryckta och utsugna kolonins historia.</pre><pre>Ett omedelbart eldupphör, som ger en chans till\r\nfredlig dialog, är nödvändig. Sverige kan i detta\r\nsammanhang spela en viktig roll. Vårt land har\r\nsedan några decennier ett gott anseende i tredje\r\nvärlden och uppfattas av många som något av en\r\nSyds ombudsman i Nord.</pre><pre>I stället för att reservationslöst stödja FNs\r\nsanktionerade krig, i stället för att i strid med lagen\r\nfortsätta att exportera vapen till det krigförande\r\nUSA och i stället för att på brittiska regeringens\r\nbegäran sända sjukvårdstrupper till de allierades\r\narméer, så borde Sverige vitalisera sin unika\r\npolitiska roll i västerlandet och i världen.</pre><pre>Statsministerns artikel i Aftonbladet häromdagen\r\när ett litet steg i rätt riktning. Den måste följas av\r\nhandling och intensivt arbete, inte bara för en\r\nkortvarig paus i kriget utan för ett riktigt eld\r\nupphör. Det skall vara ett eldupphör föjt av en\r\ninternationell konferens med de uttalade målen att\r\nåterskapa Kuwaits nationella suveränitet och att\r\nfinna en lösning på den grundläggande konflikten i\r\nregionen -- som är Palestinafrågan.</pre><pre>Lika självklart som Kuwaits folk har rätt till sin\r\nnations suveränitet, så har det palestinska folket\r\ndenna rätt. FN har dessutom resolutioner antagna i\r\nbägge fallen, med den skillnaden att den resolution\r\nsom gäller Palestina är mer än 20 år gammal. Också\r\ndet kurdiska folkets rättigheter måste behandlas i\r\nett sådant internationellt sammanhang.</pre><pre>Sverige måste även verka för en internationell\r\nkonferens med syfte att få kontroll över och\r\nbegränsa den internationella vapenhandeln. Vi vet\r\natt nästan alla vapen som Irak förfogar över -- inkl.\r\nden gas som i värsta fall kan komma att användas --\r\ntidigare har köpts från flera av de stater som Irak\r\nnu befinner sig i krig med.</pre><pre></pre><pre>Anf. 24 PER GAHRTON (mp):</pre><pre>Fru talman! Det globala skeendet präglas -- som så\r\nofta förr -- av makthungriga supermakters kamp\r\nom världsherraväldet.</pre><pre>En supermakt -- den dominerande -- utnyttjar med\r\nhjälp av gränslös vapenmakt den gratischans den\r\nfått sig serverad av en vår tids grymmaste\r\nsmåpåvar -- gratischansen att få befästa sin globala\r\nmakt med FN som täckmantel.</pre><pre>En annan supermakt -- den uppåtgående -- bygger\r\noförtrutet sin västeuropeiska maktpyramid med\r\nbyråkratiska kontrolltrådar över nationer och\r\nregioner, med nya pappersbarriärer mot oönskade\r\nösterlänningar där nyss kommunismens skammur\r\nrasade samman.</pre><pre>En tredje supermakt -- den sönderfallande -- tar till\r\nsin beprövade järnhandske och låter larvfötter\r\nmassakrera baltiska kroppar i ett desperat försök\r\natt återvinna sin förlorade huvudroll på\r\nvärldsarenan.</pre><pre>I denna omtumlande tid är det viktigt med klara\r\nprinciper för utrikespolitiken. ''Vilken sorts\r\nvärldssystem vill Sverige egentligen utveckla?''\r\nfrågade jag redan i miljöpatiets första utrikesdebatt\r\nden 22 februari 1989, men fick inget svar.</pre><pre>Miljöpartiets utrikessyn kan sammanfattas i tre\r\nprinciper. Vi tar ställning</pre><pre>--  för små folks självbestämmande, mot\r\nstormaktsdominans,</pre><pre>--  för likaberättigat samarbete, mot global\r\ncentralstyrning,</pre><pre>--  för fredliga konfliktlösningar, mot krig och våld i\r\nalla former.</pre><pre>Mot denna bakgrund kan vi självklart ta ställning\r\nför Estlands, Lettlands, Litauens, Kuwaits,\r\nPalestinas, Östtimors, Västsaharas, Kurdistans och\r\nmånga andra små nationers -- däribland Sveriges --\r\nrätt till folkrättslig suveränitet.</pre><pre>Vi motsätter oss självklart alla supermakters\r\ndominans -- USAs, Sovjetunionens och EG-\r\nunionens. Vi motsätter oss också alla regionala\r\nstormaktsambitioner och ockupationer -- de må\r\nkomma från Irak, Syrien, Israel, Indonesien eller\r\nnågon annan regional uppåtgående stat med\r\nhärskarplaner och kärnvapendrömmar.</pre><pre>Vi tar ställning för fredlig konfliktlösning, från\r\nskiljedom och civilmotstånd till ekonomiska\r\nsanktioner och kanske totalblockad -- även när\r\nbrotten mot folkrätten är grova. Vi vill faktiskt inte\r\natt den afrikanska enhetsorganisationen OAU skall\r\nskicka beväpnade miljoner för att befria Sydafrika,\r\ninte att nordiska frivilligbrigader skall slåss i\r\nBaltikum, inte att muslimsk jihad skall befria\r\nPalestina -- och inte heller att FN skall använda\r\nmilitärt korståg för att tvinga bort Saddam Hussein\r\nfrån Kuwait.</pre><pre>Alla tycks inte ha lika klara principer för\r\nutrikespolitiken. Expressen frågade häromdagen:\r\n''Vilken blir Sveriges utrikespolitiska linje på 1990-\r\ntalet?'' och gav svaret: ''Det är inte lätt att se''. Nej,\r\nsannerligen, det är inte lätt att se.</pre><pre>Ni som nu stödjer stormakternas FN-krig -- ser ni\r\ndet som en unik åtgärd mot just Saddam Hussein\r\neller som första steget på en ny och riktigare FN-\r\nväg?</pre><pre>Om åtgärden är unik -- hur skall den då kunna\r\nuppfattas som rättvis? Varför skall inte också alla\r\nandra ockuperade folk i så fall kunna räkna med\r\nmilitär FN-befrielse?</pre><pre>Om åtgärden är första steget i en ny FN-policy --\r\nvad har vi då att se fram emot? Jo, FN-trupper på\r\nkrigarstråt över hela världen.</pre><pre>Om FN-kriget mot Irak är undantag, då blir dess\r\nvärldsordning rättslös. Men om det är regel, ja då\r\nblir dess världsordning krigisk.</pre><pre>Vem skall skipa fred när FN för krig? Vem skall\r\ndöma krigsförbrytare när FN är part i målet?</pre><pre>En hel värld skakas -- med rätta -- av Iraks grova\r\nmiljöbrott. Men också den andra sidan bryter mot\r\nfolkrätten. USA-flyget, påstår man själv, har\r\nbombat irakiska kärnreaktorer. Men i en FN-\r\nresolution hösten 1990 fastslås att ''väpnad attack\r\neller hot om sådan mot en civil kärnreaktor'' är ett\r\nbrott mot FN-stadgan.</pre><pre>Vi är alla eniga om att fördöma Saddam Husseins\r\nbrott mot människor och miljö. Är vi också ense\r\nom att fördöma FN-styrkans brott mot gällande\r\nFN-regler?</pre><pre>Miljöpartiet ställer sig helt bakom den fredsrörelse\r\nsom nu börjar ta form, däribland den nybildade\r\nAktionsgruppen för Fred i Mellanöstern, som\r\nbland sina medlemmar har elva riksdagsledamöter,\r\ndäribland sex socialdemokrater, och som Hans\r\nGöran Franck kommer att presentera närmare.</pre><pre>Miljöpartiet kräver:</pre><pre>Sverige måste på alla sätt främja en fredlig lösning\r\nav krisen i Persiska viken och motsätta sig att\r\ntrupper med FNs sanktion uppträder som stridande\r\npart.</pre><pre>Sverige bör i FN ta initiativ till en omprövning av\r\nkrigsresolution 678 och till en helhetslösning av\r\nkrissituationen i Mellanöstern, så att alla\r\nockupationer bringas att upphöra.</pre><pre>Sverige får icke sända krigsförband till kriget. I\r\nstället skall vår insats ske i form av humanitär hjälp\r\ngenom Röda korset.</pre><pre>Sverige bör ta initiativ till omedelbar vapenvila och\r\nen förnyelse av sanktionerna tills de irakiska\r\ntrupperna har lämnat Kuwait.</pre><pre>Sverige måste naturligtvis sluta exportera vapen till\r\nkriget. I stället bör vi ta initiativ till en gigantisk s.k.\r\nMarshallhjälp, kanske på 100 miljarder dollar, för\r\nåteruppbyggnad av Mellanöstern.</pre><pre>Fru talman! Det är kris också i Baltikum. När jag\r\nträffade Litauens president Landsbergis i hans\r\nbarrikaderade parlament i Vilnius häromdagen fick\r\njag anledning att grubbla över vissa baltvänners\r\nagerande. Landsbergis blev förvånad över att höra\r\natt moderaterna alltid har röstat ner gröna krav på\r\nerkännande här i riksdagen. Moderater på besök i\r\nBaltikum tycks ha gett ett något annat intryck.</pre><pre>Är det kanske EG som spökar bakom vissa\r\nbaltvänners dubbelspel? Inser de att EG-filosofin\r\när ett hot mot alla småstaters självbestämmande?\r\nInser de att Moskvas hårda tyglar nu delvis kan vara\r\nett svar på EG-unionens framväxt? Är det därför\r\nde pratar om Baltikums frigörelse som om EG inte\r\nfanns och om EG som om Baltikum inte fanns.</pre><pre>Faktum är: Trots alla fagra Norrmalmstorgstal\r\nbetraktar alla andra partier uppenbarligen de\r\nbaltiska länderna som Sovjetrepubliker.</pre><pre>Ni kan i varje fall få chansen om ni svarar på\r\npresident Landsbergis brev, som märkligt nog\r\ningen annan har nämnt hittills. Han har skickat ett\r\nbrev till alla partier och begärt besked om de är\r\nberedda att återkalla Sveriges erkännande av den\r\nsovjetiska ockupationen. Vad tänker ni svara?</pre><pre>Miljöpartiets svar är klart. Vi kräver följande:</pre><pre>Sverige bör uttala att det svenska erkännandet av\r\nden sovjetiska ockupationen av de baltiska\r\nrepublikerna icke längre äger giltighet.</pre><pre>Sverige bör omedelbart erkänna Litauen. Estland\r\noch Lettland bör erkännas så snart de själva så\r\nbegär.</pre><pre>Visumtvånget mellan Sverige och de baltiska\r\nländerna bör avskaffas, och balter bör få samma\r\nrätt att arbeta i Sverige som nordbor har.</pre><pre>Naturligtvis skall vi generöst ta emot alla flyktingar,\r\ninte minst militärflyktingar, från Baltikum.</pre><pre>Fru talman! Ett nära permanent och demokratiskt\r\nsamarbete i hela världsdelen Europa är nödvändigt\r\nför att vi skall kunna klara miljöproblem och trygga\r\nmännskliga rättigheter. Därför föreslår miljöpartiet\r\nde gröna i en partimotion en ny modell för\r\npermanent alleuropeiskt samarbete, som också\r\ntillåter att det lokala självbestämmandet förblir\r\nstarkt och ökas. Europas Förenta Regioner bör få\r\nbefogenheten att fatta bindande majoritetsbeslut\r\nbeträffande klart definierade miljöproblem med\r\ngränsöverskridande effekt.</pre><pre>Europas Förenta Regioner är ur grön synvinkel ett\r\nalterntiv till EG. Men vi vill naturligtvis att EG-\r\nländerna skall vara med i detta alleuropeiska\r\nsamarbete på samma sätt som de i dag medverkar i\r\nandra samarbetsstrukturer -- ESK, Europa rådet\r\noch FN. Därför kan Sverige mycket väl ta initiativ\r\ntill Europas Förenta Regioner oberoende av\r\nriksdagsmajoritetens EG-ambitioner.</pre><pre>Fru talman! Det är en dyster tid vi lever i. Svensk\r\nutrikespolitik saknar profil och stadga. De globala\r\növerlevnadssammanhangen försvinner i jakt på\r\nEG-priser på krogen, ESK-processens fredshopp\r\ndränks i krigshetsen kring Persiska viken, balternas\r\nsuveränitet offras på EG-altaret och Sverige\r\nskickar krigsmateriel i stället för Rödakorshjälp till\r\nkrigsoffren.</pre><pre>Miljöpartiet erbjuder en konsekvent utrikespolitik\r\nsom har visat sig fungera när andra partier vajar\r\nsom rön i draget från Desert Storm, den baltiska\r\nfrihetsvinden och suget från Bryssel.</pre><pre>Ni som stödjer FN-kriget -- hur ställer ni er till det\r\nfredsprogram som miljöpartiet har lagt fram? Ni\r\nfem partier som hittills har vägrat att annullera\r\nSveriges erkännande av den sovjetiska\r\nockupationen av Baltikum -- vad svarar ni på\r\npresident Landsbergis brev? Ni som vill att Sverige\r\nskall bli EG-medlem -- vill ni fortfarande att det\r\nskall ske även när EG blir en militärunion?</pre><pre>Anf. 25 STIG ALEMYR (s):</pre><pre>Fru talman! Nästa vecka kommer en delegation\r\nfrån Lettland till Sveriges riksdag. Vi har haft\r\ndelegationer från Litauen och Estland alldeles\r\nnyligen. En rad svenska riksdagsledamöter har\r\nvarit över till de baltiska republikerna. Vi har\r\ntidigare under det gångna året haft många besökare\r\nfrån Baltikum, och många svenskar har varit där.\r\nDet är inget parlament i Europa som har gjort så\r\nmycket för de baltiska folken som det svenska. Vi\r\nkommer att fortsätta med det. Det är en situation\r\nnu, fru talman, där vi riskerar att våra\r\nadministrativa resurser inte klarar av mer. Kanske\r\nmåste vi öka dem för att vi över huvud taget skall\r\nkunna fortsätta. Men det är vår bestämda ambition\r\natt den svenska riksdagen skall ha ett intimt och\r\nnära samarbete med de baltiska folken. Det\r\npraktiska handlandet är väsentligt viktigare än\r\nteoretiska erkännande-diskussioner.</pre><pre>Det har tidigare i dag sagts från något håll att Island\r\nhar erkänt Litauen. Den uppgiften är felaktig. Den\r\ncirkulerade i går, och vi har försökt att ta reda på\r\nvad som egentligen har hänt. Den isländske\r\nutrikesministern har deklarerat att Island är berett\r\natt erkänna Litauen när en diplomatisk\r\nrepresentation fritt och obehindrat kan röra sig där.\r\nDär är man inte nu. Det betyder att vi inte kan\r\ntolka det så att det finns ett erkännande av Litauen\r\nfrån Island. Sverige har sina mycket bestämda\r\nregler för erkännande, och dem kommer vi att följa\r\nnär det en gång blir tal om att diplomatiskt erkänna\r\nde baltiska republikerna. Vi är beredda att göra det\r\nså fort det över huvud taget är möjligt. Vi är\r\nberedda att i olika sammanhang utveckla kraven på\r\nSovjetunionen att låta de baltiska staterna\r\nförhandla sig fram till självständighet och frihet.\r\nDet har jag för min egen del deklarerat vid olika\r\nkonferenser, både ute i Europa och i Norden.</pre><pre>Herr talman! Tragedin i Mellanöstern griper oss\r\nalla. Bertil Måbrink spekulerade i att man möjligen\r\nskulle ha låtit sanktionerna verka längre innan\r\nkriget kom till stånd. Där är det så att vi inte har\r\nnågon möjlighet att bestämt uttala oss om hur\r\nsanktionerna hade verkat. Det har varit en rad\r\nbesök här. Bl.a. har jag träffat delegationer från\r\nflera av de involverade länderna. De har\r\nsamstämmigt deklarerat att sanktionerna inte gav\r\nönskat resultat och att de gjorde den bedömningen\r\natt de knappast skulle ha gett ett önskat resultat.\r\nDå bedömde man kriget som nödvändigt.</pre><pre>Det är en fruktansvärd tragedi. Vi upprörs alla lika\r\nmycket av bilder av människor som skadats eller\r\ndödats och bilder av skadade bostadsområden,\r\nskolor och sjukhus. Det är klart att det är en av\r\nmänsklighetens största tragedier som pågår. Men,\r\nherr talman, man kan spekulera i vad som\r\nytterligare kan hända. Hur länge kommer Iran att\r\nvara neutralt? Vad händer med de 110\r\nstridsflygplan som finns där? Kan vi lita på en\r\nfortsatt iransk neutralitet? Vad händer om det är\r\nsant att Irak har placerat missiler i Sudan? Hur\r\nlänge kan Egypten acceptera detta? Vad händer om\r\nIsrael ytterligare angrips och tvingas att göra\r\ninsatser?</pre><pre>Vi kan naturligtvis få uppleva mycket allvarliga\r\nhändelser framöver. Det är naturligtvis en svensk\r\nutrikespolitisk uppgift att i alla internationella fora\r\nta upp dessa frågor och begära att förhandlingar\r\nkommer till stånd. Det som har hänt hittills är\r\nallvarligt nog. Jag och många andra hälsade\r\nsynpunkterna från statsministern i Aftonbladet\r\nhäromdagen med stor tillfredsställelse. Det är bra\r\nom Sverige kan ta något initiativ. Även om vi\r\nkanske inte kan hoppas så mycket så låt oss ändå\r\ngöra ett försök för att stoppa det vansinne som\r\npågår.</pre><pre>Sedan överraskades jag något av Per Gahrtons\r\ninlägg, som jag tolkade som kritiskt mot det\r\nsjukhus som vi har skickat i väg, kritiskt mot den\r\nhumanitära insats som vi är beredda att göra. Det\r\när självklart att vi måste göra humanitära insatser\r\npå det sätt som Sverige är duktigt på och har\r\ntraditioner att göra för att hjälpa människor som\r\nlider. Sedan måste vi -- det är kanske ännu\r\nviktigare -- tänka på vad som kommer efter det att\r\nkonflikten är slut. Det kommer att ställas enorma\r\nkrav på världssamfundet att göra humanitära\r\ninsatser för att reparera skadorna och hjälpa\r\nmänniskorna att ta hand om dem som utan att\r\nsjälva ha orsakat det blivit lidande av denna\r\nkatastrof.</pre><pre>Det kommer att vara omöjligt att låta palestinierna\r\nleva kvar i samma situation i framtiden som hittills.\r\nDet blir nödvändigt att i skuggan av detta\r\nMellanösternkrig, när det är slut, ta upp allvarlig\r\ndiskussion vid internationella konferenser om\r\nPalestinas situation i Mellanöstern.</pre><pre>Jag är ganska övertygad om, herr talman, att ett\r\nannat problem som vi blundat för och som\r\nVärldssamfundet inte alls tittat på med särskilt stort\r\nintresse men som måste komma upp till diskussion\r\när kurdernas situation. Kurderna har i Irak\r\nbehandlats på ett utomordentligt allvarligt sätt. De\r\när utsatta för dålig behandling också i andra länder.\r\nHistorien kan inte bära med sig det här problemet\r\nför all framtid. På något sätt måste man hitta en\r\nlösning. Jag vet inte hur den skall se ut, men jag vill\r\ngärna deklarera att det är min bedömning att vi, när\r\nkriget i Mellanöstern är slut, måste ta itu med bl.a.\r\nkurdernas situation, vid sidan av många andra\r\nfrågor.</pre><pre>Jag var i förra veckan i Europarådet och kunde\r\nhälsa en ungersk delegation välkommen som\r\nmedlem i Europarådet. En bulgarisk delegation var\r\nockså där, och jag hade tillfälle till många\r\ndiskussioner med den. Jag hoppas att det skall bli\r\nmöjligt att snart få hälsa också tjecker, bulgarer och\r\nrumäner välkomna till medlemskap i Europarådet.\r\nMen det är viktigt att notera att det i dessa länder\r\nkvarstår många allvarliga problem med\r\nminoriteterna. Minoriteterna på Europas\r\nkontinent är väldigt illa utsatta på sina håll. Det är\r\nVärldssamfundets skyldighet, en svensk skyldighet,\r\natt ta en diskussion om dessa minoriteters situation.\r\nJag vill bara nämna några av dem. Situationen i\r\nJugoslavien vet vi väldigt litet om. Vad kommer att\r\nhända där med alla olika minoriteter som, mot\r\nbakgrund av Balkans rörliga historia, är blandade\r\nmed varandra i olika delstatsbildningar? De\r\nmänniskorna måste vi tänka på och diskutera deras\r\nsituation. Det gäller också turkarna i Bulgarien,\r\nvilkas situation nu håller på att förbättras men som\r\nfortfarande är otillfredsställande. Det gäller\r\nungrare bl.a. i Rumänien. Deras förhållanden är\r\ninte acceptabla utan måste observeras. Jag tänker\r\npå sudeterna i Tjeckoslovakien som lever i en\r\nsituation som inte heller är acceptabel. Den typen\r\nav minoritetsproblem får vi brottas med. Det är en\r\nviktig uppgift för Europarådet som det europeiska\r\nsamarbetsorganet med bl.a. mänskliga rättigheter\r\nsom huvudämne för sin verksamhet att ta upp\r\nsådana diskussioner.</pre><pre>Jag vill till slut vända mig till Margaretha af Ugglas,\r\nsom egentligen är den enda jag har anledning att gå\r\ni polemik mot. Hon började sitt inlägg med att säga\r\natt socialdemokratin alltid är i otakt med tiden när\r\ndet gäller utrikespolitik. Hon tog EG-ansökan som\r\nett exempel på detta. Vi hade en diskussion i\r\ndecember. Jag sade då att det som möjliggjorde för\r\nsocialdemokratin i Sverige att föreslå en svensk\r\nansökan om medlemskap i den gemensamma\r\nmarknaden är den förändrade kartbilden i Europa.\r\nDet hade inte varit möjligt före den våldsamma\r\nförändringen av Europas karta. Det var den som\r\ngjorde att vi kunde ta ställning på det sätt som vi\r\ngjorde. Jag tycker att det var bra att så många\r\npartier kunde komma överens om en ansökan om\r\nsvenskt medlemskap. Jag vill gärna deklarera att vi\r\nsocialdemokrater inte kommer att medverka till att\r\nriksdagen i vår på något sätt skall riva upp det\r\nbeslut som fattades i december. Det ligger fast. Jag\r\nräknar med att en stor majoritet i utrikesutskottet\r\navstår från att fatta nya beslut som skulle skada\r\nmöjligheterna att förhandla fram till ett svenskt\r\nmedlemskap i den gemensamma marknaden. Vi\r\ntror på det. Det är också självklart att ett svenskt\r\nmedlemskap i den gemensamma marknaden inte\r\nutesluter samarbete med Europa i övrigt. Jag\r\ndeklarerade också detta den 11 december. Det är\r\noerhört betydelsefullt att vi samarbetar efter måttet\r\nav våra resurser i Öst- och Centraleuropa med de\r\nländer som ännu inte har ansökt om medlemskap i\r\nden gemensamma marknaden. Det kan också vara\r\nså att med utgångspunkt i ett medlemskap i EG\r\nkommer våra möjligheter att öka att samarbeta\r\nmed Östeuropa.</pre><pre>Det är ett helt Europa med stigande\r\nlevnadsstandard för olika folkgrupper, ett Europa i\r\nfred och frihet, som vi i svensk utrikespolitik\r\neftersträvar.</pre><pre>Anf. 26 MARGARETHA pAFs UGGLAS (m)\r\nreplik:</pre><pre>Herr talman! EG-frågan var inte mitt enda\r\nexempel på hastiga förändringar och\r\nomsvängningar i socialdemokratisk utrikespolitik,\r\nsom vi i och för sig välkomnar. Baltikum är\r\nnaturligtvis ett annat sådant exempel. I många år\r\nhär i riksdagen har vi moderater -- och även andra\r\npartier -- arbetat för att få ett aktivt agerande från\r\nsvensk sida i Baltikum-frågan. Vi har hela tiden\r\nmötts av motvillighet, senfärdighet och olust hos\r\nsocialdemokraterna. Det har fått tydliga uttryck\r\nhär i kammaren. Vi kan gå tillbaka till riksdagens\r\nprotokoll och beslut. Jag är glad över att det har\r\nskett en omsvängning. Det är utmärkt att det i\r\ndessa dagar finns svenska parlamentariker i\r\nBaltikum, vilka skall hjälpa till att bevaka\r\nfolkomröstningen.</pre><pre>Jag är glad över Sveriges riksdags agerande men vill\r\nändå ställa en fråga till Stig Alemyr: Får vi stöd för\r\nvårt förslag i utrikesutskottet att Sveriges\r\nutlandsradio får ökat anslag för utökade sändningar\r\ntill Estland, Lettland och Litauen? De sändningar\r\nsom nu äger rum är väldigt blygsamma. Det finns\r\nklara önskemål, som ju har uttryckts av bl.a. en av\r\nvice talmännen, att radiosändningarna skall utökas.\r\nHär finns ytterligare en konkret möjlighet att ta ett\r\nsteg till förmån för de baltiska folken och de\r\nbaltiska länderna.</pre><pre>Per Gahrton tecknade en väldigt dyster bild här i\r\nkammaren av utvecklingen. Bakgrunden till dagens\r\ndebatt är allvarlig, men jag tycker att det är oerhört\r\nviktigt att även se framtidens möjligheter. Det finns\r\ni själva verket i det som händer i dag saker som är\r\nhoppfulla. Det är hoppfullt att balterna så bestämt\r\noch fredligt arbetar vidare för sin självständighet.\r\nDe ger inte tappt inför våldet och tanksen. Det är\r\nhoppfullt, Per Gahrton, att FN står upp för små\r\nstaters rätt till sin existens och självständighet. Jag\r\ntror att många av de små länderna runt om i världen\r\nsom Per Gahrton ömmar för faktiskt ser detta som\r\nen mycket hoppfull ny utveckling och hoppas att\r\ndetta skall kunna bli någonting också för 1990-talet\r\natt små staters rätt till oberoende och\r\nsjälvständighet kommer att respekteras. Då kanske\r\nvi slipper se flera av dessa förskräckliga tyranner,\r\nsom tror att de kan ge sig på andra länder utan\r\nnågra följder.</pre><pre>Det är hoppfullt att det internationella samfundet\r\nhar reagerat så starkt på övergreppen i Baltikum\r\noch att EG har fryst biståndet till Sovjetunionen.\r\nJag hoppas att så småningom få fråga\r\nutrikesministern vad det egentligen är som han och\r\nutrikesminster Genscher har diskuterat i detta\r\nhänseende. Det är hoppfullt och nödvändigt att EG\r\nhar reagerat. Det har även haft effekt i Moskva.\r\nEuropaparlamentet har haft en stor och engagerad\r\nBaltikumdebatt. Jag var där, Per Gahrton, och jag\r\när övertygad om att många Europapolitiker\r\nkommer att vara närvarande vid de\r\nfolkomröstningar som nu förestår i Baltikum. Det\r\nfanns ett stort och engagerat intresse från enskilda\r\nparlamentariker för att åka till Baltikum och med\r\nsin närvaro stödja de baltiska folken.</pre><pre>Per Gahrton vill gärna göra sig till tolk för små\r\nstater. Han gillar sådana och det är bra. Sverige är\r\ninte så litet geografiskt men ganska litet på andra\r\nsätt, t.ex. befolkningsmässigt. Jag tycker mig dock\r\nmärka att ganska få stater runt om i världen vill\r\nfölja de vägar som Per Gahrton anvisar. Det finns\r\nen lång rad små stater som klappar på EGs dörr och\r\nvill bli medlemmar i EG. De ser möjligheten att\r\ningå i den europeiska gemenskapen som sin väg till\r\nframtiden, med bibehållen nationell identitet och\r\nändå möjlighet till samverkan, fredligt och på\r\nmarknadsekonomins, frihetens och demokratins\r\ngrund. Många små stater riktar sina blickar mot FN\r\noch dess nya möjligheter att ge trygghet i en\r\nallvarlig värld.</pre><pre>Jag kan inte riktigt se att särskilt många små stater\r\nvill följa Per Gahrtons visioner. De baltiska\r\nrepublikerna ser den europeiska vägen som den väg\r\nsom de vill beträda. De vill bli fullständigt erkända\r\nsjälvständiga stater och en del av det internationella\r\nsamfundet. Detta har Per Gahrton och jag tidigare\r\nhaft ett meningsutbyte om här i kammaren. Men så\r\när det faktiskt.</pre><pre>Anf. 27 JAN-ERIK WIKSTRÖM (fp) replik:</pre><pre>Herr talman! Grundfrågan i den debatt som vi för\r\ni dag är ju om våldet skall få triumfera i vår värld.\r\nPer Gahrton ställde till oss andra frågan,\r\nprovokativt som han brukar: Ni som stöder\r\nstormakternas FN-krig, hur ser ni på det och det?</pre><pre>När Sverige blev medlem i FN i mitten på 1940-\r\ntalet, fördes en debatt i den svenska riksdagen om\r\nhuruvida det var möjligt för Sverige att bli medlem\r\nutan att avstå en viss del av sin suveränitet. Läser\r\nman Yngve Möllers bok om Östen Undén, framgår\r\ndet tydligt att Östen Undén själv tvekade om detta\r\nmen kom till insikt om att Sverige borde bli medlem\r\nmen att det naturligtvis innebar ett visst avstående\r\nav suveräniteten.</pre><pre>Alltsedan dess har Sverige och Sveriges riksdag\r\nställt sig bakom de principer som ligger till grund\r\nför FN. Nu är det alldeles entydigt så att man bland\r\nde instrument som står till förfogande också har\r\nmöjlighet att gripa till väpnade aktioner. Nu är\r\nSverige såsom nation inte radikalpassifistiskt. I alla\r\nvåra partier finns enskilda medlemmar som är\r\nradikalpassifister och som säger att ''jag använder\r\ninte vapen under några som helst omständigheter''.\r\nMen Sverige såsom nation har ett försvar. Vi har\r\nsagt att vi är beredda att försvara vår egen\r\nsuveränitet. Genom vårt medlemskap i FN har vi\r\näven accepterat att i en viss situation FN genom\r\nbeslut i säkerhetsrådet kan tillgripa väpnade\r\naktioner.</pre><pre>Detta har nu skett. Såsom jag försökte säga i mitt\r\ntidigare anförande, tycker jag att det är en underlig\r\ndebatt att de som i så många år har pläderat för att\r\nFN skulle få en starkare roll plötsligt blir de som\r\nprotesterar när FN nu försöker sätta kraft bakom\r\nsina ställningstaganden. I grunden är det ju samma\r\nfråga som demokratierna stod inför före och under\r\nandra världskriget: Skall våldet få triumfera eller\r\nskall man ha rätt att även med vapenmakt hävda\r\nnationers rätt till självbestämmande? Jag tycker att\r\ndet är en rimlig slutsats som både regeringen och de\r\npartier som är representerade i utrikesnämnden har\r\nställt sig bakom, nämligen att vi skall stödja FN och\r\nde beslut som säkerhetsrådet har fattat.</pre><pre>Jag har tidigare från denna talarstol citerat Inga\r\nThorsson, vars roll såsom fredskämpe ingen torde\r\nifrågasätta, när hon säger: ''För att förebygga ett\r\nstörre våld var det nu nödvändigt för FN att också\r\nanvända vapen.''</pre><pre>Både i Baltikum och i Mellanöstern är det till sist\r\nfråga om huruvida demokratin skall segra.\r\nDemokratier börjar inte krig med varandra. Vore\r\nSovjetunionen i dag demokratiskt, skulle vi inte ha\r\nnågon konflikt runt omkring Baltikum. Om de\r\nstater som vi nu har i Mellanöstern vore\r\ndemokratier, skulle inte heller där någon konflikt\r\nha uppstått.</pre><pre>Man kan ha olika uppfattningar om styrelseskicken\r\ni Saudiarabien, i Kuwait och i Syrien, men vad som\r\nhar hänt i Irak är uttryck för en renodlad\r\nmakthunger hos en despot. Själva tanken att man,\r\nefter att förgäves ha vädjat om besinning under ett\r\nstort antal månader, plötsligt skulle få Saddam\r\nHussein på andra tankar är orealistisk. Ingen av oss\r\nönskar något annat än att kriget skall avslutas så\r\nsnart som möjligt och fred och säkerhet skapas i\r\nMellanöstern. Våra ansträngningar måste gå ut på\r\natt så långt som möjligt främja en demokratisk\r\nutveckling i Baltikum och i Mellanöstern. Det är\r\nden säkraste garantin för en långsiktig fred och\r\nsäkerhet.</pre><pre>Anf. 28 PÄR GRANSTEDT (c) replik:</pre><pre>Herr talman! Jag noterar att det finns en ganska\r\nstor samstämmighet i principfrågorna i\r\ndiskussionen här i dag -- möjligen är Per Gahrtons\r\ninlägg i vissa fall ett avvikande inslag -- och det är\r\nbra att denna samstämmighet finns.</pre><pre>Sedan är det viktigt att denna samsyn kommer till\r\nuttryck i form av konkret handlingskraft. I det\r\navseendet tycker jag att Sverige på ett mera\r\nkraftfullt sätt borde kunna visa sin solidaritet med\r\nde baltiska folken och med de nya demokratierna i\r\nÖst- och Centraleuropa. Det behövs större\r\nkonkreta materiella stödinsatser. Men detta får vi\r\nanledning att återkomma till t.ex. i samband med\r\nriksdagens behandling av de olika motioner som\r\nhar väckts. Jag tycker alltså att det är viktigt att vårt\r\nstöd inte bara blir vackra deklarationer. Det måste\r\nockså bli fråga om reella hjälpinsatser i ett\r\ndemokratiskt, ekonomiskt och ekologiskt\r\nåteruppbyggnadsarbete. Det är naturligtvis mycket\r\nviktigare än den exercis med erkännandefrågorna\r\nsom miljöpartiet gärna vill göra till huvudfrågan när\r\ndet gäller våra relationer till Baltikum.</pre><pre>Vi har fått frågor, uppenbarligen från president\r\nLandsbergis. Men jag tror att jag har gett svar i mitt\r\ninledningsanförande. Vi tycker alltså att Sverige på\r\nett mycket tydligt sätt gott kan deklarera att vi\r\nanser att den sovjetiska annekteringen av de\r\nbaltiska republikerna står i strid med folkrätten, att\r\nden är illegal. Det finns alltså inte någon folkrättslig\r\ngrund för de sovjetiska anspråken på överhöghet\r\nvad gäller de baltiska republikerna. Jag tycker att\r\nvi därmed har gett ett besked i den vitala frågan om\r\ni vilken utsträckning Sverige har erkänt eller inte\r\nerkänt den sovjetiska erövringen av Baltikum. Att\r\nsjälva ockupationen är ett faktum är mycket svårt\r\natt i efterhand försöka förneka.</pre><pre>Per Gahrton talar mycket om de små staterna, och\r\njag sympatiserar med grundsynen i det avseendet.\r\nDet handlar alltså om vikten av att man slår vakt\r\nom små staters självständighet och suveränitet.\r\nMen när man värnar om små staters\r\nsjälvbestämmanderätt måste självfallet i detta\r\nockså ingå rätten för små stater att sluta sig samman\r\ntill samarbetsorganisationer. Det gäller då även\r\nsamarbetsorganisationer med gemensamt\r\nbeslutsfattande i frågor som man har enats om.</pre><pre>Det finns inte någon motsättning mellan å ena sidan\r\ndetta med att hävda de små staternas\r\nsjälvbestämmanderätt och å andra sidan detta med\r\natt acceptera ett frivilligt samarbete av det slag som\r\nåterfinns i EG. Man kan inte göra jämförelser med\r\nerövrarstater, med erövrarimperier av samma slag\r\nsom Sovjetväldet och det gamla ryska imperiet. Det\r\när viktigt att betona detta i det här sammanhanget.</pre><pre>När det gäller kriget i Gulfen tycker jag att det är\r\nbeklagligt att det hela behövde drivas till\r\nstridshandlingar. Jag hade hellre sett att man hade\r\nkunnat låta sanktionerna verka under en längre tid\r\nför att den vägen kunna åstadkomma en lösning.\r\nMen jag tror att det som kanske gjorde den vägen\r\nomöjlig var risken för att Irak under tiden skulle\r\nkunna färdigställa sina kärnvapen. Då hade\r\nsituationen, helt klart, varit ännu värre. Det hade\r\ndå kunnat bli ännu större katastrofer. Nu är det\r\nangeläget att pröva vägar för att få ett slut på kriget.\r\nMen en förutsättning är att Irak drar sig tillbaka\r\nfrån Kuwait. Någon annan utgång av kriget är vare\r\nsig rimlig eller acceptabel. Jag tror att det är viktigt\r\natt vi alla är entydiga på den punkten.</pre><pre>Sedan måste vi ta itu med de blottor i fråga om\r\nfolkrätten och respekten för folkrätten som här har\r\nframkommit. Jag tror att det är nödvändigt att\r\nundersöka om man inom FN kan åstadkomma en\r\ninstitution som på ett mera regelmässigt sätt än som\r\nnu är fallet kan pröva folkrättsbrott i samband med\r\nkrig.</pre><pre>Som jag sade i mitt inledningsanförande tycker jag\r\natt det sätt på vilket de aktuella krigshandlingarna\r\nbedrivs tydligt visar på behovet av ett skärpt\r\nkonventionsskydd när det gäller miljöbrott i\r\nsamband med krig. Att använda sig av oljeutsläpp\r\nt.ex. som en metod i krigföringen måste entydigt\r\nförbjudas i folkrätten. Tyvärr är det inte så i dag.\r\nDet är alltså många problem som återstår att lösa\r\nnär vi -- och det hoppas jag sker så snart som\r\nmöjligt -- får ett slut på själva krigshandlingarna.</pre><pre></pre><pre>Anf. 29 BERTIL MÅBRINK (v) replik:</pre><pre>Herr talman! Det råder väl inget tvivel om att\r\nSovjet har annekterat de baltiska staterna. Det är\r\nväl en självklarhet. Att detta strider mot folkrätten\r\när vi väl också alla, såvitt jag förstår, överens om.\r\nMen sedan finns det andra demokratiska krafter i\r\nBaltikum som kanske inte har riktigt samma\r\nuppfattnig som Landsbergis och som anser att\r\nerkännandet inte är det primära just nu. Jag tycker\r\natt också detta bör finnas med i bilden.</pre><pre>Jan-Erik Wikström säger att Saddam är en despot.\r\nJa, visst är han det. Det är vi överens om. Men\r\nSaddam blev inte en despot helt plötsligt år 1990.\r\nHan har nämligen alltid varit en despot. Han är\r\nalltså en brutal despot och diktator. Det var han\r\nockså i mars 1988, då han utnyttjade gas för att ta\r\nlivet av tusentals kurder. Som bekant var\r\nprotesterna från världens länder inte särskilt\r\nvåldsamma, tvärtom. Inte minst gäller det\r\nvästvärlden. Några månader senare beviljade ju\r\nUSA Saddam nya lån för fortsatt utbyggnad av\r\nfabriker som tillverkar gas och kemiska\r\nstridsmedel. Glöm inte detta! Jag tror att Jan-Erik\r\nWikström och jag kan sägas vara överens på den\r\npunkten. Jag tycker att det är skamligt av\r\nvästmakten att tillåta detta och att ge Saddam sitt\r\ndirekta stöd. Man visste ju vilken brutal härskare\r\nhan var.</pre><pre>Så något om sanktionerna och om huruvida dessa\r\nskulle ha fått verka under en längre tid. Är det inte\r\nså, att allting i dag talar för att sanktionerna borde\r\nha fått verka längre? Det är ju en förödelse som\r\nåstadkoms i Irak och i Kuwait. Trots den hårda\r\ncensuren, vilken kan ifrågasättas, har det\r\nframkommit att tusentals civila människor har\r\ndödats. Om man skulle lätta på censuren, skulle\r\nbilden naturligtvis bli ännu dystrare, grymmare och\r\nhemskare. I mitt inledningsanförande pekade jag\r\npå det faktum att sanktionerna ändå hade en god\r\neffekt i januari 1991.</pre><pre>Om man hade låtit sanktionerna verka åtminstone\r\nytterligare en kort tid, hade man kanske -- det är\r\nnog ingen omöjlighet -- kunna tvinga denne despot\r\ntill eftergifter.</pre><pre>Jag är glad över att utrikesutskottets ordförande\r\nStig Alemyr tar upp frågan om kurdernas situation.\r\nKurderna omfattas ju också av den tragedi som nu\r\nutspelas i Mellanöstern. Totalt sett handlar det när\r\ndet gäller det kurdiska folket om mer än 20\r\nmiljoner människor. Men kurderna är splittrade på\r\nett antal länder. 10 miljoner kurder bor i vad som\r\nkallas Kurdistan i Turkiet, alltså vid gränsen till\r\nIran. Någon gång måste väl också detta folk\r\nerkännas och få sina rättigheter.</pre><pre>Jag skulle vilja ställa ett par frågor till samtliga\r\npartier:</pre><pre>1. Är ni beredda att verka för att kurderna får\r\nobservatörsstatus i FN?</pre><pre>2. I östra Turkiet vid gränsen till Iran bor kurder\r\nsom kan sägas befinna sig i farozonen om ett\r\ngaskrig eller kemiskt krig skulle utbryta. Men dessa\r\n10 miljoner kurder har ännu inte tillgång till\r\ngasmasker. De turkiska tjänstemän som befinner\r\nsig i Kurdistan bland kurderna för att t.ex.\r\nkontrollera att dessa inte talar kurdiska är\r\nemellertid utrustade med gasmasker. Är samtliga\r\npartier i Sveriges riksdag mot den bakgrunden\r\nberedda att här omedelbart verka för att också\r\nkurderna får tillgång till gasmasker?</pre><pre>Anf. 30 PER GAHRTON (mp) replik:</pre><pre>Herr talman! Litauens folkvalde president\r\nVytautas Landsbergis har officiellt skrivit brev till\r\nsamtliga svenska riksdagspartier och bett dem att\r\nåterkalla -- ''renounce'', som det heter -- Sveriges\r\nståndpunktstagande 1940--1941 beträffande den\r\nsovjetiska ockupationen. Ordföranden i den\r\nsvenska riksdagens utrikesutskott kallar detta för\r\nteoretiska erkännandediskussioner.</pre><pre>Litauens president begär alltså besked. För\r\nhonom handlar det inte om några teoretiska\r\nerkännandediskussioner. Hållningen till vad som\r\nhände i och med ockupationen har inte bara\r\nemotionell utan också folkrättslig betydelse. Det är\r\ndärför som Landsbergis begär besked, och jag\r\nhoppas verkligen att han får seriösa besked från alla\r\npartier. Jag tyckte mig faktiskt se en öppning i det\r\navseendet hos både Pär Granstedt och Bertil\r\nMåbrink.</pre><pre>Herr talman! Kriget i Mellanöstern är tragiskt. Men\r\ndet är faktiskt så, att Saddam Hussein nog redan\r\nhar vunnit kriget. Saddam Hussein är en\r\nkrigsfurste. Han vill ha krig. Krig är själva\r\nexistensen för honom. Saddam har krigat i hela sitt\r\nliv. Han vill skapa en situation, där praktiskt taget\r\nvad som helst kan hända och där han får de arabiska\r\noch muslimska massorna på sin sida. Varje dag som\r\ngår innebär en seger för Saddam Hussein. Men\r\nnågon tänker kanske: Det går väl att slå ihjäl\r\nhonom. Ja, kanske det. Men vad händer då? Jo, då\r\nblir han shahid-martyr. Han blir shahid shadada,\r\nmartyernas martyr. Vidare kommer det att finnas\r\ntusen och åter tusen små, Saddam Husseinar'' som\r\nser till att detta helvete, denna förbannelse,\r\nfortsätter. Han har lockat västvärlden och USA,\r\nunder FNs täckmantel, i en fälla. Man besegrar inte\r\nalltid den stora ondskan med vapen. Det förstod\r\nGandhi, och det förstod Jesus Kristus. Jag har\r\nbestämt för mig att Jan-Erik Wikström tillhör en\r\nkristen församling. Var det inte Jesus Kristus som\r\nsade: Vänd den andra kinden till? Var det inte han\r\nsom lanserade freden inte bara som mål utan som\r\nmetod, som medel? Det är en viss skillnad på när\r\nsmå skolpojkar slåss och försvarar sig med våld och\r\nnär lärare eller föräldrar ingriper med systematisk\r\naga för att upprätthålla ordningen. Det har vi\r\nförbjudit. Det är också en viss skillnad på om en\r\ndesperat människa dödar en annan människa i\r\nsjälvförsvar, nödvärn, eller om samhället använder\r\nsig av dödsstraff som metod för att upprätthålla\r\nordningen. Det har vi avskaffat. Det är också\r\nskillnad på om kuwaitier, saudiarabier och\r\nmänniskor från andra länder använder de vapen\r\nsom de har för att försvara sig mot aggression -- det\r\nskulle jag inte ha något negativt att säga om -- eller\r\nom Världsorganisationen, som är till för att mäkla\r\nfred, använder kriget som metod för att\r\nåstadkomma denna fred. Ser ni inte dessa\r\nskillnader, ärade riksdagsledamöter, då har ni\r\nproblem med synen.</pre><pre>Skall jag uppfatta Margaretha af Ugglas plädering\r\nför de små nationernas rätt på ett sådant sätt att de\r\nnu skall hoppas på att få samma hjälp som Kuwait?\r\nSkall det uppfattas som att vi nu skall åse t.ex. att\r\nArabförbundets arméer med hjälp av FN-\r\nresolutioner i stora högar skall tåga in i Palestina\r\noch befria Palestina med vapen? Jag kan faktiskt\r\nlova, så mycket Palestinavän som jag är, att jag då\r\nskall förena mig med israeliska fredsvänner i\r\nprotest mot detta fruktansvärda om det skulle\r\ninträffa. Det kan väl inte vara er mening att vi skall\r\nskicka FN-trupper till Östra Timor och till\r\nVästsahara, ja kanske även till Estland, Lettland\r\noch Litauen, om det blir ännu värre där? Är det er\r\nseriösa mening att denna FN-invasion skall bilda\r\nskola? Det kan väl inte vara det som ni menar? Jag\r\nvill inte tro det. Och om ni inte menar det, då är ni\r\nju tillbaka i det andra hörnet, då är detta en unik\r\naktion som drabbar bara Irak och inte alla de andra\r\ntyrannerna och dessutom en självförödande aktion,\r\neftersom den drabbar just den tyrann av alla som\r\nallra helst vill ha det största kriget med den största\r\nutmanaren för att själv växa och bli jättestor.</pre><pre>Det är svårt att hitta ett felaktigare krig i\r\nvärldshistorien än det som FN nu är medansvarigt\r\nför när det gäller Irak. Det är tragiskt att det gamla\r\nfredslandet Sverige har förblindats så totalt att man\r\ninte längre kan spela den fredsroll som nu är mer\r\nbehövlig än någonsin.</pre><pre>Anf. 31 STIG ALEMYR (s) replik:</pre><pre>Herr talman! Det är klart att det i den allmänna\r\ndebatten och här i riksdagen råder delade meningar\r\nom huruvida det var nödvändigt med ett krig i\r\nMellanöstern eller inte och om sanktionerna borde\r\nha fått verka längre eller inte. Detta är naturligtvis\r\ngenomgående mer eller mindre en teoretisk\r\ndiskussion där vi använder oss av olika bevisföring.\r\nMen det är ett faktum att kriget pågår. Det andra\r\när intressant för historien. Nu är vi emellertid mitt\r\ni ett fruktansvärt krig som, vilket jag sade tidigare,\r\nskulle kunna utvecklas till något ännu värre om\r\nvissa olycksaliga händelser skulle inträffa. Det är\r\ndärför som det nu är så viktigt att vi inte lägger\r\ntyngdpunkten på analys av vad som hände kring\r\nden 15 januari utan vad vi nu skall göra. Skall vi\r\nförsöka få parterna till förhandlingsbordet nu eller\r\ninte? Det är det som är det avgörande, att i någon\r\nform få kriget att i alla fall ta en paus så att man får\r\ntillfälle att diskutera och hitta en lösning i hopp om\r\natt världen redan börjar bli krigstrött. Den andra\r\ndiskussionen är jag mycket intresserad av och\r\nkommer att läsa mycket om så småningom, men det\r\när nu som det krävs handling för att få slut på\r\neländet.</pre><pre>Pär Granstedt talar om att man borde ha någon mer\r\nsäker lagstiftning för att förhindra miljöbrott under\r\nkrig av den typ som den irakiske presidenten har\r\nsatt i gång i Persiska viken. Det vore kanske bra,\r\nmen jag tror inte att det hade haft effekt. Vilka\r\nbestämmelser som än hade gällt i dag i den\r\ninternationella rätten hade Saddam Hussein totalt\r\nstruntat i dem. En person som är så inriktad på och\r\nbeslutsam att föra krig använder sig av alla metoder\r\nunder detta krig. Jag är övertygad om att han, om\r\nhan fortfarande har tillgång till gas, kommer att\r\nanvända den som en sista desperat åtgärd. Det vet\r\njag att flera företrädare för länderna kring\r\nkrigszonen är mycket rädda för. Nu kanske det inte\r\nlängre finns några möjligheter, men jag är\r\növertygad om att alla medel kommer att tillämpas,\r\noch då hjälper det inte vilka konventioner som\r\nföreligger.</pre><pre>Margaretha af Ugglas har ställt en direkt fråga till\r\nmig om vi kommer att stödja moderata\r\nsamlingspartiets krav på ökade anslag till\r\nradiosändningar till Baltikum. Jag kan inte svara på\r\ndet, eftersom jag inte kan föregripa behandlingen i\r\nutrikesutskottet. För min egen del är jag positiv till\r\nett sådant önskemål, men jag måste först föra\r\növerläggningar i mitt eget parti och i utskottet i\r\nvanlig ordning, och det vore fel av mig att nu\r\nframföra någon slutsats av denna diskussion och\r\nsäga vad jag tror kommer att bli resultatet av den.</pre><pre></pre><pre>Anf. 32 MARGARETHA AF UGGLAS (m)\r\nreplik:</pre><pre>Herr talman! Jag tackar för detta, åtminstone i\r\nviljeinriktningen, positiva besked från Stig Alemyr.</pre><pre>Sedan väckte Per Gahrton den mycket svåra frågan\r\nhur ondskan i världen skall bekämpas. Jag tror för\r\nmin del att vi behöver ta både Jesus och\r\nMuhammed till hjälp och därutöver internationell\r\nrättsskipning, folkrätt och ibland, tyvärr, t.o.m.\r\npolis och militär. Det var något förunderligt för mig\r\natt se Per Gahrton i riksdagens talarstol. När jag\r\nhörde hans diskussion om krigsfurstar och hur man\r\nskulle förhålla sig så funderade jag något på hur\r\nnära i ålder vi är, Per Gahrton och jag. Jag är\r\nnämligen född 1939. När jag såg Per Gahrton i\r\nriksdagens talarstol tyckte jag att han antog\r\nChamberlains gestalt -- det är inte så lätt alla gånger\r\natt bekämpa ondskan i världen.</pre><pre>Anf. 33 JAN-ERIK WIKSTRÖM (fp) replik:</pre><pre>Herr talman! Per Gahrton hävdade att Saddam\r\nredan hade vunnit kriget. Det skulle ju innebära att\r\nden strategi som man borde ha valt hade varit att\r\nlåta honom fortsätta, dvs. att låta våldet triumfera.\r\nDå är det på den punkten som vi skiljer oss åt. Vad\r\nPer Gahrton pläderar för är ett radikalpacifistiskt\r\nperspektiv. Och jag har en mycket stor respekt för\r\ndet. Jag har många bekanta som har den\r\ninställningen. Men jag tror inte att ett land som\r\nSverige kan tillämpa en sådan princip. Och i\r\nkonsekvensens namn borde Per Gahrton mena att\r\nSverige skall utträda ur Förenta nationerna,\r\neftersom vi då inte längre skulle vara förpliktigade\r\natt följa beslut i FNs säkerhetsråd. Jag kan ha\r\nrespekt även för en sådan ståndpunkt. Men jag\r\ntycker att det är bättre att Sverige är kvar i FN och\r\nefter avslutat krig försöker fundera över hur vi skall\r\nundvika att hamna i en liknande situation. I bästa\r\nfall kan den här konflikten tjäna som en varning till\r\nandra diktatorer och despoter att Världssamfundet\r\ninte kommer att tolerera angrepp och ockupation\r\nav fria och självständiga stater.</pre><pre>Sedan tror jag faktiskt att Jesus är något bättre än\r\nMuhammed som riktmärke när det gäller\r\nfredsarbete. Men till ett närmare bibelstudium om\r\ndetta ber jag att få inbjuda Per Gahrton vid ett\r\nannat tillfälle.</pre><pre>Anf. 34 PÄR GRANSTEDT (c) replik:</pre><pre>Herr talman! Stig Alemyr tror inte att\r\nkonventionen hjälper mot Saddam Hussein. Låt\r\nmig säga att jag delar hans pessimism på den\r\npunkten. Men jag hoppas att Stig Alemyrs inlägg\r\ninte skall tolkas som att ordföranden i Sveriges\r\nriksdags utrikesutskott inte anser att vi bör\r\neftersträva en utveckling av krigets lagar, en\r\nutveckling av ett internationellt konventionssystem\r\nför att åtminstone i någon mån begränsa de värsta\r\navarterna i samband med krigföring.</pre><pre>Jag tog upp denna fråga därför att det i det här\r\nkriget åter har visats hur man använder medveten\r\nmiljöförstöring som ett led i krigföring. Vi har sett\r\nmånga exempel på det tidigare. Vietnamkriget är\r\nett annat sådant skrämmande exempel. Vi vet att\r\ndet finns ett Genèveprotokoll från 1977 som innebär\r\natt man försöker ingripa mot detta. Men\r\nprotokollet ger ett mycket bräckligt skydd, och få\r\nstater har ratificerat det. Jag inbillar mig att vi ändå\r\när eniga i uppfattningen, att det även om vi vet att\r\ndet alltid kommer att finnas härskare av Saddam\r\nHusseins typ som inte bryr sig om några\r\nkonventioner, är viktigt att vi tar vara på\r\nerfarenheterna också från detta krig och försöker\r\nstärka folkrätten på de områden där det finns\r\nluckor. Det gäller naturligtvis även den andra\r\nfrågan som jag tog upp, nämligen att man inom FNs\r\nram försöker skapa något slags organ, något slags\r\ntribunal för att pröva folkrättsbrott. Folkrättsbrott\r\nav alla slag och sorter, framför allt från Iraks sida i\r\nsamband med det här kriget, har varit mycket\r\nvanliga.</pre><pre>Anf. 35 BERTIL MÅBRINK (v) replik:</pre><pre>Herr talman! Jag ställde två frågor som faktiskt\r\ninte var oviktiga. Jag vet inte hur jag skall tolka\r\ntystnaden från dem som nu har yttrat sig. Jag vet att\r\ndetta var den sista replikomgången. Men det\r\nkommer såvitt jag förstår en ny replikvända när\r\nutrikesministern har talat. Och jag väntar\r\nfortfarande på svar från de borgerliga\r\nrepresentanterna på de två frågor som gäller\r\nkurderna. Jag utgår från att utrikesutskottets\r\nordförande, som har en replik kvar i denna\r\nomgång, svarar på dessa två frågor, inte minst med\r\ntanke på att Stig Alemyr själv tog upp kurdernas\r\nproblem och vikten av att hjälpa dem. Då finns det\r\ntvå konkreta förslag. Frågan är: Tänker\r\nutrikesutskottets ordförande ta initiativ när det\r\ngäller observatörsstatus i FN? Det kan inte vara\r\nbara ett plågat folk som skall ha den, utan det måste\r\ngälla alla människor som utsätts för förtryck och\r\nbrutalitet och som förvägras mänskliga rättigheter.</pre><pre>Den andra frågan till utrikesutskottets ordförande\r\nlyder: Är Stig Alemyr beredd att ta initiativ så att\r\nockså kurderna i turkiska Kurdistan får tillgång till\r\ngasmask?</pre><pre>Anf. 36 PER GAHRTON (mp) replik:</pre><pre>Herr talman! Jan-Erik Wikström menar att om\r\nman inte skulle ta till kriget skulle man låta våldet\r\ntriumfera. Det är ungefär detsamma som\r\ndödsstraffsanhängarna säger till dem som är emot\r\ndet, nämligen att om man inte har dödsstraff\r\naccepterar man mord. De som vill slå barn menar\r\natt om föräldrarna och lärarna inte har det medlet\r\naccepterar man oordning, osv. Men det är inte så\r\natt frånvaron av våld skall vara tomhet och\r\ningenting. Det måste finnas ett genomtänkt\r\nalternativ. Det måste finnas alla former från\r\ncivilmotstånd, ekonomiska sanktioner och\r\ntotalblockad. Men man måste inse att detta tar tid.\r\nDet kan man aldrig komma ifrån. Men om man ser\r\ntill resultaten i världen har de flesta diktatorer, även\r\nmycket fruktansvärda som Duvalier på Haiti och\r\nCeausescu i Rumänien, störtats utan att vare sig FN\r\neller någon annan yttre militär styrka har ingripit.\r\nDe har störtats efter viss tid på grund av sin egen\r\ninre förruttnelse. Och om denna egna inre\r\nförruttnelse dessutom förstärks av yttre aktioner\r\nsom är genomtänkta och som är organiserade, kan\r\nman bringa diktatorerna på fall. Vi väntade i 15 år\r\npå att Ian Smith, som visserligen inte alls var lika\r\nhemsk som Saddam Hussein, men ändå var rasist,\r\nskulle falla. Hur länge har vi väntat på Sydafrika,\r\ninnan det nu äntligen börjar hända saker? Ni har\r\ninte svarat på den grundläggande frågan i detta\r\nsammanhang. Är FNs sanktionerade krig\r\nundantaget -- Margaretha af Ugglas gav ett helt\r\nannat intryck -- gäller det bara denna gång eller är\r\ndet regel? Som jag visade, får ni problem hur ni än\r\nsvarar. Skall det bara vara Saddam Hussein som\r\ndrabbas av detta och alla andra diktatorer gå fria,\r\neller skall vi ha FN-krig på FN-krig i detta praktiskt\r\ntaget olösliga dilemma som vi drabbas av när FN\r\nväljer krig?</pre><pre>Nej, jag anser inte att vi skall utträda ur FN. Vi\r\nskall väcka förslag som kan behövas för att\r\nreformera FN. Vi måste dra slutsatser av denna\r\nytterst bittra erfarenhet. Men vi skall inte lämna\r\nFN. Det finns mycket att säga om FN. Jag vet att\r\nHans Göran Franck och andra kommer att gå in på\r\ndet i juridisk detalj. Det är inte så självklart att FN-\r\nbeslut är absolut korrekta och absolut heliga bara\r\nför att de har fattats av FN. Men var vänliga och\r\nförsök att svara på detta: Vilka skall följderna bli?\r\nSkall vi ha FN-krig på FN-krig eller var detta\r\nundantaget?</pre><pre>Anf. 37 STIG ALEMYR (s) replik:</pre><pre>Herr talman! Det är klart, Pär Granstedt, att jag på\r\nolika områden vill ha en förstärkning av folkrätten i\r\nkrig. Det är självklart. Men här uttalar jag mig om\r\nden aktuella situationen. Jag tror inte att det hade\r\nhaft någon betydelse om andra regler hade gällt.</pre><pre>Jag skall svara på frågan om kurderna. Jag gjorde\r\nett principuttalande i talarstolen. Jag menar att den\r\nkurdiska frågan är så allvarlig att den nu måste\r\nkomma upp på Världssamfundets dagordning. Vi\r\nhar med olika utgångspunkter haft den på vår\r\nagenda i riksdagen i åratal. Vi kan inte göra särskilt\r\nmycket. Frågan måste tas upp i vidare omfattning.\r\nEn lösning av det problem som föreligger i det\r\npågående krigets skugga måste sedan tas fram. Det\r\när min principiella inställning.</pre><pre>Jag har varit med i Europarådet och diskuterat det\r\nkurdiska språket i Turkiet. Där har man nu lättat på\r\nbestämmelserna, såvitt jag kan bedöma, och tillåter\r\nkurdiska i Kurdistan. Jag vill inte uttala mig om\r\nhuruvida det är realistiskt att begära kurdisk\r\nobservatörsstatus i Förenta nationerna. Vi skall\r\nbara göra det som är realistiskt och möjligt att\r\ngenomföra. Vi har inget löfte att ge på den\r\npunkten.</pre><pre>Jag är beredd att med den turkiske ambassadören\r\nta upp frågan om gasmasker. Det är svaret på den\r\nfråga som Bertil Måbrink har ställt till mig. Jag tror\r\natt det kan vara rimligt att med myndigheterna i\r\nTurkiet diskutera om de, inför det hot de känner\r\nom gaskrig, också vill skydda den kurdiska\r\nbefolkningen.</pre><pre>Anf. 38 Utrikesminister STEN ANDERSSON\r\n(s):</pre><pre>Herr talman! Jag har naturligtvis med allra största\r\nintresse följt den här debatten, som har gällt många\r\nfrågor och många områden i världen. Även om alla\r\när intressanta skall jag i detta första inlägg\r\nkoncentrera mig på de frågor som jag ändå tror\r\nmest upptar svenska folkets sinnen, nämligen\r\nkrisen i Mellanöstern, det som händer i Baltikum\r\noch vårt Europasamarbete.</pre><pre>Det är naturligtvis, som många har sagt under\r\ndebatten, en djup tragedi att alla försök att nå en\r\nfredlig lösning på Gulfkonflikten misslyckades. Ni\r\nvet också att Sverige tillsammans med många andra\r\nländer gjort stora ansträngningar för att hitta en\r\nsådan lösning.</pre><pre>Det är också oemotsägligt att det är Irak och\r\nSaddam Hussein och inga andra som bär det fulla\r\nansvaret för att Kuwait invaderades och kriget bröt\r\nut. Därför är det också Irak och Saddam Hussein\r\noch inga andra som bär ansvaret för att kriget\r\nbringas till ett slut.</pre><pre>Det innebär nu inte att det internationella\r\nsamfundet, och många var inne på det, kan svära\r\nsig fritt från ansvaret att åstadkomma fred. Alla\r\nländer, inkl. Sverige, måste aktivt bidra till att\r\nåterställa freden.</pre><pre>FNs säkerhetsråd bör, trots att krigshandlingar mot\r\nIrak nu pågår, aktivt fortsätta sina ansträngningar\r\natt nå en politisk lösning. Det är FN, som enligt sin\r\nstadga, beslutat att Irak måste dra sig tillbaka. Det\r\när FN som rätteligen uppmanat världens stater att\r\nreagera mot Iraks övergrepp.</pre><pre>Det är Sveriges uppfattning att den operation som\r\nFN legitimerat måste hållas inom de ramar som FN\r\nangivit. Oklarhet på denna punkt kan leda till\r\noöverskådliga politiska konsekvenser. Ett utdraget\r\nkrig kan allvarligt skada världsorganisationen och\r\npåverka freden för lång tid framöver.</pre><pre>Om Irak förklarar sig berett att dra sig tillbaka från\r\nKuwait och i övrigt uppfylla FNs resolutioner, bör\r\nVärldssamfundet svara positivt. Om detta sker, bör\r\nIrak garanteras att landet inte angrips under eller\r\nefter återtåget. FN bör sända fredsbevarande\r\nstyrkor och de utländska styrkor som finns där nu\r\nbör dra sig tillbaka. Också FN-sanktionerna bör då\r\navbrytas.</pre><pre>Det är också viktigt att vi redan nu förbereder oss\r\nför tiden efter kriget. En ny säkerhets- och\r\nsamarbetsordning i Mellanöstern måste skapas för\r\natt en stabil fred skall kunna nås. För en\r\nfredsordning i Mellanöstern krävs bl.a.\r\nförhandlingsmekanismer, förtroendeskapande\r\nåtgärder, massivt ekonomiskt stöd och nya\r\nsamarbetsformer. Här har Europa egna\r\nerfarenheter och ett särskilt ansvar. Vi har därför\r\nmöjlighet att spela en konstruktiv och\r\nåteruppbyggande roll.</pre><pre>FNs ansvar är alla FN-medlemmars -- också\r\nSveriges. Jag förutsätter att vi i Sverige i stort\r\nsamförstånd är beredda att göra vad vi kan för att\r\nstärka FN, just nu, när det som bäst behövs.</pre><pre>Herr talman! I vår egen närhet -- på andra sidan\r\nÖstersjön -- har våld tillgripits för att hindra våra\r\nbaltiska grannfolk från att förverkliga sin strävan\r\nefter nationell självständighet. I vår egen närhet\r\nriktas hot mot demokratiskt valda regimer.</pre><pre>Detta har skett i ett Europa, där Europas stater har\r\nundertecknat Parisstadgan för ett nytt Europa, ett\r\nEuropa, där alla stater bekänner sig till\r\ndemokratin, ett Europa, där det kalla krigets\r\nblockbarriärer äntligen har rivits, ett Europa, där\r\ngemensam säkerhet och samarbete blivit allas\r\nuttalade mål.</pre><pre>Motsättningarna mellan de baltiska republikerna\r\noch den sovjetiska centralmakten måste lösas i\r\nenlighet med Helsingforsdokumentets bokstav och\r\nanda. Estland, Lettland och Litauen måste få sin\r\nsjälvständighet genom förhandlingar med Moskva.</pre><pre>Herr talman! Vår säkerhet, Sveriges säkerhet, är\r\nberoende av att konflikter i vår närhet bringas till\r\nen lösning på fredlig väg. Vår säkerhet kan bara\r\ntryggas genom att de principer och de regelverk alla\r\nstater kommit överens om i det nya Europa\r\nrespekteras och tillämpas fullt ut. Vi i Sverige måste\r\nsolidariskt göra det vi kan för att bidra till en\r\nlösning av de konflikter och motsättningar som kan\r\nsätta också vår säkerhet i fara.</pre><pre>I Sverige råder enighet om Estlands, Lettlands och\r\nLitauens rätt till självbestämmande och om stöd för\r\nde tre republikernas strävan till självständighet.\r\nDetta är en enighet som omfattas av hela det\r\nsvenska folket.</pre><pre>Breda sektorer av vårt samhälle ger ett omfattande\r\nstöd till våra baltiska grannfolk. I olika\r\ninternationella fora för vi fram balternas sak. Vi gör\r\ndet också direkt till den sovjetiska regeringen.</pre><pre>Med gott samvete kan vi -- regering och politiska\r\npartier, folkrörelser och enskilda -- säga att inget\r\nland gör mera för Baltikum än Sverige, och det\r\nligger också i vårt eget intresse. Det är min\r\nförhoppning att vi i samförstånd skall kunna\r\nfortsätta denna politik för Baltikums och för vår\r\negen skull.</pre><pre>Det nya och fredliga Europa, byggt på demokratins\r\ngrund, där båda de militära supermakterna liksom\r\nalla andra länder är bundna till varandra i ESK, har\r\ngjort det möjligt för oss att uttrycka vår ambition\r\natt söka medlemskap i EG -- med vår\r\nneutralitetspolitik som grund. Det är ett viktigt steg\r\nför Sverige -- det viktigaste utrikespolitiska steg vi\r\nhar tagit sedan vårt inträde i FN.</pre><pre>När vi önskar gå med i EG, gör vi det för att ge vårt\r\nbidrag till den fördjupning av det västeuropeiska\r\nsamarbetet som vi alla önskar, inte bara på det\r\nekonomiska området utan också på de sociala,\r\narbetsmarknadspolitiska, vetenskapliga och\r\nkulturella områdena.</pre><pre>Herr talman! Inför de stora och svåra frågor som\r\nligger framför oss 1991 -- jag tänker på kriget och\r\nkriserna i Mellanöstern, utvecklingen i Baltikum\r\noch formandet av Sveriges framtid i Europa -- söker\r\nvi inte samförstånd för samförståndets egen skull.\r\nVi gör det för att Sverige står starkare när det råder\r\nsamförstånd om utrikespolitiken, och vi gör det för\r\natt det ligger i hela svenska folkets intresse.</pre><pre>Får jag nu säga, efter att ha lyssnat på debatten, att\r\näven om det har förekommit en och annan\r\ndissonans i kören så tycker jag ändå att den svenska\r\nkören, representerad här i riksdagen, är ganska\r\nsamstämd.</pre><pre>Anf. 39 PÄR GRANSTEDT (c) replik:</pre><pre>Herr talman! Den samstämmighet i stora drag som\r\nutrikesministern efterlyste, och tyckte sig finna,\r\nkunde jag också konstatera tidigare i debatten.\r\nMen som jag sade också då, är det ju viktigt hur vi\r\nförverkligar denna samstämmighet i konkreta\r\ntermer.</pre><pre>Utrikesministern sade att vi med gott samvete kan\r\nsäga oss att inget land har gjort mera för Baltikum\r\nän vad vi har gjort. Det är säkert sant. Men frågan\r\när om vi inte snarare bör säga: Vad kan vi göra mer?\r\nCenterpartiet har i flera sammanhang kritiserat\r\nregeringen för att vi trots allt inte ställer upp för\r\nvåra grannfolk så som vi borde göra. Det gäller\r\nBaltikum, Polen och Central- och Östeuropa i\r\növrigt.</pre><pre>Den berömda miljarden innebär i praktiken\r\nungefär 300 milj. kr. om året. För Baltikum blir det\r\nnågra tiotal miljoner. Även med denna blygsamma\r\nambitionsnivå tvingas man konstatera att det inte\r\nalls har kommit i gång så mycket inom den ramen\r\nsom vi skulle ha önskat. Jag tycker därför att det\r\nkänns befogat att fråga utrikesministern om\r\nregeringen är beredd att ta initiativ för att höja\r\nambitionsnivån när det gäller vårt bistånd till\r\nBaltikum och till Central- och Östeuropa i övrigt\r\nför att på ett mera aktivt sätt kunna bidra till det\r\nviktiga ekonomiska, miljömässiga, sociala och\r\ndemokratiska uppbyggnadsarbete som behöver\r\ngöras där. Detta är faktiskt mycket viktigt som ett\r\nled i svensk utrikespolitik.</pre><pre>Jag vill dock understryka att jag förutsätter att om\r\nvi skall höja ambitionsnivån, så skall det inte bli på\r\nbekostnad av vårt stöd till de fattiga folken i tredje\r\nvärlden. Deras behov har ju inte minskat av att\r\nbehoven i Östeuropa och Centraleuropa har ökat.\r\nMera kraftfulla praktiska initiativ skulle vara bra\r\nkomplement till den verbala samstämmighet som vi\r\nhar i de här frågorna.</pre><pre></pre><pre>Anf. 40 MARGARETHA AF UGGLAS (m)\r\nreplik:</pre><pre>Herr talman! Jag är glad över att utrikesministern\r\nser det som en huvuduppgift för svensk\r\nutrikespolitik att föra Sverige in i den europeiska\r\ngemenskapen -- om det är så jag får tolka det som\r\nutrikesministern sade här i dag.</pre><pre>En annan huvuduppgift måste naturligtvis vara att\r\nmedverka till att de baltiska staterna återvinner sin\r\nidentitet som europeiska nationer. I det\r\nsammanhanget vill jag säga till utrikesministern att\r\njag har uppfattat det så, att bland annat EG-\r\nländernas starka reaktion på övergreppen i\r\nBaltikum har varit betydelsefull och verksamt har\r\nbidragit till den återhållsammare linje vi nu märker\r\nfrån Moskvas sida. Samtidigt har jag kunnat läsa i\r\ntidningen att Sten Andersson och utrikesminister\r\nGenscher har gjort något gemensamt uttalande om\r\natt hjälpen till Sovjetunionen inte skall påverkas.\r\nJag tror att det vore viktigt med ett klarläggande i\r\nden frågan. Det är ju en farlig utfästelse att göra när\r\nvi inte känner till den framtida\r\nhändelseutvecklingen. Det är självfallet viktigt för\r\nmakthavarna i Moskva att känna att det\r\nvästeuropeiska samfundet kommer att reagera om\r\nutvecklingen på något sätt går snett.</pre><pre>Det är också min uppfattning, herr utrikesminister,\r\natt under den nya era, som vi ändå kan hoppas på\r\nunder 90-talet, kommer frågan om demokrati,\r\nrespekt för mänskliga fri- och rättigheter och\r\nmarknadsekonomi att fortsätta att vara en\r\nhuvudmåttstock i de mellanstatliga relationerna,\r\noch det måste vi bejaka.</pre><pre>Anf. 41 JAN-ERIK WIKSTRÖM (fp) replik:</pre><pre>Herr talman! Först till Bertil Måbrink, som ställde\r\nnågra frågor om kurderna:</pre><pre>Självfallet skall vi försöka medverka till att de får\r\ngasmasker, helst sådana som fungerar.</pre><pre>Jag tror inte alls att observatörsstatus i FN är\r\nnågonting som kan tillämpas. Det är en form som\r\nmycket sällan har använts. Det har gällt bl.a. PLO,\r\noch jag förmodar att det inte är PKK som Bertil\r\nMåbrink tänker på. Jag skulle vilja svara att det är\r\nviktigt att kurdernas sak äntligen får en rättvis\r\nbehandling. Den frågan är ju en angelägenhet för\r\nvärldssamfundet.</pre><pre>Till Sten Andersson: Jag har inga invändningar mot\r\nden kortfattade resumé som Sten Andresson gav\r\nhär. Den viktigaste frågan nu är ju faktiskt hur,\r\nefter ett avslutat krig, freden skall kunna vinnas.\r\nHur skall man kunna främja framväxten av\r\ndemokrati i ett återuppstått Kuwait, i Syrien, i\r\nSaudiarabien, i Jordanien och i ett nytt Irak? Hur\r\nskall man kunna säkra palestiniernas rätt till ett\r\neget land? Hur skall man kunna säkra Israels rätt\r\natt leva inom säkra och erkända gränser? Det är\r\ngigantiska problem som vi bör medverka till att\r\nförsöka lösa i all ödmjukhet efter ett avslutat krig.\r\nDå måste vi också fundera över FNs roll. Det är\r\näven mitt svar till Per Gahrton.</pre><pre>Jag hoppas att detta skall bidra till en nödvändig\r\nanalys av hur FN har fungerat och bör fungera.\r\nIdealet är naturligtvis att man skall kunna verka på\r\nett sådant sätt att framtida konflikter och krig kan\r\nundvikas. Det var därför som jag också i mitt första\r\ninlägg ställde frågan om det vore värdefullt om\r\nSverige kunde medverka till att permanenta\r\nsäkerhetsstyrkor upprättades inom FN. Är det en\r\nmodell -- där alltså Sverige skulle förklara sig berett\r\natt medverka? Finns det andra komplement till de\r\ninstrument som i dag står till FNs förfogande, som\r\nvi bör verka för att åstadkomma gemensamt?</pre><pre>Jag tycker att det är en riktig hållning att Sverige\r\nhar ställt sig bakom de beslut som säkerhetsrådet\r\nhar fattat. En uppgift som återstår för\r\nsäkerhetsrådet och för alla fredsälskande länder i\r\nvärlden är hur freden långsiktigt skall kunna\r\ngaranteras. Det kommer att kunna ske enbart om\r\nvi kan främja framväxten och förstärkandet av\r\ndemokratin i världen.</pre><pre>Anf. 42 PER GAHRTON (mp) replik:</pre><pre>Herr talman! Sten Andersson tycker att vi är\r\nsamstämmiga, och det är väl klart att vi alla vill ha\r\nfred på jorden. Vi stöder balterna, och vi vill ha\r\nsamarbete i Europa och mycket annat som är bra.\r\nMen frågan är hur. Det är väl därför vi har olika\r\npolitiska partier. Därför är vi inte helt eniga.</pre><pre>När det gäller Gulfkriget skulle jag vilja ställa tre\r\nkonkreta frågor till Sten Andersson -- en handlar\r\nom förfluten tid och två, hoppas jag, om framtiden.\r\nVarför var det nödvändigt att skicka ut ett\r\nmilitärsjukhus? Vi är inte, som Stig Alemyr trodde\r\ntidigare, motståndare till att man skickar\r\nsjukvårdshjälp till krigets offer. Men varför kunde\r\nman inte på vanligt sätt skicka detta via Röda\r\nkorset så att det gick till krigets offer oberoende av\r\nSIDA? Varför måste man denna gång göra det\r\nunika att skicka ett militärsjukhus till den ena sidan\r\ni konflikten?</pre><pre>Den andra frågan är: Avser Sverige att på något sätt\r\nleverera vapen och krigsmateriel till krigförande\r\nparter? Det har antytts här i riksdagen av Anita\r\nGradin.</pre><pre>För det tredje: Finns det någon som helst risk för\r\natt Sverige skulle kunna skicka stridande trupper\r\ntill den s.k. FN-sidan, och i så fall på grundval av\r\nvilken sorts beslut?</pre><pre>När det gäller Baltikum säger nu utrikesministern\r\nsjälvfallet att han är för att balterna får sin frihet.\r\nDet skall ske på grundval av\r\nHelsingforsdokumentet och genom förhandlingar\r\nmed Moskva. Att det måste vara förhandlingar i\r\nnågon form är fullständigt självklart. Alla balter jag\r\nhar träffat är beredda att förhandla. De är t.o.m.\r\nberedda att förhandla om demilitärisering, ja,\r\nt.o.m. om sovjetiska baser i självständiga\r\nrepubliker. Men de vill förhandla på grundval av att\r\nde erkänns som självständiga republiker, inte\r\nSovjetrepubliker.</pre><pre>Landsbergis avvisade häromdagen en inbjudan till\r\nförhandlingar därför att den var adresserad till\r\nsovjetrepubliken Litauen och inte till republiken\r\nLitauen. Det kan man tycka är fånigheter när man\r\nsitter i trygghet här i Sverige. Men för Landsbergis\r\när det inte fånigheter. Då återkommer vi till det\r\nsom kallas för teoretisk exercis. Anser Sverige att\r\nde baltiska republikerna legalt är att betraka som\r\nSovjetrepubliker? Det är inget teoretiskt\r\nhårklyveri, utan detta är själva grundvalen för hur\r\nbalterna betraktar sin egen problematik. Därför\r\nvore det intressant att veta hur regeringen kommer\r\natt besvara Landsbergis brev. Det är en knäckfråga.\r\nMan behöver inte gå så långt som miljöpartiet har\r\nkrävt här riksdagen. Landsbergis brev och hans\r\nfråga innebär så att säga ett minimikrav från\r\nbalternas sida. Kan man stryka ett streck över de\r\nbeslut som fattades 1940--1941? Om svaret är nej:\r\nVarför inte? Vad är det som kostar på? Det\r\nsovjetiska parlamentet har upphävt Ribbentrop--\r\nMolotov-pakten. Vad är det som kostar på att\r\nSverige säger att besluten från 1940-1941 inte gäller\r\nlängre? Vad är det som gör det så omöjligt, från\r\nregeringens sida, som det tycks vara?</pre><pre>När det gäller EG sade utrikesministern att han vill\r\nansluta oss med vår neutralitetspolitik som grund.\r\nDet låter ju bra att det åtminstone finns något\r\nförbehåll kvar. Vi har som bekant andra förbehåll.\r\nMen låt oss hålla oss till detta. I den danska\r\ntidningen Politikken hette det i går att Europa skall\r\nha gemensamt EG-försvar. Det bygger på det\r\nsenaste fransk-tyska förslaget. Det är inte så att de\r\nbesvärligheter Gulfkriget inneburit för EG-\r\nländerna att samordna sig har lett till att man har\r\nlagt planerna på militärunion på hyllan. Tvärtom\r\nhar svårigheterna lett till att man ännu mer anser\r\natt man måste ha ett organiserat militärpolitiskt och\r\nförsvarspolitiskt samarbete.</pre><pre>Riksdagsbeslutet säger som bekant att vi inte skall\r\nbli medlemmar om EG utvecklar\r\nförsvarssamarbetet. Folkpartiet har redan öppet\r\nlämnat det förbehållet. Hur det är med\r\nmoderaterna är faktiskt litet oklart; det kunde vara\r\ntrevligt att få det klarlagt. Men av viss vikt är också\r\nhur regeringen ställer sig. Jag vet att Sten\r\nAndersson för inte så länge sedan var väldigt\r\nkategorisk på ett, ur min synvinkel, positivt sätt.\r\nMen här händer saker med sådan rasande fart att\r\njag tror att det om och om igen behöver deklareras\r\nfrån denna talarstol att om det visar sig att det\r\nfaktiskt är sant, som vi har hävdat hela tiden, att\r\nEG håller på att utveckla sig till en militärunion,\r\nblir det ingen ansökan om medlemskap. Gäller\r\ndetta fortfarande? Vilka slutsatser drar regeringen\r\nav det senaste utrikesministermötet och dess beslut\r\ni går? Är det ändå inte ett steg i den riktning vi har\r\ntalat om, att det blir närmare till en militärunion,\r\noch inte i den riktning som Stig Alemyr och\r\nutrikesutskottet har inbillat sig, nämligen att\r\nfjärmar man sig från en militärunion? Det vore\r\nviktigt att få regeringens tolkning av skeendet på\r\ndenna punkt klarlagd från talarstolen.</pre><pre>Anf. 43 BERTIL MÅBRINK (v) replik:</pre><pre>Herr talman! Jag har några frågor till\r\nutrikesministern. Utrikesministern säger att det är\r\nviktigt att kriget hålls inom de ramar som FN anger.\r\nDe ramar som FN angett är, såvitt jag förstår, att\r\nman skall försöka få ut Irak från Kuwait. Då måste\r\njag fråga utrikesministern: Anser utrikesministern\r\natt det krig som nu pågår håller sig inom dessa\r\nramar, eller anser utrikesministern inte det? Det är\r\nden ena frågan.</pre><pre>Så till den andra frågan. Det är ju FN som har\r\nsanktionerat kriget, men det är inte FN som för\r\nbefälet. Man kan ju säga att det gör USA. Närmare\r\nbestämt genom general Schwartzkopf, som uttalar\r\nsig i TV både bittida och sent, för att inte tala om i\r\nden amerikanska TV-kanalen CNN. Vem är den\r\nhär general Schwartzkopf? Det var han som\r\nkrigade i Vietnam. Det var han som deltog i\r\nmassmördandet där. Därefter var han också med\r\nom att inleda invasionen av Grenada. Han deltog i\r\ntvå solklara brott mot folkrätten, vilket han alltså\r\nhar på sitt samvete. Denne general Schwartzkopf\r\nleder nu FNs sanktionerade krig till försvar för\r\nfolkrätten. Jag ser att svenska FN-förbundet den 14\r\njanuari i år gjorde ett uttalande där man säger att\r\ndet strider mot FN-stadgan att delegera ledningen\r\nför militära aktioner till annan part än FNs eget\r\nmilitärkommando. Jag vill att utrikesministern\r\nkommenterar detta.</pre><pre>Jag har ytterligare en fråga eftersom jag har tid till\r\ndet. Jag är överens med den svenska regeringen när\r\ndet gäller handläggningen av Baltikumfrågan. Jag\r\ntycker att utrikesministerns agerande är mycket bra\r\noch förtjänar all respekt. Men jag kan inte säga\r\nsamma sak när det gäller det som nu pågår i\r\nMellanöstern. För det första är det en skamlighet\r\natt Sverige fortsätter att leverera vapen till USA.\r\nVar någonstans, herr utrikesminister, kan vi läsa att\r\nSverige skulle ha en sådan förpliktelse som FN-\r\nmedlem? FN-resolutionen talar inte om någon FN-\r\nmedlems skyldighet att förse USA eller någon\r\nannan ledande part med vapen. Varje FN-medlem\r\nbör vidta, som det heter, lämpliga åtgärder.</pre><pre>Varför har Sverige dragit slutsatsen att ''lämpliga\r\nåtgärder'' är att fortsätta förse USA med vapen?\r\nVarför tolkar Sverige ''lämpliga åtgärder'' så att när\r\nEngland begär militärsjukhus ställer vi upp? Varför\r\ninte tolka ''lämpliga åtgärder'' så att läkare,\r\nmediciner, sjuksköterskor och sjukvårdsarbetare\r\nhelt ställs till Röda korsets förfogande, för denna\r\norganisations insatser i olika länder i Gulfen?</pre><pre>Att Saddam Hussein är en brutal och hänsynslös\r\ndiktator, är helt klart. Det har vi talat om här i flera\r\ntimmar. Att Irak skall ut ur Kuwait, är lika klart.\r\nOm nu Sverige vill spela en roll för att få ett slut\r\npå det hemska mördandet, hade det då inte varit en\r\nklok väg att gå att inte vara en aktiv part i detta\r\ngrymma krig utan i stället en aktiv part i att försöka\r\nlindra smärtorna, nöden och skräcken, i första hand\r\nhos de tusen och åter tusen civila på båda sidor som\r\ndrabbas men också för de skadade militärerna?</pre><pre>Herr talman! Det är inte nog med att FN genom\r\nsäkerhetsrådets agerande fått sig en ordentlig törn,\r\nutan också Sverige har självförvållat satt sig i en\r\nsituation som kan innebära att när historien skrivs\r\nom Gulfkriget, kan det heta att Sverige hjälpte\r\nUSA att terrorbomba Irak. Min fråga till sist: Är\r\nutrikesministern beredd att uppskjuta alla\r\navgöranden om tillstånd för vapenexport till de\r\nkrigförande i Persiska viken?</pre><pre>Anf. 44 Utrikesminister STEN ANDERSSON\r\n(s) replik:</pre><pre>Herr talman! Jag fick i rask takt 13--14 frågor. Jag\r\nskall göra mitt yttersta för att försöka besvara dem.\r\nNågra sammanfaller dess bättre.</pre><pre>Först till Pär Granstedt, som frågade: Borde vi inte\r\nhöja ambitionsnivån vad gäller biståndet, hjälpen\r\natt klara ekonomier och miljöproblem i Baltikum?\r\nJo visst, det tycker jag att vi skall göra så gott det\r\ngår.</pre><pre>Pär Granstedt har rätt i att vi har vissa bekymmer\r\natt få fram alla projekt. Det beror inte på Sverige,\r\nutan det beror oftast på att man i de här länderna\r\nhar svårt att komma fram till beslut under de\r\nrådande omständigheterna, och det är inte så\r\nkonstigt det heller. Nu kan vi ändå glädja oss åt att\r\ndet är en lång rad projekt som är färdiga att börja\r\ngenomföras.</pre><pre>Jag satt och lyssnade på partiledardebatten, och jag\r\nvet ju inte om uppgifterna är riktiga, men det är\r\nklart att för ett parti som har presenterat ett\r\nbudgetförslag med 15 miljarder i underskott är det\r\nväldigt svårt att hitta de extra resurserna för att öka\r\nambitionen. Men kan vi göra någonting\r\ntillsammans, så gärna det.</pre><pre>Sedan Margaretha af Ugglas, som frågade om\r\nnågot uttalande som utrikesminister Genscher och\r\njag hade gjort då vi träffades i går och som skulle\r\nha gällt EGs planerade hjälpprogram för\r\nSovjetunionen. Det behandlades i förrgår kväll --\r\neller kanske det var ytterligare en dag tillbaka -- av\r\nEG-ministrarna, och det fanns då olika förslag.\r\nFlera, bl.a. Genscher, drev hårt uppfattningen att\r\ndet är väldigt viktigt att man fortsätter att stödja de\r\nkrafter i Sovjetunionen som står för frihet och\r\ndemokrati. Därför beslöt man också, enhälligt till\r\nslut, att fortsätta den hjälpen.</pre><pre>Jag menar att av samma skäl bör Sverige fortsätta\r\ndet ganska minimala program som förekommer då\r\ndet gäller seminarier, överförande av erfarenheter\r\noch kunskaper på alla tänkbara nivåer. Det tror jag\r\när till nytta för demokratin och friheten i\r\nSovjetunionen.</pre><pre>Sedan har naturligtvis Jan-Erik Wikström rätt, men\r\nhan gav ingen lösning, och det är också väldigt\r\nsvårt. Hur skall man klara en stabil fred och\r\navspänning i Mellanöstern? Det kan gälla många\r\nandra delar av världen också, men nu diskuterar vi\r\nju Mellanöstern. Då krävs det ett väldigt program.\r\nDet skall ju ändå vara folken själva som till slut\r\navgör vilket slags system de vill ha. Jag kan bara\r\nsäga att det pågår ett intensivt tänkande och\r\nanalysarbete, tillsammans med representanter för\r\nandra länder, ett slags efterkrigsanalys för att skapa\r\nen positiv vision av det som borde kunna\r\nåstadkommas och som måste åstadkommas, om\r\nman någon gång skall komma till rätta med\r\nproblemen där nere.</pre><pre>Per Gahrton sprutade ur sig många frågor. Jag skall\r\nförsöka svara på dem också. Varför militärsjukhus\r\noch inte Rödakorssjukhus? En anledning är att\r\nRöda korset har så oerhört svårt att komma in i de\r\naktuella länderna. Därför valde vi i detta läge ett\r\nmilitärsjukhus. Röda korset gjorde förfrågningar,\r\nmen vi valde militärsjukhuset, därför att det var\r\nden snabbaste vägen. Kriget var överhängande,\r\noch man begärde att få ett fältsjukhus.</pre><pre>Sedan vill jag gärna knyta ihop det här frågandet\r\nmed Bertil Måbrinks. Han pläderar för att FN\r\nskulle ha fattat ett beslut enligt § 42, dvs. med ett\r\nFN-kommando. Det hade vi gärna önskat, för det\r\nhade då blivit ett mycket klarare FN-grepp över\r\noperationen och därmed förhoppningsvis också\r\nstörre inflytande från säkerhetsrådets sida och\r\nmöjlighet att gå in och avbryta eller bestämma hur\r\noperationen skall fullföljas. Men hade detta\r\nsvenska önskemål efterkommits, då hade vi inte\r\nbara varit skyldiga att skicka vapen utan också\r\ntrupp för att sköta de vapnen, om FN hade begärt\r\ndet. Det är FNs stadga, som vi har anslutit oss till,\r\noch vi följer alltid FN-resolutionerna.</pre><pre>Nu blev det inte ett sådant beslut, som vi i och för\r\nsig hade önskat för att hävda FNs ställning. Då\r\nkommer frågan om vapenförsäljningen. En\r\nvapenaffär som begärs av något av länderna som\r\nhar trupper i området skall prövas på samma sätt\r\nsom alla andra vapenaffärer. Vi har att följa de\r\nriktlinjer som riksdagen har fastställt.</pre><pre>Här rör det sig om länder som är krigförande, men\r\nde är det därför att FN har givit dem uppdraget att\r\nvara det. Det betyder att om vi enligt de svenska\r\nriktlinjerna skulle kunna sälja vapen om\r\nmottagarländerna inte vore i krig, så tar i det här\r\nfallet FN-beslutet över. Vi kan alltså sälja vapen.</pre><pre>Någon risk, med det beslut som nu föreligger i FN,\r\natt vi skall skicka trupper -- det var Per Gahrtons\r\ntredje fråga -- finns inte. Den möjligheten står inte\r\nöppen med det beslut som FN nu har fattat.</pre><pre>Så var det detta med Helsingforsdokumentet och\r\nerkännandet. Sverige följer väldigt strikta principer\r\ndå det gäller att erkänna länder. Vi erkänner inte\r\nregeringar, utan vi erkänner länder. Det betyder att\r\ndet måste finnas ett folk, att det måste finnas ett\r\nland och att det måste finnas en regering som har\r\nhygglig kontroll över detta landområde. Det\r\nförhållandet existerar i dag inte i någon av de\r\nbaltiska republikerna. Vi vill gärna bidra till att den\r\nsituationen uppstår så snabbt som möjligt, men den\r\nhar ännu inte uppstått.</pre><pre>Sedan är det ju så att Sverige måste stödja sitt\r\ninternationella agerande på internationell lag.\r\nInternationell lag säger då det gäller Baltikum att\r\nvarje folk har rätt till självbestämmande. Men vi\r\nhar också, tillsammans med andra länder,\r\nundertecknat Helsingforsdokumentet från 1975,\r\nsom säger att gränserna ligger fast och kan ändras\r\nbara på fredlig väg och genom överenskommelser.</pre><pre>Det svaret har vi givit många gånger, också till\r\nLandsbergis. Om vi skulle gå en annan väg och\r\nbryta mot de principer som alltid väglett Sverige,\r\nskulle vi -- det är jag övertygad om -- försätta\r\nSverige i en svagare position då det gäller att hjälpa\r\nBaltikum. All den diplomatiska representation som\r\nvi har där -- och som inget annat land har där --\r\nskulle försvinna, och därmed skulle en del av\r\nSveriges möjligheter att agera positivt också\r\nförsvinna.</pre><pre>Vi ger ganska mycket humanitär hjälp, Bertil\r\nMåbrink. Jag delar uppfattningen att vi särskilt bör\r\nanstränga oss. Sjukhuset kan inte ses som ett brott\r\nmot neutraliteten. Vi hjälper de sårade från vilket\r\nland de än kommer. Enligt den brittiska hemställan\r\ntill oss skulle fältsjukhuset i första hand avse\r\nirakiska sårade soldater. Men det spelar ingen roll\r\nvarifrån soldaterna kommer. Vi ger dem en\r\nhumanitär hjälp.</pre><pre>Det är samma sak med flyktinghjälpen och med den\r\nhjälp vi lämnar till de länder som är särskilt utsatta,\r\nt.ex. Jordanien och Egyptien. I går hävdades från\r\nsvensk sida i den kommitté som arbetar med dessa\r\nstödåtgärder internationellt att särskild hjälp måste\r\nlämnas till det palestinska folket på Västbanken\r\noch Gaza, som i dag är utsatt för ett förtryck. Det\r\nstämmer i alla fall inte med Genèvekonventionen\r\neller andra internationella överenskommelser.</pre><pre>Om jag har hoppat över någon fråga beror det inte\r\npå ond vilja. Tiden börjar ta slut. Dessutom kan jag\r\ninte se på någon punkt riktigt vad jag har skrivit.</pre><pre></pre><pre>Anf. 45 MARGARETHA AF UGGLAS (m)\r\nreplik:</pre><pre>Herr talman! Jag blir något förvirrad av det absolut\r\nsenaste som utrikesministern sade när han förde in\r\nneutraliteten i sitt resonemang. Jag trodde att det\r\nvar klart att Sverige inte är neutralt i Gulfkrisen.\r\nJag trodde att Sverige som en lojal FN-medlem\r\nklart hade uttalat att Sverige inte är neutralt i\r\nGulfkrisen.</pre><pre>Hjälp är naturligtvis bra om det stöder de\r\ndemokratiska krafterna. Jag hoppas att det är som\r\nutrikesministern säger, nämligen att vad Sverige\r\ngör direkt mot Sovjetunionen är blygsamt. Vi har\r\nkurserna och konferenserna. Låt mig uttrycka en\r\nförhoppning om att dessa kurser och konferenser\r\nfår ett sådant deltagande att det blir till ett stöd för\r\nde demokratiska partier och krafter som kämpar i\r\nen ordentlig uppförsbacke i Moskva och på andra\r\nställen i Sovjetunionen. I all blygsamhet tycker jag\r\natt det är en viktig uppgift för oss.</pre><pre>Men det är betydligt mera kontroversiellt med de\r\nekonomiska hjälpprogrammen till Sovjetunionen,\r\nsom kan bli till stöd för en förtryckande regim. Det\r\nmåste vara en stor uppmärksamhet så att de\r\nreaktionära krafterna inte stöds och försvårar för\r\nde demokratiska krafterna.</pre><pre>Anf. 46 BERTIL MÅBRINK (v) replik:</pre><pre>Herr talman! Jag anser ändå att det skulle ha varit\r\nett FN-kommando, med de förpliktelser som följer\r\nför Sveriges del. Om det hade varit ett fullt FN-\r\nkommando hade man inte fått den utveckling som\r\nvi nu ser och som blir värre och värre.</pre><pre>Utrikesministern svarade inte på en fråga som jag\r\ntycker är väsentlig och som han nämnde i sitt svar,\r\nnämligen om att det är viktigt att kriget hålls inom\r\nde ramar som FN anger. FN har angivit att Kuwait\r\nskall befrias från Irak. Anser utrikesministern att\r\nkriget i dag hålls inom de ramarna? Det är viktigt\r\natt få svar på den frågan med tanke på vad som har\r\nhänt och vad som håller på att ytterligare hända.\r\nDet är fråga om bombningar av kärnkraftverk och\r\nsåvitt jag uppfattat trots censuren,fruktansvärda\r\nterrorbombningar av B 52:orna över Bagdad.</pre><pre>Vidare har vi militärsjukhuset. Ett krig fungerar\r\ninte så bra utan ett militärsjukhus. Jag anser att\r\nSverige aktivt har gått in i krigsorganisationen\r\ngenom att ställa upp med ett militärsjukhus. Röda\r\nkorset har resurserna. Varför har vi inte kunnat\r\nhålla oss inom den organisationen och andra\r\nhumanitära hjälporganisationer? Jag tror att det är\r\nviktigt med tanke på att Sverige kan spela en aktiv\r\nroll. Det kanske kan bli verklighet att, såsom\r\nstatsministern har föreslagit i Aftonbladet, man\r\nkan få ett tillfälligt stopp på kriget. Det kanske då\r\ninte återupptas -- i stället hittar man måhända\r\nmekanismer för att på fredlig väg lösa problemet.</pre><pre>Sverige försitter på grund av vapenexporten dessa\r\nchanser. Varför inte göra ett uppehåll i\r\nvapenexporten? Varför inte utnyttja Röda korset\r\noch ge organisationen resurser? Det är viktiga\r\ninitiativ som Sverige skulle kunna ta.</pre><pre>Anf. 47 PER GAHRTON (mp) replik:</pre><pre>Herr talman! Bland utrikesministerns oläsliga\r\nklotter stod det eventuellt något om EGs\r\nmilitärunion. Om det har som bekant riksdagen satt\r\nupp ett förbehåll. Folkpartiet har redan gått ifrån\r\ndet förbehållet. I socialdemokraternas valplattform\r\nstår det något diffust om att man inte bejakar en\r\nsådan utveckling. Utrikesministern har tidigare\r\nmycket kategoriskt sagt att blir det en militärunion\r\nskall Sverige inte ansöka om medlemskap. Jag\r\nskulle gärna vilja ha en upprepning av det\r\nsistnämnda, dvs. att vi får klart för oss att om det\r\nblir en militärunion blir det ingen ansökan om\r\nmedlemskap.</pre><pre>När det gäller frågan om militärsjukhuset och Röda\r\nkorset tror jag att man får vända sig till Röda korset\r\nmed frågan. Det låter märkligt att Röda korset inte\r\nskulle ha kapacitet att sätta in resurser i det här\r\nsammanhanget. Jag tror att det blir en sak mellan\r\nRöda korset och regeringen framöver. Det är ett\r\nmärkligt yttrande.</pre><pre>Utrikesministern säger att det går att sälja vapen\r\nenligt gällande riktlinjer. Okej, jag skall inte här\r\nfördjupa mig i om det är riktigt eller ej. Den\r\ncentrala frågan just nu är: Avser regeringen att\r\nbevilja vapenförsäljning till krigförande parter?\r\nDet är inte så att regeringen måste sälja vapen även\r\nom man kan, enligt den egna tolkningen av\r\nriktlinjerna. Avser Sverige att sälja vapen till\r\nkrigförande parter?</pre><pre>Vidare har vi Litauen och de övriga baltiska\r\nstaterna. Min fråga här gällde inte något fullt\r\ndiplomatiskt erkännande av det slag som vi i\r\nmiljöpartiet i och för sig krävt. Min fråga gällde\r\npresident Landsbergis brev. Vad tänker ni svara\r\nhonom? Brevet har även ställts till regeringspartiet.</pre><pre>Sverige har ju upphävt sitt erkännande av de tre\r\nbaltiska staterna på grundval av en illegal\r\nockupation. Balterna vill att Sverige skall uttala att\r\ndet beslutet inte gäller längre. Då blir det en helt\r\nannan sak med erkännandefrågorna. Det är inte\r\nfråga om någon ny befrielserörelse i bortre Ural\r\nsom vill skära ut ett område och utropa en fri stat.\r\nDet är fråga om tre stater som har existerat enligt\r\nall folkrätt och blivit ockuperade mot all folkrätt.\r\nDär har Sverige som ett av få länder öppet\r\naccepterat ockupation. Det är det som är\r\nbakgrunden, och det är därför vi tjatar. Det är\r\ndärför som president Landsbergis skriver brev och\r\nvill ha besked. Det är den frågan som regeringen\r\nförr eller senare måste svara på. Vad är det för\r\nkonstiga saker som gör att det skall vara så svårt att\r\nsäga att beslutet inte längre gäller?</pre><pre>Anf. 48 JAN-ERIK WIKSTRÖM (fp) replik:</pre><pre>Herr talman! Först till frågan om fältsjukhuset. Jag\r\nförstår faktiskt inte riktigt den debatten. Detta\r\nfältsjukhus är bl.a. försett med Röda korsets\r\ntecken, och man arbetar i princip på samma sätt\r\nsom på ett sjukhus som Röda korset självt\r\nupprättat. Detta kan inte vara den avgörande\r\nfrågan, och det så mycket mer när ju Sverige inte\r\nhåller sig neutralt i Gulfkonflikten, utan vi står ju\r\npå FNs sida. Orsaken till att fältsjukhuset har\r\nskickats är ju att den brittiska regeringen har bett\r\nom detta. Men de som förs till sjukhuset kommer\r\nnaturligtvis att behandlas på precis samma sätt av\r\nett svenskt fältsjukhus som av ett sjukhus utsänt av\r\nRöda korset. Detta är en debatt som verkligen rör\r\nsig i marginalen.</pre><pre>Sverige är inte neutralt vare sig i\r\nMellanösternkonflikten eller i Baltikumfrågan.\r\nSverige har alldeles entydigt tagit ställning till\r\nförmån för de baltiska folken och staterna och till\r\nförmån för de aktioner och sanktioner som FNs\r\nsäkerhetsråd har fattat beslut om.</pre><pre>Utrikesministern försäkrade mig att det pågår ett\r\nintensivt arbete med efterkrigsanalys. Det tycker\r\njag är bra. Det är oerhört viktigt att vi är väl\r\nförberedda inför detta. Det är svårt, men alldeles\r\nnödvändigt. Jag skulle önska att det skedde ett\r\nsamråd med partierna i utrikesnämnden också\r\nkring detta arbete, som ju tar sikte på två väldiga\r\nområden. Det ena är läget i Mellanöstern efter ett\r\navslutat krig, och det andra är FNs framtida roll,\r\ndvs. de erfarenheter vi får av den situation vi nu\r\nupplever och vilka slutsater vi drar när det gäller\r\nönskemål om att förstärka och förbättra FNs roll,\r\nnågot som jag tror att vi skulle kunna vara överens\r\nom.</pre><pre>Anf. 49 PÄR GRANSTEDT (c) replik:</pre><pre>Herr talman! Utrikesministern försökte avvärja\r\nmina propåer om ett mer kraftfullt svenskt stöd till\r\nutvecklingen i Baltikum och i Central- och\r\nÖsteuropa genom att upprepa regeringskansliets\r\nbeskyllningar att centerpartiets budgetalternativ\r\nskulle vara underbalanserat. Dessa beskyllningar är\r\nlika grundlösa den här gången som de har varit\r\ntidigare år när motsvarande beskyllningar har\r\nkommit. Jag uppfattade i den tidigare debatten att\r\ninte heller statsministern var riktigt beredd att stå\r\nför dessa beskyllningar, så vi kan kanske avföra det\r\nargumentet från debatten.</pre><pre>Det vi från centerpartiet bl.a. har efterlyst är att\r\nregeringen så snart som möjligt skall återkomma\r\nmed ett nytt treårsprogram för det svenska\r\nöstbiståndet. Arbetet med detta kan mycket väl\r\npåbörjas innan det nuvarande programmet är\r\navslutat. Framför allt skall detta program ligga på\r\nen väsentligt högre ambitionsnivå än det nuvarande\r\nprogrammet. Det vore positivt om vi kunde få\r\nnågra sådana utfästelser.</pre><pre>Jag vill gärna instämma i det som bl.a. Margaretha\r\naf Ugglas framhåller, nämligen vikten av att vi\r\nfryser biståndet till Sovjetunionen, med undantag\r\nför sådana insatser som är direkt riktade mot att\r\nstödja demokratiseringskrafterna där. Detta är ett\r\nkrav som också tidigare har framförts av\r\ncenterpartiets partiordförande Olof Johansson. Jag\r\nanser att detta borde vara en ganska självklar\r\nhållning i det nu rådande läget.</pre><pre>Det behövs naturligtvis också biståndsinsatser som\r\nen följd av den andra konflikt som vi har diskuterat.\r\nVi måste nu ägna mycken tankemöda åt\r\nverkligheten efter detta krig, som vi hoppas skall ta\r\nslut så snart som möjligt. Det har framhållits av\r\nflera talare här i dag, och jag har själv betonat detta\r\ntidigare. Behovet av inte minst humanitära insatser\r\när mycket stort. Det vi redan nu kan göra på det\r\nhumanitära området skall vi naturligtvis göra, men\r\nförmodligen kommer behoven också efter kriget att\r\nvara mycket stora.</pre><pre>Enligt uppgifter är det tyvärr så, att det svenska\r\nkatastrofanslaget är uttömt. Det krävs alltså\r\nomfördelningar. Det är då tråkigt att regeringen\r\nbåde för innevarande budgetår och för\r\nnästkommande har gjort stora nedskärningar i\r\nbiståndet, vilket gör det svårare att klara av denna\r\ninsats utan att det går ut över andra länder och\r\nbistånd i tredje världen. Det är också här viktigt\r\nmed ett omtänkande och en mer generös hållning\r\nfrån regeringens sida, så att Sverige kan göra\r\nordentliga humanitära insater i Mellanöstern utan\r\natt det behöver gå ut över andra u-länder, vilka\r\nockså de mer än någonsin behöver stöd.</pre><pre>Anf. 50 Utrikesminister STEN ANDERSSON\r\n(s) replik:</pre><pre>Herr talman! Det fanns redan tidigare ett par\r\nfrågor obesvarade, och ett par nya kom till. Jag vill\r\nförst vända mig till Bertil Måbrink. Det var inte min\r\navsikt att hoppa över hans fråga. Det jag menade\r\nmed det jag sade i mitt inledningsanförande var att\r\ndet förekommit uttalanden från olika håll från de\r\nländer som är med i FN-koalitionen, nämligen att\r\nderas uppdrag skulle sträcka sig längre än att tvinga\r\nIrak att dra tillbaka sina trupper från Kuwait. Det\r\nmenar jag är att gå för långt. Den frågan måste FNs\r\nsäkerhetsråd avgöra. Det kan inte alliansen själv\r\navgöra vid sidan av FN.</pre><pre>Det har förekommit uppgifter, som varken har\r\nbekräftats eller förnekats, om bombning av\r\nkärnreaktorer osv. Om detta har skett strider det\r\nhelt klart mot FN-beslut. Vad som i övrigt har\r\nförekommit utgår jag ifrån att FNs säkerhetsråd får\r\ndetaljerade rapporter om och har möjlighet att\r\nreagera emot om det finner anledning till detta.</pre><pre>Mitt svar på frågan om vapenhandeln vilar på\r\nprincipiell grund. Enligt vad jag vet har inga vapen\r\nexporterats, men de principer jag redogjorde för\r\ngäller. Nu säger Bertil Måbrink själv att han hade\r\nföredragit ett beslut enligt 42 §, vilket hade gett FN\r\nen mer central roll, som ju är den roll som FN bör\r\nha i ett sådant här fall. Vi hade då varit tvingade och\r\nskyldiga enligt FN-stadgan att både skicka vapen\r\noch trupp om FN så hade begärt.</pre><pre>Svaret på frågan om Sveriges förhållande till EG\r\nom det blir en militärallians var nog en del av det\r\njag skrev illa på mitt papper, Per Gahrton, och det\r\nvar inte min avsikt att hoppa över den frågan.\r\nSvaret är, om vi tar det litet teoretiskt, följande.\r\nOm man nu under den pågående\r\nregeringskonferensen skulle fatta ett beslut -- något\r\nsom kräver consensus, dvs. enhällighet -- att nu\r\nbilda en militärallians, är det inte aktuellt med en\r\nsvensk medlemskapsansökan. Det\r\nsocialdemokratiska partiet kommer i varje fall inte\r\natt ställa sig bakom ett sådant beslut. Men detta är\r\nett teoretiskt resonemang. Det finns ingenting som\r\ntyder på att ett sådant beslut kommer att fattas. Jag\r\nkan t.o.m. med stor säkerhet säga att ett sådant\r\nbeslut inte kommer att fattas. Vi kan lugnt avvakta\r\ndebatten ytterligare ett tag.</pre><pre>Vi hoppas ju alla, liksom alla Europas länder, att\r\ndet samarbete som nu har inletts och som skall\r\nbaseras på en demokratisk utveckling i varje land,\r\nskall leda fram till en ny europeisk\r\nsäkerhetsordning som förhoppningsvis skall\r\nutesluta alla risker för krig i Europa. När vi väl\r\nkommer dit har vi i denna nya säkerhetsordning fått\r\nden trygghet vi behöver för att veta att vi kan stå\r\nutanför krig, om nu sådana skulle uppkomma\r\nnågon annanstans.</pre><pre>Sedan till frågan om Röda korset. Jag träffade\r\nrödakorskommitténs ordförande i Genève i förrgår\r\noch hade då långa resonemang om Röda korsets\r\nsvårigheter att verka i Irak. Organisationen hade\r\npersonal där, men de kunde inte kommunicera per\r\nradio, och man fick skicka bud med budbärare till\r\ngränserna för att överföra meddelanden. Det\r\nsvenska Röda korset har av alla möjliga\r\nanledningar, som jag inte skall gå in på, haft\r\nsvårigheter att komma in i dessa länder. Eftersom\r\ndet gällde att handla snabbt föredrog vi att gå den\r\nväg vi här valt.</pre><pre>Jag menar att ett sjukhus alltid är i människornas\r\ntjänst oavsett varifrån dessa människor än kommer.\r\nEn helt annan sak är att vi inte är neutrala i\r\nkonflikten. Det kan vi ju inte vara när vi har ställt\r\noss på FNs sida. Jag behöver inte upprepa det.</pre><pre>Det är viktigt att vi tillsammans -- i den här\r\nkammaren, i utrikesutskottet, i utrikesnämnden\r\noch i andra sammanhang -- får diskutera\r\nerfarenheterna av det som nu förekommer. Per\r\nGahrton har ju rätt. Vi måste försöka åstadkomma\r\natt det kommer något positivt ur detta. Det är\r\nförsta gången FN agerar på det här sättet. FN borde\r\nha agerat tidigare i många sammanhang med\r\nsanktioner. Om sanktionerna inte hjälper och man\r\nkommer fram till det resultatet måste man ta till\r\nmilitärt våld. Nu har man gjort det. Då måste man\r\nefteråt ordentligt diskutera igenom vad man\r\nfortsättningsvis kan göra för att sätta större kraft\r\nbakom de fredliga medel man kan ta till i en sådan\r\nkonflikt för att slippa ta till våldsmedel. Den\r\ndebatten ser jag fram emot med stora\r\nförväntningar.</pre><pre>Jag vet inte, Pär Granstedt, om jag uppfattade\r\nMargaretha af Ugglas på Pär Granstedts litet väl\r\nradikala sätt. Pär Granstedt sade att vi nu skall\r\nfrysa biståndet till Sovjetunionen. Jag skulle vilja\r\natt ni två, om nu Margaretha af Ugglas verkligen\r\nhar denna uppfattning, satte er ner tillsammans och\r\nfunderade litet grand över det här. En fråga ni\r\nkunde fundera över är varför EGs utrikesministrar,\r\nnär det fanns förslag om att man skulle frysa\r\nbiståndet till Sovjetunionen, efter lång debatt kom\r\nfram till att det låg i frihetens och demokratins\r\nintresse att detta bistånd fick fortsätta i\r\noförminskad skala. Den andra frågan som jag\r\nskulle vilja att ni tog en funderare på, om ni båda\r\nnu har den här uppfattningen, är om vi nu sätter in\r\nåtgärder mot Sovjet och drar bort det ringa stöd vi\r\nhar gett, hur tror ni det kommer att påverka våra\r\nmöjligheter att hjälpa de baltiska republikerna som\r\när vårt första intresse? Sedan ni grubblat ordentligt\r\npå detta, jag tror inte det tar lång stund, förstår ni\r\natt det inte är något särskilt klokt förslag att frysa\r\nhjälpen i det här läget.</pre><pre></pre><pre>Anf. 51 NIC GRÖNVALL (m):</pre><pre>Herr talman! Jag föreställer mig att detta avsnitt\r\nav debatten, som ju är en del av utrikesdebatten,\r\ni främsta rummet skall handla om handelspolitiska\r\nfrågor i allmänhet och EG--EFTA-frågor i\r\nsynnerhet. Då tillåter jag mig att med stor\r\nförtrytelse notera att det för närvarande finns två\r\nsocialdemokrater i salen. Två är på väg att gå, och\r\ndet beklagar jag, men det finns två kvar, nämligen\r\narbetsmarknadsministern, som väl kan en del om\r\ndetta, och Hans Göran Franck, som inte kan något,\r\nantar jag. Hans engagemang är ju stort i andra\r\nfrågor. Jag tycker att det är ganska typiskt,\r\nåskådliggörande och demonstrerande att\r\nregeringspartiet inte är här och deltar i debatten\r\nomkring det som kanske är, det tycker i alla fall\r\nmånga, det största svenska politiska beslutet under\r\n1900-talet, detta att integreras med Europa. Det\r\nfinns ingen från regeringspartiet här som vill tala\r\nmed mig om detta. Jag skall egentligen uttrycka en\r\nstor tacksamhet mot de trogna medborgare som\r\nsitter på läktaren. De gör i alla fall debatten\r\nmeningsfull så till vida att detta ganska generande\r\nfaktum, tack vare dem kan föras ut till omvärlden.</pre><pre>Vi har i dag fått höra hur statsministern ville\r\nförklara innehållet i de två alternativ som finns i\r\npolitiken i Sverige, nämligen det han såg som\r\nsocialism och det han såg som liberalism.</pre><pre>Förlåt mig, Karl-Erik Svartberg, jag ser att han är\r\nkvar i kammaren. Ännu en socialdemokrat.</pre><pre>Det fanns alltså två alternativ, nämligen socialism\r\noch liberalism. När nu statsministern skulle\r\nbeskriva de här alternativen hänvisade han till\r\nförhållandena vid socialismens utveckling nämligen\r\nför 60, 70, 80, 90 år sedan. Det är ett\r\nutomordentligt åskådliggörande exempel på hur\r\nstatiskt socialdemokraterna ser på sin samtid. När\r\nhan, och även utrikesutskottets ordförande Stig\r\nAlemyr, skulle beskriva hur det kom sig att\r\nsocialdemokraterna ville delta i det europeiska\r\nintegrationsarbetet var det därför att det hade skett\r\nförändringar i Europa. Det var alltså inte effekten\r\nav en egen politisk vilja. Det var effekten av andras\r\nförhållanden och utveckling. Jag är ganska stolt\r\növer att kunna peka på att moderata\r\nsamlingspartiet under lång tid varit det parti som\r\ndrivit på i den här frågan. Vi har under en lång tid\r\nvarit det enda parti som har haft en integration med\r\nVästeuropa som en huvudpunkt i vårt partipolitiska\r\narbete.</pre><pre>Det är viktigt att man uppfattar handelspolitiken\r\noch dess olika uttrycksformer som en väsentlig del\r\nav utrikespolitiken. Utrikespolitiken syftar ju på\r\nrelationer mellan människor, och den har en\r\nhuvudmålsättning, nämligen att skapa en rättvis\r\nvärld som lever i fred.</pre><pre>När segrarmakterna såg att det andra världskriget\r\nskulle sluta med en seger för de allierade planerade\r\nde för fredens tid och samlades i Bretton Woods\r\n1943. Då använde man de ekonomiska krafterna,\r\nden ekonomiska integrationen och den\r\ninternationella handeln som redskap och verktyg\r\nför att åstadkomma en framtida värld i fred och en\r\nframtida rättvis värld.</pre><pre>Vi måste komma ihåg att den Europafråga som vi\r\ndiskuterar är djupt och nära relaterad till det som\r\nvi har talat om så många timmar här i denna dag,\r\nnämligen behovet av fred på jorden och en rättvisa\r\nmellan folken vilken skapar fred. Det är\r\nhandelspolitikens och den integrerade ekonomiska\r\npolitikens mål. Det är ädla och stora mål. Vi kan\r\ninte dra oss undan dem, för då markerar vi att vi\r\ninte står bakom fredens sak. Därför är den\r\neuropeiska integrationspolitiken en oerhört central\r\nfråga i vår tid.</pre><pre>Det finns ett uttryck för den politik som jag talar\r\nom, handelspolitikens centrala betydelse, nämligen\r\nde 100 nationernas ansträngning att inom ramen för\r\nGATT åstadkomma en verklig internationell\r\nhandelsregim. Den ansträngningen har gått i stå,\r\nsom det heter, på grund av beklagliga\r\nmotsättningar. Med detta lilla inlägg vill jag endast\r\nmarkera det utomordentligt politiskt angelägna i\r\natt alla de nationer som kan bidrar. Att de bidrar\r\nmed varje möjlig resurs för att få i gång\r\nförhandlingar igen. Där kan Sverige bidra. Sverige\r\nkan bidra rent allmänt genom att visa sitt starka\r\nstöd och hängivelse för GATT och dess mål. Men\r\nSverige kan även bidra genom att pröva sig fram i\r\nden låsta jordbrukspolitiska frågan.</pre><pre>Moderata samlingspartiet har i årets\r\njordbrukspolitiska motion anvisat en möjlig väg,\r\nnämligen att söka åstadkomma en alleuropeisk\r\njordbrukspolitisk samling som skulle kunna utgöra\r\nen ny kraft i det för närvarande låsta GATT-\r\nmönstret i denna fråga. Detta blockerar för\r\nnärvarande framgången.</pre><pre>Europeisk integration är egentligen en del av denna\r\nstora handelspolitiska vision som jag har talat om.\r\nVid öppningskonferensen i Bryssel när\r\nUruguayrundan skulle avslutas uttryckte EG-\r\nkommissionens president Jacques Delors saken så\r\natt EG är barn av Bretton Woods. Det kan\r\negentligen inte sägas mer poetiskt. Det är samma\r\ntanke som nu bär européerna mot integration, mot\r\nfred och mot rättvisa. Det var här i Europa som två\r\nvärldskrig började. Det är här i Europa vi äntligen\r\nskall finna vägen för att undvika fler världskrig.</pre><pre>Den politiska integrationen är alltså mycket mer än\r\nskapandet av en marknad. Den europeiska\r\nintegrationen sträcker sig över hela det politiska\r\nfältet, över allt umgänge människor emellan och\r\nframför allt över allt umgänge nationer emellan.\r\nEfter det att jag nu i två dagar har haft tillfälle att\r\ndiskutera Östeuropas syn på möjligheterna att\r\nintegreras i Europa, med Västeuropa vet jag att den\r\nvision som miljöpartiet talar om, det ''snuttifierade\r\nEuropa'' som inte kan, som inte vill, som inte orkar\r\nbygga gemensamma system och sammanhållning,\r\nutan som i enlighet med den nationella särartens\r\nutpräglade tankar håller varje nation för sig, är\r\nnågot som Östeuropas lidande massor inte vill ha.\r\nFör att deras ekonomi skall kunna utvecklas till\r\nrättvisa och jämlikhet krävs för dem tillgång till\r\nmarknader som kan säkra tillväxten i deras\r\nekonomi. Och det kan de bara få om de integreras\r\nmed ett levande Västeuropa.</pre><pre>Anf. 52 STIG ALEMYR (s) replik:</pre><pre>Herr talman! Nic Grönvall gjorde en felsägning\r\nsom gör att hela hans anförande blir mer eller\r\nmindre nonsens. Han sade att Stig Alemyr har sagt\r\natt orsaken till socialdemokratins deltagande i\r\neuropeiskt integrationsarbete är den snabba\r\nutvecklingen i Östeuropa. Det sade jag visst inte!\r\nVad jag talade om var inte integrationsarbete, utan\r\nansökan om medlemskap i EG.</pre><pre>Socialdemokratin har under hela sin historia varit\r\noerhört starkt internationellt engagerad och har\r\nburits fram av tron på en internationell samverkan.\r\nVi gick med i Europarådet praktiskt taget vid dess\r\ntillkomst, och vi har under åratal arbetat för en\r\neuropeisk integration på rättsväsendets område,\r\nsocialpolitikens område och på kulturpolitikens\r\nområde. Vi har varit med i EFTA i massor av år,\r\noch vi satt i förhandlingar om ett ekonomiskt\r\nsamarbetsavtal med Europa när vi sedermera\r\nfattade beslutet att ansöka om medlemskap i EG.</pre><pre>Man frågade varför medlemskapsansökan kom\r\njust då, och jag sade att den blev möjliggjord därför\r\natt utvecklingen i Östeuropa gjorde att vi kunde\r\ndefiniera vår neutralitetspolitik på ett annat sätt.</pre><pre>Varje påstående att socialdemokratin skulle ha\r\nvarit emot en integrering av Europas stater och folk\r\när ett grymt groteskt påstående som saknar all\r\ngrund i verkligheten.</pre><pre>Anf. 53 NIC GRÖNVALL (m) replik:</pre><pre>Herr talman! Stig Alemyrs ordval i detta inlägg är\r\nväl möjligen ett bra bevis på hur tunn is han står på.\r\nNär det handlar om en västeuropeisk integration av\r\nden art som EG representerar har\r\nsocialdemokratin i varje debatt, med varje möjligt\r\ntillgängligt argument, sökt undvika att ta\r\nståndpunkt.</pre><pre>När Jacques Delors den 17 januari 1989 höll sitt tal\r\ni Europaparlamentet satte han en boll i rullning\r\nsom inte socialdemokratin kunde hejda, men som\r\nman tvingades följa. Oslodeklarationen var en\r\nförklaring om att den begränsade samverkan som\r\nEES skulle komma att representera kunde\r\naccepteras. Men trots att vi andra partier, framför\r\nallt moderata samlingspartiet, här i riksdagen drev\r\npå om att vi i stället borde försöka omvandla denna\r\nöppning till en medlemskapsansökan, höll\r\nsocialdemokratin tillbaka.</pre><pre>Det var två omständigheter som ledde till\r\nviljeförändringen. Det var dels behovet av att\r\nrädda nationen från kris. Ett krispaket blev den\r\nutlösande faktorn. Och då gick det bra att hänvisa\r\ntill att säkerhetssituationen i Europa hade blivit så\r\nannorlunda att socialdemokratin orkade med att\r\ndelta i det storslagna byggandet av det nya Europa.</pre><pre>Anf. 54 STIG ALEMYR replik (s):</pre><pre>Herr talman! Det grundläggande misstaget i Nic\r\nGrönvalls inlägg är att han säger att integration är\r\ndetsamma som medlemskap. Det är det det inte är.\r\nEn integration i Europa kan vara av många olika\r\nslag, och medlemskapet är ett slag av integration,\r\noch det möjliggjordes på grund av den snabba\r\nutvecklingen i Östeuropa. Jag upprepar att\r\nsocialdemokratin under hela sin historia har varit\r\nengagerad i ett internationellt samarbete, både i\r\nEuropa och i världen i övrigt. Vi vet nämligen att\r\nSverige inte klarar sig ensamt, och vi vet att det är\r\nnödvändigt för oss -- av solidaritetsskäl, av rent\r\negoistiska skäl och för vår egen utveckling -- att vi\r\nså mycket som möjligt samverkar med närområdet\r\noch med hela världen.</pre><pre>Anf. 55 NIC GRÖNVALL (m) replik:</pre><pre>Herr talman! Integration är djupare och\r\nverkningsfull -- medlemskap är formen. Genom att\r\ninte acceptera medlemskapet ville\r\nsocialdemokraterna ta ifrån Sverige möjligheten till\r\nden verkliga integrationen. Det räcker att se vad vi\r\ni dag har lärt oss av det halva steg vi håller på att ta,\r\nnämligen EEA-avtalet. Det är det bästa avtal vi för\r\nnärvarande kan få, och vi skall därför helt stödja\r\ndet. Men det är ett avtal som lämnar stora brister i\r\nvad avser våra möjligheter att i fortsättningen\r\npåverka vår framtid. Och där var socialdemokratin\r\npå väg att stanna. Hade inte krisen kommit och\r\nnödvändiggjort denna sinnesförändring, hade\r\nförmodligen socialdemokratin fortfarande suttit på\r\nbakhasorna.</pre><pre>Anf. 56 HADAR CARS (fp):</pre><pre>Herr talman! Under de senaste veckorna har jag\r\nhaft glädjande tillfällen att tillsammans med EG-\r\nparlamentariker, regeringsföreträdare och\r\nriksdagsmän från både Väst- och Östeuropa\r\nsamtala om Sverige och om det Europa som nu är\r\npå väg att skapas.</pre><pre>Vad jag då, herr talman, först har kunnat notera --\r\noch det med stor glädje -- är den enstämmigt\r\npositiva syn som jag har mött beträffande Sveriges\r\nnu deklarerade avsikt att söka fullt medlemskap i\r\nden europeiska gemenskapen. För att knyta an till\r\nden debatt som just ägde rum vill jag säga att det\r\nnaturligtvis endast är medlemskap som ger oss\r\nmöjlighet att ta oss upp ur den eka vi nu sitter i och\r\nsom hänger efter det stora EG-skeppet och att\r\nkomma med bland dem som också är med och styr\r\noch ställer och ordnar den utveckling framöver som\r\när så viktig också för det svenska samhället.</pre><pre>Det är inte så att Sverige alltid och överallt omfattas\r\nmed de allra varmaste känslor. Det är inte en\r\nslutsats man bör dra av den positiva inställningen.\r\nVisst finns det en respekt för svensk demokrati, för\r\nvårt näringsliv och för vad vi har åstadkommit inom\r\nbl.a. den sociala sektorn. Men man möter också\r\nuttalanden av innebörden att Sverige har hållit sig\r\npå sin kant, inte varit med och ställt upp till försvar\r\nför gemensamma värden och värderingar och haft\r\nalltför lätt att komma med pekpinnar till andra.</pre><pre>Men man är positiv till svenskt medlemskap --\r\nförutsatt att vi som land också ställer upp på EGs\r\ndeklarerade mål att utveckla gemenskapen till en\r\npolitisk och ekonomisk union. Ett land som inte vill\r\nverka för dessa mål, utan i stället som EG-medlem\r\nskulle kunna tänkas agera som ett slags trojansk\r\nhäst, vill man inte ha med i EG.</pre><pre>Man undrar också varför regeringen dröjer med sin\r\nansökan. Jag tror att det är viktigt att Sveriges\r\nregering klargör sin inställning i denna fråga så\r\nsnart som möjligt.</pre><pre>Skulle det nu skapas osäkerhet om vår avsikt att så\r\nsnart som möjligt bli medlem av EG, kan\r\nreaktionen mot Sverige bli mycket negativ och med\r\nall säkerhet också mycket långvarigt negativ.</pre><pre>Jag ser att Mona Sahlin är regeringens enda\r\nföreträdare i den debatt som nu förs här i\r\nkammaren. Jag vet inte om hon vill besvara min\r\nfråga, men jag vill ändå ställa den till den som\r\nkänner sig kallad att företräda Sveriges regering i\r\nen debatt i riksdagen, en av de debatter som\r\nuppfattas som de viktigaste och där man förväntar\r\nsig att det skulle finnas någon företrädare för\r\nregeringen närvarande, någon som också vill ta till\r\nordet. Jag skulle önska att någon ville klargöra\r\nregeringens beslutsamhet att på bas av\r\nriksdagsbeslutet i december inlämna Sveriges\r\nmedlemsansökan till EG samt klargöra sin syn på\r\nden lämpliga tidpunkten för en sådan ansökan.</pre><pre>Herr talman! Gulfkrisen kastar långa skuggor\r\nockså över de inom EG pågående förhandlingarna\r\nom ett fördjupat politiskt samarbete, en politisk\r\nunion. Det finns inom EG ett stort missnöje över\r\natt gemenskapen har varit oförmögen att agera som\r\nen enhet, en verklig gemenskap, i denna konflikt.\r\nPåtagligt är att Storbritannien har gått sin väg,\r\nmycket nära allierat med Förenta Staterna, att\r\nFrankrike länge verkade för någon form av\r\nförhandlingslösning och att Tyskland -- som alla\r\nvet -- inte har någon egen militär medverkan i\r\nGulfen utan framför sin författning som ett hinder\r\noch nöjer sig med att bidra med ekonomiska medel.</pre><pre>Men den brist på samarbete som konflikten i\r\nGulfen har avslöjat har inte -- i varje fall inte bland\r\ndem jag träffade -- lett till slutsatsen att man bör\r\nompröva ambitionerna att skapa förutsättningar för\r\nen fast utrikespolitisk samverkan -- alldeles\r\ntvärtom. Man har fått en ökad realism när det gäller\r\nsvårigheterna att nå målet, men man har också en\r\nökad insikt om behovet av samverkan och en stärkt\r\nbeslutsamhet när det gäller att genomföra en sådan.</pre><pre>Därför är det för Sverige litet mer än en fråga av\r\nrent semantisk betydelse hur man på olika håll i\r\nEuropa uppfattar begreppet ''neutralitet''. För oss i\r\nSverige har ordet ofta en positiv värdeladdning, det\r\nleder tanken till begrepp som opartisk och\r\nfredssträvande. För många i Europa är ''neutral''\r\nmera liktydigt med ord som likgiltig, oengagerad,\r\nja rent av egoistisk.</pre><pre>Hävdar man då som svensk -- vilket jag har gjort\r\nvid många av dessa samtal -- att svensk neutralitet\r\naldrig har varit någon ideologisk neutralitet,\r\ninnebär det inte alltid att förståelsen för Sverige\r\nökar. Svaret kan bli: ''Ni säger att ni delar våra\r\nvärderingar om demokrati, mänskliga rättigheter,\r\nrättssamhället och den sociala marknadsekonomin.\r\nMen varför har ni då inte redan tidigare velat ställa\r\nupp tillsammans med oss för att försvara och\r\nutveckla förutsättningarna för dessa värderingar?''</pre><pre>Därför har vi, herr talman, ett betydande\r\ninformationsarbete framför oss när det gäller att\r\nklargöra Sveriges inställning också till ett fördjupat\r\npolitiskt och monetärt samarbete inom den\r\neuropeiska gemenskapen.</pre><pre>Under medlemskapsförhandlingarna får vi säkert\r\nrika tillfällen till det. Men skall det bli några\r\nförhandlingar av är det säkert att föredra att vår\r\nansökan formuleras på enklaste och klaraste\r\nmöjliga sätt. Vad vi definitivt bör undvika är att\r\nformulera oss på ett sådant sätt att grunderna för\r\nsvensk utrikespolitik framstår som en\r\nförhandlingsfråga. Det skulle strida mot en\r\ngrundsten för svensk utrikespolitik, den att frågan\r\nom vad som är förenligt med svensk\r\nneutralitetspolitik är något som vi avgör själva. Jag\r\nställer gärna den frågan till Mona Sahlin, eftersom\r\nhon företräder regeringen: Är detta regeringens\r\nuppfattning?</pre><pre>Hade Anita Gradin varit närvarande, vilket jag\r\ntrodde att hon skulle vara, hade jag också velat\r\nhöra om hon ser positivt på våra förutsättningar att\r\ndelta inte bara inom EES/EEA-ramen i den inre\r\nmarknaden utan också inom alla de områden runt\r\nomkring -- jag tänker på sådant som utbildning,\r\nforskning, miljö, den sociala dimensionen och inte\r\nminst det medborgarnas Europa som för svenska\r\nungdomar är så oerhört viktigt. Jag tror emellertid\r\ninte att statsrådet Sahlin har någon kunskap alls\r\nsom räcker till för att besvara den typen av frågor.\r\nDärför, herr talman, avstår jag från att ställa min\r\ntredje och sista fråga till regeringen. Men kanske\r\nkan fru Sahlin svara på de två första.</pre><pre>Anf. 57 Arbetsmarknadsminister MONA\r\nSAHLIN (s):</pre><pre>Herr talman! Jag vill bara mycket kort och koncist\r\nsäga att jag tror att jag besitter mycket kunskaper\r\noch stort intresse, men säkerligen inte lika mycket\r\nkunskaper och lika stort intresse som herr Cars så\r\nvälvilligt visat här i talarstolen. Jag avstår från\r\nvidare diskussion, eftersom jag tycker att det är trist\r\nom vi skall föra en debatt där det påstås att\r\nkunskaper och intresse inte är tillräckligt stora på\r\nolika håll. Både som socialdemokrat och så som\r\nvarande förhållandevis ung -- med därav möjligen\r\nföljande bristande kunskaper -- hyser jag ett stort\r\nintresse för Europasamarbetet, för EG och för\r\nintegrationen, inte minst på det område som jag är\r\nansvarig för, nämligen arbetsmarknaden.</pre><pre>Anf. 58 HADAR CARS (fp) replik:</pre><pre>Herr talman! Jag framförde två frågor till\r\nstatsrådet som jag vore mycket tacksam om hon\r\nville besvara. Jag sade också mycket tydligt att det\r\nvar just dessa två frågor som jag vore mycket\r\ntacksam att få statsrådets svar på. Eftersom hon nu\r\nhar deklarerat att hon är både kunnig och starkt\r\nintresserad av dessa frågor, utgår jag ifrån att hon\r\nockså är villig och fullt beredd att besvara dem.\r\nDen ena frågan var hur vi skulle formulera vår\r\nansökan. Enligt min uppfattning skall den vara så\r\nkort och koncis som möjligt. Jag är intresserad av\r\natt få höra om regeringen delar den uppfattningen.\r\nMin andra fråga var när regeringen anser\r\ntidpunkten vara lämplig att inkomma med en sådan\r\nansökan.</pre><pre>Min tredje fråga sträcker sig över väldigt många\r\nolika ämnesområden när det gäller EEA/EES-\r\navtal. Jag begär inte att en fackminister skall kunna\r\nsvara på allt. Vad jag sade i det avseendet innebär\r\ninte någon bristande respekt för statsrådet Sahlin,\r\nutan det uttryckte snarast en förståelse för att det\r\nfinns frågor som inte alla statsråd kan ingående och\r\ni detalj. Men är det så, herr talman, att statsrådet\r\nSahlin känner sig fullt kompetent att ge svar även\r\npå den tredje frågan är jag så mycket tacksammare\r\nför att få höra hennes synpunkter.</pre><pre>När det gäller de två första frågorna utgår jag från\r\natt hon redan är beredd att ge mig ett klart och\r\nkoncist svar.</pre><pre>Anf. 59 PER-OLA ERIKSSON (c):</pre><pre>Herr talman! Tydligt är att den här allmänpolitiska\r\ndebatten nu övergått till att bli monologernas afton.\r\nDet är ju svårt att föra en debatt när regeringens\r\nföreträdare inte finns i kammaren och när inte ens\r\nsocialdemokraterna i de utskott vars frågor vi nu\r\ndiskuterar är närvarande. Jag måste ställa frågan:\r\nHar SIFO-siffrorna gjort att socialdemokraterna\r\nredan gett upp och tågat ut? Eller är det andra\r\nmotiv som är orsaken till att de inte är närvarande\r\ni dag? Kanske vi i dagstidningarna måste sätta in en\r\nannons med texten: ''Var finns\r\nsocialdemokraterna? Hör av er till talmannen!''\r\nDetta socialdemokraternas uppträdande i den här\r\ndebatten i riksdagen är en skandal.</pre><pre>Herr talman! Visionen av ett Europa som präglas\r\nav demokrati och fredlig samverkan har, trots\r\nhändelserna i Baltikum, på kort tid blivit mer\r\nlevande. Den förändringens vind som svept fram\r\növer Europa har blivit en löftesrik inledning på\r\ndetta sekels sista decennium.</pre><pre>Årtionden av centralstyrning och diktatur i flera av\r\nde central- och östeuropeiska länderna ersätts med\r\ndemokrati och fria val. Bokslutet för en hopplös\r\nplanekonomi görs upp, och övergången till\r\nmarknadsekonomi har inletts.</pre><pre>Vägen till integration mellan Västeuropas rikare\r\nländer och Öst- och Centraleuropa kommer\r\nförvisso att vara kantad med problem. Det belyses\r\nbl.a. vid det seminarium som Hadar Cars och Nic\r\nGrönvall berörde och som EFTA-ländernas\r\nparlamentarikerkommitté genomförde i Genève i\r\nmåndags och tisdags tillsammans med\r\nparlamentariker från Polen, Tjeckoslovakien,\r\nUngern och Jugoslavien samt företrädare för olika\r\neuropeiska samarbetsorgan. Vid detta möte visades\r\nen mycket stark vilja att bygga broar mellan\r\nländerna i Europa. Det är viktigt att Sverige spelar\r\nen pådrivande roll i denna alleuropeiska\r\nintegrationsprocess.</pre><pre>Den närmaste tiden kommer att innebära stora\r\nhändelser när det gäller Sveriges\r\nEuropasamarbete. Ett EEA-avtal förväntas bli\r\nfärdigt före sommaren. Eventuellt kan också en\r\nansökan om medlemskap i EG komma att insändas\r\nunder år 1991. Förhandlingarna med EG kommer\r\nsedan att prägla de närmaste åren.</pre><pre>Det är av olika skäl viktigt att Sveriges politik\r\nytterligare internationaliseras, oavsett om Sverige\r\nblir medlem i EG eller ej. Att lösa problem enbart\r\npå nationell nivå har aldrig varit möjligt, och det\r\nblir inte heller möjligt i framtiden. Vi måste vara\r\nberedda att genom aktivt engagemang i större\r\ninternationella sammanhang verka för våra\r\nintressen, för vårt land och för det som förenar oss\r\nmed andra länder.</pre><pre>Vad kan då Sverige bidra med i den här processen?</pre><pre>Jag vill ge exempel på några frågor som vi i centern\r\nanser det vara angeläget att Sverige lyfter fram i det\r\nfortsatta arbetet i Europa.</pre><pre>Det europeiska samarbetet måste vara\r\nalleuropeiskt. Det måste syfta till att göra också\r\nCentraleuropa och Östeuropa delaktiga i den\r\npolitiska och ekonomiska utvecklingen.</pre><pre>Vi måste visa öppenhet mot omvärlden. Europas\r\nstater måste gemensamt arbeta för en värld som\r\npräglas av fri handel och ekonomiskt samarbete\r\nvärlden över.</pre><pre>Solidariteten med tredje världen måste prioriteras.\r\nDärför behövs en bistånds- och handelspolitik som\r\npräglas av strävan att skapa global ekonomisk\r\nrättvisa.</pre><pre>Det europeiska samarbetet måste vidare präglas av\r\ndemokratiska arbetsformer. Beslutsfattandet måste\r\nligga så nära människorna som möjligt.</pre><pre>Hänsynen till miljön måste vara grundläggande för\r\nEuropasamarbetet. Här kan vi från svensk sida\r\ngöra betydande insatser. Solidariska insatser krävs\r\nför att Europas mest miljöförstörda regioner skall\r\nkunna utvecklas. Europasamarbetets ekonomiska\r\noch sociala spelregler måste utformas så, att de\r\nförebygger miljöskador.</pre><pre>Det ekonomiska samarbetet måste främja balans\r\nmellan olika regioner i Europa.</pre><pre>Den sociala dimensionen måste ges hög prioritet.\r\nEn gemensam arbetsmarknad måste präglas av\r\ngoda arbetsvillkor och arbetsmiljöer. Full\r\nsysselsättning måste bli ett gemensamt mål.</pre><pre>Detta, herr talman, är några områden som vi i\r\ncentern anser vara viktiga. Det hade varit angeläget\r\nom vi i debatten i dag hade kunnat få veta vilka\r\nambitioner regeringen och socialdemokraterna har.</pre><pre>När vi nu i allt större utsträckning integreras med\r\nEG är det viktigt att vi står väl rustade att möta\r\nframtidens krav och utmaningar. Vi måste bygga ett\r\naktivare och starkare Sverige. Då kan vi också\r\nbättre hävda oss i en ökad konkurrens, men detta\r\nförutsätter en hel del åtgärder på hemmaplan.</pre><pre>För det första måste vi stärka näringslivets\r\nkonkurrenskraft. Det är särskilt angeläget att vi\r\nfrämjar de mindre företagen. Svensk\r\nentreprenörsanda måste tas till vara. I likhet med\r\nmånga andra länder inom EG måste vi ta fram\r\nprogram som utvecklar småföretag. I Tyskland\r\nfinns ett särskilt program med gynnsamma villkor,\r\nsom främjar nyetablering av företag. Motsvarande\r\nåtgärder behöver vi här hemma i Sverige.</pre><pre>För det andra måste vi göra stora investeringar i\r\ninfrastruktur. Vi måste investera i bättre\r\nkommunikationer. Vägarna måste upprustas.\r\nJärnvägsnätet måste upprustas. På samma sätt som\r\ninom EG måste Sverige ha ett järnvägsnät som är\r\nanpassat för framtidens krav. Data- och\r\ntelekommunikationerna måste utvecklas. Det\r\nbehövs också ökade satsningar inom utbildning och\r\nforskning.</pre><pre>Investeringar i infrastruktur skapar också arbete\r\nför entreprenörer, byggfirmor, tekniker och\r\nkonsulter. Tjänstesektorn kan utvecklas och bli en\r\nännu bättre exportsektor för Sverige.</pre><pre>För det tredje måste vi öka resurserna till\r\nregionalpolitiken. Det är fel att som regeringen bör\r\nminska anslagen till regionalpolitiken och\r\nnäringslivsutveckling i en situation när vi behöver\r\nbygga ett starkare samhälle i Sverige och när vi står\r\ninför en lågkonjunktur. Regional balans och\r\nlivskraft i alla delar av landet ger Sverige totalt sett\r\nen bättre styrka för att möta det nya Europa,\r\nframtidens krav och den ökade konkurrensen.</pre><pre>Det är också viktigt att vi för en intensiv debatt\r\nom Europasamarbetet. Ställningstagandena måste\r\nbaseras på en kunnig och medveten folkopinion.\r\nDärför föreslog också centern i samband med\r\nbeslutet om EG i fjol att vi skall genomföra en\r\ninformationskampanj. Därför är det viktigt att\r\nfolkrörelserna snabbt kan få ekonomiska resurser\r\nför rådgivning, information och upplysning. Från\r\ncenterns sida har vi redan tagit initiativ till en\r\nomfattande upplysningskampanj om EG och dess\r\nbetydelse, villkor och påverkan på svensk politik.</pre><pre>Till sist, herr talman, några ord om GATT.</pre><pre>Jag hoppas att utgången av GATT-\r\nförhandlingarna blir positiv, även om situationen\r\nför närvarande inte är särskilt ljus. Jag tycker att\r\ndet är angeläget att regeringen kommer till\r\nriksdagen och förklarar sig på några punkter, t.ex.\r\nvarför Sverige ensidigt skall vidta åtgärder t.ex. när\r\ndet gäller jordbruksförhandlingarna och\r\njordbrukssektorn och ensidigt sänka gränsskyddet.\r\nDet finns skäl att ställa den frågan till\r\nsocialdemokraterna, och jag hoppas att de vid\r\ntillfälle kan svara, när det råkar vara någon\r\nsocialdemokrat närvarande i kammaren.</pre><pre>Anf. 60 HADAR CARS (fp) replik:</pre><pre>Herr talman! Jag noterade med tillfredsställelse\r\nvad Per-Ola Eriksson sade om vad som bör vara en\r\ngemensam strävan om att de nya demokratierna i\r\nÖsteuropa skall till den europeiska gemenskapen.\r\nDet är på så sätt som förutsättningarna för ett\r\nverkligt fördjupat europeiskt samarbete bäst\r\nskapas. Jag tror att Per-Ola Eriksson, liksom jag,\r\nnoterade att representanter för de fyra nya\r\ndemokratierna -- Polen, Tjeckoslovakien, Ungern\r\noch Jugoslavien -- som var närvarande vid det\r\nseminarium som Per-Ola Eriksson refererade till\r\nframförde önskemål från sina resp. nationer om att\r\nbli fullständiga medlemmar i den europeiska\r\ngemenskapen.</pre><pre>I ett något längre perspektiv när utvecklingen, inte\r\nminst på det demokratiska området, har förstärkts\r\ni Bulgarien och Rumänien, föreställer jag mig att\r\ndessa länder kommer att vilja gå samma väg, liksom\r\näven för den delen de baltiska staterna och kanske\r\nockså andra delar av den nuvarande sovjetiska\r\nunionen.</pre><pre>Om vi ser denna utveckling framför oss, Per-Ola\r\nEriksson, utgår jag också ifrån att det som stundtals\r\nhar sagts ifrån centerpartiets sida om att man inte\r\nfår glömma bort att Europa är mycket mer än den\r\neuropeiska gemenskapen minskar i betydelse. Så\r\nmycket mer är det faktiskt inte. Det Europa jag ser\r\nframför mig -- det föreföll också vara Per-Ola\r\nErikssons uppfattning -- innebär en europeisk\r\ngemenskap långsiktigt omfattande mycket stora\r\ndelar och i sista omgången kanske hela det nu\r\nexisterande befintliga geografiska begreppet\r\nEuropa. Om det är så, låt oss då komma överens\r\nom att vi förhåller oss på det sättet och inte ser\r\nnågon motsättning mellan viljan att skapa en\r\neuropeisk gemenskap med svensk medverkan och\r\ntanken att man då på något sätt skulle utmana\r\nnågon annan del av Europa. Så förhåller det sig\r\nfaktiskt inte.</pre><pre>Anf. 61 PER--OLA ERIKSSON (c) replik:</pre><pre>Herr talman! I brist på debatt med\r\nsocialdemokrater har debatten nu övergått till\r\nsamtal om Europafrågor mellan företrädare för\r\noppositionen. Det kan vara nog så angeläget. Det\r\när ändå den nuvarande oppositionen som kommer\r\natt forma Europafrågan under resten av 90-talet --\r\nförhoppningsvis.</pre><pre>Jag tycker att det är trevligt att Hadar Cars med\r\nstigande engagemang för Öst- och Centraleuropa\r\nsamtidigt ansluter sig till den linje som centern har\r\nhaft under många år, nämligen att knyta samman så\r\nmånga länder som möjligt i Europa för och inom en\r\ngemensam organisation för att skapa ett\r\nalleuropeiskt samarbete.</pre><pre>De strävanden från dessa länder som vi mötte i\r\nmåndags och tisdags kan vi bara hälsa med\r\ntillfredsställelse. Jag tror dock att de har en ganska\r\nlång väg att gå. Det är inte så lätt från början. Det\r\när viktigt att vi hjälper dessa länder i övergången\r\nfrån planekonomi till marknadsekonomi så att de\r\nockså blir starka att möta den ökade konkurrensen\r\nsom ökad integration med Västeuropa innebär. Jag\r\ntror att Sverige på den punkten kan bidra och\r\nhjälpa de länderna ut på marknaden.</pre><pre></pre><pre>Anf. 62 HADAR CARS (fp) replik:</pre><pre>Herr talman! Per-Ola Eriksson uppfattade mig helt\r\nriktigt. Det är bl.a. bristen på ansvar och\r\nsocialdemokratisk medverkan i en debatt i en viktig\r\nfråga som föranledde mig att vilja ha ett replikskifte\r\nmed Per-Ola Eriksson. Något bör faktiskt\r\nframkomma av en sådan här debatt.</pre><pre>Vi kan säkert ha olika uppfattningar när det gäller\r\nhistorieskrivningen om var parterna har stått. Jag\r\ntror att det finns mycket att säga om det. Om vi nu\r\nkan konstatera att vi samfällt anser att det är genom\r\nmedlemskap i den europeiska gemenskapen som\r\nEuropa kan vidga, förstärka och fördjupa sitt\r\nsamarbete har vi kommit ett bra stycke närmare\r\nvarandra.</pre><pre>Jag delar vidare Per-Ola Erikssons uppfattning om\r\natt det kan ta tid innan de nya demokratierna i\r\nÖsteuropa kan bli fullvärdiga medlemmar. Såväl\r\nderas demokrati som deras marknadsekonomiska\r\nstyrka behöver förstärkas innan ett sådant steg kan\r\ntas. Min förhoppning är dock att det skall kunna\r\nske, kanske redan vid sekelskiftet, och att Sverige\r\ndå sedan många år tillbaka som medlem av EG\r\nskall ha hjälpt dem på vägen mot ett sådant\r\nmedlemskap. Jag hoppas att vi också är överens på\r\nden punkten.</pre><pre>Anf. 63 LARS NORBERG (mp):</pre><pre>Herr talman! Det har talats mycket här i\r\nkammaren om dagens problem. Det gäller friheten\r\ni det sönderfallande Sovjetunionen, där vi inte bara\r\nbehöver identifiera oss med våra grannar i\r\nBaltikum utan också med andra folk som söker sin\r\nfrihet, såsom i Georgien, Armenien och på många\r\nhåll i Sovjet. Det längtar alla efter att få ta sina\r\nöden i egna händer.</pre><pre>Det gäller också folken i Mellanöstern som än i dag\r\nlider av den draksådd som forna tiderns\r\nimperialister ansvarar för och som finns med i\r\nbakgrunden till dagens lidande under FNs banér,\r\nmed dess blandning av omsorg om folkrätten och\r\nrenodlad maktkamp om energin och\r\nvärldsherraväldet.</pre><pre>Men dessa problem gör att vi i dag alltför lätt\r\nförtränger mänsklighetens långsiktiga problem.\r\nMänsklighetens problem är också Sveriges\r\nproblem. Det finns inget annat parti i detta land och\r\ndet finns ingen annan världsvid politisk rörelse som\r\nså klart och intensivt har talat om att världens\r\nproblem är allas problem, som miljöpartiet och den\r\ngröna rörelsen i alla länder. Därför är det okunnigt,\r\noförskämt eller illvilligt att söka utmåla\r\nmiljöpartister som isolationister.</pre><pre>Vi har bara en jord -- vi har ingen i reserv. Det är\r\nutgångspunkten för grön politik. De gamla grå\r\npartierna från moderater till kommunister har\r\nuppträtt och agerat som om vi hade en jord i reserv.\r\nDen röda planekonomin och den blå storskaliga\r\nmarknadsekonomin uppträder lika hänsynslöst mot\r\nden jord som vi alla lever av. Lämnade åt sig själva\r\nkan de båda förgöra planeten Tellus. Den röda\r\nplanekonomin är lyckligtvis på avskrivning, men\r\nden blå marknadsekonomin tycks nästan ha blivit\r\nreligion i västerlandet. Om inte västerlandet lyckas\r\nfå den under demokratisk kontroll kommer den att\r\nförgöra planeten Tellus i sin kortsiktiga jakt efter\r\nkortsiktig tillväxt och vinst.</pre><pre>Tiden tillåter inte att att jag utförligt går in på den\r\nmoderna civilisationens ödeläggelse av\r\nmänsklighetens grundläggande livsförutsättningar:\r\nluft, vatten och jord. De som är intresserade kan\r\nt.ex. studera Worldswatch Institutes årsböcker.\r\nDär framgår hur förstörelsen pågår både i det\r\nkommunistiska Sovjet och det kapitalistiska USA\r\noch både i det marknadsekonomiska Indien och det\r\nplanekonomiska Kina.</pre><pre>Västeuropa intar ingen hedersplats när det gäller\r\nmiljön. Marknadsekonomin kan inte klara av dessa\r\nproblem. Marknaden har skapat problemen, och\r\nhoppet står till demokratin.</pre><pre>Ja, nu fick vi höra det igen, säger ni, den gröna\r\nideologin är mot marknadshushållning. Det är den\r\ninte. Den gröna ekonomin är en marknadsekonomi\r\ninom de ramar som de ekologiska systemen sätter\r\nupp. Det är skillnaden mellan grön ekonomi och de\r\ngrå partiernas ekonomiska politik.</pre><pre>Det är därför vi säger nej till EG som det ser ut i\r\ndag. Vi säger nej till ohämmad frihet för ökad\r\nstorskalighet, för transnationella företag och för\r\nökade transporter.</pre><pre>Detta är dock inte vårt enda skäl för att säga nej till\r\nEG. Vi säger också nej till EG därför att vi inte tror\r\npå idén om superstaten. EGs målsättning är en\r\nunion där alla väsentliga beslut fattas av unionen.\r\nEG är på väg mot en union med gemensam utrikes-\r\noch säkerhetspolitik. Om Sverige blir medlem i EG\r\nkommer Sveriges riksdag att utsättas för en\r\ndevalvering som vida överträffar 1982 års\r\nkrondevalvering. Det är en 80-procentig\r\ndevalvering. 80 % av alla lagar och bestämmelser\r\nsom reglerar vårt samhälle skall komma från\r\nBryssel.</pre><pre>Vi miljöpartister tror inte på detta. Vi konstaterar\r\natt EG i dag har ett stort demokratiskt underskott.\r\nVi tvivlar på att en superstat med 360 miljoner\r\nmänniskor och 15 språk verkligen över huvud taget\r\nkan bli en väl fungerande demokrati. Besluten\r\nkommer att fattas alltför långt från dem som är\r\nberörda. Detsamma problem som gäller för\r\nmedarbetare i de transnationella företagen.\r\nStorskaligheten är antidemokratisk. Den som inte\r\nförstår detta förstår inte demokratins väsen. De\r\nmånga besluten måste fattas så nära de berörda som\r\nmöjligt om vi skall ha en fungerande demokrati.</pre><pre>Vi miljöpartister är samtidigt medvetna om att det\r\npå vissa områden krävs internationella tvingande\r\nbeslut. Luft- och vattenföroreningar respekterar\r\ninga nationsgränser. Vapen och krigsmaskiner\r\növerskrider dess värre alla gränser. Det är det de är\r\ntill för. Det har vi handgripliga bevis på i dessa\r\ndagar. Därför vill vi inom den gröna rörelsen ha en\r\ngemensam beslutsordning för hela Europa. Vi\r\nkallar det för Regionernas Europa. I vår motion om\r\nEuropapolitiken pläderar vi för ett alleuropeiskt\r\nsamarbete. Vi vill ha ett samhälle som säger ja till\r\nmänniskors frihet och samarbete i hela Europa. EG\r\när främst kapitalets och varornas frihet. Den\r\nfriheten leder lätt till ekologiska katastrofer.</pre><pre>Det hindrar dock inte att Sverige givetvis måste ha\r\nrelationer till och samarbete med EG. Vi har inte\r\ngett upp hoppet om EG. Vi vet ännu inte vad EG\r\nkommer att utvecklas till. Jag anförde nyss de stora\r\nsvårigheter man måste övervinna om man skall\r\nförsöka skapa en demokratisk union med 15 olika\r\nländer, eller hur många det nu kan bli. Idealet\r\nmåste vara att ha ett alleuropeiskt samarbete som\r\ninte utesluter någon. Vi behöver det samarbetet för\r\natt lösa de övergripande problemen som inte varje\r\nland kan klara på egen hand. I övrigt kan de flesta\r\nproblemen klaras genom frivilliga\r\növerenskommelser mellan olika organisationer.\r\nDet gäller t.ex. vilken typ av stickkontakter vi skall\r\nha eller vad vi skall ha för standard på våra\r\nelektriska motorer.</pre><pre>Herr talman! Miljöpartiet vill ha en demokratisk\r\nkontroll över de starka, i all synnerhet när de\r\nförstör den jord som vi är beroende av för vår\r\növerlevnad. Våra barn, barnbarn och alla\r\nkommande generationer är beroende av den. Detta\r\nmåste vara utgångspunkten för politiken.\r\nMiljöpartiet kräver solidaritet.</pre><pre>Vi kräver solidaritet med djur och natur.</pre><pre>Vi kräver solidaritet med kommande generationer.</pre><pre>Vi kräver solidaritet med de fattiga folken.</pre><pre>Vi kräver solidaritet med svaga grupper i Sverige.</pre><pre>Detta innebär att vi kräver att vi alla i ödmjuk\r\nsolidaritet värnar om vår ömtåliga planet Tellus,\r\njorden -- vi har bara en jord, vi har ingen i reserv.</pre><pre>Anf. 64 NIC GRÖNVALL (m) replik:</pre><pre>Herr talman! Det är inte oväsentligt att något\r\nutveckla den invändning som kan göras mot det\r\ngröna partiets omvärldssyn.</pre><pre>Jag sade i mitt förra anförande i denna debatt att\r\ndet gröna partiet representerar en snuttifierad\r\nvärldssyn, alltså en världssyn där olika problem\r\nlöses i olika sammanhang. Jag vill gärna peka på att\r\ndetta inte motsvarar verkligheten. Vi lever i en\r\nalltmer integrerad värld, vare sig vi vill det eller\r\ninte. Världens befolkning växer oerhört för varje\r\ndag som går. Det är nödvändigt för världens\r\nmänniskor att tillsammans se till att det råder fred\r\npå jorden, att tillsammans se till att rättvisa råder\r\nmellan fattiga och rika.</pre><pre>Vi har funnit ett system för det som är överlägset\r\nalla andra, nämligen marknadsekonomin; den\r\nbefolkas av människorna, människorna styr med\r\nsina val utvecklingen av den ekonomin, till skillnad\r\nfrån vad som är fallet i kontrollekonomin, där\r\npolitiker eller maktgrupper styr den ekonomiska\r\nutvecklingen och därmed människans\r\nlevnadsvillkor.</pre><pre>Den gröna ekonomin är en kontrollekonomi -- det\r\ngröna partiets alla förslag går ut på att försöka styra\r\nden enskilda människans fria val. Det leder aldrig\r\ntill det mål som det gröna partiet säger sig\r\neftersträva.</pre><pre>Miljöpartiet hävdar här att EG främst innebär\r\nvarornas frihet. Det är inte sant. EG är en\r\nstorslagen plan för att integrera Europas folk, för\r\natt skapa bättre miljö, större rättvisa, en bättre\r\nekonomi, mer välfärd och trygghet och framför allt\r\nför att skapa fred. EG är inte den kalla ekonomin --\r\nEG är Europas framtid.</pre><pre>Anf. 65 LARS NORBERG (mp) replik:</pre><pre>Herr talman! Nic Grönvall anklagar miljöpartiet\r\nför att ha en snuttifierad världssyn. Jag tror att vi\r\nhar en minst lika intensiv uppfattning om världen\r\noch dess tillstånd som moderata samlingspartiet\r\noch Nic Grönvall. Vi har i vår Europamotion sagt\r\natt vi vill ha ett mångsidigt samarbete: vi vill ha\r\nsamarbete med länderna i Norden, och vi vill ha\r\nsamarbete i den geografiska region där vi lever,\r\nnämligen kring Östersjön. Vi behöver alltså\r\nsamarbete, på flera nivåer. Vi behöver vidare ha ett\r\nsamarbete i Europa, och vi behöver slutligen ha ett\r\nsamarbete mellan industriländerna; OECD borde\r\ngöras om till något som värnade miljön i stället för\r\natt bara tala om hur man snabbast möjligt skall\r\nexploatera miljön, vilket leder till just den katastrof\r\nsom jag tidigare nämnde.</pre><pre>Marknadsekonomin är tyvärr icke användbar. Den\r\när kortsiktig, och den är blind för vissa problem.\r\nDen behöver alltså modifieras och kontrolleras.\r\nSamtidigt är det miljöpartiets uppfattning att vi inte\r\nkan ha en centralplanerad ekonomi. Men vi måste\r\nsätta upp gränser för marknadsekonomin, så att\r\nden icke tar sig de friheter som den annars gör. Vi\r\nhar en miljökatastrof på gång i världen, och vi har\r\nhaft en marknadsekonomi som har främjat denna\r\nmiljökatastrof. Även överbefolkningen i världen är\r\nett resultat av västvärldens s.k. utveckling. Det\r\nskulle ta lång tid att utveckla de problemen, men de\r\när värda att diskutera.</pre><pre>EG har, i varje fall i Sverige och även i den\r\ninternationella debatten, främst uppfattats som en\r\nvarornas och kapitalets frihet. Vi vill gärna ha frihet\r\nför människor och för idéer -- det prioriterar vi --\r\nmen den tycker vi skall sträcka sig i första hand över\r\nhela jorden, i andra hand över Europa och i tredje\r\nhand över de regioner jag nämnde: grannländerna\r\nrunt Östersjön. Där skall vi ha stor frihet. Vi vill ha\r\nfrihet för låt säga balterna att besöka oss på samma\r\nvillkor som danskar och norrmän.</pre><pre>EG kanske gagnar freden -- det är möjligt; det\r\nhoppas vi -- men vi behöver ha fred i hela Europa,\r\noch därför behöver vi utveckla ett regionernas\r\nEuropa.</pre><pre>Anf. 66 NIC GRÖNVALL (m) replik:</pre><pre>Herr talman! Det skall bli en kort replik.</pre><pre>Jag vill säga till kammaren att de överläggningar\r\nsom förekommit i Genève under de två gångna\r\ndagarna fördes på önskemål av alla Europas\r\nnationer utom Sovjetunionen, Bulgarien och\r\nRumänien. De överläggningarna fördes under\r\ntemat Europa i förändring -- från samarbete till\r\nintegration. Det gröna partiet har ännu inte\r\nkommit längre än till samarbetstanken, medan\r\nEuropa är på väg in i integrationen!</pre><pre>Anf. 67 LARS NORBERG (mp) replik:</pre><pre>Herr talman! Som litet parti hade vi inte tillfälle att\r\ndelta i de diskussionerna, vilket vi annars gärna\r\nskulle ha gjort. Vi tror att det har varit värdefullt\r\natt parlamentariker från östra och västra Europa på\r\ndetta vis har diskuterat vår gemensamma framtid i\r\nEuropa. Det tror jag främjar just de tankar som vi\r\nhar fört fram när det gäller ett regionernas Europa\r\noch ett alleuropeiskt samarbete, som då i första\r\nhand skall gälla de problem som det verkligen är av\r\nnöden att lösa internationellt men inte alla de\r\nproblem som länderna själva kan lösa på egen\r\nhand. Det samarbetet är icke lämpligt för\r\ndemokrati.</pre><pre>Jag tror inte heller att idén att överlämna 80 % av\r\nalla tunga beslut till ett gemensamt europeiskt\r\nparlament är gångbar på sikt. Jag tror att den\r\nintegration som Nic Grönvall därvidlag talar om är\r\nantidemokratisk.</pre><pre>Jag tror inte heller att folken i Östeuropa när de\r\nlämnar en hårt styrd ekonomi och politik i en union\r\ngenast vill hoppa in i en annan union och överlämna\r\n80 % av beslutskapaciteten till ett alleuropeiskt\r\nparlament, som ligger längst bort vid Atlanten. Jag\r\ntror alltså att folken vill ha ett rimligt mått av\r\nsjälvbestämmande och överlämna sådana frågor\r\nsom kräver gemensamma beslut,\r\ngränsöverskridande frågor, till en\r\ngränsöverskridande organisation, gärna med\r\növerstatlig befogenhet.</pre><pre>Anf. 68 BERTIL PERSSON (m):</pre><pre>Herr talman! Det faktum att Lars Norberg tror att\r\nBryssel ligger vid Atlanten skapar en viss pessimism\r\nnär det gäller hans kunnande om Europa.\r\nStrasbourg ligger inte heller vid Atlanten.</pre><pre>Vi har nu kommit till den punkt i det här avsnittet\r\ndär en regeringsföreträdare skulle ha trätt in i\r\ndebatten. Så är inte fallet. Det blir således min\r\nuppgift att konstatera att Sverige äntligen på allvar\r\när på väg in i den europeiska integrationen, på väg\r\nin i EG.</pre><pre>EG är en organisation med en stark inbyggd\r\ndynamik. EG är hela tiden under utveckling, och\r\nvår ansökan till EG och ett bifall till denna kommer\r\natt innebära förändringar på många områden -- det\r\nkommer att skapa en ny europeisk samhörighet.</pre><pre>I det kommande Europa kommer nationalstaterna\r\natt förlora i betydelse till regionernas fördel, och\r\ndet är bra. Nya K-regioner uppstår tvärs över\r\nnationsgränserna, baserade till en del på geografisk\r\nnärhet, till en del på gemensamma intressen av\r\nmånga olika slag.</pre><pre>Redan nu ser vi nya former av samverkan, inte bara\r\ni Benelux utan också mellan London--Oxford--\r\nCambridge och Parisområdet, mellan Barcelona,\r\nRivieran och Milano, mellan Bayern och Schweiz.\r\nFler sådana regioner växer fram.</pre><pre>En sådan samverkan är starkt stimulerande för\r\ntillväxten och skapar därför också möjligheter till\r\nökade miljöinsatser. Det är tre faktorer som utgör\r\nförutsättningarna för den här typen av starka\r\nregioner, nämligen</pre><pre>-- tillgången till bra universitet för forskning och\r\nutbildning,</pre><pre>-- bra kommunikationer, särskilt\r\nflygkommunikationer, och</pre><pre>-- bra levnadsbetingelser, alltså ett bra kulturliv, bra\r\nbostäder, bra skolor och bra fritidsutbud.</pre><pre>Det finns inget starkt regionalt samarbete i norra\r\nEuropa, utan det är i Mellaneuropa som tillväxten\r\nsker. Vi behöver komma med i detta samarbete.</pre><pre>Att det inte har uppstått en stark K-region över\r\ngränserna i norra Europa är delvis ett\r\nkommunikationsproblem där broarna över\r\nÖresund och Femer Bælt är nyckelfrågor liksom\r\nutveckling av färgleder och flygförbindelser.</pre><pre>Det finns emellertid ytterligare en faktor som har\r\ndiskuterats betydligt mindre, nämligen de\r\norganisatoriska problemen. Ute i Europa har man\r\nstarka kommunala och regionala organ med\r\ndemokratisk uppbyggnad. Det senare har vi inte i\r\nSverige.</pre><pre>När vi hemma i Skåne har arbetat på att bygga upp\r\nsamverkan med dels Mecklenburg/Hamberg i\r\nNordtyskland, dels Toscana i Italien har det genast\r\nuppstått problem. Det är problem som egentligen\r\nockså Mona Sahlin skulle fundera över. Vem skall\r\ndessa europeiska regioners ledningar förhandla\r\nmed i Skåne? Skall de förhandla med de två\r\nlandshövdingarna, med de 24 kommunerna, med\r\ntvå landsting och en landstingsfri stad, med de fem\r\nkommunalförbunden eller med de två\r\nkommunförbundsavdelningarna? De blir, som vi\r\nsäger i Skåne  r i hoved. Det finns ingen\r\nbeslutskompetent förhandlingspartner på regional\r\nnivå i Sverige, och det är faktiskt ett bekymmer.\r\nSverige skulle behöva en ny regionstruktur. Själv\r\nskulle jag kunna tänka mig Skåneland, östra och\r\nvästra Götaland, östra och västra Svealand samt\r\nsödra och norra Norrland. Dessa regioner är lagom\r\nstora som universitetsregioner, sjukvårdsregioner\r\noch trafikregioner. De är lagom stora och dessutom\r\nnaturliga regioner. Men de finns inte, och det\r\nskapar problem alldeles särskilt i Skåne- och\r\nGöteborgsområdena.</pre><pre>Med en annan regional struktur skulle vi få de\r\nnaturliga förutsättningarna för att bedriva ett\r\nregionalt samarbete på vettiga villkor med\r\nregionerna ute i Europa. Nästa sekel är inte\r\nnationalstaternas utan regionernas. Allt talar för\r\ndet om man ser till EGs utveckling.</pre><pre>Vi skall veta att det regionala samarbetet ute i\r\nEuropa inte främst bygger på kommunal\r\nceremoniel utan på naturliga näringslivskopplingar.\r\nDe betingas ofta av samarbetsbehov på grund av\r\ngeografiskt eller kommunikationsmässig närhet\r\nmen också ofta på att man har en likartad\r\nnäringslivsstruktur eller liknande problem att lösa.\r\nMan kan se att vinster uppstår med detta\r\nsamarbete. Det är alltså näringslivet som skall\r\nsamarbeta, men det fordras även någon form av\r\nsamhällelig struktur liksom ett samarbete mellan\r\nuniversitet för forskning och utbildning.</pre><pre>Politikernas uppgift är att skapa förutsättningar för\r\ndetta, både organisatoriska och infrastrukturella.\r\nHär har vi en viktig uppgift inför EG-inträdet. En\r\nstark regional samverkan inom EGs ram är ett\r\nviktigt inslag i den europeiska integrationen.</pre><pre>Anf. 69 LARS NORBERG (mp) replik:</pre><pre>Herr talman! Jag medger att jag uttryckte mig\r\nslarvigt. Efter att ha kontrollerat på min karta kan\r\njag konstatera att Bryssel ligger ungefär sex mil från\r\nNordsjön, som ibland räknas som en del av\r\nAtlanten, ungefär som Engelska kanalen och\r\nBiscaya gör. Det är nästan vid kanten av den blå\r\nAtlanten, borde jag kanske ha sagt. Ur de\r\ncentraleuropeiska folkens synpunkt ligger faktiskt\r\nBryssel i en utkant av Europa där centrum finns\r\nnågonstans mellan Kiew och Warszawa.</pre><pre>Jag håller med Bertil Persson om att det regionala\r\nsamarbetet behöver utvecklas. Det har jag sagt i\r\nmitt tidigare anförande och även i repliker. Det är\r\ninte särskilt viktigt om det gäller delar av europa\r\nsom tillhör EG eller inte, utan det rör sig om\r\nnaturliga samhörigheter som är helt oberoende av\r\nEG.</pre><pre>Jag håller också med Bertil Persson om att vi i\r\nSverige behöver bättre regionala organ.\r\nMiljöpartiet har väckt flera motioner om att\r\nutveckla den regionala demokratin. Moderaterna\r\nvill som bekant avskaffa landstingen. Vi anser att\r\ndet behövs regionala parlament med betydligt\r\nstörre makt. De skall ta över centralmaktens\r\ninstitutioner, dvs. landshövdingar och länsstyrelser,\r\ntill förmån för en länshövding med en demokratiskt\r\nvald länsstyrelse. Dessutom håller jag med Bertil\r\nPersson om att vi behöver göra om hela den Axel\r\nOxenstiernska indelningen i län till någonting\r\nannat. De gamla stiften utgör faktiskt en betydligt\r\nbättre regional indelning än vad länen gör i dag.\r\nDet är mycket möjligt att det också finns andra\r\nindelningsidéer som behöver prövas.</pre><pre>Anf. 70 PER-OLA ERIKSSON (c) replik:</pre><pre>Herr talman! Jag delar Bertil Perssons uppfattning\r\natt det i det framtida Europa kommer att växa fram\r\nett betydande regionalt samarbete över\r\nriksgränserna. Men jag reagerar när han säger att\r\ndet inte finns något regionalt samarbete i Norden.\r\nDet kanske inte finns mycket av regionalt\r\nsamarbete i den del av landet som Bertil Persson\r\nkommer från. Men vi i de norra delarna av landet\r\nhar redan ett intensivt samarbete över gränserna,\r\noch det rör hälso- och sjukvård, renhållning,\r\navlopps- och VA-anläggningar, näringslivet osv.\r\nOm Bertil Persson får tid kan jag gärna guida\r\nhonom i de nordliga delarna av landet. Då får han\r\ni midnattssolens ljus at få se hur människor\r\nsamarbetar över riksgränserna.</pre><pre></pre><pre>Anf. 71 BERTIL PERSSON (m) replik:</pre><pre>Herr talman! Några större tillväxtskapande\r\nresultat av det samarbete som sker över riksgränsen\r\ni Norrland har inte jag upptäckt. Jag tror att det är\r\nsvårt att se det även med hjälp av lupp. Däremot\r\nhar det varit ett framgångsrikt internt samarbete i\r\nNorrland när det gällt att få statligt stöd. Det har\r\nman varit skicklig på och får mitt erkännande för.</pre><pre>Det gläder mig att Lars Norberg nu har öppnat\r\ngeografiboken och sett efter var Bryssel ligger. Det\r\när liksom en grundförutsättning för att kunna föra\r\nen vettig EG-debatt.</pre><pre>Lars Norberg talar om sina länsparlament, och det\r\när just sådana jag anser vara en olycka.\r\nUppdelningen i smålän har en gammal historisk\r\ntradition. Men det är ingen naturlig indelning\r\nsvarande mot näringslivsmönster,\r\nkommunikationsmönster eller annat. Jag nämnde\r\nSkåne- och Göteborgsregionerna som exempel på\r\ndet. Jag är inte för länsparlament och vill inte\r\npermanenta länsgränserna. I stället vill jag ha en\r\nsubsidialitetsprincip. Jag tror att regionerna måste\r\nvara väsentligt större för att det skall bli en vettig\r\nnivå mellan stat och kommun. De måste också vara\r\nvettiga förhandlingsparter gentemot regionerna ute\r\ni Europa.</pre><pre>Anf. 72 LARS NORBERG (mp) replik:</pre><pre>Herr talman! Låt oss inte ytterligare diskutera\r\nBryssels placering på kartan. Jag vet mycket väl var\r\nstaden ligger, men råkade uttrycka mig slarvigt när\r\njag sade att den låg nära Atlanten. Jag hoppas att\r\nBertil Persson kan överse med det misstaget,\r\neftersom han själv så väl vet var Bryssel ligger.</pre><pre>Vad så gäller frågan om länsparlament handlar det\r\nom principer och att vi skall ha en demokratisk\r\nuppbyggnad av den regionala representationen och\r\nstyrningen. Den andra frågan gäller\r\nlänsindelningen.</pre><pre>Jag berörde alltså frågan hur vi tycker att\r\nstyrningen skall gå till och hur funktionen skall se\r\nut. Det skall finnas ett länsparlament. Det skall\r\nfinnas en styrelse, ett regionparlament -- jag skall\r\nkanske uttrycka mig så för att inte blanda ihop det\r\nmed nuvarande länsindelning -- med en\r\nregionstyrelse och en regionhövding, om vi skall\r\nkalla det så. Jag medgav i tidigare inlägg att den\r\nnuvarande indelningen är gammalmodig, och den\r\när inte särskilt funktionell. Många län är alldeles för\r\nsmå.</pre><pre>Jag kastade fram också en fundering att vi har 13\r\nstift och 24 län. Vi halverar direkt, om vi följer den\r\nindelningen. Men jag har inte låst mig och\r\nmiljöpartiet har inte låst sig på denna punkt. Vi är\r\ndock medvetna om att en minskning av antalet\r\nregioner förmodligen är lämplig och riktig.</pre><pre>Anf. 73 BERTIL PERSSON (m) replik:</pre><pre>Herr talman! Det som skiljer oss åt är att vi ser på\r\nfunktionen: Hur skall vi få regioner som fungerar\r\npå ett bra sätt i EG? Det skall vara ett demokratiskt\r\ninslag, det slår vi vakt om. Men hur vi skall lösa\r\ndetta med hövdingar och byråkrater, biskopar osv.\r\ntycker jag är sekundärt. Det väsentliga är att vi får\r\nen väl fungerande enhet enligt\r\nsubsidialitetsprincipen.</pre><pre>Andre vice talmannen anmälde att Lars Norberg\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 74 HANS GÖRAN FRANCK (s):</pre><pre>Herr talman! Iraks angreppskrig är ett brott mot\r\nfreden. Alla sådana folkrättsbrott måste med\r\nskärpa beivras.</pre><pre>Jag har med egna ögon under besök i Irak kunnat\r\niaktta brutaliteten och omfattningen i förtrycket i\r\nden irakiska diktaturen. Men det var svårt att\r\ntränga igenom med min och andras starka kritik och\r\nfördömande av Saddam-diktaturen, då USA,\r\nFrankrike och Sovjet försedde den nu så förhatliga\r\nregimen med jättelika militärleveranser. Det\r\nirakiska folket liksom andra folk i Mellanöstern\r\nsom lever under despotiska och diktatoriska\r\nregimer måste få demokrati och mänskliga\r\nrättigheter. Men detta kan inte uppnås genom ett\r\nstorkrig. Mänskliga rättigheter främjas bäst av fred\r\noch avspänning, inte av krig och konfrontation. I\r\nkrigets spår krossas den irakiska oppositionen, som\r\nhar behövt och behöver stöd.</pre><pre>All aggression och ockupation som förekommer i\r\nMellanöstern måste upphöra och nationellt\r\nsjälvbestämmande garanteras alla länder och folk,\r\näven de palestinska och kurdiska folken.</pre><pre>FN-stadgan medger bara bruk av våld i två fall,\r\nnämligen individuellt eller kollektivt självförsvar\r\nenligt artikel 51 och efter beslut av säkerhetsrådet\r\nenligt artikel 42. Artikel 51 avser ett lands eller\r\nflera länders ställningstagande, som skall\r\nrapporteras till FNs säkerhetsråd.</pre><pre>Någon uppmaning om militärt stöd från FNs\r\nsäkerhetsråd finns inte i resolution 678 och kan inte\r\nheller uttolkas i resolutionstexten. Däremot\r\nuppmanas medlemsstaterna att ge lämpligt stöd,\r\n''appropriate support''. Ordet ''appropriate''\r\ninnebär endast en förpliktelse att överväga hur\r\nresolutionens syfte skall uppnås, som är att Irak\r\nskall lämna Kuwait.</pre><pre>Beslut om militära åtgärder av FN kan enligt FN-\r\nstadgan enbart fattas enligt artikel 42 och enligt\r\nprocedurreglerna i artiklarna 43--47. Detta har inte\r\nskett.</pre><pre>De medlemsstater som av FNs säkerhetsråd fått\r\nfullmakt att använda militärt våld har inte träffat\r\ntruppavtal med säkerhetsrådet, artikel 43. Den\r\nfunktion som anges för FNs militära stabsutskott\r\nhar inte iakttagits, artiklarna 45--47.</pre><pre>Säkerhetsrådets metod att delegera rätten till bruk\r\nav militärt våld står inte heller i överensstämmelse\r\nmed stadgans artikel 24. Det är inte förenligt med\r\nFN-stadgans anda och bokstav att i detta speciella\r\nfall göra en innovation eller praxisändring av\r\nstadgan, vilket påståtts vara grunden för\r\nsäkerhetsrådets resolution 678. En rad skäl talar\r\ndäremot. Då FN som organisation genomgår\r\nbetydande förändringar i vitaliserande och\r\nförstärkande riktning för att säkra fred och\r\nsäkerhet, bör givetvis inte FN göra en innovation\r\neller praxisrevidering av stadgan som leder till eller\r\nriskerar medföra ett storkrig som sätter\r\nvärldsfreden i fara.</pre><pre>I sådana situationer bör FN-stadgan i stället följas\r\nstrikt. Förändringar och innovationer var och är\r\nunder föreliggande omständigheter i hög grad\r\nolämpliga.</pre><pre>Olämpligheten blir än större då resolutionen inte\r\ninnehåller några inskränkningar då det gäller de\r\nbefullmäktigade staternas militära agerande vare\r\nsig i tid eller i rum. När de vid Persiska viken\r\nkrigsagerande staterna begär hjälp eller stöd bör\r\ndetta mot den beskrivna bakgrunden behandlas\r\navvisande, och om så inte sker bör i varje fall största\r\nåterhållsamhet iakttas.</pre><pre>Klart är emellertid att varje begäran om hjälp eller\r\nstöd eller annan insats inte är folkrättsligt\r\ntvingande.</pre><pre>Den skyldighet som eljest föreligger, att behandla\r\nförfrågningar eller framställningar från FN i positiv\r\nanda, gäller inte enligt min mening i detta speciella\r\nfall. Sverige bör handla på sådant sätt som bäst\r\ngynnar fred och säkerhet, rättvisa och stabilitet i\r\nregionen.</pre><pre>Enligt gällande riktlinjer för krigsmaterielexport\r\nbör tillstånd inte beviljas för export till stat som\r\nbefinner sig i väpnad konflikt med annan stat. FNs\r\nsäkerhetsråd har inte uttryckligen begärt att\r\nSverige eller något annat land skall leverera\r\nkrigsmateriel till de krigförande länderna. Även\r\nom så skulle vara fallet föreligger inte en\r\nfolkrättsligt tvingande förpliktelse att uppfylla en\r\nsådan begäran.</pre><pre>I går bildade vi en aktionsgrupp för fred i\r\nMellanöstern. I den ingår riksdagsledmöter från\r\nfem olika partier. Ledande företrädare för de stora\r\nfredsorganisationerna finns med i personlig\r\nkapacitet, bl.a. Sveriges fredsråd och Svenska FN-\r\nförbundet.</pre><pre>Vi vänder oss till FNs säkerhetsråd och alla\r\nmedlemsländer, givetvis inkl. de krigförande\r\nparterna, med uppmaningen:</pre><pre>--  Stoppa kriget nu.</pre><pre>--  Proklamera genast eld upphör.</pre><pre>--  Fortsätt den avbrutna dialogen och förhandla\r\nom en fredlig lösning.</pre><pre>--  Sammankalla en internationell\r\nMellanösternkonferens för fred, folkens\r\nsjälvbestämmanderätt och upphävande av all\r\nockupation.</pre><pre>Vi vänder oss till de krigförande parterna med\r\nuppmaningen:</pre><pre>--  Irak måste lämna Kuwait.</pre><pre>--  USA och dess allierade måste lämna arabiskt\r\nterrotorium; endast FNs fredsbevarande styrkor\r\nskall säkra vapenvilan och freden i regionen.</pre><pre>Vi vänder oss till svenska regeringen med\r\nuppmaningen:</pre><pre>--  Håll fast vid det viktiga beslutet att inte sända\r\nmilitära styrkor till kriget och verka aktivt för\r\nomedelbart eld upphör.</pre><pre>--  Förklara att Sverige är berett att stå som värd\r\nför en internationell Mellanösternkonferens.</pre><pre>--  Ta initiativet till en internationell plan för\r\nomfattande bistånd till alla länder i Mellanöstern\r\nsom drabbats av krigets gissel.</pre><pre>--  Verka aktivt för att stärka förtroendet för FN\r\nsom internationellt organ för fred och säkerhet.</pre><pre>--  Ingen vapenexport till de krigförande länderna.</pre><pre>--  Öka de humanitära insatserna till krigets offer i\r\nalla krigsdrabbade länder.</pre><pre>Vi som bildat Aktionsgruppen för fred i\r\nMellanöstern vädjar till alla enskilda och\r\norganisationer att stödja detta upprop och agera för\r\natt med alla fredliga medel som står till buds verka\r\nför en varaktig fred i Mellanöstern.</pre><pre>I detta anförande instämde Margareta Persson (s),\r\nMargareta Winberg (s) och Lars Norberg (mp).</pre><pre>Anf. 75 NIC GRÖNVALL (m) replik:</pre><pre>Herr talman! Jag vill gärna först göra alldeles klart\r\ndet utomordentliga angelägna i Hans Göran\r\nFrancks ärende. Det finns inga krafter som skall\r\nsparas för att åstadkomma fred i detta avskyvärda\r\nkrig. Men jag uppfattar den deklaration som den\r\nnybildade aktionsgruppen avser att gå fram med\r\noch som den avser att kämpa för som en\r\ndeklaration som inte är korrekt och därför är\r\nvilseledande. Jag skall vara precis.</pre><pre>I den uppmaning som riktas till FNs säkerhetsråd\r\nsäger man: ''Fortsätt den avbrutna dialogen och\r\nförhandla om en fredlig lösning.'' Den dialog som\r\nman påstår vara avbruten var en dialog som bestod\r\ni att Iraks diktator lät FNs generalsekreterare vänta\r\ni fyra timmar för att djupt genera honom innan han\r\nbryskt avvisades i sin fredsansträngning. Man får\r\ninte beskriva ett angeläget skeende på detta sätt.\r\nDet är ett av skälen till att jag inte kan tillträda\r\ndenna deklaration.</pre><pre>Anf. 76 HADAR CARS (fp) replik:</pre><pre>Herr talman! Alla önskar vi fred i Mellersta\r\nÖstern, men en fred utan villkor och utan att också\r\nKuwait får sin självständighet kan inte jag -- och jag\r\ntror inte heller någon annan i mitt parti -- ställa upp\r\npå. Detta upprop för fred behandlar inte den\r\nfrågan, vilket jag tycker är allvarligt. När det står\r\natt kriget skall stoppas nu, är det ett ovillkorligt\r\nkrav som ställs i resolutionen. Jag undrar om de\r\nsom har skrivit under resolutionen tycker att det\r\nhade varit riktigt att samma krav hade ställts 1943 --\r\nstoppa kriget nu -- då Tyskland härskade över\r\nFrankrike, Norge, Danmark och stora delar av\r\nÖsteuropa. Hade det varit rätt ögonblick att säga:\r\nStoppa kriget nu och övergå till förhandlingar? Jag\r\ntror att man måste se till att de grundläggande\r\nmålen nås före eller i varje fall vara en förutsättning\r\nför fredssamtal.</pre><pre>Man kan möjligen säga att det är att göra sig löjlig\r\növer en felskrivning i denna resolution. Men jag\r\ntycker att det på något sätt är talande att där står\r\nuttryckligen: ''USA och dess allierade måste lämna\r\narabiskt territorium.'' Är inte de som har skrivit\r\nunder resolutionen medvetna om att bland de\r\nallierade ingår Saudiarabien, Egypten och Syrien.\r\nBegär ni att alla saudiaraber, egyptier och syrier\r\nskall lämna arabiskt territorium -- för att inte tala\r\nom alla kuwaiter? Det är en sådan brist på\r\nförståelse för vad det här verkligen handlar om att\r\ndet är generande att denna resolution har lästs upp\r\ni den svenska riksdagen.</pre><pre>Anf. 77 HANS GÖRAN FRANCK (s)\r\nreplik:</pre><pre>Herr talman! Jag uppfattar Nic Grönvalls inlägg så\r\natt han tyckte att detta upprop var angeläget. Men\r\nhan hade den invändningen att sättet på vilket FNs\r\ngeneralsekreterare hade bemötts, när denne\r\nbesökte Bagdad inte var korrekt utan\r\nnedvärderande för generalsekreteraren och för FN.\r\nJag kan dela den uppfattning som Nic Grönvall ger\r\nuttryck för. Jag tycker inte att FNs\r\ngeneralsekreterare blev behandlad med den\r\naktning som hade varit på sin plats.</pre><pre>Men när man har sagt detta bör man också beklaga\r\natt FNs generalsekreterare reser till Bagdad först i\r\nelfte timmen. Han borde ha gjort det vid ett\r\ntidigare stadium. Han borde ha tagit mer tid på sig\r\nför att diskutera och framföra sitt ärende i Bagdad.\r\nJag har själv varit i Irak och har själv varit med om\r\natt både framföra kritik och göra annat, vilket jag\r\ntalade om i mitt första inlägg. En sak har jag i alla\r\nfall lärt mig: man får faktiskt inte ha bråttom om\r\nman skall kunna framföra sitt budskap, framför allt\r\nom man skall ha en chans att få gehör.</pre><pre>Dess bättre är inställning till en lösning av\r\nkonflikten mer positiv än som kommer till uttryck i\r\nHadar Cars uttalande, som ju andas en viss grad av\r\nhätskhet i stället för en syn som kan leda till ett slut\r\npå kriget. Jag vill särskilt poängtera att Sovjets och\r\nUSAs utrikesministrar gjorde ett gemensamt\r\nuttalande, som jag tyckte gick i positiv riktning. Det\r\ninnebar en viss försiktig öppning till att få till stånd\r\njust ett eld upphör, som också vi är ute efter.</pre><pre>När det till slut gäller frågan om Kuwaits\r\nsjälvständighet framgick det alldeles klart av mitt\r\nanförande att det inte finns någonting alls att pruta\r\npå i det avseendet. Ett stopp på kriget skall följa en\r\nviss procedur, som det är angeläget att man iakttar.</pre><pre>Anf. 78 NIC GRÖNVALL (m) replik:</pre><pre>Herr talman! Efter Hans Göran Francks senaste\r\ninlägg har jag det önskemålet att uttrycka att de\r\nsom vill stå bakom denna skrivelse i varje fall i\r\närlighetens och korrekthetens namn lyfter ut den av\r\nmig kritiserade meningen och ensidigt till Irak\r\nriktar en mening av följande lydelse: Fortsätt den\r\nav er avbrutna dialogen och uppta förhandlingar\r\nom en fredlig lösning. Rikta den förklaringen till\r\nIrak och inte till FN!</pre><pre>Anf. 79 HADAR CARS (fp) replik:</pre><pre>Herr talman! Ett slut på kriget tror jag att det inte\r\nfinns någon enda riksdagsman i denna sal som inte\r\nvill ha. Men jag tror också att den stora majoriteten\r\nav riksdagsmän säger att en förutsättning härför är\r\nett slut på ockupationen av Kuwait. Det Hans\r\nGöran Franck och de som har skrivit under denna\r\nresolution underlåter är att sätta detta såsom ett\r\nkrav. Därigenom sviker man FNs\r\nfredsansträngningar. Man ger dessutom ett stöd åt\r\nalla framtida diktatorer. De vet ju att det alltid finns\r\nopinioner som i efterhand accepterar allt sattyg som\r\ndessa diktatorer kan hitta på.</pre><pre>Om kravet på araberna att lämna arabiskt\r\nterritorium hade Hans Göran Franck ingenting att\r\nsäga. Det finns kanske inte heller mycket att\r\ntillägga utöver vad jag redan har sagt.</pre><pre>Jag blev däremot något upprörd när Hans Göran\r\nFranck i sitt inlägg ger ett intryck av att detta krig\r\nhade kunnat undvikas om FNs generalsekreterare\r\nhade agerat litet kraftfullare, hade åkt till Bagdad\r\nlitet tidigare och kanske också hade gjort andra\r\nsaker. När Hans Göran Franck gör FNs\r\ngeneralsekreterare indirekt om inte direkt\r\nmedansvarig för kriget har Hans Göran Franck gått\r\nalldeles för långt.</pre><pre>Herr talman! Slutligen noterade jag att Mona\r\nSahlin befann sig inne i salen när Hans Göran\r\nFranck var uppe och talade. Men lika litet som i den\r\ndebatt om Sverige och den europeiska\r\ngemenskapen som nyss ägde rum här i kammaren\r\nhade statsrådet Sahlin någonting att anföra. I den\r\nförra debatten gick hon i alla fall upp och sade att\r\nhon var mycket intresserad och mycket kunnig.\r\nMen hon nöjde sig med det och hade ingenting i sak\r\natt tillföra debatten. I detta fall har hon tillfört\r\ndebatten sin frånvaro. Det är talande att man\r\növerlåter åt oppositionens företrädare att bemöta\r\nde värsta tokerierna från socialdemokratiskt håll.</pre><pre>Anf. 80 HANS GÖRAN FRANCK (s)\r\nreplik:</pre><pre>Herr talman! Det är verkligen inte fråga om några\r\ntokerier. Jag tycker att Hadar Cars har all\r\nanledning att ta det litet lugnare i den här frågan,\r\nsom ju är så pass allvarlig.</pre><pre>På två punkter vill jag faktiskt ge mina\r\nmeddebattörer rätt: Det skall vara en justering.\r\nNär det gäller det aktuella uppropet kunde man\r\nnaturligtvis ha haft något längre tid på sig för att\r\njustera alla detaljer. Det är självklart att det skall\r\nstå ''de västallierade'', inte ''de arabiska länderna''.\r\nNaturligtvis behövs det en rättelse här. Det har\r\nalltså blivit ett fel, oavsiktligt. Tanken var ju att det\r\nrörde sig om de västallierade.</pre><pre>Vidare är det riktigt, som Nic Grönvall sade, att\r\ndialogen avbröts till följd av det sätt på vilket den\r\nfördes dels i Genève, dels i Bagdad. När det gäller\r\nGenèvedialogen får man väl säga att det var\r\nömsesidigt. När det däremot gäller Bagdaddialogen\r\nvar Saddam Husseins uppträdande mycket\r\nolyckligt med tanke på en vidare dialog den gången.</pre><pre>Jag skall kanske tillägga att Perez de Cuellar -- det\r\nhar aldrig sagts, utan det rör sig om ett ganska\r\ndemagogiskt uttalande av Hadar Cars -- självfallet\r\ninte är medansvarig genom det som hände under\r\nbesöket i Bagdad. Att hävda någonting annat är att\r\ngöra en illvillig tolkning av vad som har sagts här i\r\ntalarstolen.</pre><pre>Kvar står i varje fall nu det faktum att eftertankens\r\nkranka blekhet kommer fram i olika länder. Dess\r\nbättre kommer även en mera realistisk syn till\r\nuttryck bland stormakterna, och alltså också bland\r\nde ledande i USA och Sovjetunionen. Chansen att\r\ngenom att skapa en stark opinion åstadkomma de\r\nhär viktiga förändringarna är större än vi kanske\r\ntror. Freden måste faktiskt få en chans. Kriget har\r\nju redan fått så tragiska och förödande verkningar\r\natt det nu av allt att döma finns en möjlighet att\r\npröva på nytt.</pre><pre>Andre vice talmannen anmälde att Hadar Cars\r\nanhållit att till protokollet få antecknat att han inte\r\nägde rätt till ytterligare replik.</pre><pre></pre><pre>Anf. 81 JAN JENNEHAG (v):</pre><pre>Herr talman! I början av 1990 tycktes världen gå\r\nmot nedrustning, avspänning och fred. De\r\ndramatiska förändringarna i Östeuropa och den\r\nfortsatta utvecklingen i Sovjetunionen kom att\r\ninnebära en ny politisk situation.\r\nNedrustningspolitiken kröntes med framgång. Den\r\nresulterade i det kalla krigets slut och fick sin\r\nformella bekräftelse på ESK-konferensen i Paris i\r\nnovember 1990.</pre><pre>Den positiva utvecklingen hade dock brutits\r\ndessförinnan genom Iraks grova brott mot\r\nfolkrätten. Frågan om invasionen i Kuwait liksom\r\nfrågan om FNs och USAs roll samt om de allierades\r\nstorkrig mot Irak har behandlats i många inlägg\r\ntidigare här i dag. Hans Göran Francks analys och\r\nförslag kan jag bara instämma i. Det gäller såväl\r\nhans huvudanförande som hans repliker. Att läsa\r\nupp uppropet här i kammaren var dessutom\r\nalldeles utmärkt.</pre><pre>Krisen i Mellersta Östern fördjupades och\r\nförsvårades allvarligt, vilket har fått konsekvenser\r\nför mycket lång tid framöver genom de massiva\r\ninsatser som har kommit att bli följden av detta\r\nkrig. Det sannolika krossandet av Irak, med den\r\nsorts maktvakuum som då uppstår, kommer\r\nrimligen att resultera i att andra stater i området vill\r\növerta Iraks plats. Konfliktorsakerna blir inte\r\nundanröjda i detta krig. Därmed fortsätter\r\nkonflikterna. Risken finns ständigt att det blir\r\nvåldsamma förlopp, som ytterligare kompliceras\r\ngenom att det blir ännu fler aktiva aktörer. Bertil\r\nMåbrink redovisade för några timmar sedan\r\nutförligt vänsterpartiets ståndpunkter, och det finns\r\ningen anledning för mig att upprepa dem.</pre><pre>När det gäller läget i Europa är det de mycket\r\nsnabba förändringarna i Baltikum som tilldrar sig\r\ndet största intresset hos oss i Sverige. Också detta\r\nhar gjorts tydligt i debatten tidigare i dag.</pre><pre>Själv var jag i Estland för två veckor sedan. Det\r\nintryck som jag har sedan tidigare förstärktes: Det\r\när fråga om långsiktiga förändringar som sker med\r\nen kraft som knappast kan hejdas med militärt våld.\r\nSovjetunionens kris -- med en havererad ekonomi\r\noch havererade politiska beslutsfunktioner -- gör\r\natt det beträffande det nuvarande systemet helt\r\nenkelt saknas kompetens att lösa den mängd av\r\nskärpta nationalitetsmotsättningar som nu har\r\ngjorts tydliga.</pre><pre>I Sverige har vi, som sagt, ett särskilt intresse för de\r\nbaltiska republikerna. Enigheten om att folken där\r\nsjälva måste få bestämma sin framtid verkar vara\r\ntotal. Följaktligen måste Sverige på alla sätt\r\nprotestera mot varje försök att med militärt våld\r\ntvinga de baltiska republikerna kvar i unionen.</pre><pre>Bakslagen i fråga om de tidigare positiva\r\nförändringarna har helt klart minskat viljan hos oss\r\ni Sverige att fortsätta diskussionen om vår egen\r\nnedrustning. Det är en reaktion som är lika\r\nbeklaglig som den är förutsägbar. Det tidigare\r\nläget, där svenskt militärt försvar verkade sakna\r\nsåväl pengar som fiender, har förbytts till ett läge\r\ndär man åtminstone inte kan utesluta väpnade\r\nkonflikter i vår omedelbara närhet.</pre><pre>I sak är naturligtvis argumenten för att minska den\r\nmilitära andelen av vårt förvar lika starka som\r\nförut. Inga militära hot riktas mot Sverige. Risken\r\nför konflikter i vår närhet kan vi inte minska genom\r\natt själva rusta. Att sådana konflikter dessutom\r\nskulle vändas till aggression utåt verkar, som vi i\r\nvänsterpartiet ser saken, närmast vara uteslutet.\r\nSverige skall fortsätta att verka för en reducering av\r\nde konventionella styrkorna i norra Europa, för att\r\nalla kärnvapen i området skrotas och för att vi får\r\nett förbud mot besök av fartyg om man vägrar att\r\nuppge om fartyget i fråga är kärnvapenbestyckat.\r\nDetta måste så att säga gå hand i hand med att\r\nSverige minskar sina militärutgifter. Svensk\r\nsäkerhetspolitik skall helt enkelt i större grad bygga\r\npå att vi gör det som vi önskar att andra skall göra.\r\nEn nedläggning av JAS-projektet och en minskning\r\nav försvarsutgifterna med 10 % skulle vara tydliga\r\nsignaler om vilken utveckling vi vill ha.</pre><pre>Herr talman! Säkerhetspolitiken kan inte frigöras\r\nfrån vårt förhållande till EG. Två partier i riksdagen\r\när, som bekant, avgjorda motståndare till den\r\nnuvarande utvecklingen, nämligen vänsterpartiet\r\noch miljöpartiet de gröna. Ett medlemskap är och\r\nförblir oförenligt med en utrikes- och\r\nsäkerhetspolitik som bygger på alliansfrihet och\r\nneutralitet. Det är nödvändigt med en\r\nfolkomröstning i EG-frågan.</pre><pre>Anf. 82 BERNDT EKHOLM (s):</pre><pre>Herr talman! Under de två senaste åren har läget i\r\nEuropa helt förändrats. Sovjetunionens nya\r\nutrikespolitiska inriktning har lett till ett öppet\r\nEuropa, vilket vi alla naturligtvis hälsar med glädje.\r\nDet gör att vi har förhoppningar inför framtiden.\r\nJärnridån är riven.</pre><pre>Också situationen inom Sovjetunionen har\r\ngenomgått stora förändringar tack vare glasnost\r\noch perestrojka. Det kunde jag själv konstatera vid\r\nden studieresa som riksdagens kristna grupp gjorde\r\ntill Baltikum hösten 1989. Då rådde ordets frihet.\r\nMänniskors förhoppningar inför framtiden var\r\nmestadels ljusa, även om många klagade över den\r\ndåliga ekonomin och över bristen på varor och\r\nbostäder. Berättelserna om de många\r\nfrihetsmanifestationerna, bl.a. den s.k. baltiska\r\nkedjan, gjorde djupa intryck på oss -- för att inte\r\ntala om alla personliga möten. Men visst fanns där\r\nockså rädslan för en repression.</pre><pre>Tyvärr har dessa farhågor besannats. De\r\nkonservativa och militären närstående krafter tycks\r\nha tagit över, och vi har sett resultatet av militärt\r\nvåld och åtstramningar beträffande det fria ordet.\r\nSjälvfallet måste denna utveckling med kraft\r\nbrännmärkas. Våldet är sällan någon lösning på\r\nuppkomna problem, och det gäller även Baltikum.\r\nEn dialog och förhandlingar är den enda vägen när\r\ndet gäller att åstadkomma bestående stabilitet och\r\nutveckling, den enda vägen när det gäller att\r\nåstadkomma rättvisa och frihet.</pre><pre>Också utanför Europa har vi under de senaste åren\r\nsett flera exempel på en glädjande utveckling. Det\r\nräcker med att nämna Mandelas frisläppande och\r\nden fortsatta utvecklingen i Sydafrika. Tyvärr kan\r\nvi också här se exempel på motsatsen, nämligen\r\nkriget i Mellanöstern. Iraks annektering av Kuwait\r\nskall självfallet fördömas av Världssamfundet. Irak\r\nmåste lämna Kuwait. FN har kunnat agera mycket\r\naktivt tack vare anspänningen mellan\r\nsupermakterna.</pre><pre>Ändå känner man starkt tvivel inför FN-beslutet\r\nom ett accepterande av våld för att lösa konflikten.\r\nSanktionerna borde ha fått verka längre. Nu fick vi\r\naldrig svar på frågan om huruvida sanktionerna\r\nhade kunnat vara en lösning på krisen. Men nu är\r\nkriget ett faktum, och vår uppgift blir att verka för\r\nen begränsning av kriget i tid och rum.\r\nStatsministerns förslag, som har stått att läsa i bl.a.\r\nAftonbladet, om ett tillfälligt eldupphör för att\r\npröva Saddam Husseins vilja att dra sig tillbaka var\r\nett riktigt förslag. Inga idéer får vara oprövade när\r\ndet gäller att med fredliga medel lösa konflikten.</pre><pre>Därför var det också riktigt av statsministern att i\r\nbrevet till Hussein ta upp frågan om palestiniernas\r\nsituation och frågan om en internationell konferens\r\ni denna fråga. Broderskapsrörelsen har framfört\r\nkravet på att regeringen inte skall lämna någon\r\nmöda spard när det gäller att söka ett snabbt slut på\r\nkriget samt en fortsättning med en samlad\r\nfredskonferens för hela Mellersta Östern. ESK\r\nborde följas av MSK i denna region. Får vi inte en\r\nlösning på palestiniernas situation blir det aldrig\r\nfred i regionen. Det borde drygt 40 års historia ha\r\nlärt Världssamfundet, inkl. Israel.</pre><pre>Av den beskrivning som görs här av utvecklingen\r\ntorde framgå att fredsarbetet ytterligare behöver\r\nstärkas. Det kan för övrigt aldrig bli tillräckligt\r\nstarkt. Militarismen runt om i världen behöver\r\ndäremot inte förstärkas. Den är redan för stark, och\r\nalla insatser behövs för att försvaga den. I stället\r\nmåste nedrustningssträvandena stärkas. Krig löser\r\nsällan eller aldrig några problem. Det återstår att se\r\nhur det blir den här gången i Gulfen. Det är\r\nförhandlingar och en dialog som ger stabilitet och\r\nframgång för Världssamfundet.</pre><pre>I skuggan av kriserna i Mellersta Östern och i\r\nSovjet går fredsarbetet vidare i Europa. ESK-\r\nprocessen är här grundläggande. Undertecknandet\r\nav Parisavtalet om en gemensam säkerhet var en fin\r\nframgång. Det är just gemensam säkerhet, inte\r\navskräckning, som kan ge världen en bestående\r\nfred. Nu måste arbetet drivas vidare inom ESK för\r\nett utvecklat säkerhetsavtal. Att ESK-processen\r\nlyckas är enligt min mening nödvändigt för att\r\nSverige skall kunna medlem i EG. Vi kan inte gå in\r\ni EG om EG utvecklas till eget säkerhetsorgan där\r\nman har en gemensam försvarsmakt. Vår\r\nneutralitet, som enligt mitt sätt att se saken är\r\nvidare än ett neutralt förhållande mellan\r\nsupermakterna, måste ligga fast för framtiden.</pre><pre>Men också insatser från svensk sida är angelägna i\r\narbetet för en bestående fred. De har inte samma\r\ntyngd som vårt deltagande i FN-maskineriet, i\r\nESK-processen resp. när det gäller vårt närmande\r\ntill Europa, men är för den skull rakt inte oviktiga.</pre><pre>Sverige har alltid försökt att medverka till fredliga\r\nlösningar på konflikter. Också när det gäller att\r\nfinna metoder som är generellt tillämpbara har vi\r\nvarit aktiva, senast inom ESK. Sverige har där\r\ntillsammans med andra NN-stater tagit initiativ till\r\nen metod för ett fredligt biläggande av tvister,\r\nbaserad på principen om obligatorisk\r\ntredjepartsinblandning. Men det finns samtidigt\r\nanledning att framhålla vikten av den geografiska\r\nbegränsning av de initiativ som FN- rep.- ESK-\r\nramen erbjuder.</pre><pre>Konflikter inom stater kan inte hanteras särskilt väl\r\ninom dessa organ. För att möta etniska och andra\r\nkonflikter inom stater behövs det kompletterande\r\norgan. Någon form av medlingsinstitut -- gärna i\r\nmindre institutionaliserade former, möjligen i form\r\nav ett nätverk av personer -- skulle kunna innebära\r\nett viktigt bidrag till fredliga lösningar på\r\nuppkomna konflikter som inte har kunnat lösas\r\ninternt. Regeringen måste ta tag i den här frågan\r\noch komma med förslag. Riksdagen har tidigare\r\nbegärt en redovisning.</pre><pre>Sverige bör ligga i täten när det gäller att visa att\r\nnedrustning går att genomföra utan att människor\r\nför den skull behöver drabbas av arbetslöshet.\r\nTyvärr, kanske man skall säga, sysselsätter det\r\nmilitärindustriella komplexet ett betydande antal\r\nmänniskor. Man har påbörjat ett arbete med att\r\nbygga upp en internationell kunskapsbank\r\nbeträffande försvarsindustriell omställning vid\r\nnedrustning. Institutionen för freds- och\r\nkonfliktforskning vid Uppsala universitet är\r\ninblandad i detta arbete. Genom kunskapsbanken\r\nsamlar vi på oss praktiska erfarenheter av en\r\növergång från militär till civil produktion eller av en\r\nnedläggning av militära enheter. Det är angeläget\r\natt vi får en lösning beträffande formerna för ett\r\nrealiserande av kunskapsbanken samt att arbetet\r\nskjuter fart.</pre><pre>För trovärdighet i det fortsatta arbetet för fred och\r\nnedrustning måste Sveriges vapenexport anpassas\r\ntill de villkor denna del av utrikespolitiken ställer.\r\nExemplen är otaliga på hur svenska vapen hamnar\r\ni orätta händer. De riktlinjer som finns i dag måste\r\nskärpas och lagfästas. Arbetet pågår i regeringen\r\noch måste enligt min mening påskyndas. Det har\r\nredan dragit ut på tiden. Det finns förslag, bl.a.\r\nantagna på den socialdemokratiska kongressen,\r\nsom regeringen kan bygga sin proposition på.</pre><pre>Den förändrade utvecklingen i Europa och vårt\r\nengagemang och ansvar för nedrustningsarbete är\r\nnågra skäl för att tänka om avseende JAS-\r\nprojektet. Det kan inte vara rimligt att man med\r\ntanke på de enorma kostnadsfördyringar som\r\nkommit fram fullfölja detta projekt. Det bör\r\navbrytas efter delserie 1, dvs. 30 levererade plan,\r\nsom vi redan i kontrakt är låsta till, detta särskilt i\r\nperspektivet av pågående nedrustningar i flera\r\nländer. Vi får i stället förlänga livstiden på vårt\r\nViggensystem.</pre><pre>På sikt bör, enligt broderskapsrörelsens\r\nuppfattning, Sverige byta försvarsdoktrin och gå\r\növer till vad vi kallar ett icke-provokativt förslag.\r\nDet bygger på att de tunga systemen byts ut mot\r\nlättare, rörligare och billigare, och det bygger på\r\nfärre stridsflygplan, stridsvagnar och krigsfartyg.\r\nMålsättningen är att göra vår region i norr till en\r\nfredszon med välutvecklade strukturer för fredlig\r\nkonfliktlösning. Värnplikten bör ersättas av en\r\nallmän freds- och försvarstjänst, en form av\r\ntotalförsvarstjänst med utrymme även för vad vi\r\nskulle kunna kalla samhällstjänst.</pre><pre>Ytterligare en viktig pusselbit i ett samlat\r\nfredsarbete utgör folkrörelsernas insatser. Ett\r\naktivt opinionsarbete, omfattande studier och\r\nforskning, får inte underskattas. Utan ett brett\r\nfolkligt och levande stöd blir regeringens insatser\r\nsvagare. Den är därför med beklagande som jag i\r\nårets budget kunnat konstatera att anslaget till\r\ninformation, studier och forskning om freds- och\r\nnedrustningssträvanden för andra året i rad fjärmar\r\nsig från enpromillesmålet -- en promille av de\r\nsamlade försvarskostnaderna. Det här måste vara\r\nfel signal. Budgetläget är minst sagt ansträngt, men\r\nändå. Visst hade det varit möjligt att prioritera\r\ndetta högre och skrapa fram någon miljon till. Nu\r\nfår vi vänta ut riksdagens hantering av den här\r\nfrågan.</pre><pre>Till sist vill jag säga att biståndet också är ett\r\nangeläget område, dvs. att man ser relationen\r\nmellan norr och söder. Det måste vara möjligt att\r\nhävda enprocentsmålet och slåss för det. Jag\r\nhoppas att vi skall kunna ta oss ur den här\r\nekonomiska krisen och bygga vidare för att få fram\r\nett större bistånd.</pre><pre>\r\nSysselsättningspolitik</pre><pre>Anf. 83 ANDERS G HÖGMARK (m):</pre><pre>Herr talman! Jag läste häromdagen ett inlägg från\r\ntalmannen där han gav uttryck för en känsla att han\r\ntyckte att plenisalen var något för stor. Och i\r\nstunder som de får man en känsla av att det ligger\r\nnågot i dessa påpekanden.</pre><pre>Så till ämnet. På något sätt måste det kännas litet\r\negendomligt för vår arbetsmarknadsminister Mona\r\nSahlin i tider som dessa. Hon kan ju, herr talman,\r\ninte vara främmande för att ganska många\r\nmänniskor ute i landet går och funderar över en del\r\npåståenden som har framkommit i den politiska\r\ndebatten under ett antal månader och kanske år.\r\nDet är några påståenden som på något sätt inte\r\nriktigt går ihop med de fakta som man ser\r\nredovisade i dag.</pre><pre>För det första har man alltid hört att\r\nsocialdemokratin vill värna den fulla\r\nsysselsättningen.</pre><pre>För det andra har man under många år, sju--åtta år,\r\nunder den mest intensiva högkonjunktur som vi har\r\nsett sedan efterkrigstiden, fått höra att den politik\r\nsom regeringen har bedrivit, den s.k. tredje vägens\r\npolitik, har varit sällsynt framgångsrik.</pre><pre>För det tredje möter dessa människor, i norr, söder,\r\nöster och väster, i tidningarna, media, de svarta\r\nrubrikerna om varsel som ökar i omfattning och\r\nsom når rekordnivåer.</pre><pre>Människor frågar och tänker när de sitter hemma\r\neller på sina arbetsplatser, eftersom de inte är\r\nalltför dumma, och de kommer fram till att några\r\nav dessa saker inte riktigt hänger ihop, det stämmer\r\ninte riktigt. De ser ändå verkligheten. Det får väl\r\nlita på uppgifterna om varslen. De kan ju bekräftas\r\npå olika sätt. Och de har nog en tro på att\r\nsocialdemokraterna har ett ärligt uppsåt att\r\nbekämpa arbetslösheten och värna en full\r\nsysselsättning.</pre><pre>Jag tror säkert att det goda uppsåtet finns hos alla\r\npartier, även hos socialdemokraterna. Då kan det\r\nandra påståendet, nämligen att den tredje vägens\r\npolitik har varit sällsynt framgångsrikt, inte\r\nstämma. Det finns en viss logik i detta resonemang.\r\nMänniskorna drar nog de rätta slutsatserna av\r\ndetta, nämligen att den tredje vägens politik har\r\nvarit föga framgångsrik när det gäller att långsiktigt\r\nvärna och trygga förutsättningarna för en god\r\nsysselsättning. Och det är Mona Sahlin och hennes\r\nregeringskamrater inom socialdemokratin som\r\nensamma bär ansvaret för att det brister i\r\nförutsättningarna för att värna den fulla\r\nsysselsättningen.</pre><pre>Det är de unga, som är på väg att få fostfäste på\r\narbetsmarknaden, som inser detta. Det är de\r\ngamla, som kanske i något slags solidaritet med de\r\nyngre lämnar arbetsmarknaden ett antal år tidigare\r\noch som känner att det faktiskt är den\r\nsocialdemokratiska regeringen som ensam bär\r\nansvaret för att deras liv kanske kommer att\r\ngestalta sig litet annorlunda än de tänkt sig. Vi skall\r\ninte tala om de handikappade som har det kanske\r\nallra sämst på arbetsmarknaden. Det är de unga\r\nhandikappade som vet och kommer att få veta att\r\ndet är svensk socialdemokrati som brister\r\ndärvidlag.</pre><pre>Det behövs en ny politik. Det behövs, som vi\r\nmoderater kallar en ny politik Europavägens\r\npolitik. Den innebär inte en passiv anpassning till\r\ndet övriga Europa utan en vilja att aktivt forma\r\nframtidens Europa. Det är en politik som syftar till\r\natt lägga en stabil grund för lönsam produktion i\r\nSverige, som ger en signal om att det är bra att\r\ninvestera i Sverige, för svenska företag och även för\r\nutländska företag. Det behövs en politik för\r\nkompetensutveckling genom ett bra\r\nutbildningssystem -- ungdomsskola och även fort-\r\noch vidareutbildning för äldre arbetskraft. Och det\r\när en politik som gagnar arbetslivets förnyelse och\r\nutveckling. Vi moderater är övertygade om att\r\nEuropavägens politik skapar förutsättningar för\r\nnya arbetstillfällen. Då utvecklas Sverige, och hela\r\nSverige får en chans att leva bättre.</pre><pre>Detta oaktat, herr talman, behövs självfallet en\r\narbetsmarknadspolitik, men en\r\narbetsmarknadspolitik där styrkan i politiken\r\nkanske inte främst ligger i hur många miljarder\r\nkronor den innehåller och hur stora procentuella\r\npåslag olika delposter innehåller jämfört med\r\ntidigare budgetpropositioner, etc.</pre><pre>Jag skall ta upp ett par punkter som vi moderater\r\nmenar är utomordentligt centrala för en väl\r\nfungerande arbetsmarknadspolitik.</pre><pre>Den allvarliga situationen på arbetsmarknaden\r\nmotiverar frågan: Varför är socialdemokraterna så\r\nutomordentligt envisa i sitt nejsägande till att införa\r\nen allmän arbetslöshetsförsäkring? Moderata\r\nsamlingspartiet har vid ett flertal tillfällen tagit upp\r\ndenna fråga och sagt att det inte kan vara rimligt att\r\nnära en miljon människor står utanför detta\r\ngrundläggande skydd mot arbetslöshet. Min fråga\r\nkanske låter cynisk, men jag undrar: Vems\r\nintressen värnar socialdemokraterna, är det de\r\narbetslösas eller är det de fackliga\r\norganisationernas intressen som\r\nsocialdemokraterna vill tillmötesgå? Är det just\r\nrekryteringsargumentet inom fackföreningarna --\r\när ni med i facket har ni också möjlighet att få en\r\narbetslöshetsförsäkring och vara försäkrade mot\r\narbetslöshet -- som är det tyngst vägande skälet? Vi\r\nfinner det fullständigt orimligt, inte minst i tider\r\nsom dessa då vi har så många människor som är på\r\nväg att ställas utanför arbetsmarknaden -- 4--5 %\r\nnämner LO självt i sina dystra prognoser -- att man\r\nkonsekvent säger nej till våra önskemål om en\r\nsådan arbetslöshetförsäkring? Jag skulle gärna vilja\r\nhöra arbetsmarknadsministern utveckla\r\nargumenten för varför hon anser att nära en miljon\r\nmänniskor skall ställas utanför detta\r\ntrygghetssystem.</pre><pre>Vi moderater menar vidare att en väl fungerande\r\narbetsmarknadspolitik måste innebära ökad\r\ntillgång på kompetens när det gäller att förmedla\r\narbete. Vi vet att det görs goda och gedigna insatser\r\npå landets arbetsförmedlingar. Men det råder inget\r\ntvivel om att vi skulle få en större\r\nvariationsrikedom, ett bättre samspel och en\r\nkoppling mellan utbud och efterfrågan om vi tillät\r\nolika former av enskild arbetsförmedling.</pre><pre>Vi menar också att det är nödvändigt att vi får en\r\nstörre yrkesmässig rörlighet. Det kan vi få genom\r\nordentliga insatser för kompetensutveckling. Jag\r\ntror att de insatser som bl.a. AMU har gjort är bra.\r\nDe går att vidareutveckla. Vi tror också att det är\r\nnödvändigt att göra ytterligare insatser för de\r\nhandikappade. Vi noterar med glädje, herr talman,\r\natt det i regeringens proposition nu finns klart\r\nangivet att flexibla lönebidrag är bättre än den\r\ntingens ordning vi har haft tidigare. Då får fler\r\nhandikappade del av detta stöd.</pre><pre>Min fråga till arbetsmarknadsministern är: Varför\r\nhar svensk socialdemokrati under så många år dröjt\r\nmed att införa detta system, som faktiskt skulle ha\r\ninneburit att flera handikappade kunnat få del av\r\ndetta stöd? Det är en fråga som kammaren bör\r\nkunna få svar på.</pre><pre></pre><pre>Anf. 84 SIGGE GODIN (fp):</pre><pre>Herr talman! Sverige befinner sig i en mycket\r\nallvarlig ekonomisk kris. Det är inga nya problem.\r\nDe har varit kända i många år, men regeringen har\r\ntyvärr inte tagit varning av situationen. Problemen\r\nhar också dolts av lång internationell\r\nhögkonjunktur. Men nu är problemen akuta.</pre><pre>Svenskt näringsliv kan inte konkurrera på\r\nvärldsmarknaden. Sedan 1982 har löneökningarna i\r\nSverige varit högre än i konkurrentländerna. Detta\r\nhar medfört en urholkning av konkurrenskraften,\r\nföretag har lagts ned eller flyttat utomlands, och\r\narbetslösheten skjuter i höjden.</pre><pre>Den svenska ekonomin är i obalans. Den\r\nkännetecknas av låg tillväxt, alltför höga pris- och\r\nkostnadsökningar, otillräckligt sparande och brist\r\npå förnyelse inom den offentliga sektorn. Dessa\r\norosmoln har varit kända i många år, men\r\nregeringen har inte vidtagit några åtgärder.</pre><pre>Den avgående finansministern, Kjell-Olof Feldt,\r\nvarnade för ''arbetslöshetens stålbad''. I dag är\r\ndetta en realitet. I november förra året registrerade\r\nAMS de högsta varselsiffrorna någonsin. I morse\r\nmeddelade Ekot att 11 000 människor har varslats\r\ni januari. Det är den högsta siffran sedan man\r\nbörjade mäta på 60-talet.</pre><pre>Värst drabbas självklart glesbygdslänen, men även\r\nBlekinge, Västmanland och storstäderna börjar\r\nkänna av krisen. Antalet kvarstående lediga platser\r\nrasar i en takt som påminner om 30-talet.\r\nSysselsättningen minskar både i industrin och inom\r\nden offentliga sektorn.</pre><pre>Prognoserna är mycket dystra. AMS spår 3 % i\r\nslutet av 1991, andra bedömare talar om 4 och 5 %.\r\nSannolikt slår socialdemokraterna sitt eget rekord\r\nfrån 1983 redan i år. Det är faktiskt ett uselt betyg åt\r\nden förda politiken. Under alla år av internationell\r\nhögkonjunktur har socialdemokraterna förött\r\nlandets ekonomi och skapat efterkrigstidens\r\nbrantaste nedgång i sysselsättningen.</pre><pre>Herr talman! Den socialdemokratiska regeringen\r\nhar ingenting lärt av forna tider. 1975--1976 var\r\nkostnadsutvecklingen likartad i landet. Svenska\r\nföretag kunde inte konkurrera, stora\r\nstrukturproblem fanns i landets industri osv.</pre><pre>I dag är situationen i stort sett densamma. Trots\r\nvarningar och åter varningar har regeringen låtit\r\nkostnadsexplosionen rulla på. Inte ens regeringens\r\negen finansminister fick gehör. Nu skyller man\r\nutvecklingen på arbetsmarknadens parter.\r\nSjälvklart har de ett ansvar, men huvudansvaret\r\nåvilar självklart regeringen och dess oförmåga att\r\nklara den ekonomiska politiken.</pre><pre>Herr talman! Vem drabbas nu av detta? Jo,\r\nnaturligtvis de svaga grupperna i samhället och de\r\nmest utsatta delarna av vårt land. I augusti träffade\r\njag en skräckslagen arbetsmarknadsminister i\r\n''socialdemokratins fäste, det röda Ådalen''. Saab i\r\nKramfors skulle läggas ned, med flera hundra\r\narbetslösa som resultat. Jag förstår att det inte kan\r\nvara lätt att möta många hundra arbetslösa i en ort\r\nsom Kramfors. Därtill kommer att varslen i\r\nVästernorrland redan i maj 1990 utgjorde en\r\ntredjedel av alla varsel i landet.</pre><pre>Av erfarenhet vet vi att lågkonjunkturen alltid slår\r\nhårdast i glesbygdslän, där lönsamheten är låg eller\r\ndär kostnadsläget är högt. Inte heller den varningen\r\ntogs på allvar av regeringen.</pre><pre>I dag sprider sig varslen, som vi har hört, till län\r\nsom av tradition har haft en god arbetsmarknad.\r\nNya grupper drabbas. Det är privatanställda\r\ntjänstemän, arbetare hos underleverantörer i Syd-\r\noch Västsverige och det är anställda på orter med\r\nstor andel offentligt anställda.</pre><pre>Herr talman! Hade regeringen lagt om den\r\nekonomiska politiken i tid, hade situationen varit\r\nen helt annan. Våren 1988 föreslog folkpartiet\r\nliberalerna en stramare finanspolitik i kombination\r\nmed tillväxtstimulerande åtgärder. I stället föreslog\r\nregeringen nya reformer, som inte behövde\r\nfinansieras. Valrörelsen närmade sig och då kunde\r\nman kosta på sig vad som helst för att rädda\r\nmakten.</pre><pre>Nu ställer regeringen allt hopp till\r\nRehnbergkommissionen. Nu måste ett centralt\r\nstabiliseringsavtal fram. Hittills har detta inte\r\nlyckats. Nu prövar regeringen med någon form av\r\nlagstiftning. Jag undrar bara: Vad skulle en\r\nsocialdemokrati i opposition ha sagt om ett dylikt\r\nförslag?</pre><pre>Herr talman! En grundläggande tanke hos oss\r\nliberaler är att arbetslöshet aldrig får vara ett medel\r\ni den ekonomiska politiken. Arbetslöshet är slöseri\r\nmed både mänskliga och ekonomiska resurser. I\r\nregeringens budget visar regeringen inte bara sin\r\npassivitet, utan också sin oförmåga att hitta nya\r\nvägar för att möta problemen.</pre><pre>Folkpartiet liberalerna hävdar att de svaga i\r\nsamhället måste skyddas i första hand. I dag finns\r\n8 000 fler förtidspensionärer än 1988. Bland de\r\nhandikappade vet vi att 70 % saknar någon form av\r\nsysselsättning.</pre><pre>Folkpartiet har år efter år påpekat att Samhall bör\r\nfå öka intagningen motsvarande den offert som de\r\nbrukar lämna in varje år. Där måste de gravt\r\nhandikappade prioriteras. Samhall borde kunna\r\nbereda även dessa en plats i arbetslivet. Äntligen\r\nhar regeringen insett att socialförsäkringen kan\r\nanvändas till rehabilitering och arbete. Det är bra,\r\nmen varför har ni dröjt så länge med det?</pre><pre>Vi i folkpartiet har föreslagit flexibla lönebidrag.\r\nDet är bra att ni har accepterat det nu. Men jag\r\nskulle vilja fråga: Skall lönebidrag kunna utgå med\r\nen högre procentsats också på den privata\r\narbetsmarknaden, eller hur är det tänkt?</pre><pre>Inom kultursektorn och i föreningslivet finns\r\nmånga lönebidragsanställda. Jag frågar\r\narbetsmarknadsministern vad ni ämnar göra med\r\ndem om de inte kan vara kvar i föreningarna när det\r\nkommer att kosta mer. Skall de kastas ut i\r\narbetslöshet då?</pre><pre>Ungdomar som är nytillträdande på\r\narbetsmarknaden drabbas speciellt hårt. Här måste\r\ninte bara arbetsmarknadspolitiska insatser till. Det\r\när viktigt att de får möjligheter att bygga på sin\r\nkompetens. Därför behövs AMU som det reguljära\r\nutbildningsväsendet. Vi föreslår också att platserna\r\nvid högskolan skall ökas rejält.</pre><pre>I Sverige har vi en stor andel förvärvsarbetande\r\nkvinnor. De är ofta lågutbildade och arbetar inom\r\nbranscher som kan drabbas av strukturomvandling.\r\nDet är viktigt att dessa kvinnor får vägledning mot\r\nnya yrkesområden och att de genom\r\nutbildningsinsatser får den kompetens som behövs\r\nför dessa jobb.</pre><pre>Herr talman! Jag återkommer till några andra\r\nsaker. Jag skulle vilja avsluta med att säga att\r\nsocialdemokraterna har hävdat att de är de enda\r\nsom kan klara sysselsättningen. I dag är situationen\r\nfaktiskt en annan. Årets budget ger inga\r\nprogressiva förslag till hur sysselsättningen skall\r\nräddas. Socialdemokratin har råkat in i ett hörn\r\ngenom att föra en slapp ekonomisk politik. Jag\r\nfrågar arbetsmarknadsministern: Vilka åtgärder\r\nämnar ni vidta för att få balans i ekonomin och\r\nrädda sysselsättningen?</pre><pre>Anf. 85 BÖRJE HÖRNLUND (c):</pre><pre>Herr talman! Under några månader har ovanligt\r\nmånga talat om och fört debatt om arbetslöshetens\r\nstålbad. Man får också notera att vissa debattörer,\r\nnästan med en viss förväntan, ser fram emot\r\narbetslöshetens stålbad. En del säger att det är\r\noundvikligt och normalt att vi får en arbetslöshet\r\nsom motsvarar genomsnittet i EG-länderna.</pre><pre>Men, herr talman, det som också slår en är att ingen\r\nav dem som debatterar om stålbadet har någon som\r\nhelst tanke på att för egen del behöva krypa ned i\r\nbadet. Jag tror inte att de har några anhöriga heller\r\nsom riskerar arbetslöshet. Jag tror knappast ens att\r\nde har bekanta som de tror kommer att beröras av\r\ndet här stålbadet. Egentligen tycker jag att en del\r\nav dem inte är riktigt kvalificerade att föra den här\r\ndebatten. För det råder inget tvivel om att långvarig\r\narbetslöshet, speciellt för unga människor, är att\r\nlikna vid en massiv människoförstöring.</pre><pre>Nej, herr talman, de som nu ser lögardagen, som\r\nman kan säga på mitt språk, närma sig är i stort sett\r\nsamma grupper som de senaste dagarna har kunnat\r\nnotera att de är förlorare i t.ex. skattereformen.\r\nDet är landsbygdsboende med lång väg till jobbet,\r\ndet är deltidsarbetande kvinnor, det är\r\nhandikappade, det är ungdomar, ja, det är\r\nlågavlönade i allmänhet. Då måste man fråga sig:\r\nÄr det dessa som har stått för de stora\r\nlöneökningarna? Är det dessa som har orsakat\r\nlöneglidningen? Mitt svar är ett bestämt nej.</pre><pre>De som har stått för de jättehöga löneökningarna,\r\nsom har glidit iväg med kanske 5 000, 10 000,\r\n15 000 i månaden, är just de som inte tänker och\r\ninte behöver kliva ned i arbetslöshetens stålbad.\r\nDet är egentligen djupt orättvist att det blir de som\r\njust ingenting har fått av något som blir förlorarna.\r\nDe som har dragit i gång de stora löneglidningarna\r\nbehöver inte riskera alltför mycket för egen del.</pre><pre>Den här frågan har också en klar regionalpolitisk\r\nprofil. Man redovisar arbetslöshetstal i form av\r\ngenomsnittssiffror. Det säger egentligen förfärligt\r\nlitet. Ligger t.ex. Stockholmsregionen kvar på\r\narbetslöshetstal under procenten, hjälper det\r\ningenting om Norrlands inland, delar av Dalsland,\r\nm.fl. ligger på 6--8 %. Då sker löneglidningen och\r\ndet blir inte stopp på den utveckling som borde ske\r\nlitet lugnare.</pre><pre>Så här ser verkligheten ut efter åtta års vandring på\r\nsocialdemokraternas tredje väg. Som bekant var\r\ndet en väg som skulle leda från svångrem till\r\nsvängrum. Men man måste notera att\r\nsvångremmen nu dras åt litet värre än någonsin\r\nrunt -- får man nog säga -- miljontals invånare i vårt\r\nland. Detta är ju inte trevligt.</pre><pre>Jag blev därför litet förvånad över den här stora\r\nvalupptakten där socialdemokraterna på nytt\r\nförsöker blåsa upp sig som den fulla\r\nsysselsättningens utkorade profeter. Det är inte\r\nriktigt sant, som jag ser det, för det går ju inte att\r\nkomma ifrån att regeringen aldrig kan svära sig fri\r\nfrån ansvaret för den arbetslöshet som nu hotar.</pre><pre>Centern anser att den lediga kapacitet som uppstår\r\nnu, när sysselsättningen viker, måste användas\r\noffensivt. Centern anser att vi på bred front måste\r\nsatsa på infrastrukturella investeringar i vägar och\r\njärnvägar över hela landet. Centern anser att\r\nregionalpolitiken måste rustas upp i stället för att\r\nrustas ned -- som faktiskt regeringen föreslår och\r\nsom den tyvärr ser ut att få stöd för i riksdagen.</pre><pre>Centern anser också att alla möjligheter måste\r\nutnyttjas för att höja kunskapsnivån på fred front.\r\nDärvidlag har statsrådet skrivit en hel del som är\r\nbra. Men vi anser att det inte minst behövs en\r\nordentlig satsning på våra mindre högskolor. Det är\r\ninte statsrådets ansvarsområde, men det är ändå\r\nviktigt med hänsyn till statsrådet ansvarsområde.</pre><pre>Herr talman! Det är vettigt att ta vara på resurser.\r\nVi föreslår därför att sammanlagt 5 miljarder\r\nsnabbt skall anslås till framför allt väg-, järnvägs-\r\noch utbildningsinvesteringar, och i första hand\r\nriktas till de områden där sysselsättningen viker.\r\nDet kommer att skapa framtidstro. Det är humant\r\natt hjälpa människor som drabbas. Nu ställs, fru\r\nstatsråd, solidariteten på prov.</pre><pre></pre><pre>Anf. 86 KARL-ERIK PERSSON (v):</pre><pre>Herr talman! Arbete åt alla kommer att bli 1990-\r\ntalets huvudfråga. För arbetarrörelsen och för\r\nvänsterpartiet är rätten till ett meningsfullt arbete\r\nen viktig del av den generella välfärdspolitiken.</pre><pre>Regeringens fortsatta högervridning i den\r\nekonomiska politiken har till sin yttersta\r\nkonsekvens blivit att sysselsättningsfrågan inte\r\nlängre är den övergripande politiska frågan. Det\r\ninnebär en stor fara för ökad arbetslöshet.\r\nInflationsbekämpningen är överordnad\r\nsysselsättningsmålet arbete åt alla. Syftet är att med\r\narbetslöshetsinstrumentet begränsa löneökningar\r\noch höja vinsterna.</pre><pre>Regeringen har klart uttalat att\r\narbetsmarknadspolitiken fortsättningsvis begränsas\r\ntill åtgärder för den enskilda individen som hotas av\r\narbetslöshet eller är arbetslös. Någon generell\r\nefterfrågestimulans för att förhindra arbetslöshet är\r\ninte aktuell enligt regeringen.</pre><pre>Vänsterpartiet är naturligtvis positivt till de ökade\r\nresurser till utbildning och rehabilitering som\r\nregeringen föreslår, men vi är kritiska till att man\r\nvill begränsa möjligheten till beredskapsarbeten,\r\nför den möjligheten kan vara ett bra instrument i\r\nvissa lägen.</pre><pre>Tillsammans med en rättvis fördelningspolitik och\r\nden generella välfärdspolitiken är arbete åt alla den\r\növergripande politiska målsättningen vid\r\nfördelningen av landets resurser.</pre><pre>Det är viktigt att motverka ökad arbetslöshet och\r\nredan nu ta itu med sårbarheten i det svenska\r\nnäringslivet, i perspektivet av den lågkonjunktur vi\r\nbörjar uppleva.</pre><pre>Landets ekonomiska politik och statens insatser\r\nmåste inriktas på att bekämpa arbetslösheten.\r\nFörutom att den ekonomiska politiken på alla sätt\r\nskall befrämja arbete åt alla är det nödvändigt att\r\nstatsföretag, löntagarfonder och regionalpolitik\r\nomvandlas till redskap för en arbetsskapande\r\npolitik.</pre><pre>Herr talman! Till arbetsmarknadspolitiken hör\r\nockså arbetsrättslagstiftningen. I dag talas det om\r\ndet goda arbetet. Frågan är: Vad menar man med\r\ndet, och för vem?</pre><pre>Från regeringens sida angriper man hela tiden de\r\narbetande och de fackliga organisationerna -- med\r\nexempelvis Rehnbergs kommission och den\r\nNicklassonska utredningen, och vad som komma\r\nskall. Frågan måste bli: Är detta en god\r\nsocialdemokratisk politik? Är det på så sätt man\r\nskall skapa det goda arbetet?</pre><pre>Med stor förvåning ser vi olika\r\nregeringsrepresentanter överträffa varandra med\r\nolika hot mot de fackliga organisationerna och de\r\narbetande -- att sköter man sig inte så kommer\r\nregeringen att straffa de arbetande med olika typer\r\nav lagstiftning. Vad är arbetsfrämjande i detta? Ger\r\ndet mera jobb?</pre><pre>Borta är den tid när den socialdemokratiska\r\nregeringen lyssnade på de arbetande, på deras\r\nproblem och på möjligheter till lösningar. Nu tycks\r\ndet som om regeringen lyssnar mer på SAF och dess\r\npropagandaapparat -- och inte att förglömma EG-\r\nanpassningen.</pre><pre>Vad kommer att hända, vid en EG-anpassning,\r\nmed arbetsmarknadsförsäkringarna och den\r\narbetsrättslagstiftning vi har i dag? Från\r\nvänsterpartiets sida tror vi att det är fel väg att gå,\r\nsärskilt i ett läge där arbetslöshetssiffrorna är på väg\r\nupp och hotet om uppsägningar också ökar.</pre><pre>Om man skall eller vill skydda de arbetande och de\r\nfackliga organisationerna, så är det inte genom att\r\nförsvaga deras verksamhet och möjligheter att\r\npåverka arbetsprocessen och beslutsprocessen,\r\nutan tvärtom genom att stärka deras verksamhet\r\ngentemot arbetsgivarna.</pre><pre>Århundradets skattereform skulle ge dynamiska\r\neffekter. Människorna skulle arbeta mer. Nu får\r\nman inget arbete alls, som det ser ut.</pre><pre>Talet om en nedskärning inom den offentliga\r\nsektorn har också drabbat människor.\r\nArbetsmarknadsministern vet att en sådan\r\nnedskärning kommer att slå oerhört hårt mot den\r\nkvinnliga arbetskraften, för det är inom den\r\noffentliga sektorn som de flesta kvinnorna arbetar.\r\nVad skall då dessa människor göra?</pre><pre>Sysselsättningen är A och O för människornas\r\nutveckling och frigörelse. Under 60- och 70-talet\r\ndrevs frågan om lön att leva på. Samma fråga är i\r\ndag aktuellare än någonsin, när allt fler människor\r\nmåste leva på bidrag. På det sättet har vi beträtt en\r\nfelaktig väg.</pre><pre>Jag hoppas att regeringen tar itu med dessa\r\nproblem.</pre><pre>Anf. 87 MARIANNE SAMUELSSON\r\n(mp):</pre><pre>Herr talman! Sysselsättningspolitik var ämnet för\r\nden här debattrundan. Rubriken i sig själv säger ju\r\nen del. Är det sysselsättningspolitik vi håller på\r\nmed? Ja, då måste det till en radikal förändring i\r\nnuvarande sätt att se på frågan. En hemarbetande\r\nsmåbarnsförälder är t.ex. fullt sysselsatt, men har\r\nför den skull inte något lönearbete eller någon lön\r\nför sitt jobb.</pre><pre>Enligt maktutredningen består Sveriges maktelit\r\ninom politik, förvaltning, näringsliv,\r\norganisationer, massmedia, vetenskap och kultur\r\nav 2 123 personer. 13 % är kvinnor. Den högsta\r\nandelen kvinnor finns inom politiken, där\r\nmiljöpartiet och folkpartiet för övrigt toppar. Lägst\r\när andelen inom näringslivet, där det endast är 1 %\r\nkvinnor. Detta tycker jag talar ett ganska tydligt\r\nspråk, som visar att trots de satsningar som har\r\ngjorts för att öka det kvinnliga inflytandet och\r\nkvinnors möjligheter har vi en lång väg kvar att gå\r\noch har ännu inte lyckats speciellt bra.</pre><pre>Herr talman! Kvinnornas roll på arbetsmarknaden\r\nhar alltid varit i underläge. Den ofta dubbla rollen,\r\natt fostra barn och kombinera detta med arbete, är\r\nen slitsam uppgift. Kravet på kortare arbetstid har\r\nmånga gånger rests av kvinnor. I den allt kärvare\r\nekonomiska situationen för lågavlönade måste\r\ntyvärr ofta ropen tystna. Ingen kvinna orkar\r\nengagera sig i samhällslivet utanför arbete och\r\nfamilj. Ibland har kortare arbetstid varit uppe som\r\nen solidarisk arbetsfördelning. Detta är någonting\r\nsom borde vara drivande just i lågkonjunkturer.\r\nAtt alla som vill arbeta kan få arbeta något är ju\r\nbetydligt bättre än att vissa skall få arbeta alldeles\r\nför mycket.</pre><pre>Inom vårdsektorn drabbas just nu de deltids- och\r\ntimanställda hårt av nedskärningarna inom vården.\r\nSjälvklart kommer detta att drabba människor\r\nekonomiskt och socialt. Kontakt med\r\narbetskamrater är i dag viktig för många. Vi har ju\r\ni det samhälle vi lever i fostrats till att mycket av vår\r\nsjälvtillit ligger i att ha ett arbete. Denna inställning\r\nmåste vi naturligtvis tänka oss att förändra. Vi\r\nkvinnor är både värdefulla och viktiga, framför allt\r\nkanske för våra barn, men också för det ideella\r\narbetet, vilket många gånger utförs av kvinnor.</pre><pre>Sex timmars arbetsdag har det från regeringens håll\r\nvarit ganska tyst om den senaste tiden. Det finns i\r\nKiruna ett s.k. projekt som jag tycker talar sitt\r\ntydliga språk. Man har dragit ned arbetstiden till 30\r\ntimmar per vecka. Detta har lett till dels att de\r\nkvinnor som arbetar inom vården mår bättre, bl.a.\r\nmed mindre sjukskrivningar som följd, dels att de\r\nsom får vård anser att de får en bättre vård än vad\r\nde tidigare har fått. Båda de här uppgifterna är ju\r\ntalande i sig, och man borde faktiskt fundera kring\r\ndem betydligt mer.</pre><pre>Vi fick ju för inte så länge sedan en\r\näldreomsorgsplan där det bl.a. stod att det var för\r\nmånga som arbetade deltid inom äldreomsorgen.\r\nEftersom många inte orkade arbeta heltid måste\r\nman skapa sysselsättningar för att fylla upp tiden,\r\nså att det blev heltid för kvinnorna. Det tycker jag\r\nverkar vara helt vansinnigt. Det måste ju vara en\r\nmycket bättre väg att dra ned arbetstiden så att man\r\nhar en heltid på 30 timmar per vecka och\r\narbetstagare som trivs med sina jobb och mår bra.</pre><pre>Jag skulle vilja fråga arbetsmarknadsministern om\r\nhon är villig att driva frågan om förkortad arbetstid\r\ninom vårdsektorn för att bl.a. minska\r\nförslitningsskador och stress och för att ge\r\nkvinnorna tid för politiskt engagemang, ideellt\r\nengagemang, föreningsengagemang osv.</pre><pre>En annan fråga som också finns med i budgeten och\r\nsom jag tycker är viktig är frågan om AMS-\r\nutbildningar och ökade resurser till AMS-\r\nutbildningar. Såvitt jag vet är detta fortfarande\r\nknutet till A-kassepoäng. Det innebär att många\r\nkvinnor som t.ex. har arbetat som timanställda helt\r\nställs utanför möjligheten till utbildning, eftersom\r\nde kanske inte har observerat att de borde ha varit\r\nmed i A-kassan. Jag undrar om den ökade AMS-\r\nutbildningen kommer att ge alla som behöver den\r\nmöjlighet att på lika villkor vara med i\r\nutbildningen.</pre><pre>Det finns en annan grupp som propositionen tar\r\nupp och som jag tycker borde ha analyserats mer\r\ninnan man lägger ett förslag. Det gäller de\r\nlönebidragsanställda. Här föreslås en snabb\r\nförändring, som innebär att man inom budgeten\r\nskall få plats med fler lönebidragsanställda. Utan\r\nnågon som helst konsekvensanalys undrar jag hur\r\ndetta kommer att slå. Vi har i dag ett skattestopp\r\nför kommunerna. Många kommuner bidrar till den\r\nhär lönebidragsanställningen. Föreningarna har\r\ngenom ändrade skatteregler osv. fått ett ganska\r\nkärvt läge. Resultatet kan ju faktiskt bli att\r\nföreningarna inte är så intresserade av att ha fler\r\nlönebidragsanställda. Då blir det ju inte speciellt\r\nbra om man försöker öka antalet\r\nlönebidragsanställda inom ramen. Jag skulle vilja\r\nveta hur det egentligen är tänkt. Såvitt jag vet\r\nomprövas de här bidragen varje år. Det innebär ju\r\natt det kan bli en mycket snabb förändring för\r\nkommuner och föreningar.</pre><pre>En annan fråga som varit uppe och som är aktuell\r\nför tillfället gäller tillfällig arbetskraft från våra\r\ngrannländer utanför Norden. Stockholms\r\nlänsarbetsnämnd avvisar ansökningar från bl.a.\r\npolsk arbetskraft som har varit här flera somrar och\r\narbetat och som nu på grund av det rådande\r\narbetsläget inte skall få komma till Sverige och\r\narbeta. Då undrar jag hur detta stämmer med den\r\ndebatt som vi har haft här och regeringens tvärkast\r\ni EG-frågan. Sverige skulle bli medlem, och\r\nmedlemskapet innebär fri rörlighet av människor,\r\ntjänster, kapital och varor. Just den fria rörligheten\r\nav människor har ju anförts som något väldigt stort\r\noch positivt i denna fråga; man hänvisar till våra\r\ntågluffande ungdomar. Men då är frågan: Skall\r\ndetta bara gälla oss i Sverige? Är det bara vi som\r\nskall vara rörliga och få arbeta, eller skall det\r\nomfatta även andra? Hur har man tänkt sig att det\r\nskall bli om vi blir medlemmar och trycket ökar?\r\nDet är frågor som är mycket aktuella och som det i\r\ndag inte finns någon konsekvensanalys på. Det är\r\nmycket märkligt att man stoppar arbetskraft\r\nsamtidigt som man pratar om att man vill ha en\r\nrörlig arbetsmarknad i hela Europa.</pre><pre>Anf. 88 Arbetsmarknadsminister MONA\r\nSAHLIN (s):</pre><pre>Herr talman! Jag vill börja med att säga att jag\r\ngjorde precis samma reflexion som den Börje\r\nHörnlund inledde med, nämligen att man ibland får\r\nkänslan av att det nästan är med en viss\r\nförväntansfull spänning som vissa företrädare ser\r\nfram emot det stålbad som man med så\r\nödesbestämd skicklighet har förutspått i så många\r\når. Detta är ju inte något som har dykt upp i\r\ndebatten helt plötsligt.</pre><pre>För att undanröja alla eventuella missförstånd från\r\nvänsterpartiet eller andra vill jag säga att det inte\r\nfinns någon motsättning i att det övergripande\r\nmålet för den socialdemokratiska politiken och\r\nockså för den ekonomiska politiken är att skapa\r\narbete åt alla, att vidmakthålla den fulla\r\nsysselsättningen också under 1990-talet med de\r\noerhört annorlunda krav och de förändringar som\r\nkommer att ställas på svensk arbetsmarknad, på\r\nsvenskt näringsliv och på svenskt\r\narbetsmarknadspolitik. Jag vill också säga att till\r\nskillnad från moderaternas och folkpartiets\r\nföreträdare här i kammaren agerar vi som politiker\r\nutifrån vetskapen att det är vi som lever här och nu\r\nsom kan påverka och i slutändan till stor del avgöra\r\nom vi kan och skall ha en låg arbetslöshet och en\r\nhög sysselsättning i vårt land.</pre><pre>Det finns inget ödesbestämt i den här utvecklingen,\r\nutan det är upp till oss. Det är därför vi är politiker.\r\nDet är därför jag är socialdemokrat. Det är också\r\ndärför jag vet att jag har ett ansvar som jag måste\r\nfullfölja. Så jag vill betona det som några varit inne\r\npå: Självklart har jag och regeringen ett stort ansvar\r\nför den ekonomiska politiken och också för hur\r\narbetsmarknaden ser ut i dag och har\r\nförhoppningsvis det ansvaret för många år\r\nframöver.</pre><pre>Men för mig är arbetsmarknadspolitiken också en\r\nfråga om solidaritet, och Börje Hörnlund var inne\r\nlitet på det. Inte för att jag har känt mig speciellt\r\nvettskrämd, som jag tror att Sigge Godin uttryckte\r\ndet, men det räcker med att vara ute i landet för att\r\nse vad även en liten uppgång i de generella siffrorna\r\nför arbetslösheten i landet betyder för människor,\r\nför orter och för regioner.</pre><pre>Det är därför jag tycker så innerligt illa om mångas\r\nsätt att resonera, att en litet högre arbetslöshet är\r\nväl inte så farligt, utan den kan vi tåla. Vi ligger ju\r\nfortfarande så mycket under det som är det vanliga\r\nute i Europa. Det är en mycket falsk och omänsklig\r\nsyn, eftersom vi vet att de starka regionerna, som\r\nStockholm, kan ha en mycket låg arbetslöshet,\r\nmedan man på orter i Västernorrland, Blekinge\r\neller Jämtland har det väldigt mycket jobbigare.</pre><pre>Jag vill också säga så här inledningsvis att vi har ett\r\npå många sätt väldigt framgångsrikt 80-tal bakom\r\noss. Moderaterna har en tendens att nu beskriva\r\ndetta som det förlorade årtiondet. Jag vill bara\r\npåminna om vilken skillnad i förutsättningar vi har\r\ni dag när det gäller vår arbetsmarknad mot hur det\r\nvar i början av 80-talet. Jag vill påminna om att\r\nunder dessa s.k. förlorade år har det tillkommit\r\n400 000 heltidsjobb i Sverige. Det fanns andra\r\npartier som lovade jobb hit och dit. Det gjorde inte\r\nvi, men vi har medverkat till att det faktiskt har\r\nblivit så många fler heltidsjobb.</pre><pre>Vi har i dag en högre sysselsättningsandel i Sverige\r\nän vi någonsin tidigare har haft. Detta har skett\r\nunder 80-talet. I många län har det skett en\r\nutveckling under 80-talet där man har breddat sin\r\narbetsmarknad, inte blivit så ensidigt beroende av\r\nenskilda branscher och enskilda verksamheter. De\r\nlänen har lärt och agerat på ett mycket förtjänstfullt\r\nsätt -- det är framför allt glesbygdslänen -- under 80-\r\ntalet och står på många sätt starkare i dag än de\r\ngjorde för tio år sedan.</pre><pre>Jag vill också betona att när vi diskuterar det som\r\nhär i kammaren kallas för sysselsättningspolitik, är\r\nmitt anslag något bredare, och det hänger ihop med\r\nhur vi skall klara sysselsättningen och arbete åt alla.\r\nHit hör också våra möjligheter att nu, precis nu,\r\nutveckla arbetslivspolitiken, för den hänger\r\nnämligen ihop med våra möjligheter att klara\r\njobben. Varje arbetsplats har ju ett inre liv:\r\narbetsmiljön, frågan om inflytande, frågan om\r\nutveckling och kompetens och också frågan om\r\nstarka fackliga organisaationer, som kommer att\r\nbehövas precis lika mycket på 90-talet som de har\r\nbidragit till väldigt mycket av de framgångar som\r\nhar varit.</pre><pre>Men självfallet har vi också problem i vår svenska\r\nekonomi. Vi har problem på vår arbetsmarknad. Vi\r\nhar problem i stora delar av vårt näringsliv. Jag vill\r\npåminna litet om vad de här hoten och problemen\r\nbestår av.</pre><pre>Det är lågkonjunktur ute i världen, vi har\r\nstrukturproblem inom stora delar av näringslivet i\r\nSverige, och vi har vår egen alldeles hemmagjorda\r\nkostnadskris. Alla de tre delarna är orsak till att\r\nutvecklingen det senaste året har gått så fort på\r\narbetsmarknaden.</pre><pre>För att klara full sysselsättning krävs det ett antal\r\nfaktorer av varje ansvarsfull regering. Det behövs\r\nen stark arbetsmarknadspolitik för att motverka\r\ndet som händer i lågkonjunkturer med människors\r\njobb, med regioner och med län som utsätts mer än\r\nandra. Också för att understödja\r\nantiinflationspolitiken behövs det en stark\r\narbetsmarknadspolitik som bidrar till att hjälpa\r\nmänniskor genom att förmedla arbete och hålla\r\nrörligheten uppe på arbetsmarknaden.</pre><pre>Man behöver också underlätta\r\nstrukturomvandlingarna med\r\narbetsmarknadspolitik, med utbildning och med\r\nkompetensutveckling, för att hjälpa både branscher\r\noch de enskilda människorna och regionerna att\r\nställa om sig och bredda sin arbetsmarknad.</pre><pre>Man behöver hjälpa enskilda människor att få\r\nerfarenhet eller utbildning, så att de kan komma\r\nigen till ett arbete. Det är ju detta som är den aktiva\r\narbetsmarknadspolitiken.</pre><pre>Vid sidan av det här behöver vi ha en aktiv\r\nregionalpolitik. Vi behöver höja produktiviteten i\r\nvårt svenska näringsliv, bl.a. genom ny\r\narbetsorganisation och mera flexibla arbetstider. Vi\r\nbehöver en stark ekonomisk politik. Vi behöver\r\ndefinitivt en lägre inflation och reallöner i stället för\r\nluft i lönekuvertet.</pre><pre>En politik för full sysselsättning förutsätter att man\r\nagerar på alla de här områdena. Det betyder då att\r\nman nu också agerar för att få ett stabiliseringavtal\r\npå hela arbetsmarknaden. Att bryta kostnadskrisen\r\ni Sverige är just nu avgörande för möjligheten att\r\nbehålla vår höga sysselsättning.</pre><pre>I den här kammaren har jag kunnat notera tidigare\r\natt det är enbart vi socialdemokrater och centern\r\nsom har uttalat denna vilja att, som vi har uttryckt\r\ndet, använda politisk press, att visa för parterna att\r\när man ansvarsfull måste man nu fullfölja\r\nstabiliseringavtalet. Jag ser gärna att den här\r\ndebatten ger oss fler partier som är beredda att\r\nuttrycka den förhoppningen och också agera\r\ndärefter. Annars är nämligen inte politiken och\r\nutfästelserna om hur viktig sysselsättningen är\r\nspeciellt trovärdiga.</pre><pre>Känns det egendomligt att vara socialdemokrat?\r\nundrade Anders G Högmark. Jag förstår varför han\r\nundrar, för han har väl inte varit i närheten av att\r\nvara socialdemokrat. Jag tycker inte att det känns\r\negendomligt, vare sig i dag eller för tio år sedan.\r\nTvärtom tycker jag att det är just nu en\r\nsocialdemokratisk politik behövs, med en\r\nhelhetssyn på arbetsmarknads- och\r\nsysselsättningspolitiken.</pre><pre>Jag vill också säga till vänsterpartiet och Karl-Erik\r\nPersson, som envist upprepar att Rehnberg skulle\r\nvara ett antifackligt hot, att Rehnbergsavtalet är en\r\nförutsättning för att vi skall klara sysselsättningen.\r\nRehnbergsavtalet är någonting som majoriteten av\r\nlöntagarna och alla arbetsgivare har ställt upp på.\r\nRehnbergsavtalet är förutsättningen för att få stopp\r\npå löneglidningen, som har gjort\r\nlåginkomsttagarna, som man säger sig värna om,\r\nständigt har varit de som har förlorat.</pre><pre>Vänsterpartiet säger att vi lyssnar mera på SAF än\r\npå någon annan. Jag tycker att vänsterpartiet har\r\nen tendens att inte lyssna på någon alls i dag.</pre><pre>Vad gör vi då nu? Jag ser att tiden går ut.</pre><pre>Stabiliseringsavtalet, budgeten, stark finanspolitik,\r\nintegrationsarbetet med Europa, satsning på\r\nutbildning, kompetensutveckling,\r\narbetsförmedling och infrastruktur. Det är\r\nangeläget att passa på att höja utbildningsnivån och\r\nkompetensnivån hos dem som blir arbetslösa, för\r\natt stärka deras chanser att komma tillbaka till\r\narbetslivet.</pre><pre>Låt mig också påminna om att här i kammaren för\r\nganska precis ett år sedan hade man chansen att\r\nbryta konstnadsutvecklingen. Den chansen tog\r\nman inte då, men hade man gjort det hade vi haft\r\nett annat läge i dag.</pre><pre>Sigge Godin säger att arbetslöshet aldrig är ett\r\nmedel. Vad vill ni då göra för att bryta\r\nkostnadsutvecklingen? Att ni kan säga nej till alla\r\nförslag som presenteras här i kammaren, har ni\r\nvisat med all önskvärd eftertrycklighet. Men vad är\r\nfolkpartiets och moderaternas alternativ?</pre><pre>Anf. 89 ANDERS HÖGMARK (m) replik:</pre><pre>Herr talman! Mona Sahlin säger att utvecklingen\r\ninte är ödesbestämd. Jag delar hennes uppfattning.\r\nDet är därför som moderata samlingspartiet säger\r\natt vi måste göra någonting snarast. Vi måste ändra\r\npolitiken, för med politiken kan man åtminstone\r\nskapa förutsättningar för en bättre sysselsättning.</pre><pre>Ute i industrin vet alla kategorier medarbetare att\r\nundviker man att investera ett antal år, då är fara på\r\nfärde. Det samma gäller för landet. Undviker\r\nsvenska företag att investera här, överväger inte\r\nutländska företag att investera i Sverige, så är det\r\nfara på färde. Det är väl 10--15 år sedan det skedde\r\nnågra större investeringar i det här landet från\r\nutländska företags sida. Det är en utomordentligt\r\nvarnande signal.</pre><pre>Vi vill omedelbart sänka\r\nproduktionskostnaderna -- på frågan från Mona\r\nSahlin om vad moderaterna gör. Enligt våra\r\nbudgetförslag sänker vi arbetsgivaravgifterna med\r\n4,5 procentenheter för att pressa\r\nproduktionskostnaderna. Det är för att skicka klara\r\nsignaler till dem som sitter och kalkylerar om\r\nlönsamhet och gör investeringskalkyler.\r\nLönsamheten för att investera och producera skall\r\nbli bättre i Sverige. Det är en klar signal till\r\naktörerna.</pre><pre>Vi vet att om det inte investeras i företag och i\r\nlandet som helhet uteblir de nya arbetena och\r\ngamla arbeten hotas, och det är de svagaste som\r\nalltid kommer i kläm.</pre><pre>Mona Sahlin talar om solidaritet och\r\nsocialdemokratin. Sådant lärde jag mig som\r\ngammal SSUare, så jag har också vissa begrepp om\r\nhur det är att vara socialdemokrat. Varför, av\r\nsolidaritetsskäl eller andra skäl, förvägrar ni de ca\r\n1 miljon människor som står utanför\r\narbetslöshetsförsäkringen att få vara med i de\r\nförslag som moderaterna har lagt om en allmän\r\narbetslöshetsförsäkring? Vad är det för motiv som\r\ngör att Mona Sahlin och hennes regeringskamrater\r\nsäger nej till 800 000--900 000 människor? De skall\r\nicke få ta del av en allmän arbetslöshetsförsäkring.</pre><pre>Vidare har vi frågan om de handikappade.\r\nSocialdemokraterna har under 6--7 år kunnat ta del\r\nav våra förslag om ett system med flexibla\r\nlönebidrag. Sakta men säkert har ni börjat närma\r\ner förslagen. Nu framhåller man i propositionen\r\nmed Mona Sahlin som huvudförfattare att om det\r\nsystem som moderaterna under många år har talat\r\nför att bygga upp i en högkonjenktur används,\r\nkommer fler handikappade att få del av det och\r\nkunna placeras ut på arbetsmarknaden. Det har ni\r\nsocialdemokrater förvägrat dessa människor. Nu\r\nnär lågkonjunkturen kommer börjar ni att agera.\r\nMen nu blir det svårare att införa systemet.</pre><pre>Vad är det för tal om solidaritet när ni\r\nsocialdemokrater inte i goda tider kan bygga upp\r\nsystem som hjälper de svagaste i samhället? Att tala\r\nom solidaritet är en sak. Jag lärde mig från min tid\r\ni SSU att det gäller att också omsätta det i praktisk\r\nhandling. Det är något som Mona Sahlin gör för\r\nsent.</pre><pre></pre><pre>Anf. 90 BÖRJE HÖRNLUND (c) replik:</pre><pre>Herr talman! Jag lade märke till att Mona Sahlin\r\ntalade väl om regionalpolitiken. Den är viktig när\r\nantalet arbeten minskar. Det är viktigt att det finns\r\nmedel att tillmötesgå det som riksdagen har\r\nframställt som viktigt. Hur tycker statsrådet att det\r\nstämmer att man från regeringens sida för nästa\r\nbudgetår har urholkat de regionalpolitiska anslagen\r\nmed ungefär en femtedel? Själv är jag mycket\r\noroad över att Rune Molin och regeringen har lagt\r\nfram det förslaget för riksdagen.</pre><pre>Jag vill också ta upp en annan praktisk fråga. I mitt\r\nhemlän står i dag 500 fordon stilla. Det är fordon i\r\nform av schakttraktorer, grävskopor och stora\r\ntraktorer som kör grus. Det är för att chaufförerna\r\ninte har några arbeten. Det utgår 200 000 kr. om\r\ndagen, Mona Sahlin, i arbetslöshetsersättning till\r\nförarna. Ägarna av fordonen har ränteutgifter på 4\r\nmilj.kr. per månad. Visst vore det bättre om dessa\r\nchaufförer fick chansen att ta itu med det mycket\r\nnedslitna grusvägnätet.</pre><pre>Jag hoppas att regeringen har börjat bättra sig när\r\ndet gäller dessa frågor. Det gäller här riktiga\r\narbeten. Det gäller arbeten för framtiden som ger\r\nen infrastruktur som gör att näringslivet kan\r\nutvecklas, att skogsprodukter, malm osv. kommer\r\nfram till billiga priser. Det är bra för riket i sin\r\nhelhet. Det gäller alltså att stämma i bäcken i stället\r\nför i en flod.</pre><pre>1 800 personer kommer att behöva friställas från\r\nSamhall om inte Samhall erhåller 100 milj. kr. till.\r\nDet är dyrare att friställa dessa 1 800 personer i\r\nform av utbetalningar av arbetslöshetsersättning\r\noch förtidspensioneringar än att de får arbeten. Är\r\nstatsrådet beredd att ompröva den frågan?</pre><pre>Anf. 91 MARIANNE SAMUELSSON (mp)\r\nreplik:</pre><pre>Herr talman! Det var mycket skrik för litet ull, sade\r\nbonden när han klippte grisen. Det var litet grand\r\nav det jag tyckte mig höra när Mona Sahlin talade.\r\nHade man inte sett Mona Sahlin hade man lika\r\ngärna kunnat tro att det var en moderat som stod i\r\ntalarstolen. Möjligen skulle uttalandet om arbete åt\r\nalla kunna skilja sig från den moderata linjen.</pre><pre>Mona Sahlin talade om solidaritet. Men det var\r\nendast ordet solidaritet. Det fanns inget om vad\r\nsolidaritet innebär. Innebär det någon fördelning\r\nmellan kvinnor, sextimmarsdag eller något annat\r\nsom är konkret? Är det bara ett ord som man kan\r\nslänga ur sig när som helst utan att det innehåller\r\nnågot?</pre><pre>Vad är stark arbetsmarknadspolitik? Jo, det\r\ninnebär utbildning, och det kan jag hålla med om är\r\nviktigt. Aktiv regionalpolitik nämndes också, men\r\ninte ett ord om vad den innebär.\r\nRehnbergkommissionen ingår, och också ett EG-\r\nmedlemskap. Ja, detta kanske utgör en stark\r\narbetsmarknadspolitik för ett socialdemokratiskt\r\nparti. Men den måste innehålla något.</pre><pre>Vi har i dag en socialdemokratisk jordbrukspolitik\r\nsom slår ut många av de småskaliga jordbruken och\r\ndrar människor på landet in till storstäderna i ännu\r\nstörre utsträckning. Det blir storskaliga effektiva\r\njordbruk, men utan arbetstillfällen för människor.</pre><pre>Sysselsättning är inte densamma som lönearbete.\r\nHär måste man börja fundera över arbetets värde\r\noch innehåll. Det gäller likväl solidaritet,\r\nsolidaritet med barn och med kvinnor som i dag\r\ndubbelarbetar och som inte har en chans att arbeta\r\naktivt i viktiga samhällsfunktioner då de inte orkar\r\neller hinner.</pre><pre>Jag fick för övrigt inte svar på någon enda fråga om\r\nt.ex. sextimmarsdagen, lönebidragsanställda och\r\neffekterna av det nya beslutet och ingenting om hur\r\nregeringen ser på arbetskraft som kommer från\r\nandra länder än de nordiska.</pre><pre>Anf. 92 SIGGE GODIN (fp) replik:</pre><pre>Herr talman! Jag blev litet överraskad över Mona\r\nSahlins utspel. Socialdemokraterna var i Sollefteå\r\nför en tid sedan och antog en politisk plattform för\r\n90-talet. Jag frågar mig om ni måste återvända till\r\nVästernorrland för att få insikt i vad det är som\r\negentligen händer i landet.</pre><pre>Samtidigt säger Mona Sahlin att vi i folkpartiet\r\nliberalerna säger nej till allt och inte är beredda att\r\nmedverka. Hur var det före föregående val? Då\r\ntyckte vi att det skulle ske en åtstramning i politiken\r\noch att det skulle stimulera insatser i företag för att\r\nrädda sysselsättningen. Då fanns det inte någon\r\nsom helst anledning för socialdemokraterna att\r\nvara med. Vad är det som gör att ni har vaknat just\r\nnu? Är det möjligen för att valet närmar sig? Då\r\nfinns det kanske anledning att säga något till de\r\nstackars människor som har blivit arbetslösa. Men\r\ndetta fixar sig inte över en natt. Det tar ju mycket\r\nlång tid att genomföra sådana insatser och få\r\nföretag att fungera igen. Det går inte att nu komma\r\noch påstå att allting skall ordna sig.</pre><pre>Mona Sahlin säger att vi har en hemmagjord\r\nkostnadskris. Det var ärligt och uppriktigt att vi fick\r\nveta det. Men då måste man göra någonting åt det.\r\nDet måste föras en stram finanspolitik, man måste\r\nskaffa sig lägre utgifter och se till att det sker en\r\ntillväxt i samhället. Man måste också stimulera\r\narbetskraftsutbudet och se till att det sker en\r\nfortsatt utbyggnad av barnomsorgen, främja enskilt\r\nägande, satsa på forskning och utveckling osv.\r\nDetta är förslag som folkpartiet har framfört år ut\r\noch år in. Ni hade bara att plocka åt er dem och\r\nacceptera dem. Men det har ni inte gjort, utan ni\r\npåstår att vi inte har några förslag. Det har funnits\r\nförslag. Jag ser verkligen med stort intresse fram\r\nemot vad ni socialdemokrater kommer att säga till\r\nmänniskorna litet närmare valet. Vad är det för\r\nnågonting som skall bjudas på i år? Då är det inte\r\nfråga om åtstramningar osv. Det skall bli mycket\r\nintressant att se vartåt det bär.</pre><pre>Många ungdomar klarar inte av sin\r\ngymnasieutbildning. De behöver någon annan form\r\nav utbildning, t.ex. lärlingsutbildning. Jag skulle\r\nvilja fråga Mona Sahlin hur det förhåller sig med\r\nlärlingsutbildningen. Är ni beredda att avskaffa alla\r\nde hinder som finns för att ta emot ungdomar som\r\nlärlingar, så att det hela blir mycket gynnsammare\r\noch rationellare? Om dessa ungdomar får en sådan\r\nchans får de en rejäl yrkesutbildning och ett bra\r\nfotfäste på arbetsmarknaden. Det kunde kanske\r\nvara ett bra löfte inför valet till dem som är allra\r\nsämst ställda på arbetsmarknaden, nämligen de\r\nsom aldrig har fått in en fot i arbetslivet. De\r\nbehöver en sådan chans.</pre><pre>Anf. 93 KARL-ERIK PERSSON (v) replik:</pre><pre>Herr talman! Kan vi inte låta bli att tala om vem\r\nsom lyssnar på vem i den här debatten? Det tror jag\r\ninte ger så väldigt mycket. Vi kanske borde hålla\r\noss till de frågor vi ställer till varandra.</pre><pre>Jag är alltid lika förvånad över att man säger att\r\nlönerna är den enda orsaken till inflationen --\r\nenbart lönerna. Nu säger Mona Sahlin att en\r\nmajoritet av LOs medlemmar är för ett\r\nstabiliseringsavtal. Jag vill påstå det motsatta. En\r\nmajoritet av LOs medlemmar har icke uttalat sig\r\nom Rehnbergskommissionens stabiliseringsavtal.\r\nMig veterligt är det enbart\r\nTransportarbetareförbundet som har haft ute den\r\nfrågan på omröstning bland sina medlemmar, och\r\nalla vet ju hur det resultatet blev. Jag tycker därför\r\natt det är felaktigt av arbetsmarknadsministern att\r\nsäga att LOs medlemmar står bakom\r\nRehnbergskommissionen.</pre><pre>Det finns en sak till som jag är litet förvånad över.\r\nDet skulle vara roligt att höra vilka garantier\r\narbetsmarknadsministern har att centerpartiet\r\nställer sig bakom en eventuell lagstiftning när det\r\ngäller ett stabiliseringsavtal.</pre><pre>Om jag lät negativ i mitt inledningsanförande var\r\ndet faktiskt inte min mening, utan mina frågor\r\nställdes utifrån skrivningen i\r\narbetsmarknadsdepartementets bilaga till\r\nbudgetpropositionen. Man skriver på litet olika\r\nställen att man i nuvarande ekonomiska läge inte\r\nvill motverka en uppgång i arbetslösheten med\r\ngenerella åtgärder som ökar efterfrågan på\r\narbetskraft. Det står uttryckligen angivet. På s.27 i\r\nbil. 12 står: ''Strukturomvandlingen i samhället\r\nkommer att leda till ökade krav på den enskilde att\r\nvidga sitt arbetssökande till närliggande eller nya\r\nyrkesområden. Kraven på geografisk rörlighet\r\nökar.''</pre><pre>Frågan är vad detta innebär. Skall vi genomgå en ny\r\nflyttlasspolitik med en utarmning av glesbygd och\r\nskogslän? I mitt anförande tog jag upp flera frågor\r\nsom är direkt hämtade ur\r\narbetsmarknadsdepartementets skrivning i bil. 12\r\ntill budgetpropositionen. Det var utifrån de\r\nskrivningarna jag ställde mina frågor. Att sedan\r\narbetsmarknadsministern inte i dag vill debattera\r\nlagstiftningen på arbetsrättens område kan jag\r\nmycket väl förstå.</pre><pre>Anf. 94 Arbetsmarknadsminister MONA\r\nSAHLIN (s):</pre><pre>Herr talman! Jag skall börja med att vända mig till\r\nMarianne Samuelsson. Ni får ursäkta att jag inte\r\nkan formulera ett anförande med egna tankar och\r\nsamtidigt svara på olika frågor från fem partier på\r\nen och samma gång på en begränsad tid. Nu skall\r\njag göra ett försök, och det hoppas jag att Marianne\r\nSamuelsson förstår och respekterar.</pre><pre>Också Sigge Godin och Anders G Högmark har\r\nvarit inne på frågan om de flexibla lönebidragen.\r\nJag anser att det är mycket bra att vi nu kan ta\r\nsteget över till flexibla lönebidrag, och jag förstår\r\ninte riktigt den irritation som Anders G Högmark\r\nger uttryck för. Vi gör som vi brukar. Först gör man\r\nett försök för att se om en tanke också fungerar i\r\nverkligheten. AMS startar försök, och sedan\r\nutvärderar man dem och frågar sig: Hur blev det\r\nhär? Blev det bra? Är detta något som vi skall\r\ngenomföra över hela landet? Om svaret blir ja gör\r\nman detta, och dit har vi kommit nu.</pre><pre>Dessa försök har utfallit väl. Jag vill betona att\r\nlönebidragen är en arbetsmarknadspolitisk åtgärd\r\nsom är till för att försöka få ut så många\r\nhandikappade som möjligt på arbetsmarknaden.\r\nDen stora debatten kan nu inte handla om olika\r\norganisationer och deras möjligheter att behålla\r\nanställda. Jag vill betona att den procentnivå man\r\nkan få i lönebidrag, en fråga som också Sigge Godin\r\nvar inne på, kan vara allt mellan 1 % och 100 %,\r\nsåväl på den privata arbetsmarknaden som på den\r\noffentliga arbetsmarknaden.</pre><pre>Arbetsförmedlingen går inte in och försätter de\r\nhandikappade som finns i organisationerna i\r\narbetslöshet, utan de tar självfallet också hänsyn till\r\nolika faktorer när de gör de prövningar som\r\nMarianne Samuelsson talade om. Det är mycket\r\nviktigt att konstatera att det flexibla lönebidraget är\r\nen arbetsmarknadspolitisk åtgärd för de\r\nhandikappade, något som jag tror kommer att\r\ninnebära att fler kommer att kunna få hjälp via\r\nlönebidraget. Det har försöken visat mycket\r\ntydligt.</pre><pre>Solidaritet är för mig, Marianne Samuelsson, inte\r\nbara ett ord som jag slänger ur mig. Det hela är litet\r\nberoende av vilken ambition man har att uppfatta\r\nsin motståndares åsikter eller ej. Solidaritet i den\r\nmening som vi har diskuterat här är t.ex. för mig,\r\natt om jag tror att ett stabiliseringsavtal är\r\navgörande för om vi skall klara jobben, måste också\r\nsolidaritet kunna användas i den diskussionen. Om\r\nen liten grupp på arbetsmarknaden som själv inte\r\när utsatt för arbetslöshetens hot saboterar\r\nmöjligheterna att växla ner lönekostnaderna, är det\r\nen fråga om solidaritet att ställa sig bakom de\r\ngrupper som i dag har det svårast, är de mest\r\ndrabbade och därmed också har det största behovet\r\nav ett stabiliseringsavtal. De grupperna har också\r\nställt upp.</pre><pre>Solidaritet är för mig att i dag inte diskutera om alla\r\nskall få en kortare arbetstid, utan att diskutera\r\narbetstiden hos de grupper som har störst behov.\r\nTill de grupperna hör småbarnsföräldrarna -- och\r\ndet tror jag att Marianne Samuelsson håller med\r\nmig om. Det är det steget jag vill ta först när det\r\ngäller arbetstidsförkortningar.</pre><pre>När det gäller frågan om Samhall känner jag inte\r\nigen siffran 700 milj.kr., som Börje Hörnlund\r\nnämnde.</pre><pre>(Börje Hörnlund: Det var 100 milj.kr.)</pre><pre>Förlåt, då hörde jag fel. Detta har att göra med att\r\nman fått en möjlighet att på egen begäran under\r\nbudgetperioden, eller under en treårsperiod, vara\r\nflexibel i sin timram. Men om man bara gått uppåt\r\nde första åren måste man också vara tvungen att gå\r\nner. Jag tror inte att det handlar om att friställa\r\nmänniskor, men nyrekryteringen kommer nog att\r\nbli mindre om man inte uppnår den här balansen.\r\nJag vill även här betona att Samhalls stora svårighet\r\nkommer att bli att man är underleverantör och\r\nlegotillverkare i branscher som i dag har det svårt\r\noch jobbigt. Även för Samhalls del gäller\r\nsolidariteten, dvs. att inte minst genom\r\nstabiliseringsavtalet kunna underlätta för Samhall\r\natt behålla den sysselsättning och tillverkning man\r\nhar.</pre><pre>Sigge Godin undrar varför regeringen gör något\r\nförst nu. Det var därför som jag försökte påminna\r\nom att det fanns ett konkret förslag som just gällde\r\nkostnadskrisen. Det gäller inte bara lönerna, Karl-\r\nErik Persson, för de är inte enda boven. Detta var\r\nett förslag om att stoppa löner, priser, hyror,\r\nskatter, aktieutdelning. Där finns också de flesta av\r\norsakerna till inflationen. Därav följer att man\r\nmåste, och det gör regeringen också, angripa\r\npriserna, lönerna och skatterna för att man på ett\r\ntrovärdigt sätt skall kunna skapa\r\nkonkurrensmöjligheter för vårt näringsliv. Det är\r\ndetta som avgör om det finns jobb under 90-talet\r\neller inte.</pre><pre>Problemet när det gäller ungdomarna och\r\nlärlingsutbildningen är att företagen inte tar emot\r\nungdomar ens om de blir erbjudna bidrag. Jag\r\nskulle vilja uppmana alla att medverka till att vi får\r\nett avtal om inskolningsplatser som är avsedda att\r\nfungera på just det sätt som Sigge Godin har varit\r\ninne på. Vi borde alla ha ett gemensamt intresse av\r\natt försöka få till stånd det nu. De behövs eftersom\r\nungdomarna, som i alla lågkonjunkturer, är de som\r\ndrabbas först, precis som Sigge Godin sade.</pre><pre>Det var Karl-Erik Persson själv som tog upp det här\r\nom vem man lyssnar på, men jag lämnar det gärna\r\nåt sidan.</pre><pre>Jag vill betona att lönen inte är den enda boven,\r\nprecis som jag sade tidigare. Det är däremot ett hot\r\nmot vår sysselsättning om man inte förstår att lönen\r\noch kostnadsutvecklingen är en del av de problem\r\nvi har. Den insikten hoppas jag att även Karl-Erik\r\nPersson har.</pre><pre>Jag tror på demokratin också inom de fackliga\r\norganisationerna. Jag tror även på det sunda\r\nförnuftet hos de vanliga människorna ute i vårt\r\narbetsliv. De som i dag och under de senaste åren\r\nmycket tydligt har sett att trots höga nominella\r\nlöner har deras reallöneutveckling inte stärkts\r\nunder alla år. De ser hoten mot jobben och förstår\r\näven sambanden mycket bättre än vad jag tycker\r\nmig märka att Karl-Erik Persson gör enligt hans\r\ninlägg.</pre><pre>När vi säger att man inte skall tillgripa\r\nefterfrågestimulans i första hand betyder det inte\r\natt man inte gör något. Den stora satsningen nu\r\nligger på det som så många av talarna har varit inne\r\npå, nämligen utbildning och kompetensutveckling.\r\nDet är inte bara lågkonjunkturen som är vårt\r\nproblem i dag, utan även att många lågutbildade\r\nmänniskor behöver en högre kompetens, behöver\r\nen bredare utbildning för att kunna ha en plats\r\nockså på 1990-talets arbetsmarknad. Det är detta\r\nsom är det stora och viktiga inslaget i vår\r\narbetsmarknadspolitik i dag.</pre><pre>Anf. 95 SIGGE GODIN (fp) replik:</pre><pre>Herr talman! Låt mig ta upp en sak som ligger mig\r\nvarmt om hjärtat. Den offentliga sektorn\r\nsysselsätter många kvinnor. De har bara en\r\narbetsgivare att välja på. Hur skulle det vara, Mona\r\nSahlin, att bryta upp de offentliga monopolen och\r\nge kvinnorna rätt att starta eget inom de branscher\r\noch de yrkesområden där de är specialister? Skulle\r\ninte det vara ett bra budskap inför valrörelsen? Det\r\nskulle vara intressant att veta.</pre><pre>Jag har sagt att jag tycker att det är väsentligt att\r\nman sänker kostnaderna i landet för att vi skall\r\nkunna behålla några företag. Men innan jag\r\nkommer in på det skulle jag vilja ta upp\r\narbetsmiljön, som också är en viktig fråga.\r\nFolkpartiet delar faktiskt inte regeringens\r\nuppfattning om hur man skall bära sig åt när det\r\ngäller arbetsmiljön. Att arbetslivsfonden först\r\nsamlar in pengar och sätter i gång en administration\r\noch en massa utredningar för att sedan dela ut\r\npengarna igen är en mycket knepig och konstig väg.\r\nI dag finns det ju företagsledare, fackliga\r\norganisationer, företagshälsovård och allt vad det\r\nkan vara ute på de flesta företag. Dessa kan\r\nverkligen arbeta med de här sakerna. Låt oss skicka\r\ntillbaka pengarna till dem och sätta i gång arbetet i\r\nstället. Det är viktigt att det blir gjort.</pre><pre>Det är viktigt att forskning och utveckling verkligen\r\nblir en huvudingrediens i sysselsättningen i Sverige.\r\nDärför föreslår folkpartiet rejäla satsningar på\r\ndessa områden, utöver den budget som regeringen\r\nhar lagt fram, för att vi skall kunna konkurrera. Det\r\när faktiskt teknikutveckling som är viktig. Det är\r\ndessa branscher vi skall kunna konkurrera med.\r\nDärför är det väsentligt att vi satsar på just de\r\nbitarna.</pre><pre>När det gäller att göra insatser på den ekonomiska\r\nsidan. vill vi slopa investeringsskatten. Skatten på\r\narbetade kapital i företag skall bort. Vi vill sänka\r\narbetsgivaravgifterna. Vi vill sänka momsen och få\r\nned skatterna totalt. Det är bara ett sänkt\r\nkostnadsläge i vårt land som kan göra det möjligt\r\nför företagen att konkurrera på världsmarknaden,\r\noch de är beroende av detta.</pre><pre>Om nu också regeringen har förstått det här\r\nproblemet, varför har ni då sparat det så länge? Det\r\nhar snart gått tre år sedan vi hade en rejäl debatt\r\nom de här frågorna. Ni har nu äntligen börjat att\r\nförstå, men det är för sent när varslen står för\r\ndörren.</pre><pre>Jag skulle skämmas om jag var socialdemokrat och\r\nhävdade den fulla sysselsättningen när man vaknar\r\nvarje morgon och hör hur man i ekot talar om nya\r\nrekord i varsel och nya rekord i arbetslöshet. Det är\r\nfaktiskt inte detta vi behöver tala om för ungdomar,\r\nför kvinnor och för dem som har svårt att komma\r\nut på arbetsmarknaden. Vi bör förespråka mycket\r\npositivare idéer.</pre><pre>Anf. 96 MARIANNE SAMUELSSON (mp)\r\nreplik:</pre><pre>Herr talman! Först får jag lov att tacka för att jag\r\nfick svar på en del av mina frågor. Jag har full\r\nförståelse för att det kan vara svårt att hinna med\r\natt både framföra det man vill ha sagt och svara på\r\nfrågor. Det är självklart att det är så, men det\r\nutesluter inte att jag ändå kräver att få svar på de\r\nfrågor jag har ställt.</pre><pre>Jag har försökt att koncentrera mig kring just\r\nkvinnornas situation. Det är nästan alltid så att\r\nkvinnorna ramlar utanför debatten.\r\nKvinnofrågorna får inte alltid den belysning de\r\nbehöver. Det gör väl också att vi oftare hamnar i det\r\nläge där vi nu är, i ett sämre läge både på\r\narbetsmarknaden och i andra situationer.</pre><pre>Jag är glad över -- jag vet inte om det var ett löfte\r\neller om det var något annat -- att de som har behov\r\nav kortare arbetstid skall kunna få det. Det innebär\r\nalltså att ministern är positiv till sex timmars\r\narbetsdag inom vården, för där behövs det.\r\nKirunaprojektet har ju klart visat att detta har fått\r\npositiva effekter. Jag tror att detta är någonting som\r\när oerhört viktigt för kvinnorna och för\r\nvårdsektorn. Det kommer att behövas mycket\r\narbetskraft inom vårdsektorn även framgent. Det\r\ngäller att behålla den duktiga och välutbildade\r\npersonal som vi har. De anställda får inte slitas ut\r\noch hamna i långa sjukskrivningsperioder, så att de\r\ninte kan vara med i arbetet.</pre><pre>När det sedan gäller detta med utbildning och\r\nkompetensutveckling är detta naturligtvis mycket\r\nviktigt. Vi har alldeles för många människor i vårt\r\nsamhälle i dag som har en låg utbildning och som\r\ndärför inte kan hävda sig på arbetsmarknaden. Vi\r\ntalar nu om solidariska villkor och solidaritet.\r\nInnebär det att grupper som i dag inte omfattas av\r\nA-kassa kan få möjlighet till AMS-utbildning eller\r\nannan utbildning på lika villkor? Jag vet ju att t.ex.\r\ntimanställda kvinnor inom vården som nu helt har\r\nramlat utanför och inte har någon trygghet i dag,\r\nofta har arbetat på många olika institutioner och\r\ngått runt på olika ställen. Därmed har de inte\r\nknutits till någon fackförening. Men de har trots allt\r\nhaft en inkomst och kanske betalat skatt under\r\nmånga år. När de kommer i det läget att de inte har\r\nnågot arbete längre och skulle behöva en\r\nutbildning, har de helt enkelt inte råd att gå där,\r\neftersom de inte får någon ersättning. Det tycker\r\njag är osolidariskt. De har ju faktiskt gjort en\r\nmycket stor arbetsinsats.</pre><pre>Sedan tror jag att detta med lönebidragsanställda\r\nhar många olika vinklingar. Det hade varit\r\nintressant att se den här utredningen innan det kom\r\nen förändring på det här området.</pre><pre></pre><pre>Anf. 97 BÖRJE HÖRNLUND (c) replik:</pre><pre>Herr talman! Jag vill också beröra detta med\r\ngeografisk rörlighet. Det står faktiskt på rätt många\r\nställen i årets budget. Jag gör det här inlägget i\r\nförebyggande syfte.</pre><pre>Bland Sveriges kommuner, som oftast är\r\nfungerande lokala arbetsmarknader, är det ungefär\r\n150 kommuner som ligger rätt illa till. De har under\r\n60-talet och framåt förlorat en stor andel av sina\r\nungdomar. Andelen pensionärer är i en del av dessa\r\nkommuner upp till mellan 30 och 35 %. I\r\ninflyttningskommunerna däremot är andelen\r\npensionärer kanske bara 28 %. Den här\r\nutvecklingen kan inte fortsätta hur länge som helst,\r\neftersom livet inte är evigt. Det blir i de drabbade\r\nkommunerna ett för glest och för dåligt\r\nserviceunderlag.</pre><pre>När jag talar om geografisk rörlighet menar jag\r\natt det bara behövs en liten ström tillbaka för att\r\nstabilisera utvecklingen i hela landet. Jag vill ställa\r\nen fråga till statsrådet. Jag misstänker inte att det är\r\nså, men kan det vara så att det faktum att det på så\r\nmånga ställen i budgeten står ''geografisk rörlighet''\r\nkommer sig av att kollegan i\r\nindustridepartementet, den regionalpolitiskt\r\nansvarige ministern, skär ner de regionalpolitiska\r\nanslagen med ungefär en femtedel eller urholkar\r\ndem? I så fall blir det riktigt allvarligt. Jag vill\r\negentligen inte bråka, men skulle den situationen\r\nuppstå kommer jag väl inte att kunna hålla mig helt\r\ntyst.</pre><pre>Anf. 98 KARL-ERIK PERSSON (v) replik:</pre><pre>Herr talman! Låt mig börja med det positiva. Jag\r\nsade i mitt inlägg att jag var glad över ökningen av\r\nresurser till utbildning och rehabilitering. Jag vill\r\npåminna om att jag faktiskt inte har varit kritisk på\r\nden punkten. Det enda jag sade var att man kanske\r\ninte gav medel till beredskapsarbeten i särskilt stor\r\nutsträckning. Det står faktiskt i propositionen att\r\nman skall vara restriktiv med sådana medel. Men i\r\nvissa delar av landet, som av regionalpolitiska skäl\r\nhar mist sin sysselsättning, kanske det inte räcker\r\nmed utbildning, och då kan det vara bra att ha\r\nberedskapsmedel som en hjälpinsats under en\r\ntillfällig tid. Därför borde man kanske inte ha\r\nskrivit att man skulle vara restriktiv. Jag vet att\r\nlänsstyrelserna kan bestämma över det här, men\r\nlänsstyrelserna kan hänvisa till vad regeringen\r\nskriver i propositionen om att man skall vara\r\nrestriktiv.</pre><pre>Mona Sahlin säger att det är en liten grupp som\r\nsaboterar ett stabiliseringsavtal. Det kan kanske\r\nvara riktigt att det är en liten grupp som har sagt\r\nnej. Mona Sahlin sade att det var en grupp som\r\nredan i dag har det bra. Men kan ju egentligen inte\r\nsäga att Transportarbetareförbundet, som har sagt\r\nnej, är en höglönegrupp. Då är man i alla fall\r\nverklighetsfrämmande. Det är den grupp som i\r\nstort sett har halkat efter mest under den senaste\r\ndelen av avtalsuppgörelsen, och detta på grund av\r\natt man inte har haft någon möjlighet till\r\nlöneglidning. Därför ligger man väldigt långt efter\r\nde andra grupperna inom LO. Jag förstår mycket\r\nväl att de har sagt nej till förslaget. Det är ju\r\nfantastiskt om man skulle lagstifta bara därför att\r\nde här grupperna har mist sin del av löneglidningen,\r\nsom i allmänhet har drivit upp lönerna.</pre><pre>Jag vet att andra faktorer spelar in, som priser och\r\nhyror. Men varför inte gå den omvända vägen och\r\npressa ner priserna och hyrorna? Jag tror faktiskt\r\natt löneökningarna skulle bli mindre i\r\nfortsättningen om man från kollektivets sida visste\r\natt man från regeringshåll ville angripa priser och\r\nhyror. På så vis skulle löntagarna inte behöva någon\r\nkompensation -- det är ju på så sätt LO-\r\nmedlemmarna har kompenserat sig. När priser och\r\nhyror har stigit för mycket har den enda\r\nmöjligheten varit att driva upp lönerna. Om man\r\nkunde gå den omvända vägen sluppe man\r\nRehnbergkommissionen.</pre><pre>Anf. 99 ANDERS G HÖGMARK (m)\r\nreplik:</pre><pre>Herr talman! Först vill jag nämna det som är bra,\r\nnämligen att regeringen har slagit in på de flexibla\r\nlönebidragens väg. Det är enligt min uppfattning\r\nonödigt att vänta tre fyra eller fem år. Vi moderater\r\ninsåg -- som vanligt, höll jag på att säga -- vad som\r\nbehövdes. Regeringen behöver ha en längre tid på\r\nsig för att få samma insikt.</pre><pre>Det finns bra analyser i finansplanen, men det finns\r\nväldigt litet av konkreta förslag för att just förändra\r\nde grundlägganden dragen, rätta till obalanserna i\r\nsvensk ekonomi. De behöver rättas till snabbt, och\r\ndet är därför vi moderater vill sänka\r\nproduktionskostnaderna med de 4,5 % jag talade\r\nom tidigare. Regeringen gör väldigt litet eller\r\ningenting alls.</pre><pre>Mona Sahlin har hittills inte nämnt ett ord om\r\nvarför hon förvägrar en miljon människor rätten till\r\nen allmän arbetslöshetsförsäkring. Dit sträcker sig\r\nalltså solidariteten. Fackets väl och\r\nrekryteringsargument går före de många\r\nmänniskorna. Det är den socialdemokratiska\r\nsolidariteten.</pre><pre>Mona Sahlin efterlyser också politiska signaler.\r\nVi ger våra signaler till marknaden, dem som\r\nräknar på investeringskalkyler, om att det skall vara\r\nlönsammare att investera i Sverige. Mona Sahlin\r\nsäger: Varför deltar ni inte i olika kommissioner?\r\nVarför var ni inte med i februari månad på det\r\ngenuint begåvade förslag som regeringen då lade\r\nfram?</pre><pre>Socialdemokraterna brukar tala om att de har en\r\nunik kompetens att umgås med facket. För\r\nmoderaterna och andra borgerliga partier skulle\r\ndet bli katastrof av umgänget med facket. Vad\r\nsocialdemokraterna har erbjudit är olika former av\r\ntvångslagstiftning. Det är tydligen så ni talar med\r\nfacket. Vi är kanske litet främmande för det. Men\r\nAllan Larsson och Stig Malm får väl utveckla den\r\nsamtalstekniken framöver. Vi går inte på den.</pre><pre>Herr talman! Det har i debatten från ett och annat\r\nhåll och i någon mån också från Mona Sahlin --\r\ndetta är ganska olikt Mona Sahlin, eftersom vi\r\nbrukar ha en trevlig debatton när vi diskuterar --\r\nförekommit halvkvädna insinuationer om att\r\nfolkpartiet och moderata samlingspartiet skulle ha\r\nen annan inställning till arbetslösheten. Vi skulle\r\ninte riktigt veta vad den innebär. Jag vill\r\npersonligen säga att jag på nära håll har sett den.\r\nJag är alldeles övertygad om att vi med\r\nsocialdemokratisk politik tyvärr kommer att få se\r\nmer av den på nära håll. Jag har faktiskt som\r\nmänniska och som politiker inlevelseförmåga nog\r\natt förstå vad påtvingad arbetslöshet innebär. Det\r\när de människor -- unga, gamla och\r\nhandikappade -- som påtvingas denna arbetslöshet\r\nsom kommer att fundera över hur politiken förs.\r\nÅtminstone hoppas jag att man gör det den 15\r\nseptember.</pre><pre>Anf. 100 Arbetsmarknadsminister MONA\r\nSAHLIN (s) replik:</pre><pre>Herr talman! Jag tvivlar verkligen inte på Anders\r\nG Högmarks inlevelseförmåga eller uppsåt. Jag\r\ntycker att det har varit en förhållandevis trevlig\r\ndebatt, trots allt. Vad jag däremot uttryckte tvivel\r\növer var vad den politik som Anders G Högmark\r\nföreträder har för syfte och kommer att ha för\r\neffekter, precis som han har uttryckt inte så mild\r\nutan mycket skarp kritik och misstänksamhet mot\r\nden politik jag företräder. Jag kan instämma helt\r\noch fullt i att vi efter den 15 september får se på\r\nvilket sätt vi skall fullfölja arbetsmarknadspolitiken\r\ni landet, om det blir den politik som företräds av\r\nAnders G Högmark och de som skall bilda regering\r\ntillsammans med hans parti om de vinner valet eller\r\nom det blir en socialdemokratisk politik.</pre><pre>Jag vill också betona att det är högst frivilligt att gå\r\nmed i A-kassan. Det är inte så att jag förvägrar\r\nnågon att vara med i A-kassan, vilket Anders G\r\nHögmark antydde flera gånger.</pre><pre>Jag tror heller inte att högre egenavgifter ger en\r\nlägre arbetslöshet, vilket jag vet att både Anders G\r\nHögmarks och andra partier nu mycket\r\nframgångsrikt hävdar i motioner väckta till\r\nriksdagen. Jag tror att det är en grov felanalys av\r\nverkligheten att säga att man, bara därför att man\r\nsjälv skulle betala ytterligare några kronor, därmed\r\nskulle inse hur hemsk arbetslösheten är. Precis som\r\njag tror att Anders G Högmark har\r\ninlevelseförmåga, så vet jag att de allra flesta\r\nmänniskor som själva blir drabbade eller som i sin\r\nnära omgivning har någon som drabbas ser hur\r\narbetslösheten snabbt kan bryta ner. Det är därför\r\njag har velat föra tanken längre. Om man är\r\növertygad om att kostnadsproblemet är en\r\navgörande del, måste man också vara beredd att\r\nvisa på vilket sätt man i så fall vill fullfölja det\r\narbetet och på vilket sätt vi som politiker har ett\r\nansvar för att hjälpa parterna på arbetsmarknaden.\r\nKan vi inte nu -- med det nuvarande läget på\r\narbetsmarknaden, med skattereformen och med\r\ndet som händer i vår omvärld -- växla ned\r\nlönekostnaderna, när skulle vi då kunna göra det?\r\nFör de arbetslösas skull vill jag inte låta det tillfället\r\ngå oss ur händerna.</pre><pre>Jag vill här knyta an till Karl-Erik Persson och hans\r\nundringar. Jag vill stoppa den vansinniga jakt\r\nmellan löner och priser som har pågått år efter år.\r\nDet spelar ingen roll var den började, om det var\r\nhönan eller ägget, om priserna gick upp därför att\r\nlönerna gick upp eller om lönerna gick upp därför\r\natt priserna gick upp. Jakten har fortsatt år efter år,\r\noch vi vet alla vilka som har varit förlorarna. Det är\r\nde sämst avlönade, det är de orter som har de\r\nstörsta problemen. Och det är inte de som nu sätter\r\nsig på tvären. Glöm heller inte att Rehnbergs\r\nförslag också betyder ett stopp för högavlönades\r\nmöjligheter att få ut högre löner under detta år.\r\nVilken annan avtalsrörelse har kunnat uppvisa den\r\nsolidariteten? Detta finns i Rehnbergs avtal.</pre><pre>Jag vill också betona att geografisk rörlighet\r\nförvisso kan vara rörlighet åt båda håll, både till\r\nglesbygden och från glesbygden. Jag är också realist\r\nnog att inse att en viss geografisk rörlighet alltid\r\nmåste finnas i ett land, att det alltid kommer att\r\nfinnas. Det gäller inte minst unga människor som\r\nbåde vill och har möjlighet att röra sig inom landet,\r\noch som också numera har möjlighet att röra sig\r\nutanför våra gränser. Detta kommer också att bli\r\nlättare när integrationen i Europa är ett faktum,\r\noch det välkomnar jag för dessa ungdomars skull.</pre><pre>För Marianne Samuelsson vill jag också betona,\r\näven om jag i dag inte har haft tillfälle att utveckla\r\ndet så mycket, att kvinnornas ställning på\r\narbetsmarknaden är det som bekymrar också mig\r\nmest. Lönerna, inflytandet, arbetsmiljön och\r\narbetsskadorna är i dag också ett kvinnoproblem.\r\nDet arbete vi nu är på väg att dra i gång på allvar,\r\nnämligen det som gäller rehabilitering och ny\r\narbetsorganisation -- det goda arbetet -- är därför\r\nockså i allra högsta grad en kvinnofråga.</pre><pre>Alla kan få tillgång till AMS-utbildning, men\r\nersättningen varierar. Där har Marianne\r\nSamuelsson rätt. Om man har A-kassa kan man få\r\nhögst 543 kr., är man över 20 år får man 326 kr., och\r\növriga har en gräns på 230 kr. Villkoren är olika,\r\noch det är klart att man alltid kan diskutera\r\nstorleken på beloppen.</pre><pre>Den utredning om lönebidragen som Marianne\r\nSamuelsson efterlyste har funnits ganska länge och\r\nockså varit offentlig länge. Rapporten finns att\r\ntillgå, och Marianne Samuelsson kan ringa\r\nantingen departementet eller AMS om hon vill ha\r\ntillgång till den.</pre><pre>Sigge Godin efterlyser mer privatiseringar. Jag vet\r\ninte om det är sjukvårdsbiträdena som skall ut och\r\nstarta eget för att klara sin sysselsättning. Jag tror\r\ninte att det är en vare sig klok eller speciellt\r\nframgångsrik väg, vare sig för sjukvårdsbiträdena,\r\nsvensk ekonomi eller kvinnornas sysselsättning.</pre><pre>Sedan något om arbetslivsfonden. Om företagen,\r\nsom Sigge Godin säger, bara behöver få tillbaka\r\npengarna för att sätta i gång med allting, varför\r\nhände det då så litet under alla år då de hade alla\r\ndessa pengar? Jag tycker att det är en väldigt klok\r\npolitik att under högkonjunktur och goda tider\r\nsamla in för att solidariskt hjälpa de företag som har\r\nstörst behov av att få i gång en annan\r\narbetsorganisation och en rehabilitering. Det har\r\naldrig varit de företag som har de största egna\r\nekonomiska resurserna. Det är det som är\r\nutgångspunkten för arbetslivsfonden.</pre><pre>Jag vill sluta med att konstatera att det väldigt ofta\r\nblir antingen svart eller vitt i sådana här debatter.\r\nMånga har uttryckt att vi nu ser rekord i\r\narbetslöshet; den närmar sig 2 %. Det är också\r\nuttryck för -- vilket jag hoppas skall fortsätta att\r\nvara någonting svenskt -- att vi med rätta är oroliga\r\noch upprörda över en arbetslöshet på 2 %, när vi\r\nlever i en värld där tre, fyra eller fem gånger högre\r\nsiffror hör till vardagen. Många har uttryckt att vi\r\nhar misslyckats med sysselsättningspolitiken men\r\natt Europas övriga länder har lyckats, länder där\r\nsiffrorna är mellan 8 och 10 %. Om det är ett\r\nfaktum, då är jag mycket hellre en misslyckad\r\nsocialdemokrat än en lyckosam borgerlig\r\nföreträdare, och det tror jag också att de arbetslösa\r\ni vårt land skulle vara.</pre><pre>\r\nFlykting- och invandrarpolitik</pre><pre>Anf. 101 GULLAN LINDBLAD (m):</pre><pre>Herr talman! Sedan vi senast diskuterade\r\ninvandrar- och flyktingpolitiken har situationen i\r\nvår värld förvärrats ytterligare genom våld och\r\nkrigshandlingar. Jag tänker förstås närmast på\r\nhändelserna i Baltikum och vid Persiska viken. Vi\r\nvet av erfarenhet att diktatur och krig alltid för med\r\nsig nya flyktingströmmar.</pre><pre>I Sverige berörs vi på ett särskilt sätt av händelserna\r\ni Baltikum. Jag vill redan nu deklarera att vi\r\nmoderater anser att varje baltisk flykting som\r\nkommer hit skall ha rätt att få en fristad här --\r\noavsett om det rör sig om en ''vanlig'' flykting eller\r\nen krigsvägrare. Detta kan gälla även med\r\nbibehållandet av den lagtillämpning som vi har från\r\ndecember 1989, eftersom det i dessa fall torde röra\r\nsig om särskilt ''skyddsvärda fall''. Grannskapet\r\nkräver faktiskt detta av oss. Jag hoppas att också\r\ndetta är riksdagsmajoritetens uppfattning.</pre><pre>Jag noterar att regeringen i sin regeringsskrivelse, i\r\nbudgetförslaget och i tidigare diskussioner i\r\nflyktingpolitiska rådet har fört fram en del nya\r\ntankar när det gäller invandrar- och\r\nflyktingpolitiken. Det gäller bl.a. att bistånds- och\r\nflyktingpolitiken har ett nära samband och att den\r\nbästa hjälpen ofta kan vara att ge flyktingen hjälp\r\ni sitt hemland eller i näraliggande regioner. Detta\r\nsammanfaller med vad vi moderater tidigare har\r\nföreslagit. I en av årets motioner har vi nu föreslagit\r\natt 25 milj. kr. av biståndsmedlen bör överföras till\r\nUNHCR för åtgärder i flyktingarnas hemländer\r\neller näraliggande regioner.</pre><pre>Jag sade förut att vi troligen kan komma att räkna\r\nmed ökade flyktingströmmar, framför allt från\r\nBaltikum och kanske också från Sovjet. Vi har bl.a.\r\nmot bakgrund av uppgifter i pressen kunnat notera\r\natt antalet flyktingar generellt har minskat ganska\r\nkraftigt. Detta kan nog inte tas till intäkt för att\r\nantalet flyktingar kommer att minska för gott. Det\r\nhar också framgått av pressen de senaste dagarna\r\natt en hel del sovjetiska flyktingar har kommit hit.\r\nDärför skulle jag vilja ställa följande fråga till\r\nutskottets talesman. Hur är vår beredskap om vi\r\nstår inför ett kraftigt ökat flyktingtryck från öst?</pre><pre>Herr talman! Det är dystert att konstatera att vi inte\r\nhar lyckats bättre med vår flyktingpolitik och vårt\r\nflyktingmottagande än vad vi har gjort, trots att vi\r\nhar levt i en högkonjunktur i flera års tid. Alltför\r\nmånga flyktingar har tvingats vänta i månader,\r\nt.o.m. år, på våra flyktingförläggningar därför att\r\nhandläggningen har släpat efter. Nu tycks polisen\r\nvara i kapp med sina utredningar, men\r\ninvandrarverket släpar fortfarande efter trots att vi\r\nupprepade gånger har ökat verkets resurser. Nu har\r\nregeringen satt som mål att invandrarverket med\r\nett förnyat budgettillskott skall ha klarat\r\närendebalanserna till den 30 juni i år.</pre><pre>Har utskottets talesman någon rapport att ge\r\nrörande sakernas nuvarande tillstånd på detta\r\nområde? Kan vi hoppas på att invandrarverket nu\r\näntligen kommer i kapp med sina utredningar och\r\nlever upp till det mål som sattes upp i samband med\r\nden nya organisationen? Kan vi också hoppas\r\nslippa sådana extraordinära åtgärder inom\r\ndepartementet som vi kan läsa om i tidningarna i\r\ndag, beroende på att flyktinghandläggningen helt\r\nenkelt inte fungerar?</pre><pre>Flyktingbegreppet har ofta diskuterats i denna\r\nkammare. Vi moderater anser att regeringens\r\nbeslut från december 1989 bör ligga fast tills vidare,\r\näven om vi anser att FNs flyktingkonvention med\r\ntilläggsprotokoll är något föråldrad som lagstiftning\r\ni dag. Vi har därför i en motion framfört kravet och\r\nönskemålet om att Sverige i FN bör verka för att\r\nvi skall få till stånd en ny flyktingkonvention. Tills\r\nvidare anser vi dock, som sagt, att den bedömning\r\nsom råder i dag bör gälla.</pre><pre>En annan ofta diskuterad fråga är flyktingarnas rätt\r\noch möjlighet att arbeta. Det allra viktigaste är\r\nnaturligtvis att flyktingarna snabbt kommer ut från\r\nförläggningarna och att ärendena blir avgjorda i\r\nstipulerad tid. Dagens förhållanden är bedrövliga\r\nmed påtvingad passivitet i månader och år.\r\nKommunerna har nu fått andra villkor för sitt\r\nflyktingmottagande. Det beslutet var vi eniga om.\r\nMen det är trist att konstatera att det i dag råder\r\nstor arbetslöshet. Det har diskuterats tidigare här i\r\nkammaren.</pre><pre>Det kan nog vara svårt för kommunerna att leva\r\nupp till målsättningen att flyktingarna snarast\r\nmöjligt skall komma i arbete. Jag anser därför att\r\ndet är mycket viktigt att vi har en aktiv uppföljning\r\ni denna fråga och ser hur utvecklingen blir. Framför\r\nallt är det viktigt att det blir så litet byråkrati som\r\nmöjligt i kommunernas handläggning av ärendena.\r\nHär bör organisationers -- inte minst de fackliga\r\norganisationernas -- insatser, arbetsgivares och\r\nenskildas frivilliga krafter tas till vara på ett helt\r\nannat sätt än i dag.</pre><pre>Med snabba avgöranden i fråga om\r\nuppehållstillstånd bör de flesta ha möjlighet att\r\nsnabbt komma i arbete eller att i varje fall få\r\narbetstillstånd, dvs. rätt att arbeta. Om\r\nväntetiderna även fortsättningsvis blir längre,\r\nkvarstår vårt tidigare krav på temporära\r\narbetstillstånd även för asylsökande. Regeringen\r\nhar tyvärr varit mycket negativ i denna fråga. Jag\r\nskulle gärna vilja höra hur utskottets talesman ser\r\npå denna fråga.</pre><pre>När det gäller att ta till vara flyktingarnas\r\nkompetens vet jag genom olika rapporter att det\r\ntyvärr fortfarande är dåligt beställt på det området.\r\nMånga välutbildade människor tvingas vänta i\r\nåratal på s.k. ekvivalering av sin utbildning och i\r\nsämsta fall gå arbetslösa och leva på bidrag. Här\r\nmåste helt enkelt en ändring komma till stånd!</pre><pre>Det har ibland sagts i våra debatter att vi oftast\r\ndiskuterar flyktingpolitik och inte invandrarpolitik\r\ni ett vidare begrepp. Det ligger mycket i detta, men\r\ndet har nog sin förklaring i att världen ser ut som\r\nden gör. Vi lever i en tid av spänningar och krig men\r\nockså i en tid av ökad internationalism och ökade\r\nintegreringssträvanden, inte minst i vår del av\r\nvärlden. Vid en EG-anslutning kommer samma fria\r\narbetsmarknad att råda inom EG som inom Norden\r\ni dag.Det är därför viktigt, som vi moderater ser\r\ndet, att vi anpassar vår flykting- och\r\ninvandrarpolitik till en ny tid och till de\r\nförhållanden som råder i Europa för övrigt.</pre><pre>Vi har sedan länge kritiserat att det inte har\r\nförekommit någon arbetskraftsinvandring. Vi har\r\nvarit mycket stelbenta där, och inte ens under en\r\nhögkonjunktur har vi förmått ta emot särskilt\r\nmånga personer. Jag tror att det endast var 187\r\npersoner förra året. Nu förväntar vi oss en betydligt\r\nstörre öppenhet i denna fråga. Jag tycker mig ha\r\nkunnat utläsa en sådan åtminstone från\r\ndepartementets sida. Det får inte vara så, herr\r\ntalman, att den enda möjligheten att få stanna i\r\nSverige skall vara att gå via kön av asylsökande!</pre><pre></pre><pre>Anf. 102 MARIA LEISSNER (fp):</pre><pre>Herr talman! Det senaste året har varit ett mycket\r\ndystert år för invandrare och flyktingar i Sverige.\r\nNär det gäller rasistiskt inspirerade våldsdåd har\r\ndet år som gått varit utan motstycke. Ett mycket\r\nstort antal överfall på flyktingförläggningar har ägt\r\nrum. Många invandrare och flyktingar har\r\nmisshandlats på gator och torg. Hus bebodda av\r\ninvandrare har stuckits i brand. I enstaka fall har\r\ndet t.o.m. varit fråga om mordbrand. Vi har sett\r\nbrinande kors i Ku Klux Klans efterföljd.</pre><pre>Enligt diskrimineringsombudsmannen har mer\r\nskada orsakats av rasistiskt inspirerat våld mot\r\ninvandrare under förra året än vad utländska\r\nterrorgrupper har stått för under femton år.</pre><pre>Händelseutvecklingen kulminerade våren 1990, för\r\nlitet mer än ett år sedan, med attackerna mot\r\nflyktingförläggningarna. Så här i efterhand kan\r\nman konstatera att det föregicks av ett utbrott av\r\nrasistisk propaganda i februari förra året. Man kan\r\nfundera över det faktum att det några månader\r\ntidigare hade kommit ytterligare en skärpning av\r\nregeringens flyktingpolitik. Jag tänker på\r\ninskränkningarna av den 13 december 1989.</pre><pre>Jag är övertygad om att den allra viktigaste\r\nåtgärden för att få stopp på invandrarfientlighet,\r\ntrakasserier, diskriminering och annat, som tyvärr\r\ntillhör våra invandrares vardag, är att skapa en\r\ntolerans i flyktingfrågan, att försöka medverka till\r\nen bättre opinion och att försöka återvinna den\r\ngenerösa flyktingpolitiken.</pre><pre>Alla Sveriges invandrare långt in i andra och tredje\r\ngenerationen lider av den pågående krigföringen --\r\ni vissa fall är det faktiskt fråga om det -- mot\r\nasylsökande och flyktingar därför att attityderna\r\nsmittar av sig även på invandrare. Men invandring\r\när ett normalt tillstånd för ett land. Invandring har\r\nalltid funnits i alla länder. Sveriges ekonomi, kultur\r\noch vetenskap har skapats i ett samspel mellan\r\ninfödda och invandrade svenskar, mellan svenskar\r\noch utlänningar. Det behövs en attitydförändring\r\nfrån den nuvarande inställningen att Sverige mår\r\nbra av så litet invandring som möjligt till en ny och\r\nmer tolerant inställning till invandrare. Denna\r\nattitydförändring behöver våra svenska invandrare.\r\nDärigenom hänger invandrarpolitik och\r\nflyktingpolitik nära samman.</pre><pre>Det är många av oss som har invandrare inflätade\r\ni släktleden bakåt, och det är många andra som är\r\nnyanlända. Det vore dags för en lag mot etnisk\r\ndiskriminering på arbetsmarknaden. Jag vill på den\r\npunkten gärna ha en kommentar från Maud\r\nBjörnemalm om hur det arbetet fortskrider i\r\nregeringskansliet.</pre><pre>Invandrarpolitik och flyktingpolitik hör samman,\r\nmen det har varit ständiga besvikelser under hela\r\n80-talet på flyktingpolitikens område, särskilt\r\nsedan december 1989. Jag noterar moderaternas\r\nnågot ändrade inställning i den här frågan och\r\nhoppas på ett gott samarbete när det gäller ett\r\nagerande på det internationella planet för att uppnå\r\nett bättre skydd för de flyktingar som inte enbart är\r\nindividuellt politiskt förföljda utan som flyr på\r\ngrund av krig, inbördeskrig eller andra oroligheter,\r\ns.k. de-facto-flyktingar.</pre><pre>Under förra sommaren hade vi också den famösa\r\nPolenhistorien när vi skickade tillbaka ett antal\r\nmänniskor som borde ha fått söka asyl i Sverige --\r\nde bara passerade genom Polen, vilket de hade rätt\r\ntill. De borde ha fått söka asyl i Sverige också\r\ndärför att Polen inte hade undertecknat\r\nGenèvekonventionen. Många av dem var, har det\r\nsedermera visat sig, flyktingar också i FNs mening\r\noch kommer eventuellt att bakvägen få komma\r\ntillbaka till Sverige, även om det då kommer att ha\r\ntagit mycket lång tid.</pre><pre>Nu väntar vi strax på resultatet av\r\nmigrationsutredningen. Enligt vad som har\r\nförsports om dess arbete är risken stor att vi kanske\r\npermanent blir av med det lagfästa skyddet för de-\r\nfacto-flyktingar, nämligen om regeringens tankar i\r\nmigrationsutredningen finner stöd i riksdagen. Jag\r\nskulle vilja fråga Maud Björnemalm också om\r\nregeringen har för avsikt att garantera\r\nkrigsflyktingar skydd i Sverige i framtiden och i så\r\nfall i vilka former. Om inte, vart skall\r\nkrigsflyktingarna ta vägen?</pre><pre>Det kommer fler flyktingar till Europa än någonsin\r\neller åtminstone än på mycket lång tid. De söker\r\nefter en fristad. De kommer antagligen att finnas\r\näven i framtiden. Mellanöstern står i brand. Det\r\nfinns inga andra naturliga tillflyktsorter för\r\nflyktingar från Mellanöstern än demokratierna i\r\nEuropa. Sovjetunionen är i gungning. Vart skall de\r\neventuella flyktingarna ta vägen? Vi kan ju\r\nknappast hänvisa dem till lägren i Sudan, Thailand\r\neller Pakistan.</pre><pre>Europa vill inte ha flera asylsökande. De rubbar\r\nvåra cirklar. Men de länder som i dag trots att de är\r\nutfattiga tar emot miljontals flyktingar knotar inte.\r\nFör dessa, de fattiga länderna i tredje världen, är\r\nsolidariteten självklar. Men vart har den svenska\r\nsolidariteten tagit vägen?</pre><pre>Flyktingars skyddsbehov och ett ställningstagande\r\nför mänskliga rättigheter borde styra svensk\r\nflyktingpolitik. I stället har vi en hafsig och\r\npanikstyrd flyktingpolitik, som genomförs av\r\nsocialdemokraterna. Det går litet hit och dit: Man\r\navskaffar och inför barnpraxis hur som helst, man\r\nunderlättar mottagningsreformer genom att\r\ngenomföra s.k. nollställningsbeslut, dvs. plötsliga\r\nflyktingamnestier till stora grupper, man avskaffar\r\nlagparagrafer från den ena dagen till den andra utan\r\natt tillfråga riksdagen. Ett år efter det att en ny\r\nutlänningslag har antagits tillsätts en utredning med\r\ndirektiv där det mesta som flyktingpolitiken vilar på\r\nifrågasätts och med uppdrag att ha funderat ut\r\nnågot nytt inom ett halvår.</pre><pre>Ambitionen att dra ned antalet flyktingar till\r\nSverige styr, men skyddsbehovet beaktas inte.\r\nInkonsekvens har blivit en alltmer använd regel i\r\nregeringskansliets flyktingpolitik. Nu senast har det\r\navslöjats bl.a. att dokument försvinner på\r\ninvandrarverket och att personal på\r\narbetsmarknadsdepartementet arbetar på ackord\r\nför att hinna med så mycket som möjligt. Vilken\r\nhänsynslöshet detta visar mot de asylsökande och\r\nderas behov av rättssäkerhet!</pre><pre>Vad Sverige behöver är en flyktingpolitik som vilar\r\npå rättssäkerhetens grund, som bygger på\r\nflyktingars skyddsbehov, oavsett ekonomiska och\r\npolitiska konjunkturer, en politik som står fast över\r\ntiden och inte i grunden skakas av tillfälliga\r\nadministrativa problem i Sverige eller tillfälliga\r\npolitiska händelser i vår omvärld. Vi behöver en\r\nflyktingpolitik som hjälper svenskarna att få\r\nrespekt för flyktingarna, och därigenom också\r\nrespekt för invandrarna, en flyktingpolitik som ger\r\nflyktingar rätt att arbeta och som innebär att\r\nflyktingarna behandlas med värdighet. En sådan\r\nflyktingpolitik hoppas jag på efter den 15\r\nseptember.</pre><pre>Anf. 103 JAN-OLOF RAGNARSSON (v):</pre><pre>Herr talman! Vänsterpartiet har under den\r\nallmänna motionstiden i år väckt en motion om\r\ntillfälliga arbetstillstånd för asylsökande. Vi anser\r\natt handläggningstiden i asylärenden är helt\r\noacceptabel. Genomsnittstiden för en asylsökande\r\npå flyktingförläggningar innan invandrarverket har\r\nfattat sitt beslut är cirka tolv månader. Många\r\nasylsökande vistas mycket längre tid på\r\nförläggningar i avvaktan på beslut. Många\r\nasylsökande passiviseras och har senare svårt att\r\nvara motiverade att planera för sin egen försörjning\r\noch framtid i Sverige. Ett passivt liv under\r\nväntetiden skapar dessutom lätt negativa attityder\r\nhos övriga befolkningen.</pre><pre>Om de asylsökande genom organiserade arbeten\r\nfår möjlighet att komma in i det svenska samhället\r\noch delta i samhällsnyttiga arbeten kan det\r\nmedverka till att förändra de negativa attityder som\r\nkan finnas mot flyktingar. En asylsökande som får\r\nen egen inkomst ges även förutsättningar att betala\r\nför den service han eller hon får i form av kost och\r\nlogi.</pre><pre>Vi anser däremot inte att alla asylsökande\r\nomedelbart skall beviljas ett tillfälligt\r\narbetstillstånd. Endast när väntetiden för\r\nbehandling av ansökan om permanent\r\nuppehållstillstånd överskrider tre månader anser vi\r\natt ett tillfälligt arbetstillstånd skall beviljas den\r\nasylsökande. Ett konkret förslag till hur det skall\r\norganiseras har arbetsmarknadsstyrelsen, AMS,\r\nredovisat för regeringen hösten 1990.\r\nVänsterpartiet delar AMS bedömning i denna\r\nfråga.</pre><pre>Herr talman! Vänsterpartiet anser att vi i Sverige i\r\nförhållande till vår levnadsstandard, vår inkomst\r\nper capita, våra demokratiska traditioner och\r\narbetarröelsens grundläggande värderingar om\r\ninternationell solidaritet borde ha en generösare\r\noch humanare flyktingpolitik. Vi anser att detta nu\r\när viktigare än någonsin.</pre><pre>I samband med förverkligandet av en generös och\r\nhuman flyktingpolitik prövas en rad grundläggande\r\nvärderingar som utgör grundstenen i ett solidariskt\r\nsamhälle. Det gäller t.ex. värderingar som\r\nhumanism, medmänsklighet och alla människors\r\nlika värde. Särskilt i dag, när flyktingproblemen i\r\nvärlden är mycket stora och växande, bör Sverige\r\nframstå som ett positivt exempel.</pre><pre>I dag är det, som också Maria Leissner sade, de\r\nfattiga och underutvecklade länderna i tredje\r\nvärlden som tar emot den dominerande delen av\r\nflyktingströmmarna, medan Sverige och övriga\r\nEuropa bygger allt högre murar omkring sig för att\r\nhindra flyktingar som söker sig till den\r\nindustrialiserade världen.</pre><pre>Flyktingpolitiken i de flesta västeuropeiska länder\r\ninkl. Sverige präglas för närvarande av allt större\r\nrestriktivitet. Solidaritet och humanitet får ett allt\r\nmindre utrymme. Inom EG planeras åtgärder som\r\nriskerar att stänga ute skyddsbehövande\r\nmänniskor, t.ex. gemensam viseringspolitik och\r\nåtgärder mot transportföretag som transporterar\r\nasylsökande utan erforderliga resehandlingar och\r\nviseringar. I detta läge bör regeringen på\r\nstatsministernivå ta kontakt med regeringarna i de\r\növriga nordiska länderna syftande till ett\r\ngemensamt nordiskt initiativ till en alleuropeisk\r\nkonferens med uppgift att åstadkomma ett\r\nkonventionsskydd för de-facto-flyktingar och\r\nkrigsvägrare. Både Maria Leissner och Gullan\r\nLindblad är på samma linje. Jag hoppas att detta\r\nskydd kan komma till stånd.</pre><pre>Vänsterpartiet har hela tiden varit kritisk mot\r\nregeringens beslut från den 13 december 1989 om\r\ninskränkningar i asylrätten. Genom att på detta sätt\r\nlägre prioritet ges åt skyddsbehövande asylsökande\r\nmänniskors mänskliga rättigheter försvagas hela\r\nförsvaret av de mänskliga rättigheterna.</pre><pre>Jag vill därför fråga Maud Björnemalm: Vilka är i\r\ndag de särskilda skälen enligt utlänningslagen för\r\natt tillämpa inskränkningarna i asylrätten? Råder\r\ndet för närvarande sådana förhållanden i\r\nmottagningssystemet att samhället inte klarar av\r\nsituationen? Antalet asylsökande har sjunkit\r\ndramatiskt sedan beslutet den 13 december 1989.\r\nFörra veckan kom exempelvis bara 200 personer\r\nsom sökte asyl. Klarar ni inte av det nuvarande\r\nsystemet? Här gäller det undantag i\r\nutlänningslagen. Jag hoppas få ett svar på den\r\nfrågan.</pre><pre>För sex sju år sedan låg bifallsprocenten hos\r\nregeringen i överklagande asylärenden på 50--\r\n60 %. En undersökning, som radions Ekoredaktion\r\ngjort visar att i november 1988 bifölls 23 %. I\r\nnovember 1989 var det 20 % och i november 1990\r\nvar det 5,4 % av överklagande.</pre><pre>Anser regeringen denna hårdhet i bedömningen\r\nvara försvarlig? Har Sverige övergivit ambitionen\r\natt söka uppträda som förebild var det gäller\r\nförsvaret av mänskliga rättigheter som beviljandet\r\nav asyl är en viktig del av?</pre><pre>Jag vill också fråga regeringen om\r\ntidningsuppgifterna från Svenska Dagbladet,\r\ntisdagen den 5 februari 1991, och även\r\nradioprogrammet Kanalens uppgifter stämmer,\r\ndvs. att handläggare på\r\narbetsmarknadsdepartementet arbetar på ackord\r\nför att avgöra asylsökande överklagande till\r\nregeringen. Detta anser jag ur\r\nrättssäkerhetssynpunkt vara helt oacceptabelt. Jag\r\nförutsätter att regeringen kan förklara detta\r\nhandlande för Sveriges riksdag. Hur skulle vi\r\nreagera om domstolarna här i Sverige skulle arbeta\r\npå ackord? Skulle det inte då bli kraftiga protester,\r\noch skulle man säga att rättssäkerheten var\r\nåsidosatt?</pre><pre>Herr talman! För mig är en asylsökande en\r\nmänniska av kött och blod, som måste garanteras\r\nrättvis behandling. De är ingen akt i en\r\närendemapp.</pre><pre>Anf. 104 RAGNHILD POHANKA (mp):</pre><pre>Herr talman! Miljö -- Mänskliga rättigheter --\r\nFlyktingpolitik. Det är inte så att vi i Sverige eller\r\nnågot annat land en gång för alla har demokrati\r\neller en hög prioritet för jämlikhet och för en rättvis\r\nfördelning, eller att vi för alltid lägger vikt vid\r\nmänskliga rättigheter. De mänskliga värdena och\r\nde demokratiska fri- och rättigheterna måste alltid\r\nbevakas och försvaras.</pre><pre>Det är oerhört viktigt med den yttre miljön, luft,\r\nvatten och en levande jord. För att vår planet och\r\nmänniskan skall ha en framtid måste vi hela tiden\r\narbeta för att restaurera vårt skadade hem, vår\r\njord.</pre><pre>Miljöpartiet de gröna har tagit sitt ansvar när det\r\ngäller att föra en aktiv miljöpolitik. Dels vill vi\r\nanvända modern teknik för att förhindra skadliga\r\nutsläpp i luft, jord och vatten, dels vill vi införa\r\nsanktioner och avgifter samt driva en ekonomisk\r\npolitik som ger minskad energikonsumtion, ökad\r\nåtervinning och återanvändning av råvaror och\r\nresurser. Vi vill att även kommande generationer\r\nskall få ta del av jordens tillgångar. Vi vill också\r\nifrågasätta och ompröva viss produktion samt ha\r\nregler eller införa förbud där det är befogat.</pre><pre>Vi vill inte delta i en gigantisk omvandling av\r\njordens resurser till jättelika avfallshögar. Vi vill\r\ninte se våra urberg likna schweizerostar, där vi\r\nborrar för förvaring av radioaktivt avfall. Vi vill inte\r\natt havet och våra vatten skall bli avfallsdiken med\r\nallt vad därav följer. Det hör absolut till mänskliga\r\nrättigheter att andas frisk luft, dricka rent vatten\r\noch äta mat odlad på en levande jord.</pre><pre>Vem har genom krig och långvarig oansvarig politik\r\npå många områden, handel, jordbruk, skogsbruk,\r\nenergiområdet osv., ödelagt stora delar av vår jord\r\nsamt genererat dessa växande ekonomiska\r\nkatastrofer såsom ökenspridning, jorderosion,\r\nskogsskövling, översvämningar och annan\r\nmiljöförstöring? Jo, det är människan och hennes\r\nmakthavare. Det är inte naturkatastrofer,\r\nvulkanutbrott, skogsbränder, skyfall eller orkaner.\r\nVem eller vilka kan vända denna destruktiva\r\nutveckling? Jo, människan kan göra det. Men det\r\nkräver en politisk och ekonomisk vilja samt även\r\nuppoffringar för att klara det.</pre><pre>För att aktivt och medvetet kunna arbeta för fred\r\noch god fysisk miljö måste människan få sina\r\nbasbehov tillgodosedda. Hon måste ha en bostad\r\nsamt mat och kläder för sig och sin familj. Lika\r\nviktigt är demokratiska fri- och rättigheter.</pre><pre>En mor som inte kan ge sitt barn mat, en människa\r\nsom förföljs av religiösa, rasistiska eller politiska\r\norsaker, orkar inte ens tänka på morgondagen, än\r\nmindre på framtiden och dess miljö. Vi som kämpar\r\nför de mänskliga rättigheterna hemma och ute i\r\nvärlden arbetar samtidigt för\r\ngrundförutsättningarna för en miljökamp.</pre><pre>Gräv där du står. Vi i Sverige måste ge våra barn\r\nmöjlighet att vara just barn, att få vara trygga och\r\nfå en bra utbildning samt någorlunda likvärdiga\r\nuppväxtförhållanden. Samhället måste ingripa när\r\nbarn far illa och utsätts för förtryck och t.o.m.\r\nmisshandel i sina hem. Skolan måste ingripa tydligt\r\noch omedelbart när mobbning förekommer.\r\nHänsynen till barnen och deras rättigheter måste gå\r\nföre hänsynen till sekretess och de vuxnas prestige.\r\nSamarbetet mellan skola, socialvård och polis skall\r\nuppmuntras och stödjas.</pre><pre>Vi måste också försvara de gamlas rättigheter när\r\nderas ekonomi, trots ett långt livs arbete, är så dålig\r\natt de inte kan betala hyran, äta nyttig mat eller\r\nefterfråga hemtjänst vid behov.</pre><pre>Vi är skyldiga att ge våra bostadslösa en säng att\r\nsova i, även om de inte förmår vara nyktra. Ett rikt\r\nland som Sverige kan inte acceptera att de\r\nbostadslösa är utan säng för natten och får ett\r\nsäkert ställe att bo på.</pre><pre>Jag ämnar inte ta upp speciella länders situation.\r\nInför de krusningar på ytan som vi ser i Sverige\r\ngenom de flyktingar som kommer hit är vi skyldiga\r\natt ställa upp i solidaritet med utsatta människor i\r\nvärlden.</pre><pre>För mängder av människor världen över har hoppet\r\nom frihet och demokrati förbytts i oro, osäkerhet,\r\nförtvivlan och skräck. De ser flykten från\r\nhemlandet som den enda möjligheten till\r\növerlevnad. Som asylsökande kommer många av\r\ndem att kvalificera sig som flyktingar enligt\r\ninternationell lag. Så länge väpnade konflikter och\r\nförtryck fortsätter kommer också\r\nflyktingströmmarna att fortsätta.\r\nCivilbefolkningen i länder som befinner sig i\r\nväpnade konflikter har rätt att fly från dessa länder.\r\nDe har dessutom en obestridlig rätt att inte behöva\r\nskickas tillbaka till sådana länder -- rätten till non-\r\nrefoulment. Länder som bryter mot dessa\r\nrättigheter begår brott mot humanitär lag.</pre><pre>Människor som utsätts för politisk, rasistisk eller\r\nreligiös förföljelse har också rätt att söka asyl i\r\nandra länder. Det strider mot de mänskliga\r\nrättigheterna att skicka dem tillbaka till hemlandet.\r\nSveriges nuvarande asylpolitik står ofta i konflikt\r\nmed internationell lag och bör därför omprövas.</pre><pre>Folkmord förekommer också. Förföljelse riktad\r\nmot en bestämd folkgrupp som resulterar i att\r\ndenna folkgrupps möjlighet till överlevnad som ett\r\nfolk utplånas, vare sig detta sker genom direkt\r\nfysiskt våld eller med andra metoder, definieras i\r\ninternationell lag som folkmord. Blodiga massakrer\r\noch massavrättningar är alltså inte nödvändiga för\r\natt folkmord skall anses pågå.</pre><pre>Sverige måste, anser miljöpartiet, övergå till en\r\nmer generös flyktingpolitik och upphäva det gamla,\r\nomdiskuterade ställningstagandet från den 13\r\ndecember 1989. Mänskliga rättigheter för\r\nasylsökandes säkerhet när de är i Sverige måste\r\nockså upprätthållas, så att de inte utsätts för\r\növergrepp eller attentat medan de vistas på\r\nförläggningarna. Att man t.o.m. låter barn sättas i\r\nförvar är också ett brott mot de mänskliga\r\nrättigheterna, mot den barnkonvention som vi har\r\nundertecknat.</pre><pre>Vi har i Sverige många gånger från olika partier\r\ntalat om vår generösa bistånds- och flyktingpolitik,\r\noch vi tycks vara överens på den punkten. Dock har\r\nvi långt kvar innan vi har satsat lika mycket på\r\nflyktingar och bistånd som vi har tjänat på de vapen\r\nsom vi exporterat och som förorsakat svåra skador\r\npå människor och länder.</pre><pre>Dessutom bedriver även Sverige en osolidarisk\r\nhandel, som ökar klyftorna mellan rika och fattiga\r\nländer. Den handeln leder till att vi får ekonomiska\r\nflyktingar och även miljöflyktingar. Är den svenska\r\nregeringen beredd att ta emot miljöflyktingar och\r\nkrigsvägrare, t.ex. från Polen, Baltikum och\r\nTjernobylområdet? Får krigsflyktingar från\r\nMellersta Östern stanna här.</pre><pre>Vi anser också att det behövs en lag om förbud mot\r\nrasistiska organisationer och en lag mot etnisk\r\ndiskriminering i arbetslivet.</pre><pre>Anf. 105 MAUD BJÖRNEMALM (s):</pre><pre>Herr talman! Finns det ingenting positivt att säga\r\nom svensk flyktingpolitik?</pre><pre>Den frågan tycker jag att man kan ställa sig efter\r\ndet att man har läst tidningarna och sett TV i går\r\noch sedan man lyssnat på en del av de föregående\r\ntalarna i dag. För att inte tala om den kritik som\r\nständigt riktas mot statens invandrarverk. Visst\r\nfinns det saker som behöver förändras och\r\nförbättras. Men det skulle inte skada med litet\r\nnyanser och urskillning i debatten.</pre><pre>Vår flyktingpolitik diskuteras sällan i sin helhet,\r\nutan debattörerna väljer ofta ut en bit och\r\nifrågasätter utan att vilja se helheten och utan att\r\nvilja se de ansträngningar som förekommer för att\r\nrätta till det som inte är bra. Någon positiv och\r\nkonstruktiv kritik är det inte heller fråga om.</pre><pre>Ett exempel är handläggningstiderna, som ofta\r\nvarit föremål för diskussioner. Invandrarverket\r\narbetar ständigt med att förkorta\r\nhandläggningstiderna. Den nya utlänningslagen\r\noch invandrarverkets omorganisation var ett led i\r\nsträvandena att få ner väntetiderna.\r\nOmorganisationen var avsedd för ett mottagande\r\nav ca 20 000 personer. Som alla vet ökade antalet\r\nasylsökande kraftigt hösten 1989, just när\r\norganisationen sjösattes, men det kan man\r\nknappast lasta vare sig regeringen eller\r\ninvandrarverket för.</pre><pre>Det är klart att den stora inströmningen av\r\nasylsökande påverkade vårt flyktingmottagande,\r\noch en stor del av arbetet och tiden gick åt att skaffa\r\nde asylsökande tak över huvudet. Kritikerna mot\r\nden nya lagen hävdade att lagen gjorde det omöjligt\r\nför asylsökande att komma till Sverige.</pre><pre>Antalet asylsökande under 1990 låg på en hög\r\nnivå -- det var drygt 29 000. Det tyder också på att\r\nden nya utlänningslagen inte hindrar någon\r\nasylsökande att ta sig till Sverige.</pre><pre>Att ett så stort antal asylsökande gjorde att det var\r\nomöjligt att hålla de korta handläggningstider som\r\nvar planerade i den nya organisationen säger sig\r\nsjälvt. Men detta har naturligtvis gett\r\ninvandrarverket en erfarenhet som man kommer\r\natt ha nytta av i framtiden. Riksdagen har också vid\r\nolika tillfällen beviljat invandrarverket medel för\r\natt förkorta handläggningstiderna, senast nu i\r\ndecember med 62 milj.kr. Det finns också förslag\r\npå ytterligare förstärkningar av budgeten. Att detta\r\ninte ger resultat med en gång beror naturligtvis på\r\natt det tar sin tid att rekrytera och utbilda\r\nhandläggare.</pre><pre>Den senaste kvartalsrapporten från\r\ninvandrarverket visar att den genomsnittliga\r\nhandläggningstiden för första beslut nu är ca 4\r\nmånader. Det är naturligtvis en lång tid för den\r\nenskilde att vänta, och kravet är att tiden skall bli\r\nkortare.</pre><pre>De flesta som får nej av invandrarverket överklagar\r\ntill regeringen, och hos regeringen är väntetiden i\r\ndag ca 3 månader. Många som får avslag av\r\nregeringen utnyttjar den möjlighet som finns i lagen\r\natt lämna in en s.k. ny ansökan till invandrarverket.\r\nDen möjligheten var tänkt att användas i\r\nundantagsfall, dvs. om det under utredningstiden\r\neller efter regeringens beslut hänt saker eller om\r\nnya fakta kommit fram. Men den används nu som\r\nregel i stället för som undantag. Därför är det inte\r\nhelt korrekt när de asylsökande på förläggningarna\r\nsäger att de inte fått besked fastän det gått ett år.</pre><pre>Kommunerna kan nu ta emot flyktingarna\r\nsnabbare än tidigare. Det gör att de som har\r\nuppehålls- och arbetstillstånd snabbare borde\r\nkunna etablera sig i vårt svenska samhälle. Det är\r\nju också tanken bakom den s.k. generalschablon\r\nsom trädde i kraft den 1 januari i år.</pre><pre>Kommunerna skall stimuleras till insatser för\r\nflyktingar. Genom de individuella\r\nintroduktionsplaner som från årsskiftet skall\r\nupprättas för alla flyktingar får dessa en bättre\r\nmöjlighet att klara sig i arbetslivet.</pre><pre>Flera arbetsmarknadspolitiska insatser står till buds\r\nför flyktingarna. När de lär sig svenska ingår det\r\nbl.a. beredskapsarbete, arbetsplatsorientering,\r\njobbsökaraktiviteter och andra utbildningsinsatser.</pre><pre>För arbetsförmedlingens del handlar det bl.a. om\r\nplanering av arbetsmarknadsservice, utbildning\r\noch arbete. När flyktingarna sedan går ut på den\r\nöppna arbetsmarknaden står de mycket bättre\r\nrustade att möta olika situationer.</pre><pre>Bland invandrare och flyktingar finns det många\r\nvälutbildade, som när de kommer till Sverige inte\r\nfår ett arbete inom sitt område. Det är naturligtvis\r\nbeklagligt. Vår strävan måste vara att erbjuda alla\r\nett arbete som motsvarar deras utbildning.\r\nFackförbunden kan här göra goda insatser. De\r\ninitiativ som tagits av t.ex. SACO för att invandrare\r\nmed akademiska meriter skall få jobb inom sitt\r\nområde är lovvärda.</pre><pre>Många landsting är också bra förebilder. Man har\r\ninom resp. län tagit reda på vilka som har\r\nsjukvårdsutbildning och sedan givit dessa\r\nundervisning i vad man kan kalla svenska\r\nyrkesspråket. Det har också visat sig att de som\r\ndeltar i denna utbildning lärt sig även\r\nvardagssvenska snabbare. Sedan har de fått arbete\r\ninom vården. Det här kan man naturligtvis ta efter\r\ninom flera yrkesområden.</pre><pre>En kortare handläggningstid och snabbare\r\nkommunplacering skulle också göra det möjligt att\r\nöka flyktingkvoten, något som vi alla eftersträvar.</pre><pre>Jag tycker också att det finns anledning att påminna\r\nom att vår flyktingpolitik består av flera delar och\r\ninte enbart av vårt flyktingmottagande.</pre><pre>En viktig del av vår flyktingpolitik är att arbeta\r\nförebyggande -- att arbeta aktivt i FN och andra\r\norganisationer för att försöka lösa konflikter så att\r\nflyktingsituationer inte uppstår och att arbeta för\r\natt respekten för de mänskliga rättigheterna\r\nupprätthålls.</pre><pre>En annan viktig del av vår flyktingpolitik är\r\nbiståndet till flyktingar i tredje världen. Sverige ger\r\nekonomiskt bistånd till bl.a. UNHCR. Som\r\nbidragsgivare är Sverige ett av de största länderna i\r\nförhållande till sin folkmängd. Men UNHCRs\r\nresurser är otillräckliga, och dess inkomster har i\r\nstort sett legat still sedan 1980, trots att antalet\r\nflyktingar fördubblats mellan 1980 och 1990.</pre><pre>Det behövs en samordning inom FNs ram, en\r\ninternationell dialog om flyktingproblemen, och\r\ndet behövs konkreta förslag till lösningar. I det\r\narbetet har Sverige en viktig uppgift. I Sverige\r\nutreder vi nu förutsättningarna för och en möjlig\r\ninriktning av en sammanhållen flykting- och\r\nimmigrationspolitik. Den idéskiss som finns\r\nanvänds också av den arbetsgrupp som UNHCR\r\ntillsatt för att hitta varaktiga lösningar på\r\nflyktingfrågorna.</pre><pre>Herr talman! Jag tycker alltså att det finns en hel\r\ndel positivt att säga om vår svenska flyktingpolitik.</pre><pre>Anf. 106 RAGNHILD POHANKA (mp):</pre><pre>Herr talman! Vi tycks alla vara överens om att vi\r\nskall föra en generös flyktingpolitik. Fråga alla sex\r\nriksdagspartier, och du får samma svar. Men när vi\r\nkommer fram till den konkreta situationen upphör\r\nsamstämmigheten.</pre><pre>Alla som sysslar med flyktingar på nära håll märker\r\ngång på gång hur människor, både vuxna och barn,\r\nbryts ned. De hamnar på sjukhus för psykiska\r\nproblem, får lugnande medel och mår allt sämre\r\nunder sin väntetid.</pre><pre>Vi vet också att vi har sänt tillbaka människor som\r\nsatts i fängelse och t.o.m. utsatts för fönyad tortyr.\r\nDetta gäller inte enstaka fall, utan det har\r\nförekommit alltför ofta.</pre><pre>Det är fruktansvärt att vi bedriver en flyktingpolitik\r\nsom gör att flyktingarna mår ännu sämre efter\r\nväntetiden än de gjorde när de anlände till Sverige.\r\nJag anser att praxis inte överensstämmer med\r\nlagens bokstav och anda.</pre><pre>Att vi sedan har en bra invandrarpolitik för dem\r\nsom har fått uppehållstillstånd och försöker lotsa ut\r\ninvandrarna i arbete och ge dem bra\r\nspråkkunskaper vill jag stryka under. Det finns\r\nnaturligtvis saker som kan förbättras, men i stort\r\nsett är vår invandrarpolitik följsam och bra. Det\r\nfinns nu också planer på att man skall lägga upp ett\r\nsärskilt program för varje flykting, och det kan\r\nutvecklas till en mycket fin invandrarpolitik.\r\nDäremot ställer vi oss mycket tveksamma till den\r\nasylpolitik som vi i dag bedriver. Den har hårdnat\r\nytterligare under det senaste året. Jag tänker t.ex.\r\npå den retroaktiva lagstiftningen.</pre><pre></pre><pre>Anf. 107 MARIA LEISSNER ((fp):</pre><pre>Herr talman! Jag förstår om Maud Björnemalm\r\ntycker att det är jobbigt att ständigt få kritik när det\r\ngäller flyktingpolitiken. Men kritiken kommer inte\r\nbara från mig utan även från många andra, inte\r\nbara här i riksdagen utan från olika delar av\r\nsamhället, bland dem säkerligen många som jag\r\ntror är allmänt respekterade i samhället för sin\r\nkunnighet och saklighet på området.</pre><pre>Finns det inget positivt i flyktingpolitiken, undrar\r\nMaud Björnemalm. Självfallet finns det en del\r\npositiva saker och också en hel del där folkpartiet\r\nliberalerna har varit glada över framstegen. Jag\r\ntänker på det nya mottagningssystem som vi hoppas\r\nkan ge kommunerna en möjlighet att slussa ut\r\nflyktingarna fortare i arbete och en del andra saker\r\nsom har skett. Men det är bara så förtvivlat svårt att\r\nvara så nyanserad som Maud Björnemalm\r\nefterlyser när vi lever i en verklighet som präglas av\r\nutomordentligt dramatiska beslut. Jag tänker på\r\nbeslutet från den 13 december, som innebär att\r\n50 % eller färre av de asylsökande får stanna i\r\nSverige mot ungefär 85 % tidigare. Det är så\r\nförtvivlat svårt att vara nyanserad i en så oerhört\r\nhård verklighet, där det ständigt kommer nya\r\ndråpslag mot skyddsbehövande flyktingar som\r\nsöker sig till Sverige.</pre><pre>Maud Björnemalm tyckte att vi som är kritiska inte\r\nvill se helheten. Men det är just helheten som jag är\r\nbekymrad över.</pre><pre>Den nya utlänningslagen hindrar inte någon från att\r\nta sig till Sverige, säger Maud Björnemalm. Och det\r\nlåter ju mycket trevligt. Jag kanske inte är lika\r\nsegerviss, men jag noterar ändå att\r\nsocialdemokraterna och även de\r\nflyktingmottagande myndigheterna måtte bli\r\nbesvikna över att den nya flyktinglagen inte\r\nlyckades hindra fler människor att ta sig till Sverige,\r\neftersom invandrarverket, som Maud Björnemalm\r\npåpekade, ju planerade för 20 000 flyktingar, alltså\r\n10 000 färre än det blev. Så nog måtte man från\r\nregeringens sida vara en aning besviken över att\r\ndessa prognoser inte höll trots lagen.</pre><pre>Solidaritet är något som är vackert att diskutera och\r\natt lyssna till men som inte finns i verkligheten när\r\ndet gäller flyktingarna i Sverige, åtminstone inte i\r\ntillräcklig utsträckning. Solidaritet i\r\nsocialdemokratisk tappning innebär att de facto-\r\nflyktingar inte har någon laglig rätt att få skydd i\r\nSverige. Den gäller endast de flyktingar som har\r\nsärskilt starka skyddsbehov. Det räcker inte med\r\nskyddsbehov, det räcker inte med starka\r\nskyddsbehov, utan flyktingarna måste ha särskilt\r\nstarka skyddsbehov för att få stanna i Sverige.\r\nTidigare fanns det en lag som skydd för deras\r\nrättigheter.</pre><pre>Solidaritet i socialdemokratisk tappning innebär\r\nockså att asylsökande dumpas till det fattiga Polen i\r\nstrid mot de internationella regler som vi har skrivit\r\nunder och den innebär också att man tar 700\r\nmilj.kr. från biståndet för att finansiera den svenska\r\nflyktingmottagningen. Det är i varje fall inte liberal\r\nsolidaritet.</pre><pre>Anf. 108 JAN-OLOF RAGNARSSON (v):</pre><pre>Herr talman! Maud Björnemalm frågade om det\r\ninte finns något som är positivt i svensk\r\nflyktingpolitik. Jag har tagit upp problem och\r\nområden som vi kritiserar och där vi anser att\r\nregeringen och socialdemokraterna inte för en\r\ngenerös och human flyktingpolitik. Jag har tagit\r\nupp beslutet från den 13 december där det är ett\r\nundantag i utlänningslagen. Jag frågade Maud\r\nBjörnemalm hur länge detta undantag skall gälla.\r\nDet kom 200 asylsökande till Sverige förra veckan.\r\nSkall detta beslut gälla permanent eller kommer\r\nman att ändra det igen? Jag kan fråga\r\ninvandrarministern som sitter i kammaren: Kan jag\r\nfå ett besked på den här punkten?</pre><pre>Maud Björnemalm sade något om flyktingarna och\r\nmänniskorna i tredje världen. Man blev därför\r\nförvånad över regeringens s.k. sparförslag i\r\noktober, där regeringen tar bort 700 milj.kr. från\r\nbiståndsanslaget och för över dem till\r\nflyktingmottagandet. Vi inom vänsterpartiet anser\r\natt dessa 700 milj.kr. behövs för att förbättra\r\nbiståndspolitiken. Vi anser inte att de skall\r\nanvändas till flyktingmottagandet i Sverige. Det\r\ninnebär ju nästan att vi ger u-hjälp till oss själva,\r\neftersom man med biståndsmedel finansierar saker\r\nsom sker i Sverige. Jag tycker att det är\r\nanmärkningsvärt och stötande.</pre><pre>Jag ställde också en fråga till Maud Björnemalm\r\nangående rättssäkerheten för de asylsökande. Jag\r\nanser det vara stötande att man inom\r\narbetsmarknadsdepartementet arbetar på ackord\r\nmed dessa frågor. Hur blir det då med\r\nrättssäkerheten? Jag tog ett exempel. Skulle vi\r\nacceptera om domstolarna, som har stora\r\nbalansproblem, också arbetade på ackord? Nej,\r\nalla i Sveriges riksdag skulle protestera och säga att\r\nrättssäkerheten då åsidosattes. Jag vill ha ett\r\nbesked i dag om rättssäkerheten och människors\r\nlika värde.</pre><pre>Anf. 109 GULLAN LINDBLAD (m):</pre><pre>Herr talman! Jag vill till utskottsmajoritetens\r\nföreträdare säga att det ligger i oppositionspartiers\r\nuppgifter att vara kritiska. Och en sund kritik i\r\ndessa frågor tror jag är mycket värdefull. Jag tror\r\nockså att flera av oss har bidragit med olika förslag\r\nsom det efter hand har visat sig att regeringen har\r\ntagit till sig. Jag tänker t.ex. på förslaget om ett\r\nförändrat kommunalt flyktingmottagande, jag\r\ntänker på förslaget om lån i stället för bidrag, vilket\r\nväl kom från oss från början, och flera andra förslag\r\nmed vilkas hjälp vi så småningom tillsammans har\r\nkunnat föra frågorna framåt och åstadkomma en\r\nbättre politik. Jag hoppas därför att det inte\r\nmissuppfattas på något sätt.</pre><pre>Vad jag har varit mest kritisk mot är naturligtvis,\r\nsom de flesta av oss, att handläggningstiderna är för\r\nlånga. Nu fick jag besked om en genomsnittlig\r\nhandläggningstid. Och det låter kanske relativt bra.\r\nMen genomsnitt är en sak, och de enskilda fallen är\r\nen annan. De rapporter man får när man är ute och\r\nbesöker flyktingmottagningar är tyvärr att\r\nväntetiderna är alldeles för långa. Jag frågade om\r\nvi kan förvänta oss att invandrarverket i\r\nfortsättningen kommer att hinna med sina ärenden\r\nbättre. Polisen hinner för närvarande med sina\r\närenden, men invandrarverket gör det\r\nuppenbarligen inte. Vi moderater har gått med på\r\nökade anslag, men i årets partimotion har vi sagt att\r\nvi förväntar oss att ärendena arbetas av, vilket\r\nregeringen också har sagt i budgetpropositionen.\r\nJag vill pressa på och säga att detta är mycket\r\nviktigt. Om detta inte sker får invandrarverket nog\r\nföreta rationaliseringsåtgärder som alla andra\r\nstatliga myndigheter. Ingenting är så bra att det inte\r\nkan göras bättre.</pre><pre>Jag frågade också om vår beredskap när det gäller\r\nökade flyktingströmmar. Jag antar att jag kommer\r\natt få besked om det nu. Det är inte lätt att hinna\r\nsvara på alla frågor. Vi kan ju förvänta oss ökade\r\nflyktingströmmar från öst, och jag hoppas att det\r\npositiva uttalande som bl.a. statssekreteraren\r\ntidigare har gjort när det gäller de baltiska\r\nflyktingarna är regeringens samfällda uppfattning\r\noch att eventuella baltiska flyktingar verkligen får\r\nstanna i Sverige om de kommer hit.</pre><pre>Jag vill beklaga att vi inte kan öka flyktingkvoten,\r\nvilket många partier är överens om. Även\r\ninvandrarverket har kommit med ett äskande, men\r\nregeringen har sagt nej. Jag hoppas att det blir ett\r\nja så småningom, därför att regeringen ämnar\r\nåterkomma i frågan under våren 1991, vilket sägs i\r\nbudgetpropositionen. Men jag vill gärna ha besked\r\nnär det gäller de frågor som jag har ställt.</pre><pre>Anf. 110 MAUD BJÖRNEMALM (s):</pre><pre>Herr talman! Jag vänder mig först till Gullan\r\nLindblad. Hon frågade hur vår beredskap är inför\r\nen befarad flyktingström från öst. Jag får svara\r\nhenne med de klassiska orden att vår beredskap är\r\ngod.</pre><pre>När det gäller huruvida statens invandrarverk kan\r\narbeta i kapp beträffande ärendena och förkorta\r\nhandläggningstiderna säger man från\r\ninvandrarverket, att om asylinströmningen inte\r\nökar, kommer man att klara av att förkorta dessa\r\nhandläggningstider.</pre><pre>Beträffande det lilla antal asylsökande under den\r\nsenaste veckan vill jag säga till Jan-Olof\r\nRagnarsson att asylinströmningen under 1990 låg\r\npå en hög nivå. Och man kan inte bedöma hur läget\r\nför 1991 kommer att bli på grund av att det var en\r\nliten inströmning under en veckas tid.</pre><pre>Jämfört med de övriga länder har Sverige\r\nfortfarande, skulle jag vilja säga, en generös\r\nflyktingpolitik. Sverige är alltså unikt på detta\r\nområde, med tanke på det antal flyktingar som vi\r\ntar emot. Jämförd med handläggningstider i andra\r\nländer är vår handläggningstid kort. Beträffande\r\nvårt flyktingbistånd hänvisar jag vidare till de\r\nbifallna asylansökningar som trots allt finns.</pre><pre>Det påstås att vår asylpolitik har hårdnat. Men det\r\nfinns inga belägg för ett sådant påstående. Det\r\nhandlar i stället enbart om ett löst tyckande.</pre><pre>Anf. 111 GULLAN LINDBLAD (m):</pre><pre>Herr talman! Vår beredskap är god, hette det\r\ninnan andra världskriget startade. Men nu vet vi\r\nhur det var beställt med den beredskapen. Det har\r\nju sedermera framkommit att den var synnerligen\r\ndålig. Jag är alltså inte riktigt nöjd med det svar som\r\njag har fått. Men jag respekterar om Maud\r\nBjörnemalm inte kan ge mig besked om alla\r\ndetaljer nu. Jag hoppas dock att vi i utskottet får\r\nen redovisning för hur beredskapen egentligen är.\r\nFlyktingströmmen österifrån tenderar ju att bli\r\nmycket stor.</pre><pre>Särskilt bör frågan om de sovjetiska judarna\r\nbeaktas. Det har vi moderater påtalat i en av våra\r\nmotioner.</pre><pre>Jag fick inte heller något svar på min fråga om\r\njust balternas speciella situation. Men jag hoppas\r\natt vi är överens om att det goda grannskapet\r\nkräver av oss i Sverige att varje baltisk flykting som\r\nkommer hit får stanna här.</pre><pre>Vi kommer att ha många tillfällen framdeles att\r\ndiskutera flykting- och invandrarpolitik. Helt kort\r\nvill jag dock beröra några mycket viktiga saker. Vi\r\nhar ju något diskuterat detta med människors\r\nattityder till flyktingar. Främlingsfientligheten har\r\nökat, något som naturligtvis är mycket beklagligt.\r\nBestämda regler och ett fast uppträdande från\r\nriksdagens och regeringens sida är en viktig faktor\r\nnär det gäller att vinna respekt för Sveriges flykting-\r\noch invandrarpolitik. Det gäller också att ge klara\r\nsignaler till omvärlden.</pre><pre>Också några andra saker har påtalats av oss. Det\r\nhandlar då t.ex. om kravet på en klar och redig\r\ninformation om vilka regler och förhållanden som\r\ngäller beträffande exempelvis kostnader och\r\nbidragsgivning.</pre><pre>Lokalisering av en flyktingförläggning bör föregås\r\nav mycket god information och samtal med både\r\nden berörda kommunen och invånarna där -- detta\r\nför att det inte skall bli som i Kimsta.</pre><pre>Vidare är det mycket viktigt att flyktingarna inte\r\nsärbehandlas. Jag förstår de unga svenska pojkar\r\noch flickor som kanske får stå länge i bostadskön,\r\noch som kanske inte får en egen bostad. Det tittar\r\nkanske litet snett på den flykting som går före dem\r\ni kön. Men jag tror att vi även på den punkten är\r\növerens om att alla skall behandlas lika.</pre><pre>Dessutom är det mycket viktigt att det råder\r\nlikhet inför lagen. Alla människor i Sverige skall\r\nomfattas lika av den svenska lagen, så att inte\r\nsådant händer som t.ex. skedde i en domstol. Jag\r\ntänker då på ett fall där en man bedömdes\r\nannorlunda, därför att han kom från ett land med\r\nen annan kultur. Sådana aspekter tror jag är mycket\r\nviktigare än att bara stifta vissa lagar mot\r\ndiskriminering. Attitydförändringar åstadkommes\r\ngenom kunskap och information.</pre><pre>Anf. 112 JAN-OLOF RAGNARSSON (v):</pre><pre>Herr talman! Ni kanske uppfattar mig så som\r\nväldigt tjatig. Men varför kan ni inte ge ett besked\r\nom hur många asylsökande som skall komma --\r\n20 000, 10 000 eller 5 000 -- innan man ändrar lagen\r\noch återgår till det normala. Jag får väl inget svar\r\nnu heller, men jag kommer nog envist att fortsätta\r\natt kämpa för att vi skall återgå till den generösa\r\noch humana flyktingpolitik som vi var överens om\r\nföre den 13 december 1989.</pre><pre>Maud Björnemalm säger att vi bedriver en unik\r\nflyktingpolitik i Sverige. Men vi håller på att\r\nsmygvägen harmonisera oss med EG. Vi håller på\r\natt bygga upp murar om en gemensam\r\nflyktingpolitik i Europa. Vi hade en debatt i\r\noktober, då jag citerade vad arbetsdepartementet\r\nhade anfört, nämligen att Sverige kommer att\r\nansluta sig till den konvention som undertecknades\r\ni Dublin i juni 1990 om oerhörda begränsningar för\r\nasylsökande att ta sig till Europa. Det är någonting\r\nsom vi inte har diskuterat i Sveriges riksdag. Men vi\r\nkommer att harmonisera oss med Europa och med\r\nEG.</pre><pre>Avslutningsvis vill jag säga att det är fantastiskt att\r\nen handläggare på invandrarverket kan tjäna\r\n24 500 kr. extra genom att påskynda asylärenden.\r\nJag har inte heller fått något svar på min fråga om\r\njust detta med ackord och rättssäkerhet för\r\nasylsökande.</pre><pre>Anf. 113 MARIA LEISSNER (fp):</pre><pre>Herr talman! Det finns inga tillägg, sade Maud\r\nBjörnemalm, för att flyktingpolitiken har hårdnat.\r\nMen vilka är regeringens egna siffror? Är det inte\r\nbelägg, när man säger att tidigare 85 % av de\r\nasylsökande fick stanna mot nu kanske bara\r\nvarannan? Vad finns det för belägg om man ser på\r\nlagstiftningen? Lagen är ju inskränkt. Flera\r\nparagrafer används inte längre efter den 13\r\ndecember 1989.</pre><pre>Flyktingpolitiken i Sverige skulle vara mera\r\ngenerös, om vi tillämpade den nu gällande\r\nlagstiftningen, men den tillämpas inte. Det är\r\negentligen fullständigt häpnadsväckande att lagen\r\ndelvis har suspenderats i över ett år utan att\r\nriksdagen har tillfrågats. Det är desto mer\r\nhäpnadsväckande som de omständigheter som\r\nregeringen anförde för att inte längre tillämpa flera\r\nav paragraferna faktiskt inte längre råder. Vi har en\r\nflyktingtillströmning som i höstas per månad var\r\nungefär hälften av vad den var under hösten 1989,\r\nden höst som ledde till panikbeslutet av regeringen.</pre><pre>Invandrarverkets flyktingmottagning fungerar nu\r\npå ett mycket bättre sätt än den gjorde under 1989.\r\nInvandrarverkets generaldirektör uttryckte sin\r\ntacksamhet i invandrarverkets personaltidning.\r\nHan sade: Utan några som helst större problem\r\neller klagovisor i massmedia om katastrof och\r\nkollaps har ni invandrarverkets personal lyckats ta\r\nväl hand om lika många asylsökande som under\r\n1989, den mängd som föranledde beslutet den 13\r\ndecember.</pre><pre>Det finns naturligtvis inget stort utrymme för\r\nnyanser i en sådan verklighet, eftersom den\r\nsocialdemokratiska flyktingpolitiken inte är\r\nnyanserad. Det vore trevligt att få debattera\r\nflyktingpolitik på ett nyanserat sätt. Men det\r\nförutsätter en hel del. Det förutsätter att vi återgår\r\ntill och tillämpar den lag som riksdagen antog för\r\nsnart två år sedan. Det förutsätter också en rad\r\nandra saker, bl.a. att vi respekterar inte bara\r\nbokstaven utan även andan i internationella\r\növerenskommelser. Det är möjligt att den\r\nnyanserade flyktingpolitiken inte kommer att bli\r\nverklighet förrän efter september.</pre><pre>Anf. 114 MAUD BJÖRNEMALM (s)\r\nreplik:</pre><pre>Herr talman! Om Maria Leissner skall kunna föra\r\nen nyanserad flyktingdebatt, får nog Maria\r\nLeissner nyansera sina anföranden också. För det\r\nanförande som Maria Leissner höll tidigare i kväll\r\nvar fullt med överdrifter av olika slag.</pre><pre>Det finns för närvarande, Jan-Olof Ragnarsson,\r\ninga planer på att upphäva 13 december-beslutet.\r\nVi har fortfarande, trots förra veckans låga\r\ninströmning en hög inströmningsnivå. Man måste\r\nha lång tid på sig för att kunna göra en bedömning\r\nav om inströmningen under 1991 kommer att ligga\r\npå en lägre nivå.</pre><pre>Sedan vill jag ge Gullan Lindblad en upplysning om\r\nvår beredskap. Det finns beredskapsplaner så att\r\nman skall kunna ta emot en större inströmning från\r\nde baltiska länderna.</pre><pre>Gullan Lindblad talade om behovet av information\r\nnär man skall starta nya flyktingförläggningar.\r\nFörvisso skall man ha god information. Men nu står\r\nvi inför den situationen att vi -- med de nya\r\nhandläggningstiderna och med den snabbare\r\nkommunplaceringen -- kommer att lägga ned\r\nflyktingförläggningarna. Ett av de krav som ställs\r\npå invandrarverket, när man i budgeten föreslår att\r\nverket skall få 127 milj. kr. för att korta\r\nhandläggningstiderna, är att verket också kan spara\r\npå förläggningskostnaderna. Invandrarverket\r\nkommer att lägga ned flyktingförläggningar runt\r\nom i landet. Tro det eller ej, men nu är det minsann\r\nfart på kommunpolitikerna. Nu vill de av olika skäl\r\nha kvar flyktingförläggningarna ute i landet.</pre><pre>(forts. prot. 58)</pre><pre>2 § Hänvisning av ärenden till utskott</pre><pre>Föredrogs och hänvisades</pre><pre>Motionerna</pre><pre>1990/91:K201--K240, K241 utom yrkande 2, K242--\r\nK256, K301--K321, K401--K429, K501--K504,\r\nK601--K628, K701--K712 och K801--K825 till\r\nkonstitutionsutskottet,</pre><pre>1990/91:Fi201--Fi229, Fi301--Fi320, Fi401--Fi408,\r\nFi410--Fi428, Fi501--Fi519, Fi601--Fi612 och\r\nFi701--Fi719, Sk627 yrkande 17, Sk802 och So270\r\ntill finansutskottet,</pre><pre>1990/91:Sk301--Sk319, Sk321--Sk411, Sk413--\r\nSk436, Sk601--Sk626, Sk627 utom yrkande 17,\r\nSk628--Sk738, Sk801--Sk827 och Sk901--Sk906 till\r\nskatteutskottet,</pre><pre>1990/91:Ju201--Ju227, Ju301, Ju401--Ju411,\r\nJu501--Ju510, Ju601--Ju648, Ju701--Ju722 och\r\nJu801--Ju843 till justitieutskottet,</pre><pre>1990/91:L201--L217, L301--L312, L401--L427,\r\nL501--L505, L601--L623, L701--L736, L801--L812\r\noch L901--L916 till lagutskottet,</pre><pre>1990/91:U201--U239, U240 utom yrkande 28,\r\nU241--U260, U301--U311, U401--U433, U501--\r\nU534, U601--U672, Fi409, Ub515 och Ub690\r\nyrkande 1 till utrikesutskottet,</pre><pre>1990/91:Fö201, Fö202, Fö301, Fö302, Fö401--\r\nFö426, Fö501--Fö503, Fö701--Fö706, Fö801--\r\nFö816, Fö901 och Fö902 till försvarsutskottet,</pre><pre>1990/91:Sf201--Sf361, Sf501--Sf529, Sf601--Sf648\r\noch A224 till socialförsäkringsutskottet,</pre><pre>1990/91:So201--So269, So271--So339, So401--\r\nSo535, So601--So638, Ub630 yrkandena 2 och 3\r\nsamt Ub808 yrkande 2 till socialutskottet,</pre><pre>1990/91:Kr201--Kr357, Kr401--Kr411 och Kr501--\r\nKr528 till kulturutskottet,</pre><pre>1990/91:Ub201--Ub343, Ub501--Ub514, Ub516--\r\nUb629, Ub630 utom yrkandena 2 och 3, Ub631--\r\nUb689, Ub690 utom yrkandena 1, Ub691--Ub728,\r\nUb801--Ub807, Ub808 utom yrkande 2, Ub809--\r\nUb826, T511 yrkande 2 och Bo213 till\r\nutbildningsutskottet,</pre><pre>1990/91:T201--T252, T253 utom yrkande 10, T254--\r\nT270, T301--T380, T401--T446, T501--T510, T511\r\nutom yrkande 2, T512--T565, T601--T651, T701--\r\nT711, T801--T812 och T901--T939 till\r\ntrafikutskottet,</pre><pre>1990/91:Jo201--Jo280, Jo301--Jo319, Jo401--Jo452,\r\nJo501--Jo535, Jo601--Jo630, Jo701--Jo819, Jo901--\r\nJo923, Sk320, Sk412 och T253 yrkande 10 till\r\njordbruksutskottet,</pre><pre>1990/91:N201--N377 och N401--N460 till\r\nnäringsutskottet,</pre><pre>1990/91:A201--A223, A225--A273, A401--A505,\r\nA601--A608, A701--A774 och A801--A814 till\r\narbetsmarknadsutskottet,</pre><pre>1990/91:Bo201--Bo212, Bo214--Bo254, Bo301--\r\nBo335, Bo401--Bo416, Bo501--Bo545 och K241\r\nyrkande 2 till bostadsutskottet.</pre><pre></pre><pre>3 § Anmälan om interpellation</pre><pre>Anmäldes att följande interpellation framställts</pre><pre>den 6 februari</pre><pre>1990/91:142 av Annika Åhnberg (v) till\r\nutbildningsministern om Radio Södertälje:</pre><pre>Utbyggnaden av lokalradio i Sverige har utan\r\ntvekan varit mycket positiv. I dag har vi 25 lokala\r\nkanaler. Undersökningar visar att lyssnarna är\r\nmånga.</pre><pre>Det gäller i hög grad för radio Södertälje, som drivs\r\ninom ramen för radio Stockholm, men som är en\r\nsjälvständig enhet. I 14 år har man dagligen sänt\r\nlokalradio till stor glädje och nytta för\r\nSödertäljeborna.</pre><pre>Södertälje är, med sina 80 000 innevånare, den näst\r\nstörsta kommunen i Stockholms län. Södertälje är\r\ndefinitivt inte en förort till Stockholm utan en\r\nsjälvständig kommun med eget näringsliv och\r\nkulturliv. Lokalradion fyller ett viktigt behov i\r\nSödertälje. Den bidrar till att stärka den egna\r\nidentiteten och öka sammanhållningen. Det är\r\nviktigt för en kommun, som ligger så nära den stora\r\nhuvudstaden.</pre><pre>Det gör också att begreppet decentralisera får en\r\nspeciell innebörd. Det är riktigt att decentralisera\r\nbesluten kring lokalradion till de olika kanalerna\r\nsjälva, men när radio Stockholm nu väljer att\r\nföreslå en nedläggning av radio Södertälje så leder\r\ndet i praktiken till en centralisering. I\r\nStockholmsperspektivet är måhända radio\r\nSödertälje en bisak, men för ett stort geografiskt\r\nområde är Södertälje en centralort. Verkligheten\r\nlåter sig inte delas in efter administrativa gränser.\r\nSödertälje har en omnejd både i Stockholms län\r\noch i Sörmlands län. Radio Stockholm kan omöjligt\r\npå samma sätt som radio Södertälje bevaka detta\r\nhelhetsperspektiv.</pre><pre>Under de 14 åren har ett omfattande kontaktnät\r\nbyggts upp mellan radion och Södertäljeborna, som\r\ninnebär en unik kunskap och insikt i lokala\r\nförhållanden.</pre><pre>Konsekvenserna av en nedläggning är mycket stora\r\nför Södertäljeregionen och motverkar ambitionen\r\natt stärka länets södra delar. Därför måste det nu\r\ntill en politisk reaktion på nedläggningshotet och\r\njag vill fråga utbildningsministern:</pre><pre>Vilka åtgärder avser regeringen vidta för att\r\ngarantera radio Södertäljes fortlevnad, som\r\nsjälvständig lokalradio?</pre><pre>4 § Anmälan om frågor</pre><pre>Anmäldes att följande frågor framställts</pre><pre>den 6 februari</pre><pre>1990/91:379 av Maria Leissner (fp) till statsrådet\r\nMaj-Lis Lööw om rättssäkerheten i asylärenden:</pre><pre>Enligt dokumenterade uppgifter i massmedia\r\nförekommer det att handläggare på\r\narbetsmarknadsdepartementet får ackordlön efter\r\nhur många asylärenden de klarat av.</pre><pre>Jag vill fråga invandrarministern om detta\r\nförfaringssätt är förenligt med kraven på\r\nrättssäkerhet i asylärenden.</pre><pre>1990/91:380 av Maria Leissner (fp) till statsrådet\r\nMaj-Lis Lööw om bulgarienturkarna som\r\narbetskraftsinvandrare:</pre><pre>I Österrike har ett antal bulgarienturkar fått\r\nmöjlighet att stanna i landet som immigranter.\r\nMyndigheterna i Österrike tog initiativ till ''sociala\r\növerenskommelser'' mellan arbetsgivare, fack och\r\nmyndigheter om att acceptera bulgarienturkarna\r\nsom arbetskraftsinvandrare. När\r\ninvandrarministern besökte Österrike för några\r\nveckor sedan bör hon haft möjlighet att informera\r\nsig om detta okonventionella förfaringssätt att lösa\r\nbulgarienturkranas problem.</pre><pre>Jag vill mot den bakgrunden fråga\r\ninvandrarministern om hon övervägt att på\r\nliknande sätt som i Österrike, dvs. genom\r\növerenskommelser mellan fack och arbetsgivare,\r\nkunna acceptera de kvarvarande bulgarienturkarna\r\nsom arbetskraftsinvandrare.</pre><pre>1990/91:381 av Viola Claesson (v) till\r\nmiljöministern om kriget vid Persiska viken och\r\npåverkan på miljön:</pre><pre>På söndagen manade president Bush 250 miljoner\r\namerikaner att åkalla Guds hjälp åt USA-alliansens\r\n''rättfärdiga krig'' vid Persiska viken medan\r\nSaddam Hussein deklarerar att Gud stöder\r\nBagdads ''heliga krig''. Under tiden rapporteras att\r\nde USA-allierade lyckats förstöra irakiska\r\nanläggningar för kemvapenframställning samt flera\r\nkärnkraftsreaktorer genom bombanfall. De senare\r\nsägs ha totalförstörts. Enligt en fransk militär\r\ntalesman läcker det nu ut nervgas från de förstörda\r\nkemvapenfabrikerna. Men uppgifterna är\r\nknapphändiga eftersom de censureras. Vi har\r\ndäremot fått veta att miljökatastrofen efter\r\noljeutsläppen vid Persiska viken är ett faktum även\r\nom uppgifterna om vem som förorsakat utsläppen\r\ninte är klarlagda. Det senare tycks ha lett till att\r\nsvenska hjälpinsatser inte utnyttjats.</pre><pre>Jag vill därför fråga miljöministern:</pre><pre>Har regeringen tillräcklig information om i vilken\r\nomfattning nervgaser, radioaktivitet samt\r\noljeflöden läckt ut i Irak och vid Persiska viken för\r\natt Sverige skall kunna bistå med civila\r\nhjälpinsatser?</pre><pre>1990/91:382 av Annika Åhnberg (v) till\r\nmiljöministern om källsorteringen av\r\nhushållsavfall:</pre><pre>1990 beslutade riksdagen att kommunerna skall ha\r\nansvaret för hela avfallsplaneringen. Före år 1994\r\nskall källsortering ha införts.</pre><pre>Undersökningar visar att ambitionerna är höga hos\r\nkommunerna, men också att man ser många\r\nproblem. Ett sådant är definitionen av begreppet\r\nkällsortering. Enligt min mening räcker det inte att\r\nkommunen organiserar pappers- och glas\r\ninsamlingar, för att man skall kunna kalla det\r\nkällsortering. Kommunerna behöver för sin\r\nplanering veta vad som avses.</pre><pre>Ett annat problem är att få avsättning för insamlat\r\nmaterial. Höga insamlingskostnader i kombination\r\nmed låga råvarupriser skapar problem för många\r\nkommuner.</pre><pre>Om riksdagens beslut förra året skall kunna\r\nomsättas i fungerande praktik, krävs det ytterligare\r\npolitiska beslut. Jag vill därför fråga\r\nmiljöministern:</pre><pre>Vad avser regeringen göra för att undanröja de\r\novan nämnda svårigheterna i samband med\r\nkällsortering av hushållsavfall?</pre><pre>5 § Kammaren åtskildes kl. 19.23.</pre><pre>Förhandlingarna leddes</pre><pre>av talmannen från sammanträdets början t.o.m. 1 §\r\nanf. 10 (delvis),</pre><pre>av förste vice talmannen därefter t.o.m. anf. 25\r\n(delvis),</pre><pre>av andre vice talmannen därefter t.o.m. anf. 38\r\n(delvis),</pre><pre>av tredje vice talmannen därefter t.o.m. anf. 51\r\n(delvis),</pre><pre>av andre vice talmannen därefter t.o.m. anf. 85\r\n(delvis) och</pre><pre>av tredje vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}