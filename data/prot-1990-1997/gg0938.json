{"dokumentstatus":{"dokument":{"hangar_id":"2387668","dok_id":"GG0938","rm":"1992/93","beteckning":"38","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"38","slutnummer":"0","datum":"1992-12-04 00:00:00","systemdatum":"2005-10-27 13:53:15","publicerad":"1992-12-04 00:00:00","titel":"Riksdagens snabbprotokoll 1992/93:38 Fredagen den 4 december","subtitel":null,"status":null,"htmlformat":null,"relaterat_id":null,"source":"webbnav","sourceid":"{1E9ACC09-4462-44BD-BCF7-BC874A01D4A7}","dokument_url_text":"http://data.riksdagen.se/dokument/GG0938/text","dokument_url_html":"http://data.riksdagen.se/dokument/GG0938","dokumentstatus_url_xml":"http://data.riksdagen.se/dokumentstatus/GG0938","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1992/93:38</div>\r\n<div class=\"sidhuvud_datum\">Fredagen den 4 december</div>\r\n<div class=\"sidhuvud_klockslag\">Kl. 9.00</div>\r\n<hr class=\"sidhuvud_linje\">\r\n<pre>1 §  Avsägelse</pre><pre>Andre vice talmannen meddelade att Hans\r\nLindblad (fp) anhållit om att fr.o.m. den 12 januari\r\n1993 bli entledigad från uppdraget som ledamot av\r\nriksdagen.</pre><pre>Kammaren biföll denna avsägelse.</pre><pre>2 §  Svar på interpellation 1992/93:34 om\r\nTurkiets militära närvaro i norra Irak</pre><pre>Anf. 1  Utrikesminister MARGARETHA AF\r\nUGGLAS (m):</pre><pre>Herr talman! Berith Eriksson har frågat mig om\r\nregeringen avser att protestera mot Turkiets\r\nmilitära närvaro i norra Irak och vilka möjligheter\r\nregeringen ser för att aktivera ESK och FN för att\r\nförhindra upprättandet av en turkisk säkerhetszon\r\ni Irak.</pre><pre>Herr talman! Turkiet inledde i mitten av oktober\r\nmilitära operationer i norra Irak för att tillsammans\r\nmed de irakiska kurdernas styrkor driva ut PKK-\r\ngerillan från sina baser i området. PKK har vid flera\r\ntillfällen med våldsmetoder stoppat gränshandeln\r\nmellan Turkiet och norra Irak och därmed skurit av\r\nförsörjningskanalerna för de irakiska kurderna i\r\nområdet. Bl.a. av detta skäl har PKK kommit att\r\nutgöra en gemensam fiende till Turkiet och de\r\nirakiska kurderna. När Turkiet inledde sin militära\r\nintervention i norra Irak hade strider mellan de\r\nirakiska kurdernas styrkor och PKK redan pågått i\r\nnågra veckor.</pre><pre>Det faktum att de irakiska kurderna och den\r\nturkiska militären har stridit på samma sida mot\r\nPKK understryker uppfattningen att man måste\r\nskilja på PKK och frågan om kurdernas ställning\r\noch rättigheter. Från svensk sida betonar vi\r\nkurdernas demokratiska och mänskliga rättigheter,\r\nmen vi kan inte acceptera PKK:s mål eller dess\r\nmetoder.</pre><pre>Varje stat har en självklar rättighet, och även en\r\nskyldighet, att försvara sig mot terrorism och\r\nvåldshandlingar. Det är dock viktigt att detta sker i\r\nenlighet med demokratiska principer och inom\r\nramen för den internationella rättsordningen, som\r\ninte ger ett land rätt att ockupera ett annat lands\r\nterritorium och där upprätta en säkerhetszon.</pre><pre>Turkiet har förklarat att kampanjen i norra Irak är\r\nen tidsmässigt begränsad aktion som enbart riktar\r\nsig mot PKK. Man har förklarat att man inte har för\r\navsikt att upprätta en säkerhetszon i området och\r\natt de turkiska styrkorna skall dras tillbaka inom\r\nkort. Därmed ter sig spekulationerna om en turkisk\r\nannektering av området inaktuella. Jag utgår ifrån\r\natt Turkiet kommer att agera i enlighet med dessa\r\nförklaringar. Vi kommer från svenskt håll att\r\nfortsätta att följa frågan noga.</pre><pre>Mot denna bakgrund ser jag i dag inga\r\nförutsättningar för att ta upp frågan i FN eller ESK.</pre><pre>Den europeiska säkerhetskonferensen, ESK, ser\r\nsig för övrigt visserligen som ett regionalt organ\r\nenligt FN:s stadga, men ESK ser inte som sin\r\nuppgift att agera i politiska frågor som ligger\r\nutanför dess överenskomna tillämpningsområde.\r\nNorra Irak hör inte till detta tillämpningsområde.</pre><pre>Den turkiska regeringen deklararerade vid sitt\r\ntillträde för ett år sedan att respekten för de\r\nmänskliga rättigheterna skulle förbättras och att\r\nkurdfrågan skulle lösas genom ekonomiska, sociala\r\noch demokratiska investeringar i de sydöstra\r\ndelarna av Turkiet. Jag hoppas att Turkiet\r\nframdeles kommer att agera efter dessa riktlinjer.</pre><pre>Anf. 2  BERITH ERIKSSON (v):</pre><pre>Herr talman! Jag tackar utrikesministern för svaret.</pre><pre>Så många förändringar som har skett och som nu\r\nsker i en rasande takt i världen har vi tidigare inte\r\nupplevt. Självfallet kräver tiden därför, inte minst\r\nav utrikespolitiken, snabba beslut och\r\nhandlingskraft baserad på intresse, engagemang\r\noch kunskap.</pre><pre>För en månad sedan, den 5 november, ställde jag\r\nnågra frågor till utrikesministern om Turkiets\r\nnärvaro i irakiska Kurdistan. En månad är en\r\nganska lång tid när det gäller andra länders\r\npolitiska och militära utspel.</pre><pre>Turkiet har snart slutfört sitt tillbakadragande från\r\nKurdistan. Att den turkiska ockupationsarmén nu\r\ndrar sig tillbaka är nog inte ett resultat av regimens\r\negen vilja eller den svenska regeringens tystnad,\r\nutan det är ett resultat av att det finns länder,\r\nexempelvis Tyskland, som reagerade och agerade\r\nsnabbt och som markerade för den turkiska\r\nregimen att dess militära närvaro i irakiska\r\nKurdistan inte kunde accepteras.</pre><pre>Den bild av verkligheten som utrikesministern ger\r\ni sin beskrivning av händelseförloppet vid turkarnas\r\ninmarsch i norra Irak tyder på en hög grad av\r\nokunnighet och är faktiskt felaktig. Den kurdiska\r\nfederationen, kurdernas regering och parlament\r\nhar aldrig bett om Turkiets hjälp. Tvärtom har\r\npartiledarna Barzani och Talabani och parlamentet\r\nbestämt protesterat vid flera tillfällen.</pre><pre>Den talmansdelegation som nyligen besökte\r\nSverige hade med sig kapitulationsdokumentet som\r\nPKK-styrkans talesman undertecknat den 29\r\noktober. Dagen efter, den 30 oktober, gick den\r\nturkiska militären in med 20 000 soldater och\r\nockuperade ett område på mer än 40 000 km2. Den\r\nturkiska styrkan har inte fört några strider i\r\nområdet, eftersom den kurdiska persmergan redan\r\nhade avväpnat PKK-styrkan och fört den i förvar på\r\nen särskilt övervakad plats. Men veckorna innan\r\nockupationen bombade turkarna områden i\r\nirakiska Kurdistan, som så många gånger förr, utan\r\nurskiljning, vilket medförde att fler civila irakiska\r\nkurder än anhängare av PKK-gerillan dödades.</pre><pre>I det här sammanhanget bör påpekas att den styrka\r\nsom fanns inne i irakiska Kurdistan var marginell.\r\nDe flesta PKK-aktivisterna finns inne i Turkiet. En\r\ndel av dem finns i skydd av antingen Saddam,\r\nRafsanjani eller Hafez al Assad.</pre><pre>PKK har med våldsmetoder stoppat gränshandeln\r\ngenom att skjuta lastbilschaufförer, men det har\r\nskett på den turkiska sidan. För mig är det ofattbart\r\natt inte Turkiet med sin stora militärmakt kan säkra\r\n20 km väg innanför sina egna gränser.</pre><pre>PKK använder sig av terrormetoder, men man kan\r\nknappast påstå att det är en maffiaorganisation.\r\nPKK har fötts ur en verklighet, nämligen det\r\nturkiska förtrycket av den kurdiska minoriteten.\r\nStatens terror och gerillans terror har hela tiden\r\nskruvats upp, men det finns en mycket klar och\r\npåtaglig relation.</pre><pre>Till sist vill jag fråga: Kan man bedriva\r\nutrikespolitik enbart med förhoppningar? Norra\r\nIrak hör inte till ESK:s tillämpningsområde, men\r\nhela Turkiet gör det. Trots åratals förhoppningar\r\nhar situationen hela tiden försämrats i de kurdiska\r\nprovinserna i Turkiet. Den Amnestyrapport som\r\nkom för några veckor sedan borde bara den ses så\r\nallvarligt av ESK:s länder att man reagerade mot\r\nTurkiets väg bort från sina storstilade deklarationer\r\nom respekt för mänsklga rättigheter. Turkiet är ju\r\nmedlem av ESK, och man måste väl också fråga sig\r\nvad medlemsländerna gör utanför sitt eget\r\nterritorium.</pre><pre>Anf. 3  VIOLA FURUBJELKE (s):</pre><pre>Herr talman! Sveriges utrikespolitik i vad avser\r\nTurkiet kan inte benämnas som annat än\r\nstrutspolitik. Det är den slutsats som jag drar efter\r\natt ha hört interpellationssvaret och\r\nutrikesministerns såväl som biståndsministerns\r\ntidigare uttalanden om Turkiet. Att likt strutsen\r\nsticka huvudet i sanden för att slippa se det\r\nobehagliga löser inga problem, särskilt inte när man\r\nsom Sverige inom kort skall bli ordförandeland i ett\r\nför Turkiet och Sverige gemensamt organ, vars\r\nfrämsta uppgift är att förhindra och lösa konflikter,\r\ninte att gömma undan och förtiga dem.</pre><pre>I ESK:s Parisstadga slås målen och medlen när det\r\ngäller demokrati, marknadsekonomi, icke-våld,\r\nrespekt för minoriteters och gränsers okränkbarhet\r\nfast. Turkiet har därtill undertecknat Europarådets\r\noch FN:s konvention om mänskliga rättigheter\r\nsamt konventionen om tortyr.</pre><pre>Utrikesministern säger i slutet av\r\ninterpellationssvaret att hon ''hoppas att Turkiet\r\nframdeles kommer att agera efter dessa riktlinjer.''\r\nSåsom ordförandeland i ESK duger det inte med\r\nfromma förhoppningar, utan det krävs även ett\r\nagerande.</pre><pre>Det finns mycket litet som tyder på att Turkiets\r\ndeklarationer är annat än tomt prat. Verkligheten\r\nmed Turkiets behandling av den kurdiska\r\nminoriteten på 15 miljoner människor pekar i\r\nstället på det rakt motsatta.</pre><pre>Turkiets behandling av kurderna står inte Saddam\r\nHusseins efter. I krigföringen ingår som mildare\r\nvarianter förtryck, diskriminering och tortyr. Som\r\nmer uppseendeväckande varianter ingår mord på\r\nenskilda och utplåning av hela städer och byar i\r\nkurdiska områden -- dock utan att Sverige reagerar.\r\nInte har väl Sverige officiellt fördömt\r\nbombningarna av Sirnak och av ytterligare två\r\nstäder för två par veckor sedan?</pre><pre>Har Sverige officiellt fördömt förhållandet att,\r\nenligt Amnestys rapport den 10 november i år,\r\nantalet ''politiska mord nått oöverträffad nivå''?\r\nHar Sverige fördömt att systematisk tortyr blir allt\r\nvanligare och att minst tretton personer den senaste\r\ntiden dött i häkte efter tortyr?</pre><pre>Den turkiska regeringen sade vid sitt tillträde att\r\nalla polisstationer skall få väggar av glas. Är detta\r\ndet som man kommer att få se genom dessa väggar,\r\ndå måste man reagera.</pre><pre>Turkiets säkerhetsstyrkor arbetar i sydöstra\r\nTurkiet, med nära nog total straffrihet enligt\r\nAmnesty. Är detta inte tillräckligt för att Sverige\r\nsom ordförandeland i ESK skall reagera?\r\nUtrikesministern hävdar säkert att Turkiet har rätt\r\natt försvara sig mot våldshandlingar och terrorism.\r\nKan verkligen 10 000 PKK-anhängare rättfärdiga\r\natt 15 miljoner kurder i Turkiet och ytterligare\r\nnågra miljoner kurder i Irak offras på vägen?</pre><pre>Turkiets militära intrång i norra Irak är varken mer\r\neller mindre ett led i Turkiets försök att splittra och\r\nförsvaga kurderna. De irakiska kurdernas relativa\r\nsjälvständighet efter Gulfkriget ses naturligtvis som\r\nett hot av Turkiet. De egna kurdernas krav på\r\nsjälvbestämmande kan ju få näring av de irakiska\r\nkurdernas relativa framgångar.</pre><pre>Rätt till självbestämmande är visserligen en av de\r\nmänskliga rättigheterna, men eftersom Turkiet inte\r\nrespekterar övriga mänskliga rättigheter så\r\nrespektar man naturligtvis inte rätten till\r\nsjälvbestämmande heller. Det borde ha varit ett\r\nsjälvklart krav från Sverige, som tillträdande\r\nordförandeland i ESK, och redan nu en del av\r\ntrojkan, att kräva att Turkiet omedelbart drar\r\ntillbaka sina ca 20 000 soldater från norra Irak, som\r\nexempelvis Tyskland gjorde.</pre><pre>Ett annat krav som Sverige borde ställa är att vägen\r\ntill norra Irak -- den enda tillgängliga för mat och\r\nförnödenheter, liksom för FN:s humanitära hjälp --\r\nhålls öppen utan villkor.</pre><pre>Sverige bör också förbjuda all vapenexport till\r\nTurkiet, eftersom dess egna minoriteter förtrycks.\r\nTurkiet kan alltså inte komma i fråga när det gäller\r\nvapenexport, enligt svensk lagstiftning. Att likt\r\nstrutsen sticka huvudet i sanden och inte låtsas se\r\neländet är föga hedrande för Sverige.</pre><pre>Kommer utrikesministern, som ESK-orförande, att\r\naktivt verka för att Turkiet skall följa ESK:s\r\nprinciper och Europarådets och FN:s konventioner\r\nom mänskliga rättigheter?</pre><pre>Anf. 4  Utrikesminister MARGARETHA AF\r\nUGGLAS (m):</pre><pre>Herr talman! Berith Eriksson och jag för ofta\r\ndebatter om Turkiet här i kammaren. Debatterna\r\nbrukar föras i en trevlig ton, vilket jag har varit\r\ntacksam för, och jag tror att saken i sig vinner på\r\ndetta.</pre><pre>Jag uppfattar Berith Erikssons beskrivning av den\r\nturkiska verkligheten som tämligen ensidig. Jag\r\nsäger det för att kvittera Berith Erikssons utsaga att\r\ndet jag framför här inte stämmer med hennes\r\nuppfattning.</pre><pre>Verkligenheten är mycket komplicerad. Det är ett\r\nfaktum att irakiska kurder och den turkiska\r\nmilitären har stridit på samma sida mot PKK, och\r\ndet är ett faktum att PKK, genom att mörda\r\nturkiska lastbilschaufförer, lyckades att stänga av\r\nförsörjningen till Iraks kurder. Verkligheten som vi\r\nhar att möta är alltså mycket komplicerad och långt\r\nifrån trevlig. Saken vinner säkert på att man väljer\r\natt inte förenkla skeenden, utan se verkligheten\r\nsom den är.</pre><pre>Jag beklagar att Viola Furubjelke väljer att ställa\r\nsig på sidan för den ensidiga och förenklade\r\nbeskrivningen av skeendet. Under lång tid har\r\nSverige i Europarådet och bilateralt arbetat med\r\nTurkietfrågan. Turkiet har under perioder mycket\r\nbestämt försökt röra sig i riktning mot större\r\nrespekt för mänskliga rättigheter. Detta har\r\nklargjorts i Europarådet. Vi vet samtidigt att\r\nbetydande frågetecken har kvarstått.</pre><pre>Det som vi har kunnat se sedan den turkiska\r\nregeringen tillträdde är en mycket kraftig\r\nviljeyttring för respekten av de mänskliga\r\nrättigheterna och för utökningen av friheten att\r\nutöva sina kulturella och språkliga rättigheter för\r\nden kurdiska befolkningen. Detta välkomnar vi.\r\nJag håller med om att det under den allra senaste\r\ntiden finns mycket allvarliga tecken som -- det finns\r\nockså med i rapporten från Amnesty -- tyder på att\r\ndet arbete som vi tidigare haft anledning att notera\r\nnär det gäller förbättringen av respekten för de\r\nmänskliga rättigheterna inte fortskrider i den takt\r\nsom vi önskar. Rapporterna i anledning av detta är\r\nallvarliga, vilket jag håller med om.</pre><pre>Sverige för upp Turkietfrågan i bilaterala\r\nsammanhang, när vi träffar företrädare för Turkiet.\r\nJag själv och även Alf Svensson har vid ett längre\r\nsamtal haft möjlighet att tala med den minister i\r\nTurkiet som har hand om frågorna om mänskliga\r\nrättigheter. Det är ett framsteg i sig att det finns en\r\nminister för MR-frågor. Jag fick också möjlighet att\r\ntala med honom när han var här i Sverige på\r\nInternationella juristkommissionens möte i höstas.\r\nVi har alltså möjlighet att föra en dialog med\r\nTurkiet, och den är väldigt viktig. Jag tror att\r\ndialogen kan bli mycket effektivare om samtidigt\r\nSveriges utgångspunkt är respekten för Turkiets\r\nrätt att bekämpa terrorism.</pre><pre>Anf. 5  BERITH ERIKSSON (v):</pre><pre>Herr talman! Jag tycker också att vi skall ha en\r\ntrevlig ton när vi debatterar, och jag anser mig inte\r\nha varit otrevlig.</pre><pre>Jag följer mycket noga Turkiets utspel, och\r\nsignalerna i samband med inmarschen var inga\r\nentydiga sådana. Süleyman Demirel deklarerade\r\natt gränserna är feldragna, och att Turkiet anser att\r\nden gamla gränsdragningen från 1923 skall gälla, i\r\nvilken området ända ner till Mosul ingår.</pre><pre>Det förekom också uttalanden från höga militärer\r\nom att det rådde ett maktvakuum, som skulle\r\ninnebära att Turkiet ansågs ha rätt att gå in i Irak.\r\nDet är ett faktum att de irakiska kurderna aldrig\r\nhar bett Turkiet om hjälp.</pre><pre>När utrikesministern anser att jag har ensidig\r\ninformation undrar jag om utrikesministern eller\r\nUD över huvud taget har varit i kontakt med det\r\nsittande parlamentet i Kurdistan, för att ta reda på\r\nfakta. Till skillnad från samtliga arabländer i\r\nområdet -- Iran har exempelvis diktatur -- har\r\nkurderna i irakiska Kurdistan genomfört\r\ndemokratiska val. Deras beslutsamhet att införa\r\nparlamentarisk demokrati med flerpartisystem bör\r\nstödjas med alla medel, i stället för att dränkas med\r\ntystnad och likgiltighet.</pre><pre>Det är inte bara den turkiska ambassaden som\r\ninformeras om vad som sägs här i kammaren, utan\r\ndet kurdiska parlamentet nås också av det. Vi fick\r\nveta det när delegationen var här. Inte bara för min\r\nskull, utan för Sveriges skull över huvud taget,\r\ntycker jag att det är pinsamt att det här i kammaren\r\nframförs en så ensidig beskrivning av händelserna\r\nsom i Margaretha af Ugglas svar. Den är densamma\r\nsom den officiella turkiska propagandan, och\r\nTurkiet har ju orsak att föra fram synpunkter som\r\ngagnar just deras syften.</pre><pre>Anf. 6  VIOLA FURUBJELKE (s):</pre><pre>Herr talman! Jag beklagar om utrikesministern ser\r\ndet här som ett ensidigt ställningstagande. Om jag\r\nfår citera en passus i svaret kanske jag med det som\r\nutgångspunkt kan få argumentera för att jag går ut\r\nså hårt. Utrikesministern skriver:</pre><pre>''Den europeiska säkerhetskonferensen, ESK, ser\r\nsig för övrigt visserligen som ett regionalt organ\r\nenligt FN:s stadga, men ESK ser inte som sin\r\nuppgift att agera i politiska frågor som ligger\r\nutanför dess överenskomna tillämpningsområde.\r\nNorra Irak hör inte till detta tillämpningsområde.''</pre><pre>Det är detsamma som att säga att det inte är vårt\r\nbord utan att det ligger utanför. Men det är Turkiet\r\nsom har begått de här kränkningarna, och Turkiet\r\när ett ESK-land. Turkiet har förpliktigat sig att följa\r\nParisstadgan och ett antal andra konventioner. Om\r\nTurkiet gör sig skyldigt till sådana här övergrepp\r\nmåste ESK naturligtvis agera.</pre><pre>En förlängning av detta resonemang vore om\r\nFrankrike, eller kanske Sverige, skulle kränka ett\r\nannat lands gränser eller gå in i ett annat land för att\r\nbekämpa en minoritet; skulle inte ESK eller något\r\nannat internationellt organ agera då? Även om\r\ndetta område ligger utanför ESK:s geografiska\r\nupptagningsområde, är det naturligt att Sverige\r\nmåste reagera när en ESK-medlem på det här sättet\r\nkränker mänskliga rättigheter.</pre><pre>Den ensidighet som Margaretha af Ugglas anklagar\r\noss för utgår väl från att vi inte fokuserar debatten\r\npå terroristerna och PKK:s mord och övergrepp.\r\nSjälvfallet måste de också fördömas -- det är helt\r\nnaturligt. Men PKK har inte särskilt mycket att\r\ngöra med kurder i allmänhet, och de flesta kurder\r\ntar avstånd från PKK. PKK har ungefär 10 000\r\nanhängare, eller soldater.</pre><pre>Tyvärr ökar antalet sympatisörer till PKK i dag,\r\neftersom den turkiska regeringens våld mot PKK i\r\nså hög grad också drabbar civila kurder. Om\r\nTurkiet lade om sin politik härvidlag skulle man nog\r\nså småningom få se ett förminskat PKK.</pre><pre>Amnestys rapport kvarstår: mänskliga rättigheter\r\nkränks regelbundet och systematiskt i Turkiet. Den\r\nsenaste rapporten, som talar om ett oöverträffat\r\nantal politiska mord, är så alarmerande att Sverige\r\nmåste reagera. Också systematisk tortyr\r\nförekommer i häkten. 13 människor har dött efter\r\ntortyr i häkten på senare tid, enligt Amnesty, som\r\njag anser vara en trovärdig källa. Jag tycker att\r\ndetta är skäl för att Sverige skall visa framfötterna,\r\nsärskilt som ordförande i ESK.</pre><pre>Anf. 7  Utrikesminister MARGARETHA AF\r\nUGGLAS (m):</pre><pre>Herr talman! Jag vill säga något om det\r\nkomplicerade läget, kanske i första hand till Viola\r\nFurubjelke. Om man ser till det folkrättsliga\r\nrättsläget i norra Irak, är det så att FN har\r\nsanktionerat de åtgärder som har vidtagits till skydd\r\nför den kurdiska befolkningen. Därmed råder för\r\nnärvarande mycket speciella förhållanden i\r\nområdet, som inte medger en strikt legalistisk syn\r\npå det turkiska uppträdandet. Det turkiska\r\nuppträdandet står inte i överensstämmelse med\r\nfolkrätten, vilket jag även har sagt i mitt svar.</pre><pre>Samtidigt kan konstateras att Irak i praktiken inte\r\nkan ta ansvar för säkerheten i denna del av sitt\r\nterritorium, viket också gör situationen speciell.</pre><pre>Berith Eriksson var inne på de diskussioner som har\r\nförts om s.k. flexibel gräns mellan Turkiet och Irak.\r\nVi har naturligtvis noterat att det, enligt vissa\r\nuppgifter, har förts diskussioner mellan Turkiet och\r\nde irakiska kurderna om skapandet av en s.k.\r\nflexibel gräns, vilket skulle ge dem ömsesidiga\r\nrättigheter att operera inom ett visst område på den\r\nandra sidan gränsen.</pre><pre>Jag vill därmed gärna göra den deklarationen, att\r\njag förväntar mig att Turkiet står fast vid de\r\nförklaringar som man tidigare har givit om sin\r\navsikt att respektera Iraks territoriella integritet.\r\nDet är viktigt att säga det här i kammaren.</pre><pre>Andre vice talmannen anmälde att Viola\r\nFurubjelke anhållit att till protokollet få antecknat\r\natt hon inte ägde rätt till ytterligare inlägg.</pre><pre>Anf. 8  BERITH ERIKSSON (v):</pre><pre>Herr talman! Redan den 14 november skrevs ett\r\navtal mellan befälhavaren för den turkiska styrkan\r\nEsref Bitlis och de kurdiska ledarna Massoud\r\nBarzani och Jelal Talabani i staden Silopi. I avtalet\r\nförbinder sig Turkiet att dra tillbaka sina styrkor\r\nmed omedelbar verkan. Det har gått mycket\r\nlångsamt, och det krävs nog att de fortfarande har\r\nett internationellt tryck på sig.</pre><pre>I avtalet sägs också att Turkiet skall bygga 70--80\r\nmilitära posteringar för gränskontrollen, men de\r\nskall bemannas av kurdisk armé. Turkiet anser sig\r\nha rätt till information om vidtagna åtgärder vad\r\ngäller gränssäkerheten från den kurdiska sidan.</pre><pre>Från kurdisk sida i Irak har det aldrig framförts\r\nönskemål om flytande gräns, eftersom man vet hur\r\nTurkiet agerade inför deras hot om att gå in. Jag\r\nåkte genom området i september och kunde då\r\nkonstatera, vilket jag tog upp i kammaren, att man\r\ninte har någon användning av tungt artilleri om man\r\nskall bekämpa PKK-gerillan i bergen, vare sig på\r\nden turkiska eller på den irakiska sidan. De stod\r\ndär vid gränsen, och de åkte ända fram till gränsen\r\noch hotade. I det läget gjorde Talabani ett utspel --\r\njag fick det översatt från turkiska tidningar, och jag\r\nvet inte vilken sanningshalt det hade -- där han sade\r\natt de hellre kunde tänka sig att vara i federation\r\nmed Turkiet än med Irak.</pre><pre>Faktum är att kurderna har utropat en federation.\r\nHela den övriga irakiska oppositionen har vid ett\r\nmöte i september erkänt den kurdiska\r\nfederationen, och det finns långt framskridna\r\nplaner på vad som skall hända när Saddam faller.\r\nIngen av dem säger i dessa dokument att Irak skall\r\ndelas, utan Irak skall bestå av federationen.</pre><pre>Anf. 9  Utrikesminister MARGARETHA AF\r\nUGGLAS (m):</pre><pre>Herr talman! Berith Erikssons sista inlägg visar hur\r\nkomplicerad situationen är. Den svenska\r\nutgångspunkten är att de gränser som finns är de\r\nsom skall respekteras och att Iraks territoriella\r\nintegritet därmed skall respekteras.</pre><pre>Överläggningen var härmed avslutad.</pre><pre>3 §  Svar på interpellation 1992/93:44 om\r\nSydafrika</pre><pre>Anf. 10  Utrikesminister MARGARETHA AF\r\nUGGLAS (m):</pre><pre>Herr talman! Pär Granstedt har frågat mig vilka\r\nsvenska och internationella insatser jag är beredd\r\natt ta initiativ till för att förmå den sydafrikanska\r\nregimen att stävja våldet och påskynda\r\nutvecklingen mot demokrati och ett avskaffande av\r\napartheidsystemet.</pre><pre>I ett historiskt perspektiv har utvecklingen i\r\nSydafrika de senaste åren varit snabb och löftesrik.\r\nFör bara några år sedan torde få iakttagare ha anat\r\natt diskussionen i dag skulle gälla inte att, utan hur\r\nmajoritetsstyre skall införas.</pre><pre>Demokratiseringsprocessen i Sydafrika har dock\r\ninte varit problemfri utan drabbats av flera bakslag\r\noch förseningar. Detta är inte unikt för Sydafrika.\r\nGenom åtskilliga exempel i vår omvärld vet vi att\r\ndjupgående systemförändringar alltid är mycket\r\nsmärtsamma och svåra att genomföra. Det har\r\naldrig funnits skäl att tro att det skulle gå lättare i\r\nSydafrika.</pre><pre>Den allvarligaste stötestenen har utgjorts av det\r\nunder året tilltagande våldet, som i första hand\r\ndrabbar den svarta befolkningen. Den\r\nsydafrikanska regeringen har ansvaret för att\r\nskydda alla invånares liv och egendom, bl.a. genom\r\natt med kraft ta itu med de element inom polis och\r\nsäkerhetsstyrkor som underblåser våldet. Men\r\nsamtliga parter i landet måste ta sitt ansvar för att\r\ndet fredsavtal som tillkom i september 1991\r\nrespekteras.</pre><pre>Sverige -- och omvärlden -- har framför allt intresse\r\nav att understödja de modererande krafterna i\r\nSydafrika, dvs. att uppmuntra till fortsatt\r\nförändringsvilja från regeringens sida samt stödja\r\nANC och andra grupper som företräder den svarta\r\nbefolkningen och verkar för demokrati. Det ligger\r\ninte i omvärldens intresse att extremgrupper till\r\nhöger och vänster vinner terräng på det politiska\r\nmittfältets bekostnad.</pre><pre>I dag spelar det internationella samfundet en ny och\r\nbetydelsefull roll i Sydafrika. Till följd av\r\nSäkerhetsrådets beslut i somras finns nu ett\r\nsjuttiotal observatörer från FN, EG, OAU och\r\nsamväldet som i nära samverkan på plats följer\r\nutvecklingen. Sverige har välkomnat detta.\r\nFörhoppningen är att de internationella\r\nobservatörernas närvaro skall kunna bidra till att\r\nvåldet dämpas och förhandlingsklimatet främjas.</pre><pre>Härutöver har FN:s generalsekreterare nyligen\r\nsänt en mission under ledning av den norske\r\ndiplomaten Tom Vraalsen till Sydafrika för att med\r\nparterna diskutera hur FN:s bidrag till\r\nfredsprocessen skall kunna stärkas. Dennes rapport\r\nfrån besöket kommer längre fram att behandlas av\r\nsäkerhetsrådet.</pre><pre>Från svensk sida har vi genom vår legation i\r\nPretoria regelbundna kontakter med\r\nrepresentanter för ett mycket brett spektrum av det\r\nsydafrikanska samhället. I sådana samtal har våra\r\ndiplomatiska representanter tillfälle att också\r\nlämna Sveriges kommentarer till och reaktioner på\r\nden utveckling som äger rum. Jag kan här också\r\nerinra om det tillfälle till kontakter på mycket hög\r\nnivå som gavs när Sydafrikadelegationen besökte\r\nlandet i februari i år.</pre><pre>Herr talman! Av det jag här redovisat framgår att\r\ndet internationella samfundet under sommaren har\r\ntagit viktiga initiativ i Sydafrikafrågan, främst\r\ngenom den aktiva roll FN givits. Till följd av beslut\r\ni Säkerhetsrådet finns nu för första gången\r\ninternationella observatörer på plats i landet.\r\nSäkerhetsrådet har vid sina fortsatta diskussioner\r\nom utvecklingen i Sydafrika, bl.a. på grundval av\r\nVraalsen-missionens rapport, möjlighet att\r\növerväga och besluta om de ytterligare åtgärder\r\nsom rådet kan finna påkallade.</pre><pre>Anf. 11  PÄR GRANSTEDT (c):</pre><pre>Herr talman! Jag ber att få tacka utrikesministern\r\nför svaret på min interpellation.</pre><pre>Sverige har ju mycket länge visat ett mycket stort\r\nintresse för utvecklingen i Sydafrika och även spelat\r\nen aktiv roll, både genom de påtryckningar som vi\r\ntillsammans med andra länder har genomfört mot\r\nden sydafrikanska apartheidregimen och genom\r\ndet stöd som vi under lång tid har givit till de\r\ndemokratiska krafterna. Det är därför, som jag ser\r\ndet, naturligt att Sverige fortsätter att spela en aktiv\r\nroll och föra en aktiv politik när det gäller att stödja\r\ndemokratiutvecklingen i Sydafrika.</pre><pre>Jag delar naturligtvis utrikesministerns uppfattning\r\nom det positiva i att vi nu har en utveckling mot\r\ndemokrati och mot avskaffande av\r\napartheidsystemet i Sydafrika. Men samtidigt är\r\ndet viktigt att också se de svårigheter som finns och\r\nsom också berörs i utrikesministerns svar.</pre><pre>Vi har ännu inte några garantier för att\r\nutvecklingen verkligen kommer att leda fram till ett\r\nsamhälle utan rasdiskriminering och med lika\r\npolitiska och andra rättigheter för alla invånare.\r\nFramför allt finns det anledning att se med oro och\r\nviss skepsis på hur den sydafrikanska regeringen\r\ndriver den här processen; det är ändå regeringen\r\nsom har huvudansvaret för att den skall bli\r\nframgångsrik. Stundtals spelar regeringen\r\nvisserligen en pådrivande roll och arbetar\r\nkonstruktivt, men med jämna mellanrum tornar\r\ndet upp sig stora svårigheter: Man ställer nya krav,\r\nförhandlingarna går i stå och hela processen stannar\r\nupp. Jag får ett intryck av att regeringen har ett\r\nintresse av att dra ut på tiden och av att man faktiskt\r\ninte vill att det här skall gå alltför snabbt och\r\nsmidigt.</pre><pre>Något som förstärker det intrycket är\r\nvåldssituationen i Sydafrika och den egendomliga\r\nroll som regeringen i det sammanhanget spelar. Det\r\när uppenbart att regeringen har ett ansvar för att\r\nskydda människors liv och hälsa, och det lyckas\r\nman inte särskilt väl med. Det är litet\r\nförvånansvärt -- det sydafrikanska systemet har ju\r\ntidigare varit utomordentligt effektivt när det gällt\r\natt hålla nere olika typer av våldstendenser som\r\nman har velat hålla nere. I det här fallet finns det\r\ndäremot slående exempel på passivitet från\r\nmyndigheternas sida -- man har på ett som det\r\nförefaller medvetet sätt avstått från att förhindra\r\nvåldsinsatser.</pre><pre>Det har också ganska tydligt framkommit, inte\r\nminst genom Goldstoneskommissionens arbete, att\r\nregeringen eller regeringen närstående kretsar --\r\nmyndigheter -- har direkt understött våldet och\r\nspelat vad vi kan kalla ett dubbelspel; man har\r\nuppmuntrat våldstendenserna, framför allt Inkatas\r\nangrepp mot ANC. Det bidrar till bilden, att den\r\nsydafrikanska regeringens sätt att driva processen\r\ninte är på något sätt entydigt.</pre><pre>Vi kan naturligtvis fundera litet över vad man är ute\r\nefter. Mycket tyder på att man hoppas att på det här\r\nsättet försvaga ANC. Det är klart att om man\r\nutnyttjar våld -- låt vara att man inte själv utövar\r\ndet utan utnyttjar det indirekt -- för att försvaga en\r\npolitisk motpart är detta oerhört allvarligt.</pre><pre>Dessutom pågår det en privatiseringsprocess där\r\nman överför det som tidigare var offentlig\r\nverksamhet i privata händer, och privata händer\r\ninnebär i det här fallet kontroll av den vita\r\nminoriteten. Man har uppenbarligen också\r\nsträvanden att behålla olika typer av politiska\r\nprivilegier för den vita minoriteten.</pre><pre>Från västvärldens sida har man varit mycket\r\nuppmuntrande i den här processen. Sanktioner har\r\ni mycket stor utsträckning avvecklats. Sverige har\r\nkvar sanktionerna men har lättat påtagligt på\r\ntillämpningen. Och det är väl bra med positiva\r\nsignaler. Men det är också viktigt att klargöra att\r\nomvärldens påtryckningar kommer tillbaka om\r\nutvecklingen inte leder fram till en sann demokrati\r\noch till ett sant avvecklande av diskrimineringen --\r\ntill lika rättigheter för alla. Det behövs alltså också\r\nden typen av signaler, tycker jag, och dem finns det\r\nalldeles för litet av. Dessutom skulle det naturligtvis\r\nockså behövas en betydligt större närvaro från FN:s\r\nsida och ett vidgat mandat för de observatörer som\r\nfinns i landet.</pre><pre>Jag skulle därför igen vilja fråga utrikesministern:\r\nÄr Sverige berett att agera för att medvetandegöra\r\nden sydafrikanska regeringen om en otålighet från\r\nomvärldens sida och om att den positiva\r\nutvecklingen på sanktionsområdet kanske måste\r\nförbytas i sin motsats om utvecklingen inte går åt\r\nrätt håll eller inte gör det med tillräcklig smidighet?\r\nKommer Sverige att understödja en utveckling med\r\nen större internationell närvaro och ett vidgat\r\nmandat för denna internationella närvaro?</pre><pre>Anf. 12  Utrikesminister MARGARETHA AF\r\nUGGLAS (m):</pre><pre>Herr talman! Jag delar naturligtvis Pär Granstedts\r\noro och instämmer i hans analys -- det finns en\r\nuppenbar risk att vissa kretsar i Sydafrika ser en\r\nmöjlighet att genom våld försena\r\ndemokratiutvecklingen. Här finns en påtaglig risk.\r\nDet är också någonting som omvärlden nu är\r\nmycket uppmärksam på och även har direkt\r\nengagerat sig i genom närvaron av FN-\r\nobservatörer.</pre><pre>Just i dagarna är generalsekreterarens specielle\r\nemissarie Tom Vraalsen på plats i Sydafrika. Han\r\nkommer att lämna en rapport till säkerhetsrådet.\r\nDet är mycket möjligt -- ja, t.o.m. troligt -- att han\r\ni denna rapport kommer att föreslå ett utökat FN-\r\nengagemang i Sydafrika. Det kommer i så fall\r\nsjälvklart att få svenskt stöd. Från svensk sida\r\ntillmäter vi Goldstone-rapporten mycket stor vikt.</pre><pre>Det pågår också ett samtal just i dessa dagar mellan\r\nregeringen och ANC, boesberaad. Vi kommer\r\nsåledes redan på måndag att ha en något klarare\r\nuppfattning om hur snabbt vi kan förvänta oss att\r\nutvecklingen går. Jag har förstått att ANC har den\r\nklara inriktningen att försöka driva på utvecklingen\r\nför att få till stånd allmänna val och demokrati.\r\nMan önskar att det skall gå snabbare än vad\r\nregeringen gör. Vi får se vad man kommer fram till.</pre><pre>ANC:s generalsekreterare kommer på besök till\r\nSverige i nästa vecka. Han kommer att ha ett brett\r\nspektrum av kontakter med det svenska samhället.\r\nDå har vi också en möjlighet att föra en direkt\r\ndialog och få information direkt från honom.\r\nDärmed kommer vi att få ytterligare ett utmärkt\r\nunderlag för den svenska politiken.</pre><pre>Anf. 13  PÄR GRANSTEDT (c):</pre><pre>Herr talman! Jag har också noterat de här\r\nomständigheterna. Det är glädjande att man nu\r\nåterigen har kommit till förhandlingsbordet. Men\r\ndet är inte första gången man gör sådana försök.\r\nDet går kanske inte att inteckna framgångarna på\r\nförhand. I dag kan vi bara hoppas att det här\r\nverkligen kommer att innebära att man kan\r\nbestämma sig för en process som leder fram till\r\ndemokratiska val. Jag ser också fram emot mötet\r\nmed ANC:s generalsekreterare i nästa vecka. Det\r\när viktigt med den här kontakten.</pre><pre>Jag efterlyser ett svenskt agerande på det här\r\nområdet. Jag tycker att svaret mera gäller vår\r\niakttagande roll, dvs. hur vi följer processen. Det\r\när värdefullt och bra att vi gör det. Jag tycker dock\r\ninte att det är tillräckligt. Det är viktigt att Sverige\r\nhar en aktiv roll i den här situationen.</pre><pre>Det handlar för det första om att stödja de\r\ndemokratiska krafterna. Det gör vi i betydande\r\nutsträckning, bl.a. genom vårt bistånd. För det\r\nandra måste vi klargöra, och försöka få andra\r\nländer att klargöra, för den sydafrikanska\r\nregeringen att vi inte tycker att saken är klar. Man\r\nhar i västvärlden avvecklat sanktioner och nästan\r\ngett ett intryck av att man tycker att det har ordnat\r\nsig. Så är det inte. Vi måste visa att vi ser med\r\nbetydande allvar på de svårigheter den här\r\nprocessen har mött och på den tvivelaktiga roll som\r\nregeringen trots allt spelar. Vi måste klargöra att en\r\nbrist på utveckling på det här området kan leda till\r\nen hårdnande attityd från omvärlden. Det är också\r\nrimligt att Sverige spelar en pådrivande roll när det\r\ngäller att få till stånd ett utökat FN-engagemang\r\noch ett vidare mandat för FN:s verksamhet i\r\nSydafrika.</pre><pre>Jag skulle gärna se en någorlunda hög svensk profil\r\npå det här området. Jag tycker kanske inte riktigt\r\natt det utrikesministern har sagt hittills ger intryck\r\nav den aktiva roll som jag skulle önska mig.</pre><pre>Anf. 14  Utrikesminister MARGARETHA AF\r\nUGGLAS (m):</pre><pre>Herr talman! Pär Granstedt bidrar ju själv på ett\r\nalldeles utmärkt sätt till denna höga svenska profil\r\noch även till engagemanget i den svenska\r\nriksdagen. Det tycker jag är helt utmärkt. Jag\r\nhoppas och önskar naturligtvis att det breda\r\nengagemang som har funnits för Sydafrika under\r\nden fruktansvärda perioden av apartheidpolitik\r\nskall gå över i ett konstruktivt samarbete med ett\r\ndemokratiskt Sydafrika.</pre><pre>Anf. 15  PÄR GRANSTEDT (c):</pre><pre>Herr talman! Jag är naturligtvis mycket smickrad av\r\natt utrikesministern tillskriver mig, och jag\r\nförmodar även andra här i riksdagen, denna roll.\r\nMen det kanske inte är tillräckligt. Enligt den\r\nsvenska konstitutionen ankommer det trots allt på\r\nregeringens ansvar att föra den svenska\r\nutrikespolitiken. Det är regeringens sätt att agera\r\nsom är avgörande för vilken roll som Sverige kan\r\nspela. Därför är min förhoppning att vi kommer att\r\nfå se ett kraftfullt svenskt agerande på de områden\r\nsom jag har nämnt.</pre><pre>Överläggningen var härmed avslutad.</pre><pre>4 §  Svar på interpellation 1992/93:39 om\r\nregeringens förhandling med EG om svenskt\r\nmedlemskap</pre><pre>Anf. 16  Statsrådet ULF DINKELSPIEL\r\n(m):</pre><pre>Herr talman! Gudrun Schyman har frågat mig\r\nföljande om regeringens förhandlingar med EG om\r\nsvenskt medlemskap:</pre><pre>1. Är regeringen beredd att överväga möjligheten\r\natt förhandla med EG med beaktande av de danska\r\nsärvillkoren?</pre><pre>2. Vilken beredskap har regeringen för det fall att\r\nförhandlingarna med EG försenas så att tidtabellen\r\nförskjuts så att ett förhandlingsresultat inte ligger\r\nklart den 18 december 1993, då riksdagen senast\r\nmåste besluta om grundlagsändring?</pre><pre>3. Kommer regeringen att överväga en gemensam\r\nnordisk väg, om den andra danska\r\nfolkomröstningen ger ett förnyat nej till EU?</pre><pre>4. Hur tänker regeringen -- om den fortfarande\r\nsitter kvar då -- agera i fall av ett ''nej'' i den svenska\r\nfolkomröstningen?</pre><pre>Herr talman! Vår Europa-politik strävar efter att ge\r\nSverige en plats i det europeiska samarbetes kärna.\r\nOckså för oss är det ett vitalt intresse att dagens\r\neuropeiska samarbete fördjupas. Varje\r\nkandidatland förhandlar utifrån sina\r\nförutsättningar och nationella intressen. Det gäller\r\nockså Sverige. Jag har i riksdagen den 8 oktober i\r\når redogjort för de krav som vi kommer att driva\r\nhårt i förhandlingarna.</pre><pre>Regeringen har tydligt förklarat att Sverige delar\r\nGemenskapens långsiktiga målsättningar så som de\r\nkommit till uttryck i Maastrichtavtalet.\r\nFörhandlingarna om svenskt medlemskap i EG/EU\r\nkommer således att ske på basis av\r\nMaastrichtfördraget.</pre><pre>Danmark sade i folkomröstningen den 2 juni med\r\nknappast möjliga marginal nej till omedelbar\r\nratificering av Maastrichtfördraget. En bred\r\nmajoritet av de danska politiska partierna har\r\nsedan dess -- med framstegspartiet som enda\r\nundantag -- ställt sig bakom en kompromiss i\r\nfrågan. Den danska positionen är att Danmark vill\r\ndeltaga också i det fortsatta EG-samarbetet. Det\r\ndanska utspelet är nu föremål för bilaterala\r\ndirektkontakter med de övriga medlemsstaterna,\r\noch det är ännu för tidigt att spekulera i resultatet\r\nav de pågående förhandlingarna. De rör utan\r\ntvekan viktiga frågor som också vi berörs av.</pre><pre>Vi följer alla den debatt som pågår inom EG. Att av\r\ndenna debatt dra slutsatsen att Maastrichtfördraget\r\nkan komma att omförhandlas anser jag vara\r\nförhastat. Tvärtom har alla EG-länderna bestämt\r\ntagit avstånd ifrån en omförhandling. Detta har\r\nockså Danmark accepterat. För vår del har vi\r\ndärför all anledning utgå ifrån att Maastricht-\r\nfördraget blir en del av den Gemenskap vi söker\r\ninträde i.</pre><pre>Det är regeringens förhoppning och övertygelse att\r\nden fortsatta diskussionen mellan EG-länderna\r\nskall bidraga till tillfredsställande lösningar för alla\r\nparter och att Europas medborgare skall få svar på\r\nde frågor som kommit att särskilt lyftas fram efter\r\nden danska folkomröstningen. Många av dem -- det\r\ngäller t.ex. kraven på större öppenhet och\r\nförbättrad insyn -- är av stort gemensamt intresse.\r\nSjälvklart kommer utgången av denna diskussion\r\natt beaktas också i vårt fortsatta arbete. Vi\r\nvälkomnar i det sammanhanget resultaten från EG-\r\ntoppmötet i Birmingham och vad som där\r\naviserades om ökad öppenhet och insyn. Vi\r\nvälkomnar också EG:s strävan att effektivt tillämpa\r\nden s.k. närhetsprincipen om att beslut skall fattas\r\nså nära som möjligt de människor som berörs av\r\nbeslutet.</pre><pre>Gudrun Schyman frågar också om regeringens\r\nberedskap vid en eventuell försening av de svenska\r\nförhandlingarna. Här vill jag svara följande.</pre><pre>Enligt vår grundlag måste förslag om\r\ngrundlagsändringar föreläggas riksdagen senast\r\nden 18 december 1993, om medlemskap i EG/EU\r\nskall kunna träda i kraft 1995. Regeringen verkar\r\nför att med sikte på medlemskap 1995 snarast få till\r\nstånd en förhandlingsstart så att\r\nmedlemskapsvillkoren i allt väsentligt också kan\r\nföreligga hösten 1993. Under 1994 planeras sedan\r\nriksdagsbehandling av grundlagsförslagen och av\r\nanslutningsfördraget samt folkomröstning. Detta\r\när alltså utgångspunkten för regeringens arbete,\r\noch jag ser inte någon anledning att nu diskutera\r\nnågon alternativ tidtabell.</pre><pre>Vissa konstitutionella frågor -- inbegripet frågan\r\nom folkomröstning -- inför ett svenskt inträde i EG\r\nbehöver belysas närmare och är föremål för\r\ngrundlagsberedningens pågående arbete. I detta\r\nsammanhang diskuteras uppenbarligen också\r\nalternativa scenarier. Grundlagsberedningen\r\nkommer att presentera sitt betänkande i början av\r\nnästa år, och jag vill inte föregripa de bedömningar\r\noch förslag som detta kan komma att innehålla.</pre><pre>Vad beträffar frågan om vilka överväganden om\r\n''en gemensam nordisk väg'' som kan aktualiseras\r\nefter ett eventuellt förnyat nej i en andra dansk\r\nfolkomröstning, vill jag framhålla att nordiskt\r\nsamarbete inte utgör något realistiskt alternativ till\r\nEG/EU-medlemskap. Det är inte fråga om\r\nantingen--eller utan om både--och.</pre><pre>Redan EES-avtalet innebär en förstärkning av det\r\nnordiska samarbetet, och vägen ligger nu öppen för\r\natt samtliga nordiska stater, med undantag av\r\nIsland, kommer att bli medlemmar av EG under de\r\nnärmaste åren. Visionen om att de nordiska\r\nländerna parallellt går in i det europeiska\r\nsamarbetet ser ut att kunna förverkligas -- till fördel\r\nför Sverige och för hela Norden. Det ger oss\r\nmöjlighet att inom den europeiska ramen bygga ut\r\ndet nordiska samarbetet, och det ger oss bättre\r\nmöjlighet att i det europeiska samarbetet hävda\r\nnordiska intressen och nordisk identitet.</pre><pre>Vi kommer naturligtvis redan under\r\nförhandlingarna om medlemskap att stå i nära\r\nkontakt med de andra nordiska länderna. Varje\r\nland förhandlar visserligen för sig utifrån sina egna\r\nförutsättningar, men vi har tillsammans med Norge\r\noch Finland också en rad gemensamma intressen\r\natt tillvarata. Informationsutbyte på\r\ntjänstemannanivå pågår redan i sådana frågor.\r\nSverige övertar ordförandeskapet i det nordiska\r\nministerrådet nästa år, och vi avser då att göra ett\r\nnära nordiskt samråd under\r\nmedlemskapsförhandlingarna till en huvudfråga.</pre><pre>Slutligen undrar Gudrun Schyman hur regeringen\r\ntänker agera i händelse av ett nej i den svenska\r\nfolkomröstningen. Till det vill jag först och främst\r\nsäga att det är regeringens bestämda uppfattning att\r\nfördelarna med ett medlemskap för Sverige jämfört\r\nmed att stå utanför är så uppenbara, att jag vågar\r\nhoppas att folkomröstningen kommer att utfalla\r\nmed ett ja. Om så inte blir fallet, kommer självfallet\r\nutslaget att bli avgörande för Sveriges ställning i\r\nEuropa. Ett medlemskap blir då inte aktuellt.</pre><pre>Vid ett eventuellt nej blir EES-avtalet naturligen\r\nbasen för vår anknytning till Europa. EES-avtalet\r\när viktigt men kommer enligt min mening inte att\r\nräcka i det långa loppet, eftersom det inte omfattar\r\nalla de nya samarbetsområden som blir av\r\ngemensamt intresse i det nya Europa.</pre><pre>Ett nej i folkomröstningen skulle därför innebära\r\natt vi i Sverige skulle få betydligt sämre möjligheter\r\natt effektivt tillvarata våra nationella intressen i det\r\nframväxande fördjupade europeiska samarbetet.\r\nVi skulle inte få medverka i arbetet på att lösa 90-\r\ntalets gemensamma europeiska utmaningar vad\r\ngäller freden, säkerhetsordningen, ekonomin,\r\njobben och miljön. Medlemskap betyder att delta\r\nfullt ut och få rösträtt i det nya Europa. Att stå\r\nutanför skulle för Sveriges del betyda ett fortsatt\r\ndemokratiskt underskott. De negativa effekterna\r\nför välfärden och de politiska konsekvenserna av en\r\nsådan händelseutveckling skulle innebära allvarliga\r\npåfrestningar för det svenska samhället.</pre><pre>Anf. 17  GUDRUN SCHYMAN (v):</pre><pre>Herr talman! Jag ber att få tacka statsrådet för\r\nsvaret -- som jag tycker präglas av en stor\r\nalternativlöshet och en dålig förankring i\r\nverkligheten.</pre><pre>Det är mycket märkligt, tycker jag, att vi har den\r\nsituationen att EG-frågan, framtiden för EG och\r\nför den Europeiska unionen, diskuteras i samtliga\r\nländer utom i Sverige. Här är det som om ännu\r\ningenting hade hänt, som om folkomröstningen i\r\nDanmark och folkomröstningen i Frankrike inte\r\nhade ägt rum, som om Storbritanniens nya förslag\r\ntill lösning av Danmarkproblemet inte hade\r\nförevarit, som om valutakrisen och sammanbrottet\r\nför det europeiska valutasamarbetet inte hade ägt\r\nrum, och som om opinionssiffrorna i Sverige och i\r\nde nordiska länderna inför tanken på ett\r\nmedlemskap heller inte hade funnits.</pre><pre>Jag hade hoppats på att det här svaret skulle präglas\r\nav en större realism och en förankring i den\r\nverklighet som vi nu lever i, och därmed också av en\r\nseriös diskussion om alternativa förhandlingsvägar\r\noch förhållningssätt för Sveriges del i den\r\neuropeiska utvecklingen och i det nödvändiga\r\neuropeiska samarbetet. Men nu är det inte så. Det\r\när som om regeringen sticker huvudet i busken och\r\nlåtsas som om ingenting har hänt.</pre><pre>Våra krav, som ju statsrådet riktigt har redogjort\r\nför den 8 oktober, är ju förhoppningar; de här\r\nfrågorna skall vi hålla högt. Men är man också\r\nberedd att i förhandlingarna kräva juridiskt\r\nbindande undantag, så att dessa fromma\r\nförhoppningar kan bli verklighet? Det är nämligen\r\nvad man kommer att göra från Danmarks sida. Man\r\nkommer att kräva juridiska avtal, som gör att de\r\nundantag som man nu för fram, och som man anser\r\nvara en förutsättning för ett lands medlemskap, blir\r\njuridiska bindande. Och det är ju inga små\r\nundantag. Det rör som om stora frågor: att man\r\ninte vill medverka i försvarspolitiken, att man inte\r\nvill ha en gemensam valuta osv. Vi har ju ännu inte\r\nsett hur man tänker förhålla sig till dessa stora och\r\nviktiga frågor i EG. Vad vi har märkt är ju att\r\nkommissionen inte alls tycker att det är någon bra\r\nlösning, att Kohl har sagt att ''det här kommer vi\r\ninte att acceptera'', osv.</pre><pre>Jag är också mycket förvånad över att den svenska\r\nregeringen har ställt sig så kallsinnig till att visa\r\nnågon form av solidaritet med\r\nfolkomröstningsresultatet i Danmark och den stora\r\ndanska majoritetens strävan att få ha en egen\r\nidentitet i det europeiska samarbetet. Det är\r\nmycket oroväckande, tycker jag, med tanke på att\r\nDanmark som ett litet land här försöker hävda sin\r\ngrundlagsrättighet i EG -- rätten att ha en egen\r\nuppfattning och att få verka för den. Med tanke på\r\natt Sverige också är ett litet land vore det ganska\r\nklädsamt, tycker jag, om regeringen också på något\r\nsätt av de andra länderna krävde respekt för\r\nDanmarks förhållningssätt. Jag har inte sett\r\nskymten av detta. Att kräva respekt för det\r\nförhållningssättet skulle ju vara att hävda att\r\nMaastrichtavtalet i och med det danska\r\nfolkomröstningsnejet inte längre var giltigt och\r\nalltså inte heller för Sveriges del möjligt att\r\nförhandla om, eftersom avtalet bygger på att alla\r\nsäger ja. I och med att Danmark sade nej existerar\r\nalltså inte avtalet.</pre><pre>Om de andra länderna nu säger att man fortsätter\r\natt godkänna avtalet i alla fall och struntar i\r\nDanmark, så borde åtminstone den svenska\r\nregeringen ha kunnat säga att nu avvaktar vi med\r\nvidare förhandlingar eftersom vi inte vet vad vi skall\r\nförhandla om, då Maastrichtavtalet uppenbarligen\r\ninte gäller. Jag skulle vilja veta varför man inte kan\r\nkosta på sig den solidaritetshandlingen.</pre><pre>Sedan talar Ulf Dinkelspiel här om ökad öppenhet\r\noch om subsidiaritetsprincipen, som om det vore\r\nlösningen. I själva verket gäller detta\r\nformuleringen av ett problem. Det är ju märkligt\r\natt man i interpellationssvaret säger sig välkomna\r\nen tillämpning av den s.k. närhetsprincipen, när\r\nman på EG-mötena -- också de kommande -- skall\r\nförsöka uttolka vad det egentligen innebär. Det\r\nfinns faktiskt inte någon uttolkning och något\r\nkonkret sagt om vad detta innebär. Det är i stället\r\nfråga om formuleringen av ett problem, och\r\nproblemet är den ökande centralistiska byråkrati\r\noch klåfingrighet som man har utvecklat i Bryssel\r\noch som innebär att man styr och ställer i frågor\r\nsom man egentligen borde låta bli.</pre><pre>När det gäller tidtabellen förvånar det mig också\r\nmycket att man vägrar att se att denna tidtabell inte\r\när realistisk i dag. Om den danska\r\nfolkomröstningen kan äga rum under våren eller\r\nsensommaren 1993, så kan möjligen\r\nMaastrichtfördraget bli färdigbehandlat hösten\r\n1993. Att Sverige då samtidigt skulle ha förhandlat\r\nfram en lösning som vi skulle kunna ta ställning till\r\nförefaller oerhört optimistiskt.</pre><pre>I Grundlagberedningen, där man har funderat på\r\nde här frågorna, har man ju sagt att det säkert\r\nkommer att dröja flera år innan man kan få fram\r\nett ordentligt resultat, som man då kan ställa inför\r\nfolkomröstning. Också där har man faktiskt börjat\r\ndiskutera alternativa scenarier, vilket jag tycker att\r\ndet vore på sin plats att regeringen gjorde. Det\r\nscenario som jag tycker är mest skrämmande, och\r\nsom Grundlagberedningens ordförande började\r\ndiskutera, är att inte ha någon folkomröstning över\r\nhuvud taget, av det skälet att det inte finns politiska\r\nmajoriteter som kan hantera ett nej. Det är ju det\r\nsom är så hemskt i den här situationen.</pre><pre>Jag vill fråga om regeringen då tänker avgå. Den\r\nfrågan har jag inte fått något svar på i det här\r\ninterpellationssvaret. Man talar om hur hemskt det\r\nkommer att vara om det blir ett nej. Men vad\r\ntänker regeringen göra? Är det möjligt att sitta kvar\r\noch regera? Eller skall man säga att vi inte skall ha\r\nnågon folkomröstning? I så fall får man gå ut och\r\nvälja sig ett nytt folk.</pre><pre>Anf. 18  CARL B HAMILTON (fp):</pre><pre>Herr talman! I de problem som nu finns i det\r\neuropeiska samarbetet -- valutaoron, de ökade\r\nriskerna för konflikt mellan Storbritannien och\r\nTyskland, och kanske också mellan Frankrike och\r\nTyskland -- kan jag inte se något glädjande. Därför\r\när jag mycket bekymrad och en smula upprörd,\r\nmen inte förvånad, över Gudrun Schymans\r\nskadeglädje över dessa problem som Europas\r\nländer nu har.</pre><pre></pre><pre>Det kan aldrig ligga i vare sig svenska vänsterns\r\neller svenska högerns intresse att det är konflikter\r\noch problem i europeiskt samarbete.</pre><pre>Den andra reflexionen handlar om att Gudrun\r\nSchyman efterfrågar vad som händer om det blir ett\r\nnej i den svenska folkomröstningen. Då är den mest\r\naktuella frågan: Vilken ståndpunkt intar ni om\r\nEES-avtalet rivs upp, nu när avtalet är antaget i\r\nSveriges riksdag?</pre><pre>Den tredje synpunkten är denna: Gudrun Schyman\r\nhar en intellektuellt sett fullständigt omöjlig\r\nutgångspunkt när hon kräver av dem som är för\r\nsvenskt medlemskap att de skall tala om vad som\r\nhänder om det blir ett nej i folkomröstningen. Det\r\npekar på att Gudrun Schyman har kommit fram till\r\nsin ståndpunkt, nej till EG, utan att ta reda på\r\nkonsekvenserna av och riskerna med att Sverige\r\nstår utanför. Vilka konsekvenser får det för miljön?\r\nVilka konsekvenser får det i form av en svagare\r\nekonomi, färre investeringar, fortsatt valutaoro,\r\nhögre priser, att vi inte kan delta i GATT-\r\nförhandlingarna osv.? Det är så uppenbart att\r\nGudrun Schyman har kommit fram till sitt nej\r\nutifrån ett slags fundamentalistisk ståndpunkt och\r\ninte som ett resultat av en rationell analys.</pre><pre>Anf. 19  Statsrådet ULF DINKELSPIEL\r\n(m):</pre><pre>Herr talman! Gudrun Schyman har tagit upp ett\r\nantal frågor. Jag skall försöka kommentera dem en\r\nefter en.</pre><pre>Först gäller det tidtabellen. Jag har angivit en\r\ntidtabell efter vilken vi arbetar, väl medveten om\r\noch framhållande att också alternativa scenarion\r\nkan aktualiseras. Gudrun Schyman uttalar sig\r\ntvärsäkert om tidtabellen och säger att det inte finns\r\nnågon chans att den kan hållas. Först efter det att\r\navtalet ratificerats till hösten kommer det att bli\r\naktuellt att föra slutförhandlingar. Det finns ingen\r\nchans att hålla tidtabellen.</pre><pre>Jag föredrar att hålla fast vid tidtabellen, väl\r\nmedveten om, jag upprepar det, att också andra\r\nscenarion kan aktualiseras. Men vill man en sak\r\nskall man arbeta starkt för den. De alternativ som\r\naktualiseras får man överväga när den situationen\r\nuppstår. Som jag sade funderar\r\ngrundlagsberedningen över den saken. Redan i\r\nbörjan av nästa år har vi indikationer på de olika\r\nalternativ som kan visa sig.</pre><pre>Den andra frågan gäller ökad öppenhet. Det verkar\r\nibland som om Gudrun Schyman inte följer\r\ndebatten och det som händer inom EG, eller också\r\nslår hon dövörat till för varje framsteg som görs där.</pre><pre>Vid EG:s toppmöte i Birmingham uttalade sig EG-\r\nländerna klart för ökad öppenhet och sade att man\r\nskall arbeta vidare på förslag som går i den\r\nriktningen. De förslagen föreligger inte ännu. Vi\r\nhoppas att man skall ta några steg i den riktningen\r\nvid Edinburghmötet. Men färdriktningen är\r\nangiven. Vi kommer på alla möjliga sätt att driva\r\nsådana synpunkter. Jag har i en särskild\r\ninterpellationsdebatt här i riksdagen redovisat vår\r\ngrundläggande syn på de här frågorna. Det är\r\nuppenbart att vi skall utnyttja de vägar som finns.\r\nDessutom finns det en ökad lyhördhet för denna\r\ntyp av synpunkter inom EG. Det skall vi ta fasta på.</pre><pre>Den tredje frågan handlar om danskarnas\r\ndiskussioner inom EG. Det är en intern diskussion\r\nmellan EG-länderna som jag tror danskarna är de\r\nförsta att säga att de andra nordiska länderna inte\r\nskall blanda sig i. Jag tror inte att vi, på\r\nmotsvarande sätt, skulle uppskatta om vi i en intern\r\ntvist i en organisation fick olika meningsyttringar\r\nfrån sådana som inte var inblandade i processen.\r\nDessutom skulle jag med säkerhet kunna säga att\r\ndet skulle uppfattas som en klar inblandning i inre\r\nangelägenheter att starkt engagera sig för en part i\r\nen sådan process.</pre><pre>Samtidigt är det uppenbart att vi har mycken\r\nsympati för många av de önskemål som framförs\r\nfrån dansk sida. Jag har pekat på några i mitt\r\ninterpellationssvar. Det är bara att gå till det för att\r\nerinra sig att just detta har framhållits av mig redan\r\nvid ett tidigare tillfälle. Vi kommer också att\r\nmycket noggrant studera resultatet av den danska\r\nförhandlingen med de övriga elva\r\nmedlemsländerna, och det kommer att beaktas.</pre><pre>Sedan ställde Gudrun Schyman frågan om vi skall\r\nha juridiskt bindande undantag och särordningar.\r\nSjälvklart, på de punkter där vi utifrån våra\r\nintressen har framställt krav och får gehör för dem\r\nvid förhandlingarna. Jag har angivit ett antal olika\r\npunkter där vi söker särordningar från svensk sida.\r\nDem kommer vi att slåss för i förhandlingarna. Vi\r\nkommer, på samma sätt som andra länder gör när\r\nde söker åstadkomma särordningar, att se till att de\r\nblir juridiskt bindande.</pre><pre>Slutligen talar Gudrun Schyman om\r\nalternativlöshet. Jag vill fråga: Vem står för\r\nalternativlösheten? Är det någon som, som\r\nersättning för eller utbyggnad av frihandelsavtalet,\r\nhar gått vidare med EES-avtal, som Gudrun\r\nSchyman har motsatt sig, men som en dominerande\r\nmajoritet av riksdagen har ställt upp bakom? Är det\r\nGudrun Schyman eller är det regeringen och de\r\ndelar av oppositionen som stöder den anvisade väg\r\nsom går vidare mot den europeiska unionen, eller\r\när det den som fortfarande står kvar på\r\nfrihandelsavtalets grund och allmänt säger att vi\r\nskall bygga ut samarbetet på några av de områden\r\nsom omfattas av detta?</pre><pre>Nej, Gudrun Schyman, visst finns det många\r\nalternativ. Det finns massor av alternativ. Vi har\r\nanvisat de alternativ som vi anser vara bäst för\r\nSverige, som vi anser vara bästa vägen för att\r\nunderlätta våra ansträngningar att föra ut Sverige\r\nur den ekonomiska krisen och föra in Sverige fullt\r\nut i det europeiska samarbetet.</pre><pre>Den europeiska unionen är icke den enda vägen.\r\nLångt ifrån. Det finns många andra vägar. Vi\r\narbetar parallellt med Europarådet, med\r\nEuropeiska säkerhetskonferensen och med en rad\r\nandra europeiska och internationella\r\nsamarbetsorgan, liksom vi förstärker det nordiska\r\nsamarbetet. Det är inte fråga om ett antingen eller,\r\nutan både -- och.</pre><pre>Men Gudrun Schyman har inte anvisat något\r\nalternativ till detta. Mina frågor till Gudrun\r\nSchyman är: Vad är Gudrun Schymans alternativ?\r\nKommer ni att riva upp också EES-avtalet om ni,\r\nmot förmodan, skulle få möjlighet att påverka den\r\nhär situationen? Skulle ni vilja att även det som har\r\nåstadkommits i form av ökad frihet och ökat\r\nsamarbete mellan Sverige och EG skall rivas upp?\r\nVad är ert altenativ, Gudrun Schyman?</pre><pre>Anf. 20  GUDRUN SCHYMAN (v):</pre><pre>Herr talman! Jag tycker inte att det är svårt att visa\r\npå vad som är alternativet. Alternativet är ett\r\nutvecklat samarbete, men på sådana villkor som\r\ngör det möjligt för Sverige att fatta egna politiska\r\nbeslut, om vi med hänsyn till miljö, hälsa, säkerhet\r\noch regionalpolitik skulle vilja begränsa de s.k. fyra\r\nfriheternas företräde. Det är de villkor som vi vill\r\nha för ett samarbete. Jag kan inte tänka mig att det\r\när en omöjlighet.</pre><pre>Det innebär naturligtvis ett fortsatt samarbete med\r\nEG och med andra länder och marknader. Ett\r\nfortsatt utbyte, ett fortsatt forskningssamarbete och\r\nutbildningssamarbete, att vi fortsätter att delta i\r\nstandardiseringsprocesserna, att vi utvecklar\r\nfrihandel med EG och med andra länder och\r\nmarknader, dvs. globalt. Det tycker jag är ett\r\nmycket bra alternativ.</pre><pre>EES-avtalet har uppenbara demokratiska brister.\r\nDet erkänner även Ulf Dinkelspiel. Vid ett nej till\r\nmedlemskapet skulle det gälla att få EES-avtalets\r\nkonstruktion till att inte innefatta de uppenbara\r\ndemokratiska brister som det har i dag. Det handlar\r\nalltså om nya förhandlingar.</pre><pre>Jag står inte och uttalar mig med tvärsäkerhet om\r\ntidtabellen, däremot gör regeringen det. Det jag\r\ngör är att referera den politiska debatt som pågår i\r\nalla andra länder om just tidtabellen, hur det skall\r\nbli, i vilken ordning man skall ta saker och ting och\r\nvilken takt man kan tänka sig är rimlig och\r\nrealistisk. De allra flesta pekar på att den tidtabell\r\nsom har gällt från början inte längre är realistisk.\r\nDå trodde jag att även den svenska regeringen\r\nskulle föra en diskussion kring de frågorna.</pre><pre>Det pågår en diskussion om ökad öppenhet. Jag\r\ntycker att det är bra, Ulf Dinkelspiel. Men den\r\npågår inte riktigt på det sätt som vi kanske tror. Den\r\nöppenhet och den förbättrade insyn som man talar\r\nom handlar inte så mycket om insyn i de beslutande\r\norganen, utan om en öppenhet gentemot press och\r\nmassmedia, alltså inte insyn i ministerrådets arbete.\r\nEn diplomat i Coreper säger så här:</pre><pre>Om man öppnar allt, riskerar man att de bara\r\nspelar för hopen.</pre><pre>Detta sade alltså en diplomat som intervjuades för\r\nnågra dagar sedan enligt ett TT-telegram. Allt som\r\när verkligt betydelsefullt kommer att lösas på\r\ntelefon, i korridorerna eller Gud hjälpe på\r\ntoaletterna. Det lär bli herrtoaletterna, det är jag\r\növertygad om.</pre><pre>Danmarksfrågan är visserligen en intern fråga för\r\nDanmark i sina relationer med EG, men det är inte\r\nen intern fråga när vi i Sverige skall se på hur man\r\ninom EG tolkar sina egna lagar, när man har en\r\ngrundlag som säger att länder har vetorätt i dessa\r\nfrågor och att Maastrichtavtalet bara är giltigt om\r\nalla säger ja. Det borde vara så att när någon säger\r\nnej, är avtalet inte längre giltigt. Vi som ansökande\r\nom medlemskap skulle reagera mot att man\r\nbehandlar medlemsländer på det sättet. Det borde\r\nvara en fullständig självklarhet.</pre><pre>Anf. 21  CARL B HAMILTON (fp):</pre><pre>Herr talman! Jag skulle vilja ställa några frågor till\r\nstatsrådet. EG är ju en överstatlig organisation.\r\nSom argument brukar det framföras att vi kan vara\r\nmed i en del andra överstatliga organisationer.\r\nDessa andra organisationer, t.ex. FN och ECE, har\r\nbland sina medlemmar länder som inte är\r\ndemokratier. Kan statsrådet tänka sig att Sverige --\r\nsom motståndarna till EG brukar föreslå -- skulle\r\nlåta sig bindas i överstatliga organisationer av\r\nländer som inte är demokratier, att vi t.ex. i ett\r\neuropeiskt sammanhang skulle ingå i ett\r\növerstatligt samarbete med länder som, med\r\ndiktatorer i ledningen, skulle diktera villkoren för\r\nsvensk politik? Det är min första fråga.</pre><pre>Min andra fråga gäller detta att samarbetet med\r\ngrannarna i Europa skulle vara i motsatsställning\r\ntill samarbetet med länder och folk globalt. Kan\r\nutrikeshandelsministern tala om för mig hur det\r\negentligen ligger till?</pre><pre>Min tredje fråga är: Vad är regeringens\r\nhandlingsberedskap om det skulle bli ett nej i den\r\nschweiziska folkomröstningen om EES-avtalet?</pre><pre>Anf. 22  Statsrådet ULF DINKELSPIEL\r\n(m):</pre><pre>Herr talman! Jag skall på den korta tid som står till\r\nförfogande försöka ge svar på de frågor som ställdes\r\ntill mig.</pre><pre>För det första, alternativ för den händelse att det\r\nblir nej i den schweiziska folkomröstningen: Vi\r\nkommer, Carl Hamilton, att sätta in alla krafter på\r\natt avtalet skall träda i kraft så snart som möjligt\r\nmellan alla de återstående EFTA- och EG-\r\nländerna.</pre><pre>För det andra frågar Carl Hamilton om vi kan tänka\r\noss att delta i organisationer där det träffas\r\növerstatliga beslut som binder oss, även om där\r\ningår icke-demokratier. Icke med en så bred och\r\nomfattande verksamhet som t.ex. EG/EU.\r\nDäremot deltar vi exempelvis i FN där det finns\r\nförpliktande samarbete exempelvis inom ramen för\r\nFN:s säkerhetsråd. Inom begränsad omfattning kan\r\nvi alltså tänka oss det.</pre><pre>För det tredje om regionalt resp. globalt\r\nsamarbete: Jag är glad att Carl Hamilton tog upp\r\ndenna fråga. Den illustrerar ytterligare den tes som\r\njag utvecklade i mitt svar till Gudrun Schyman,\r\nnämligen att de inte på något sätt står i motsättning\r\ntill varandra, lika litet som nordiskt samarbete står i\r\nmotsättning till europeiskt samarbete. Tvärtom har\r\nmycket av det som vi har förverkligat på nordisk\r\noch europeisk basis kunnat åstadkommas på\r\nvärldsvid basis. I vissa delar har man varit\r\nföregångare, i andra delar har man verkat för att\r\nundvika klyftor och att hindra att världen uppdelas\r\ni olika handelsblock. Det är en stor risk. Därför är\r\ndet så viktigt att GATT-förhandlingarna förs vidare\r\nparallellt med regionala samarbetsarrangemang.\r\nDet må vara i Europa, Amerika, Asien eller\r\nAfrika.</pre><pre>Gudrun Schyman kom tillbaka till sina tre frågor.\r\nJag är inte säker på att hon tillförde saken\r\nnågonting nytt. När det gäller tidtabellen\r\nkonstaterar vi igen att det finns många olika\r\nmöjligheter. Men vi har lagt fram en handlingsplan,\r\nen färdplan, som vi arbetar för. Vi sätter in alla\r\nansträngningar för att förverkliga den. Man har\r\nställt upp ett mål som man går mot, väl inseende att\r\ndetta mål kan komma att behöva revideras i ljuset\r\nav omständigheterna. Då finns alternativa\r\nscenarier, och då tar vi ställning till hur vi skall\r\nagera. De olika möjligheter som finns kommer\r\nbl.a. att diskuteras av grundlagsberedningen. Vill\r\nman någonting, Gudrun Schyman, skall man satsa\r\npå det.</pre><pre>För det fjärde till frågan om Danmark. Uttrycker\r\njag mig inte tydligt nog, Gudrun Schyman? Måste\r\njag varje gång upprepa mig? Det är självklart att vi\r\nkommer att beakta vad som blir utgången av\r\nDanmarks förhandlingar med de andra\r\nmedlemsländerna i EG.</pre><pre>När det gäller närhetsprincipen, öppenheten och\r\nliknande kan resultaten bli, och förhoppningsvis\r\nblir, tillämpliga för alla EG:s medlemsländer.\r\nSjälvfallet är tolkningar också tillämpliga för andra\r\nländer. Därför säger jag i mitt interpellationssvar\r\natt -- jag upprepar det för att det skall vara\r\nkristallklart -- vi självfallet kommer att beakta\r\nutgången av Danmarks diskussioner med EG.</pre><pre>Slutligen om alternativen: Inte med ett ord går\r\nGudrun Schyman in på alternativen, utan hon bara\r\ntalar om hur mycket man skall skala bort av allt det\r\nsom vi strävar efter att åstadkomma eller redan har\r\nåstadkommit. Medlemskap i EG och EU skall vi\r\neliminera. EES-avtalet skall rivas upp. Sedan har\r\nGudrun Schyman förhoppningar om att 1972 års\r\nfrihandelsavtal skall vara grunden för vårt\r\nsamarbete. En praktiskt taget enig riksdag i Sverige\r\noch andra västeuropeiska länder har kommit till\r\nslutsatsen att det avtalet är otillräckligt. Det är att\r\nta flera steg tillbaka.</pre><pre>Visst är det ett alternativ, men tala då om vad som\r\nblir konsekvensen av det alternativet. Tro inte att\r\ndetta utgör något alternativ för oss. Vi går fram\r\ninom EG/EU i vårt samarbete, men vi går betydligt\r\nlängre än Gudrun Schyman. Vi vill gå vidare i\r\nsamarbetet på andra europeiska fronter. Vi vill gå\r\nvidare i samarbetet globalt. Här är det inte fråga\r\nom alternativ, det är fråga om ett både -- och. Jag\r\nfrågar än en gång: Vad är Gudrun Schymans\r\nalternativ?</pre><pre>Jag kan inte uttrycka det bättre än vad Bo Hammar\r\noch Ylva Johansson har gjort i en artikel i Dagens\r\nNyheter -- de är såvitt jag vet gamla partikamrater\r\ntill Gudrun Schyman. De säger att ingenting\r\nförändras av läpparnas bekännelse till\r\ninternationalism och samarbete. Det är handlingar\r\noch konkret arbete som betyder någonting. Det\r\ngäller såväl den globala solidariteten som det\r\neuropeiska samarbetet. Därför måste man\r\nkonstatera att valet står mellan att delta i det\r\nexisterande europeiska samarbetet EG/EU eller att\r\nstå utanför. Någon tredje väg med nya och i alla\r\navseenden bättre samarbetsformer gives icke annat\r\nän som verklighetsfrämmande utopier i den\r\nsvenska EG-debatten.</pre><pre>Det är verklighetsfrämmande utopier och en\r\nalternativlöshet som präglar Gudrun Schymans\r\nagerande i denna fråga. Än en gång: Tala om vad\r\nkonsekvensen blir om vi hamnar utanför.</pre><pre>Anf. 23  GUDRUN SCHYMAN (v):</pre><pre>Herr talman! Den icke-verklighetsanknutna\r\nvisionen delar jag med väldigt många människor i\r\nSverige och i de andra nordiska länderna, också i\r\nDanmark, som ju klart har tagit avstånd från\r\nväsentliga delar av det europeiska samarbete som\r\nstatsrådet utmålar som den enda vägen.</pre><pre>Jag tycker att det är en väldigt tråkig utveckling\r\növer huvud taget i den svenska politiken, där allt\r\nsom regeringen föreslår utmålas som den enda\r\nvägen. Det visar sig gång efter annan att det\r\nuppenbarligen finns andra vägar. Verkligheten i sig\r\nsjälv tvingar fram andra och nya förhållningssätt på\r\npunkt efter punkt. Det må gälla\r\nhårdvalutapolitiken eller EG-medlemskap. På\r\npunkt efter punkt visar det sig att det alltid finns\r\nalternativ.</pre><pre>Regeringens tidtabell och förhållningssätt till det\r\nsom nu sker inom EG, de stora diskussionerna om\r\nden europeiska monetära unionens möjligheter\r\növer huvud taget, nödvändigheten och\r\nönskvärdheten av en gemensam valuta är saker som\r\ndet ställs många frågor omkring i dag.</pre><pre>Allt fler personer känner sig mer och mer\r\nfrämmande inför den konstruktion som\r\nMaastrichtavtalet drog upp riktlinjerna för.</pre><pre>Ulf Dinkelspiel sade att om man vill någonting,\r\nskall man satsa på det. Javisst, men om kartan inte\r\nstämmer med verkligheten, är det kartan som\r\ngäller. Det är det förhållningssätt som regeringen\r\nhar. Jag tycker naturligtvis att man skall ha ett\r\nnordiskt samarbete. Realistiskt sett finns det i dag\r\nså gott som en majoritet i Sverige, i Norge, i\r\nFinland och i Danmark, som säger nej till väsentliga\r\ndelar av det som beslutades i Maastricht. Sedan\r\nfinns det regeringar och partiledningar som driver\r\nen annan linje. Men det som människor diskuterar\r\nutanför partiledningarna och olika parlamentariska\r\nfora är ju andra och alternativa lösningar. Det är\r\nklart att det finns sådana.</pre><pre>Det går att hitta andra vägar. Man kan ha ett utökat\r\nsamarbete som kan vara mycket lyckosamt, såsom\r\ndet nordiska samarbetet, där man ju har kommit\r\nlångt, vilket vi är överens om. I vissa delar har vi\r\nkommit längre än man har gjort inom den\r\ngemensamma marknaden. Men vi har fortfarande\r\nsjälvständighet och egen beslutanderätt i de\r\nnordiska länderna. Ett samarbete måste inte ha\r\nkonstruktionen av en överstatlig organisation som\r\nutarmar möjligheten till levande demokratier i de\r\nmedlemsländer som ingår. Det måste inte vara en\r\nstormakt med alla sina klassiska beståndsdelar av\r\nbrist på demokrati.</pre><pre>Anf. 24  Statsrådet ULF DINKELSPIEL\r\n(m):</pre><pre>Herr talman! Visst finns det alternativ, Gudrun\r\nSchyman. Gudrun Schyman har pekat på sitt\r\nalternativ. Det är att säga nej till det europeiska\r\nsamarbetet med EG, medlemskap i EG,\r\nmedlemskap i Europeiska unionen och till EES-\r\navtalet. Man skall alltså gå tillbaka till den situation\r\nsom vi befann oss i 1972, då vi hade ett i och för sig\r\nbra frihandelsavtal, men som var helt otillräckligt.</pre><pre>Visst skall vi driva det nordiska samarbetet vidare,\r\nmen Gudrun Schyman vill ju rasera det. Det som\r\nhar åstadkommits genom EES-avtalet är en\r\nförstärkning av det nordiska samarbetet inom en\r\nvidare europeisk ram på ett sätt som innebär att det\r\ntidigare havererade Nordekprojektet i mycket\r\nväsentliga delar nu förverkligas. Också här vill\r\nGudrun Schyman ta ett steg tillbaka.</pre><pre>Det är inom den europeiska ramen som vi många\r\ngånger har lyckats att förverkliga storstilade\r\nnordiska projekt, som inom den nordiska ramen\r\ninte hade kunnat förverkligas. Det gäller t.ex.\r\nfrihandeln, som misslyckades på nordisk basis, men\r\nsom kunde förverkligas inom ramen för EFTA.\r\nVidare gäller det Nordek som i väsentliga delar nu\r\nkan förverkligas inom ramen för EES.</pre><pre>Gudrun Schymans alternativ innebär att man går\r\ntillbaka till frihandelsavtalet och därigenom tar ett\r\nsteg bakåt. Mitt legitima krav är att Gudrun\r\nSchyman skall redovisa vad detta skulle betyda för\r\nsysselsättningen. Vad betyder det för välfärden, om\r\nvi skulle stå utanför det europeiska samarbetet?\r\nVad betyder det att stå utanför ett valutasamarbete\r\nnär det gäller våra möjligheter att föra en fast\r\nvalutapolitik och att försvara den svenska kronan?\r\nVad betyder det för Sveriges möjligheter att\r\nmedverka i uppbyggandet av det nya Europa, att\r\nstå utanför det europeiska samarbetet inom ramen\r\nför EG och den europeiska unionen? Vad innebär\r\ndet för kvinnans ställning? Vad innebär det för\r\nmöjligheterna att föra en aktiv social- och\r\nvälfärdspolitik, att få minskade resurser? Vad\r\ninnebär det för möjligheterna att föra en aktiv\r\nregionalpolitik, att få minskade resurser? Vad\r\ninnebär det för våra möjligheter att samverka\r\ninternationellt, om vi ställer oss utanför EG:s\r\nsamarbete på forsknings- och utvecklingsområdet?\r\nVad innebär det för våra möjligheter att ta till vara\r\nvåra intressen i Europa, att vi ställer oss utanför det\r\neuropeiska miljövårdssamarbetet? Jag kan räkna\r\nupp område efter område: Tala ärligt om vilka\r\nkonsekvenser det innebär att ställa sig utanför!</pre><pre>Andre vice talmannen anmälde att Gudrun\r\nSchyman anhållit att till protokollet få antecknat att\r\nhon inte ägde rätt till ytterligare inlägg.</pre><pre>Överläggningen var härmed avslutad.</pre><pre>5 §  Svar på interpellation 1992/93:46 om\r\nnarkotikakontrollen vid ett EG-medlemskap</pre><pre>Anf. 25  Statsrådet ULF DINKELSPIEL\r\n(m):</pre><pre>Herr talman! Sten Andersson i Malmö har i sin\r\ninterpellation rest viktiga frågor som gäller\r\nmöjligheterna att bedriva en effektiv\r\nnarkotikakontroll vid ett EG-medlemskap.</pre><pre>Narkotikaproblemen i världen ökar. Tillgången på\r\nheroin och kokain växer, och andra droger gör\r\nockså sitt intåg. Narkotikabrottsligheten ökar\r\nkraftigt. Utvecklingen är mycket oroande.\r\nNarkotikasituationen i Sverige är också allvarlig,\r\näven om vi hittills lyckats hålla tillbaka\r\nmissbruksutvecklingen jämfört med många andra\r\neuropeiska länder.</pre><pre>Låt mig få inleda med att framhålla vad som i olika\r\nsammanhang redan har sagts av andra företrädare\r\nför regeringen, nämligen att vårt mål är ett\r\nnarkotikafritt samhälle. Detta mål har minst lika\r\nstor aktualitet vid ett svenskt medlemskap i EG.</pre><pre>Medlen att nå målet kan bli delvis andra, men\r\nSverige har inte för avsikt att ompröva sin\r\nrestriktiva narkotikapolitik i ett EG-sammanhang.\r\nDet är viktigt att vi då tar till vara de förbättrade\r\nmöjligheter till internationellt samarbete när det\r\ngäller bekämpningen av narkotikabrottslighet som\r\nEG-medlemskap ger.</pre><pre>Det finns, som vi alla vet, förespråkare ute i Europa\r\nsom ställer krav på en allmän liberalisering av\r\nnarkotikapolitiken och som t.o.m. förordar en\r\nlegalisering av vissa droger. Men, och detta är\r\nviktigt, ingen regering i något EG-land har gjort\r\ndenna ståndpunkt till sin. Detta bör vi ta fasta på.\r\nDet är en god svensk uppgift i Europa att ställa upp\r\ni de övriga europeiska regeringarnas kamp mot\r\nnarkotikan.</pre><pre>Låt mig ge ett auktoritativt exempel på EG:s syn på\r\nden fråga vi nu diskuterar. I fördraget om den\r\neuropeiska unionen, Maastrichtfördraget, sägs\r\nuttryckligen att bekämpandet av\r\nnarkotikamissbruket är en fråga av gemensamt\r\nintresse när det gäller att förverkliga unionens mål,\r\nsärskilt den fria rörligheten för personer. EG:s\r\nhögsta beslutande organ, det Europeiska rådet\r\ngodkände i Rom 1990 en europeisk samlad plan för\r\nnarkotikabekämpningen, framlagd av den\r\neuropeiska kommitté som kallas CELAD (Comité\r\nEuropéen de la Lutte Anti Drogue).\r\nFörverkligandet av denna plan står på\r\ndagordningen vid Europeiska rådets möte i\r\nEdinburgh nu i december. Planen förutser\r\nupprättandet av ett europeiskt\r\nnarkotikaövervakningscentrum -- här har beslut\r\nredan fattats -- och insatser på en rad områden:\r\nsamarbete i lagstiftningsfrågor, polisiärt samarbete,\r\nförstärkt kontroll vid EG:s yttergränser, åtgärder\r\nmot tvättning av pengar som kommer från illegal\r\nnarkotikaförsäljning, åtgärder mot olaglig\r\ntillverkning av substanser som kan användas till\r\nnarkotikaframställning, utbildning och\r\ninformation. ökad anslutning av EG:s\r\nmedlemsländer till FN:s konventioner på området.</pre><pre>Sten Andersson riktar i sin fråga uppmärksamheten\r\npå våra egna nationella åtgärder. Tullens\r\ngränskontroll är en sådan. Låt mig på en punkt få\r\ngöra en invändning mot hans sätt att beskriva\r\nverkligheten. Sten Andersson säger att det\r\ninternationella polissamarbetet inte har kunnat\r\nförhindra handeln med narkotika i vårt land. Man\r\nkan lätt få uppfattningen att han menar att detta\r\nslags samarbete därför har ringa värde. Jag har en\r\nannan mening, som jag skall återkomma till. Här\r\nvill jag endast peka på att vi faktiskt har ett\r\nnarkotikaproblem också i vårt land, trots de\r\nbetydande insater som i nuläget görs av tull- och\r\npolismyndigheterna i Sverige.</pre><pre>Framsteg i kampen mot narkotikamissbruket\r\nkräver i realiteten att alla samhällets krafter\r\nmedverkar och att det internationella samarbetet\r\nbyggs ut. Gränskontroll är ett medel, låt vara\r\nviktigt, bland många. Egentligen tror jag att vi är\r\nense om detta.</pre><pre>Intill den 1 juli 1988 var det inte förbjudet att bruka\r\nnarkotika i Sverige. Det torde numera vara\r\naccepterat att det tidigare läget gav fel signaler -- all\r\nhantering av narkotika var förbjuden utom just\r\nsjälva konsumtionen. En konsekvens av detta var\r\nju att den som önskade värva nya kunder, nya\r\nmissbrukare, kunde använda argumentet att det\r\nfaktiskt inte var förbjudet att pröva narkotika, ett\r\nargument som då beklagligtvis var riktigt. Men\r\n1988 års förbud är inte tillräckligt långtgående, då\r\nendast böter finns i straffskalan. Regeringen lägger\r\ndenna månad fram en proposition med förslag om\r\natt även det egna bruket skall kunna bestraffas med\r\nfängelse på upp till sex månader.</pre><pre>Och ytterligare: Kampen mot narkotikamissbruket\r\noch kampen för ett narkotikafritt samhället\r\nbehöver stöd av alla medborgare, föräldrar, lärare\r\noch kamrater. Samhällets kontrollinsatser är ett\r\nstöd för medborgarnas egna insatser och kan inte\r\nersätta dessa. Denna grundsyn stämmer med\r\nregeringens uppfattning i de flesta frågor.</pre><pre>När det så gäller tullmyndigheternas roll i ett\r\nmedlemskapsperspektiv, den fråga som\r\ninterpellationen närmast avser, vill jag till att börja\r\nmed konstatera att Sten Anderssons utgångspunkt\r\när helt riktig. När EG:s inre marknad har\r\nförverkligats, skall inte någon tullkontroll ske vid\r\nde inre gränserna i Europa. Alla tidigare\r\nformaliteter vid gränsöverskridande handel\r\nslopas -- i sig en rationalisering av väldiga mått.\r\nHärigenom frigörs resurser i samhället som kan\r\nanvändas bättre för andra uppgifter, bl.a.\r\nnarkotikabekämpning. Men det är också riktigt,\r\nsom Sten Andersson säger, att tullmyndigheterna i\r\ndag har en viktig roll att spela när det gäller att\r\nförhindra införsel av narkotika i landet, vilket\r\navspeglas i beslagen av illegal narkotika. Av\r\nsärskild betydelse är här tullmyndigheternas rätt att\r\nundersöka gods och transportmedel utan att -- som\r\npolismyndigheterna -- behöva respektera höga krav\r\npå att befogad brottsmisstanke föreligger. Frågan\r\nom hur denna kontroll skall kunna bevaras eller\r\nersättas vid ett EG-medlemskap -- t.ex. genom\r\nkontroller även i annat sammanhang än vid de yttre\r\ngränserna -- övervägs nu av den\r\ninterdepartementala arbetsgrupp som regeringen\r\nhar tillsatt för att analysera effekterna av ett svenskt\r\nEG-medlemskap när det gäller gränsformaliteter\r\noch gränskontroller. Här uppkommer flera svåra\r\nfrågor, inte endast på narkotikabekämpningens\r\nområde. Det gäller bl.a. tullmyndigheternas\r\nframtida roll i olika avseenden.</pre><pre>Det gäller också sådana frågor som avvägningen\r\nmellan myndigheternas rätt att ingripa å ena sidan\r\noch medborgarnas rätt till integritetsskydd å den\r\nandra. Det vore fel av mig att föregripa detta\r\nutredningsarbete. Men jag vill gärna peka på några\r\nomständigheter, som måste vägas in vid en\r\ntotalbedömning.</pre><pre>För det första kommer tullmyndigheternas kontroll\r\nvid EG:s yttergränser inte att försvagas utan\r\ntvärtom att förstärkas. Största delen av Sveriges\r\nkuster, hamnar och flygplatser kommer att vara en\r\nsådan yttre gräns.</pre><pre>För det andra kommer det samarbete som vi i dag\r\nbedriver med europeiska tull-  och\r\npolismyndigheter att kraftigt byggas ut. Vi deltar\r\nredan i sådant samarbete, t.ex. genom\r\ntullsamarbetsavtal och genom utplacering av\r\nsambandsmän, men vi kan räkna med en betydligt\r\nhögre grad av effektivitet i ett framtida EG. Det\r\nsäger sig självt att den internationella\r\nknarkhandeln över gränserna bara kan bekämpas\r\nmed internationellt polis-  och tullsamarbete över\r\ngränserna. Även om detta slags samarbete inte kan\r\nsägas direkt ersätta gränskontroll i\r\ntullmyndigheternas regi, har vi anledning att\r\nförvänta nya resultat när det gäller bekämpandet av\r\nden organiserade internationella\r\nnarkotikabrottsligheten.</pre><pre>För det tredje har vi tid att reflektera. Även vid ett\r\ngynnsamt förhandlingsförlopp kommer det att gå\r\ntid mellan förverkligandet av EG:s inre marknad\r\noch ett svenskt medlemskap. Under denna tid\r\nbehålls nuvarande svenska förhållanden vid våra\r\ngränser. Vi får tid att noga studera och analysera\r\neffekterna av att de inre gränserna avvecklas\r\nmellan EG:s nuvarande medlemsländer. Vi får tid\r\natt dra lärdom av vad som sker.</pre><pre>Jag kan försäkra Sten Andersson att regeringen\r\nprioriterar detta analys-  och utredningsarbete och\r\natt riksdagen kommer att hållas noga underrättad\r\nom de slutsatser som kan dras.</pre><pre>Anf. 26  STEN ANDERSSON i Malmö (m):</pre><pre>Herr talman! Herr statsråd! Jag är i och för sig en\r\nsann EG-vän, men jag inser samtidigt att det finns\r\nproblem förknippade med ett EG-medlemskap.\r\nJag tycker att det är mycket viktigt att dessa frågor\r\nventileras innan Sverige blir medlem i EG. Om det\r\nvisar sig att det dyker upp frågor om varför man inte\r\nkände till detta efter att Sverige har blivit medlem i\r\nEG, menar jag att det kan leda till ett ökat\r\npolitikerförakt och ett hot mot demokratin.</pre><pre>Missbruket av narkotika är ett gissel. Vi kan varje\r\ndag i tidningarna läsa om de enorma tragedier som\r\nmissbruk av narkotika innebär. Den stora delen av\r\ndagens kriminalitet grundar sig på jakten efter eller\r\nförsäljningen av narkotika. Detta drabbar alla i\r\nsamhället i form av att många människor känner en\r\nökad osäkerhet. Det drabbar också i form av ökade\r\npremier på bilförsäkringar och hemförsäkringar.</pre><pre>Nu säger herr statsrådet att ingen regering inom EG\r\nhar sagt ja till någon liberalisering. Det är fullt\r\nkorrekt. Samtidigt vet vi att en av Sveriges största\r\n''knarkimportörer'', och som i dag är medlem i EG,\r\när Holland. Där har man en mycket tolerant\r\nlagstiftning.</pre><pre>Som boende i Malmö vet jag att det pågår en\r\nskytteltrafik mellan Malmö och Köpenhamn. Och i\r\nstadsdelen Kristiania i Köpenhamn kan man få tag\r\npå nästan hur mycket knark man vill. Detta handlar\r\nalltså om länder som i dag är medlemmar i EG.</pre><pre>När statsrådet talar om min uppfattning om\r\ninternationellt polisarbete har han nog\r\nmissuppfattat mig, eller också har jag varit otydlig i\r\nmin interpellation. Jag tycker att detta arbete är\r\nbra, men det finns redan i dag. Men om Sverige blir\r\nmedlem i EG, vilket jag hoppas, försvinner en\r\nviktig länk när det gäller möjligheten att förhindra\r\nknarkimport till Sverige.</pre><pre>Vi har i dag svenska poliser placerade i flera stora\r\nstäder runt om i Europa. Det är bra att tullen och\r\npolisen kan samarbeta. Men det är tyvärr min\r\nbestämda uppfattning att möjligheterna att föra in\r\nknark i Sverige efter ett EG-medlemskap, med\r\nnuvarande regler, blir större. Det är bara att\r\nbeklaga.</pre><pre>Om man väl har tagit sig in i något EG-land med\r\nen vara, kan den märkas om och köras runt i EG-\r\nländerna, och i stort sett ingen kan kontrollera\r\ndetta.</pre><pre>Vi har haft passfrihet i Norden under många år, och\r\ndet har fungerat utmärkt. Men ändå har tullen haft\r\nen chans att göra stickprov. Som jag ser det, blir det\r\ni framtiden på det sättet att tullen, på samma sätt\r\nsom polisen, måste ha någon form av skälig\r\nmisstanke för att kunna ingripa. Om det då visar sig\r\natt tullen har gjort fel, kan den enskilda tullaren bli\r\nanmäld till JO. Det är lätt att tänka sig att den\r\ntullare som har gått på ett antal nitar eller misstag\r\nkanske höjer ribban för sin toleransnivå. Han blir\r\ninte längre lika aktiv.</pre><pre>En annan fråga är vad skälig misstanke är. Det är\r\ninte säkert att skälig misstanke har exakt samma\r\ninnebörd i Sverige som i en del andra länder i\r\nEuropa.</pre><pre>Herr talman! Det sägs i svaret att om man inte kan\r\nha en kontroll direkt vid gränsen, skall denna\r\nkontroll ske en bit innanför gränsen. Det skulle\r\nteoretiskt innebära att t.ex. passagerarna på en\r\nfärja från Tyskland till Trelleborg skulle kunna\r\nbussas två kilometer in i landet och där bli\r\nkontrollerade. Såvitt jag förstår finns denna\r\nmöjlighet. Men i praktiken är detta helt omöjligt.</pre><pre>Till sist, herr talman, skulle jag vilja ställa några\r\nfrågor till statsrådet. Såvitt jag har förstått är man i\r\nDanmark, och framför allt i Storbritannien, mycket\r\nkritisk till EG när det gäller borttagandet av\r\nmöjligheterna till en stickprovskontroll. Kan man\r\nhoppas och tro att Sverige i de pågående\r\nförhandlingarna kommer att följa den linje som nu\r\nverkar bli den linje som Danmark och\r\nStorbritannien kommer att följa, nämligen att\r\nförsöka behålla möjligheten till\r\nstickprovskontroller?</pre><pre>Anf. 27  Statsrådet ULF DINKELSPIEL\r\n(m):</pre><pre>Herr talman! Först och främst vill jag säga att jag\r\ntror att Sten Andersson i Malmö och jag har helt\r\nsamma grundsyn i dessa frågor. Det råder inget\r\ntvivel om att det här nog är det besvärligaste\r\nproblemet som vårt samhälle står inför. Sten\r\nAndersson använde ordet gissel. Ja, jag vill gärna\r\nanvända precis samma ord. Det handlar om en böld\r\ni vårt samhälle som alla goda krafter måste samlas\r\nkring för att försöka bryta ner.</pre><pre>Vidare är det bra, jag delar alltså Sten Anderssons\r\nuppfattning också på denna punkt, att vi redan nu\r\nfår en intensiv debatt i dessa frågor och att vi\r\ndiskuterar alla de olika medel -- här är det inte fråga\r\nom antingen--eller, utan det är fråga om både--\r\noch -- som kan användas för att så långt det\r\nnågonsin är möjligt förverkliga målet, ett\r\nnarkotikafritt samhälle.</pre><pre>Sten Andersson hänvisade till förhållandena i\r\nHolland och även i Christiania. Jag tycker också att\r\nde är minst sagt beklagliga. En tröst för mig är, som\r\nsituationen är i dag, att det i varje fall finns en\r\nmycket stark folklig förankring i Sverige\r\nbeträffande den restriktiva narkotikapolitik som vi\r\nför och att vi praktiskt taget inte har någon\r\nlegaliseringsdebatt. Men det här är ett slag som inte\r\nen gång för alla är vunnet. Det finns ju andra röster\r\ni debatten. Därför är det viktigt att driva den\r\ngrundläggande ståndpunkten hårt i varje\r\nsammanhang.</pre><pre>När det gäller de speciella frågor som Sten\r\nAndersson har tagit upp om polisens och\r\ntullmyndigheternas roll i det här sammanhanget vill\r\njag först säga att båda gör ett mycket värdefullt\r\narbete för att minska tillgången till narkotika i vårt\r\nsamhälle. Det bästa beviset på det är de stora\r\nbeslag som har gjorts och det faktum att\r\nutvecklingen närmast pekar på en ökad effektivitet\r\nfrån de båda myndigheternas sida. Samtidigt är det\r\nuppenbart att situationen inte är tillfredsställande.\r\nDen är inte tillfredsställande förrän den dagen det\r\ninte görs några beslag alls av narkotika, och då helt\r\nenkelt därför att vi har ett narkotikafritt samhälle.</pre><pre>Hur skall vi då på bästa sätt kunna verka för att\r\nåstadkomma en sådan ordning, och vilka\r\nkonsekvenser skall vi dra av ett svenskt\r\nmedlemskap i EG/EU?</pre><pre>Som jag sade tidigare tror jag att det behövs ett\r\narbete på alla fronter. Jag tror också att det fordras\r\nett förstärkt samarbete internationellt både mellan\r\npolismyndigheterna och mellan tullmyndigheterna\r\nför att det skall gå att komma till rätta med\r\nförhållandena. Det är inte så, att detta lösar alla\r\nproblem. Men mycken erfarenhet visar att de\r\nbeslag som görs av tullen och polisen ofta har\r\nföregåtts av en omfattande spaning och av inkomna\r\ntips, inte minst från andra länder. Jag tror att den\r\nspaningen och det samarbetet mellan\r\nmyndigheterna i de olika länderna ger klart\r\nförbättrade möjligheter att göra fler beslag vid de\r\nsvenska gränserna. Till den del knarket kommer\r\nfrån områden utanför EG/EFTA menar jag att den\r\nklara inriktning som EG har när det gäller en\r\nförstärkt kontroll vid yttergränserna bör kunna\r\nbidra till ett minskat tillflöde av narkotika. Det är\r\nnaturligtvis viktigt att också vi blir en fast och stark\r\nlänk i den här kedjan.</pre><pre>Jag tror att vi också noggrant skall pröva\r\nmöjligheterna att inte bara bevara utan också i\r\ndelar stärka bevakningen av våra egna gränser. Till\r\nstor del kommer ju Sveriges gränser även framdeles\r\natt vara s.k. yttre gränser. Där kan vi inte bara\r\nbibehålla utan också förstärka samarbetet.</pre><pre>När det gäller de andra gränserna är situationen\r\ninom EG/EU inte klar. Det pågår fortfarande\r\ndiskussioner där om polis- och tullmyndigheternas\r\nroll -- bl.a. med sikte på just ett förstärkt samarbete\r\nmen också på, om jag har förstått saken rätt,\r\nmöjligheterna till spaning, ingripanden,\r\nsticksprovskontroller och liknande.</pre><pre>Vi har tillsatt en särskild utredning för att titta på\r\nvad Sverige kan göra i det här avseendet. Vi har\r\ngjort det både som ett led i det internationella\r\nsamarbetet och som en egen insats på området. Vi\r\nskall ha klart för oss att en stor del av tullens\r\npersonal befrias från ren pappershantering genom\r\nett medlemskap i EG och då kan användas för\r\nandra uppgifter. Vad jag här har talat om framstår\r\nsom en mycket angelägen sådan.</pre><pre>Jag vill inte föregripa resultatet av utredningen.\r\nMen jag vill gärna säga att jag personligen har en\r\nmycket stark sympati för tanken på fortsatta\r\nstickprovskontroller -- kanske kan det vara\r\nintensifierade sådana vid misstanke om\r\nnarkotikabrott.</pre><pre>Anf. 28  STEN ANDERSSON i Malmö (m):</pre><pre>Herr talman! Det är trots allt tullen som i dag gör\r\nde största beslagen. Jag tror att det handlar om\r\ndrygt 90 % av de beslag som görs i Sverige vad\r\ngäller illegal narkotika. Det är i och för sig\r\nlättförklarligt. Polisen skall ju jaga efter knark som\r\nredan finns i landet. Det innebär att enorma\r\nresurser måste satsas. Det kostar mycket pengar.\r\nJag kan förstå detta och att det måste vara så. Men\r\natt i det läget föra diskussioner -- slutresultatet\r\npåverkar kanske den i dag mycket viktiga länken\r\nnär det gäller att förhindra att knark förs in i\r\nSverige -- om tullens verksamhet som, enligt min\r\nuppfattning, kommer att få sämre möjligheter, dvs.\r\narbetet försvåras, har jag litet svårt att förstå.</pre><pre>Jag accepterar passfrihet i Europa, mellan EG:s\r\nmedlemsländer. Men jag har svårt att förstå, och\r\nframför allt har jag svårt att förklara för de\r\nmänniskor som jag träffar, varför det beträffande\r\nSverige inte kan vara precis som det är mellan de\r\nnordiska länderna -- där råder det faktiskt sedan\r\nlång tid passfrihet, dvs. tullen har möjlighet att göra\r\nstickprovskontroller. Om det visar sig att en tullare\r\nhar fel, händer det honom eller henne ingenting.</pre><pre>Statsrådet och jag har rätt så lika uppfattning i den\r\nhär frågan. Jag hoppas, och vill tro, att även andra\r\nländers EG-ministrar har samma uppfattning och\r\natt resultatet i slutänden blir att det trots allt går att\r\nbibehålla den här stickprovskontrollen. Med tanke\r\npå vad den innebär är det ingen i dag i Sverige som\r\nifrågasätter den. När det gäller knarket är det ju en\r\nsamlad nation som stöder de åtgärder som vidtas.\r\nDet gäller då vår förmåga och våra möjligheter att\r\nförhindra illegal knarkinsmuggling till Sverige.</pre><pre>Herr talman! Jag ställde en fråga i slutet av mitt\r\nanförande nyss om Danmarks och Storbritanniens\r\nsituation. Såvitt jag förstår, för detta har jag sport,\r\när de här bägge länderna ytterst intresserade av att\r\nbibehålla stickprovskontrollen även i\r\nfortsättningen. Jag skulle vilja höra vad statsrådet\r\nhar för uppfattning i den frågan: Är det rätt, och\r\nkommer Sverige att agera ungefär i den riktningen?</pre><pre>Anf. 29  Statsrådet ULF DINKELSPIEL\r\n(m):</pre><pre>Herr talman! Jag konstaterar ännu en gång att Sten\r\nAndersson och jag inte bara har samma grundsyn\r\nutan också är överens om att inte bara tullens och\r\npolisens roll är viktig. Vi bör också pröva\r\nmöjligheten att förstärka deras roll i det här\r\nsammanhanget. Inte minst kan en väg här vara att\r\narbeta för ett förstärkt internationellt samarbete.</pre><pre>Jag tyckte att jag gav ett ganska klart svar på den\r\nfråga som Sten Andersson ställde. Jag sade att vi\r\ntittar på möjligheterna. Vi har tillsatt en särskild\r\nutredning just för att titta på möjligheterna till\r\nfortsatt stickprovskontroll. Också polisens roll\r\ntittar vi på i det här sammanhanget. Det är klart att\r\nde här myndigheterna delvis kompletterar\r\nvarandra, även om förutsättningarna som läget nu\r\när -- jag är medveten om det -- är annorlunda.\r\nPersonligen har jag mycket stark sympati för den\r\nhär tanken.</pre><pre>Däremot vore det fel av mig att föregripa resultatet\r\nav diskussionen, där både tull- och\r\npolismyndigheterna är inblandade och där man\r\nmåste beakta en rad andra omständigheter som inte\r\nbara avser narkotikan. Det är med den\r\ngrundläggande inriktningen som jag kommer att\r\nfölja gränskontrollgruppens arbete och att i sinom\r\ntid, tillsammans med regeringskollegerna,\r\nformulera en exakt svensk politik. Men den\r\ngrundläggande inriktningen är alltså densamma.</pre><pre>Anf. 30  STEN ANDERSSON i Malmö (m):</pre><pre>Herr talman! Jag ber om ursäkt för att jag kanske\r\när litet tjatig. Men jag vill upprepa att jag har hört\r\natt Danmark och Storbritannien i dag aktivt\r\nprotesterar mot ett slopande av den\r\nstickprovskontroll som i dag förekommer. Jag har\r\nfrågat om detta två gånger. Antagligen har\r\nstatsrådet missat min fråga.</pre><pre>För tredje gången frågar jag: Är det rätt uppfattat\r\natt det i dag förs en intensiv debatt i Danmark och\r\nStorbritannien, där man pekar på att de här bägge\r\nländerna kommer att protestera kraftigt mot ett\r\nslopande av den stickprovskontroll som finns i\r\ndag -- även gentemot de länder som är medlemmar\r\nav EG?</pre><pre>Anf. 31  Statsrådet ULF DINKELSPIEL\r\n(m):</pre><pre>Herr talman! Exakt hur diskussionen går i\r\nStorbritannien och Danmark vet jag inte -- framför\r\nallt tänker jag då på hur pass jämförbar situationen\r\ni länderna är. Den brittiska debatten, som jag har\r\nförsökt att följa ganska noga, tar framför allt sikte\r\npå att hävda att hela brittiska området är en\r\nyttergräns. Detta bottnar ju i att Storbritannien är\r\nen ö och inte har gemensamma landgränser med\r\nandra länder. Därför vågar jag inte ge ett definitivt\r\nsvar på frågan om hur pass precist det som framförs\r\nav Danmark och Storbritannien i de här\r\nsammanhangen är. Inte heller vågar jag uttala mig\r\nom hur pass tillämpligt det är på svenska\r\nförhållanden. Därför svarar jag att min personliga\r\ngrundsyn är positiv beträffande möjligheten att\r\ngöra stickprovskontroll. Vi skall i varje fall använda\r\nde förstärkta resurser som nu tas i anspråk för\r\nandra ändamål -- för pappersarbete och liknande --\r\nvid de yttre gränserna. När det gäller de inre\r\ngränserna är situationen sådan att det, åtminstone\r\nenligt min uppfattning, i dag är omöjligt att ge ett\r\ndefinitivt, klart svar och säga: Exakt så här skall vi\r\nagera.</pre><pre>Vi skall avvakta den interna diskussionen i EG. Av\r\nde praktiska erfarenheterna i EG kommer vi\r\ndessutom att dra slutsatser om hur vi bäst kan agera\r\npå området för att nå de mål som Sten Andersson\r\noch jag har gemensamt. Jag kan försäkra, Sten\r\nAndersson att den här frågan inte bara är högt\r\nprioriterad inom regeringen. Den ligger också mig\r\npersonligen varmt om hjärtat.</pre><pre>Överläggningen var härmed avslutad.</pre><pre>6 §  Svar på interpellation 1992/93:42 om ökade\r\njärnvägsinvesteringar</pre><pre>Anf. 32  Kommunikationsminister MATS\r\nODELL (kds):</pre><pre>Herr talman! Georg Andersson har frågat mig vilka\r\nåtgärder regeringen är beredd att omgående vidta\r\nför att åstadkomma en snabb ökning av\r\njärnvägsinvesteringarna, samt när regringen kan\r\nfatta beslut beträffande ett antal namngivna\r\nprojekt. I mitt svar återkommer jag till vart och ett\r\nav de projekt som Georg Andersson har angivit.</pre><pre>Sedan den borgerliga regeringen kom till makten\r\nhar utöver Banverkets ordinarie anslag beslut\r\nfattats om 263 mkr. till snabbtågsanpassning på\r\nsödra stambanan, 45 mkr. till underhållsåtgärder på\r\ninlandsbanan, 25 mkr till en station i Örgryte,\r\n126 mkr till Nynäshamn och totalt 1 536 mkr till\r\nvästkustbanan, norra stambanan, ostkustbanan och\r\nArlandabanan. I detta ingår även ett brobyte över\r\nDalälven vid Krylbo. 150 mkr har anslagits till\r\nsysselsättningsfrämjande åtgärder avseende främst\r\nunderhåll. Banverkets ökade produktion utöver\r\nordinarie anslag under 1992 beräknas bli 1,9 mdkr.\r\nDetta skall ställas mot Banverkets ordinarie anslag\r\ntill investeringar som är ca 1,4 mdkr. För år 1993\r\nberäknas den beräknade produktionen med extra\r\nmedel till 2,5 mdkr och för år 1994 till 2,4 mdkr.</pre><pre>Jag vill också understryka att genom regeringens\r\nsätt att fördela pengarna på olika stråk kan\r\nutbyggnaden och sysselsättningen hållas igång\r\nbeträffande flera parallella projekt samtidigt detta\r\nökar det totala antalet sysselsatta i projekten.</pre><pre>Som svar på Georg Anderssons fråga om vilka\r\nåtgärder regeringen är beredd att omgående vidta\r\nför att åstadkomma en snabb ökning av\r\njärnvägsinvesteringarna kan jag meddela att det\r\npågår arbete inom regeringskansliet för att säkra\r\nfinansieringen av utbyggnaden av både järnvägar\r\noch vägar i syfte att arbeten snarast kan komma\r\nigång.</pre><pre>Georg Andersson har också ställt frågan när\r\nregeringen kan fatta beslut om ett antal namngivna\r\nprojekt. Jag skall nu gå in på vart och ett av dem\r\noch redogöra för planeringsläget.</pre><pre>Först tar vi Arlandabanan. Den ekonomiska\r\nrådgivare som regeringen tillsatte i augusti har i\r\ndagarna lämnat sin slutrapport om hur vi kan bygga\r\nArlandabanan med ett så litet bidrag som möjligt\r\növer statsbudgeten. Nu kommer beslut att fattas\r\nom hur projektet skall bedrivas vidare, och jag vill\r\nunderstryka att vårt försök att finna en annan\r\nmodell för investeringen i Arlandabanan inte\r\nkommer att innebära någon försening av\r\ntrafikstarten. Under tiden utredningen om att finna\r\nen ny finansieringsmodell pågår, pågår också\r\narbetena med att bygga två nya spår från Ulriksdal\r\ntill Rosersberg och arkeologiska undersökningar\r\ndär den nya banan skall förläggas.</pre><pre>Georg Andersson frågar mig också om medel till\r\nostkustbanan. Banverkets arbete med\r\nostkustbanan kan fortgå t.o.m. år 1993 med\r\ntilldelade medel. Jag anser det synnerligen\r\nangeläget att utbyggnaden av ostkustbanan och E 4\r\nmellan Söderhamn och Enånger kan samordnas.\r\nMed detta räknar jag med att kostnaderna kan\r\nminskas med ca 100 mkr.</pre><pre>Vad gäller västkustbanan har vi tillsatt Bengt W\r\nJohansson, Luftfartsverkets förre generaldirektör,\r\nsom förhandlare om lokal medverkan i\r\nfinansieringen. Om han kan nå en uppgörelse\r\nsenast den 1 mars nästa år, räknar jag med att\r\narbetena då kan starta mellan Tångaberg och\r\nVarberg, mellan Heberg och Öringe samt\r\nKungsbacka och Fjärås.</pre><pre>Stambanan genom övre Norrland fyller en viktig\r\nfunktion som länk till södra Sverige och\r\nkontinenten för godstransporter. På stambanan\r\ngenom övre Norrland investeras för 348 mkr. under\r\n1992 för att i första hand öka bärigheten för\r\ngodstågen.</pre><pre>Till sist har Georg Andersson frågat om tre mycket\r\nstora projekt, nämligen Nordlänken, Bottniabanan\r\noch Riksbangård syd. Som svar på denna fråga kan\r\njag meddela Georg Andersson att regeringen avser\r\natt återkomma till riksdagen under vårn med en\r\nproposition om en långsiktig investeringsplan för\r\nvägar och järnvägar där bl.a. dessa projekt ingår.</pre><pre>Anf. 33  GEORG ANDERSSON (s):</pre><pre>Herr talman! Jag vill först tacka\r\nkommunikationsministern för svaret. Men\r\nsamtidigt beklagar jag att där inte finns några\r\nbesked om en snabb ökning av\r\njärnvägsinvesteringarna.</pre><pre>Arbete pågår, heter det. Ja, det har jag naturligtvis\r\nförut sagt. Men det allvarliga läget på\r\narbetsmarknaden och den djupa lågkonjunkturen\r\nkräver att en kraftfull extra satsning på\r\njärnvägsinvesteringar görs nu.</pre><pre>Beslutet kommer att fattas längre fram, heter det\r\nsenare i svaret. Det är till ringa tröst för de arbetare\r\nsom nu går arbetslösa och för de entreprenörer som\r\nnu hotas av konkurrs därför att de inte får\r\nanläggningsjobb.</pre><pre>Det finns en besvärande diskrepans mellan tal och\r\nhandling hos kommunikationsministern. Det är\r\nockså fortfarande svårt att få ett grepp om vad som\r\nfaktiskt har skett, och sker, om hur mycket som har\r\nbeslutats, om vilka pengar som snurrar runt i\r\nlöfteskarusellen och framför allt om hur det i\r\nverkligheten blev.</pre><pre></pre><pre>Jag noterar att Mats Odell också i dag bidrar till\r\ndimbildningen. Det heter i svaret att den borgerliga\r\nregeringen bl.a. beslutat om 1 536 miljoner kronor,\r\nvilket innefattar investeringar på bl.a.\r\nvästkustbanan. Men den initierade vet att\r\nprojekten på den banan belagts med startförbud av\r\nregeringen. Därmed försvinner ur den potten 530\r\nmiljoner som inte får användas förrän\r\nförhandlingarna med kommunerna är klara. Det\r\nkan möjligen bli i mars nästa år. Alltså bidrar han\r\ntill att skapa en bild av att det är tack vare den\r\nborgerliga regeringen som det nu satsas en halv\r\nmiljard på västkustbanan. I själva verket ligger allt\r\nstill.</pre><pre>Regeringen hade i våras en chans att göra en rejäl\r\nextra satsning på järnvägar. Riksdagen anvisade då\r\n2,2 miljarder till infrastruktur, men av det gick bara\r\n150 miljoner till järnvägar. Varför den\r\ndiskrimineringen av järnvägssatsningarna?</pre><pre>Arlandabanan har blivit en följetong. Den\r\nsocialdemokratiska regeringen utredde såväl\r\nstatliga som privata alternativ. Vi var därmed klara\r\nför ett ställningstagande hösten 1991. Men då satte\r\nMats Odell i gång utredningskvarnen igen. Curt\r\nNicolin inkopplades, men inget nytt framkom av\r\nhans utredning. Då gick uppdraget till Salomon\r\nBrothers, och nu sägs det att beslut skall komma.</pre><pre>Jag undrar: Har det nu framkommit något nytt?\r\nVad kostar det nu för staten att bygga\r\nArlandabanan? När kommer beslutet? Vem skall\r\nvara huvudman för bygget? Att denna process inte\r\nskulle ha försenat projektet blir det allt svårare för\r\nkommunikationsministern att förklara och göra\r\ntrovärdigt.</pre><pre>Jag väntar fortfarande på besked om ostkustbanan.\r\nDär är förhandlingarna slutförda, och i det fallet\r\nkan man inte hänvisa till pågående förhandlingar.\r\nFramför allt brådskar det med besked om\r\nsträckningen Söderhamn--Enånger. Det är ett\r\nobjekt som beräknas kosta 850 miljoner kronor. En\r\nsamordning med byggandet av Europaväg 4 ger\r\nsamordningsvinster. Kommunikationsministern\r\ntycker att det är angeläget. men det uttalandet har\r\ninget värde om inte regeringen fattar beslut.</pre><pre>Jag noterar också att kommunikationsministern\r\ntycker att stambanan genom övre Norrland fyller\r\nen viktig funktion, och jag tackar för det\r\nerkännandet. Men vad tänker regeringen göra?\r\nBanverket har vid upprepade tillfällen presenterat\r\nförslag på objekt som skulle kunna sättas i gång\r\nomgående. Enbart inom Västerbottens län finns\r\nviktiga objekt. Det handlar där om investeringar på\r\n400--500 miljoner kronor. De är av utomordentligt\r\nstor betydelse för att förbättra transporterna till och\r\nfrån övre Norrland. Men besluten har hittills\r\nuteblivit. Den borgerliga regeringen har trots stolta\r\nlöften, långa kataloger och omtalade paket inte\r\nförmått mer än 32 miljoner kronor i extra insatser\r\npå stambanan norr om Långsele. Det är inte så\r\nimponerande.</pre><pre>Banverket har med anledning av\r\narbetsmarknadskrisen inventerat förutsättningarna\r\nför tidigareläggning av objekt för att långsiktigt\r\nfrämja sysselsättningen och även tillväxten. Den\r\nsenaste förteckningen gjordes i september månad.\r\nDär finns objekt för ca 6 miljarder, 6 000 miljoner\r\nkronor, som skulle kunna startas i år eller nästa år.</pre><pre>Banverket har samtidigt markerat behov av viss\r\nframförhållning. Man kan inte börja bygga\r\nsamtidigt som besluten fattas. Genom att\r\nregeringen dröjt och fortfarande dröjer med\r\nbesked, är jag rädd för att den försuttit chansen att\r\nfå i gång någonting av allt detta under denna vinter.\r\nDetta är en mycket allvarlig försummelse. Det är\r\nmot den bakgrunden som vårt förslag om en\r\nkommission för infrastruktursatsningar skall ses. Vi\r\nsocialdemokrater litar inte på\r\nKommunikationsdepartementets ledning i dessa\r\nfrågor. Det tycks inte heller majoriteten i\r\ntrafikutskottet och finansutskottet göra, eftersom\r\nman nu beslutat om ett särskilt uttalande för att\r\npåskynda infrastruktursatsningarna.</pre><pre>Anf. 34  STEN-OVE SUNDSTRÖM (s):</pre><pre>Fru talman! På morgonnyheterna kunde man i dag\r\nhöra att AMS har vissa svårigheter att handha så\r\nstora grupper arbetslösa som vi nu har i Sverige.\r\nDet gäller bl.a. att klara av att anordna passande\r\noch meningsfulla utbildningar för alla dessa\r\narbetslösa.</pre><pre>Det är litet märkligt, kommunikationsministern,\r\natt få ta del av sådana uppgifter när vi vet vilka stora\r\nbehov som finns när det gäller att bygga upp\r\ninfrastrukturen. Det finns ett stort och uppdämt\r\nbehov av att bygga ut vårt järnvägsnät, inte minst i\r\nlandets norra delar. Sedan många år pågår en\r\nupprustning av norra stambanan, men den\r\nupprustningen går alltför långsamt. Detta är bara\r\nett område där aktiviteten behöver påskyndas.</pre><pre>Men värre är, vilket man ser när man läser\r\nkommunikationsministerns interpellationssvar, vad\r\nsom sker när det gäller dessa nya framtidsprojekt.\r\nMan kan som exempel ta Botniabanan, som\r\nregeringen nu tydligen har lagt på is för gott. Varje\r\ngång den frågan berörs här i kammaren, skjuts\r\nsvaret på framtiden.</pre><pre>Nu säger statsrådet att regeringen skall återkomma\r\ntill våren. Alla sådana luddiga besked frestar på\r\ntrovärdigheten, inte bara på\r\nkommunikationsministerns och regeringens\r\ntrovärdighet, utan också för oss alla som politiker.\r\nVi är ute bland människor utanför denna kammare\r\noch talar om hur viktigt det är med att satsa på\r\ninfrastrukturen när det är lågkonjunktur och vi så\r\nväl behöver dessa jobb. När det sedan inte händer\r\nnågonting sprider sig ett allmänt misstroende mot\r\npolitiker i allmänhet och i synnerhet ett\r\nmisstroende mot oss politiker som sysslar just med\r\nkommunikationsfrågor.</pre><pre>Så här kan vi inte hålla på. Det finns ett\r\nackumulerat behov av att starta byggen på en rad\r\nområden. Om man skyndade på hela processen när\r\ndet gäller Botniabanan skulle man där kunna\r\nåstadkomma en bra effekt genom att bygga både\r\nfrån norr och från söder. Det skulle gå utmärkt att\r\nsätta i gång den typen av aktiviteter. Man kunde\r\nt.ex. från banans norra punkt, i Luleå, bygga\r\nsöderut. Därmed skulle man få en god effekt när\r\ndet gäller jobben och naturligtvis en snabbt utbyggd\r\nkustbana utefter hela Norrlandskusten. Dessutom\r\nskulle man också kunna utreda en förlängning till\r\nHaparanda via Kalix.</pre><pre>Det har vid upprepade tillfällen i denna kammare\r\nnämnts möjligheterna att i norr bygga samman\r\njärnvägsförbindelserna med de i Finland och\r\nmodernisera dem. Det gäller inte bara järnvägen\r\nsom sådan. Det gäller rent tekniskt\r\nomaxlingsstationer och terminalhanteringar i\r\nHaparanda. Här finns det alltså utrymme för\r\nganska stora och omfattande moderniseringar av\r\njärnvägens infrastruktur. Men då måste naturligtvis\r\nregeringen ta initiativ för att driva på utvecklingen.\r\nVi kan som politiker inte bara hela tiden tala om\r\nden, utan någon gång måste man också sätta kraft\r\nbakom orden.</pre><pre>När tänker statsrådet göra detta när det gäller t.ex.\r\nBotniabanan och dess förlängning utefter hela\r\nNorrlandskusten, även upp till Haparanda? Vi är\r\növerens om att vi behöver sätta fart när det gäller\r\njobben och infrastrukturen. Vad är det som hindrar\r\nkommunikationsministern att fatta de avgörande\r\nbesluten? Vad väntar statsrådet på?</pre><pre>Anf. 35  BO NILSSON (s):</pre><pre>Fru talman! Jag vill fylla på med ytterligare några\r\nfrågor om varför det tar så lång tid och varför\r\nregeringen inte kommer till skott i sådana här\r\nviktiga frågor.</pre><pre>År 1986 skrev ABB och SJ kontrakt om tillverkning\r\nav snabbtåget X 2000. Grundordern avsåg 20\r\ntågset, med slutleverans vid årsskiftet 1993--1994.\r\nKontraktet innefattade även option på ytterligare\r\n20 tågset. Tiden för optionen gick ut den sista\r\nseptember i år. SJ har nu meddelat att man för\r\nnärvarande inte kan köpa fler tågset av typen X\r\n2000 på grund av de höga lönsamhetskrav som ställs\r\npå SJ.</pre><pre>Inom SJ utvärderas för närvarande vilka krav\r\nföretaget skall ställa på det nya regionaltåg som\r\nskall köpas in för framtiden, EMU 90.\r\nKonstruktionstiden gör att produktionen av ett nytt\r\nsådant tåg tidigast kan komma i gång två år efter\r\norder, dvs. från årsskiftet 1994-1995, med full\r\nproduktionstakt från år 1996. En förutsättning för\r\natt tillverkningen över huvud taget skall kunna\r\nförläggas till Kalmar är att företaget får nya order\r\npå X 2000. Eventuella exportorder kommer inte att\r\nkunna tas tillräckligt snabbt för att ge beläggning\r\nföre år 1996.</pre><pre>Om inga nya order på X 2000 tecknas inom en\r\nrelativt snar framtid kommer därför produktionen i\r\nKalmar successivt att skäras ner för att helt upphöra\r\nunder januari, februari 1994. Detta kommer i sin\r\ntur att medföra att produktionen i Helsingborg och\r\nVästerås kommer att påverkas så kraftigt att även\r\ndessa verkstäder hotas av nedläggning. Därmed\r\nskulle svensk tågtillverkande industri upphöra.\r\nSedan ett år tillbaka är produktionen i\r\nÖrnsköldsvik nedläggningshotad. Sammanlagt\r\nskulle detta betyda att ca 1 500 arbetstillfällen inom\r\nABB skulle försvinna. Minst lika många\r\narbetstillfällen kommer då att försvinna hos\r\nunderleverantörerna.</pre><pre>I en tid som av regeringen kallas för\r\n''Infrastrukturens årtionde'' är det naturligtvis\r\nriktigt att Sverige lägger ner tiotals miljarder på nya\r\neller upprustade järnvägsspår. Men det är märkligt\r\natt man inte gör motsvarande satsningar på nya\r\nfordon för att trafikera de nya spåren. Se nu till att\r\noptionen utlöses, och hjälp till att rädda svensk\r\njärnvägsindustri!</pre><pre>Det andra exempel jag vill ta upp är de s.k.\r\nMalmöhusförhandlingarna, som ju syftar till att\r\nstaten tillsammans med kommunerna skall\r\nförbättra infrastrukturen i Malmöhus län. Sven\r\nHulterström slutförde förhandlingarna i juni.\r\nPengar är såvitt jag förstår reserverade för dessa\r\nsatsningar. Men det händer ingenting. Anita\r\nJönsson ställde en fråga här i kammaren, och då\r\nsvarade kommunikationsministern att han behövde\r\nnovember månad på sig för att komma fram till\r\nbeslut. Detta alltså efter sex månader, men okej då.\r\nMen nu, kommunikationsministern, är det\r\ndecember. Det finns nu plats, tid och skäl att lämna\r\nett klart besked så att vi snarast kan komma i gång\r\nmed arbetena, t.ex. med att elektrifiera banan\r\nMalmö--Ystad.</pre><pre>Om man i många sammanhang, när det passar,\r\npåstår att 90-talet skall vara infrastrukturens\r\nårtionde, ökar förväntningarna. Då krävs beslut\r\noch handlingskraft. De projekt jag har tagit upp\r\nskulle skapa och rädda många jobb i det\r\nkrisdrabbade Kalmarområdet men också i Skåne.\r\nLämna besked nu -- inga långbänkar -- för Sverige\r\nmåste ha råd att arbeta.</pre><pre>Anf. 36  ELVING ANDERSSON (c):</pre><pre>Fru talman! Jag vill tacka\r\nkommunikationsministern för den redovisning han\r\nhar lämnat i detta interpellationssvar till Georg\r\nAndersson. Det visar mycket tydligt att den myt\r\nman försöker skapa om att det inte händer\r\nnågonting på infrastrukturområdet är felaktig. När\r\ndet gäller järnvägen sker nu större satsningar än\r\nnågonsin i modern tid på nybyggnad av olika\r\njärnvägsprojekt.</pre><pre>Vi i Centern drev under slutet av 80-talet och\r\nbörjan på 90-talet mycket hårt kravet på väsentligt\r\nökade satsningar på byggande av järnvägar i\r\nSverige. Vi anförde att planeringsramen borde utgå\r\nfrån 4 miljarder kronor per år, och att 40 miljarder\r\nskulle satsas på investeringar i järnvägarna under\r\n90-talet. Vi mötte inget som helst gensvar från den\r\ndåvarande regeringen och den dåvarande\r\nkommunikationsministern. Tvärtom förhånades vi.\r\nMan sade att våra förslag var fullständigt\r\norealistiska osv. Det är därför för mig som\r\ncenterpartistisk trafikpolitiker mycket glädjande\r\natt se att vi nästa år, år 1993, de facto kommer upp\r\ntill 4 miljarder i investeringar.</pre><pre>De som utgjorde den dåvarande majoriteten anför\r\nnu att det sker för litet. Jag har litet svårt att få\r\nresonemanget att gå ihop. Signalen som gick ut till\r\nmyndigheter, Banverket och andra i slutet av 80-\r\ntalet och början av 90-talet var, att det inte skulle\r\nske några stora satsningar framöver på\r\njärnvägsbyggen. Om det då hade kommit andra\r\nsignaler, och man hade visat intresse för att satsa på\r\njärnvägen, hade vi kanske i dag haft en väsentligt\r\nbättre framförhållning så att vi kunnat komma i\r\ngång med projekt.</pre><pre>Jag vill fråga kommunikationsministern om han\r\ndelar den uppfattningen. Skälen till att det går trögt\r\natt komma i gång med projekt är till stor del inte att\r\ndet är pengar som fattas, utan det är andra saker\r\nsom gör att det går trögt på många områden. Det\r\nberor på att man har en dålig framförhållning på\r\ngrund av de politiska signaler som kom under slutet\r\nav 80-talet och början på 90-talet.</pre><pre>Vi har också en lagstiftning som gör det besvärligt\r\natt rent konkret komma fram med nya projekt för\r\njärnvägsbyggen. De är väsentligt svårare att\r\nhantera än t.ex. vägprojekt. Här finns ett behov av\r\natt se över lagstiftningen. Den tidigare regeringen\r\ntog inga initiativ på detta område, t.ex. genom att\r\nskapa en särskild banlag.</pre><pre>Jag vill fråga kommunikationsministern vad man\r\nför närvarande gör i deparetement och regering för\r\natt få en lagstiftning på detta område -- kalla det\r\ngärna en banlag, en parallell till motsvarande\r\nväglag -- som skulle göra att vi snabbar på\r\nprocessen och får fram den här typen av projekt\r\nväsentligt snabbare än vad vi klarar av i dag.</pre><pre>Anf. 37  STEFAN ATTEFALL (kds):</pre><pre>Fru talman! Först vill jag tacksamt notera\r\nSocialdemokraternas stigande intresse för\r\nBotniabanan. Sten-Ove Sundström ger uttryckt för\r\ndet här och Georg Andersson i interpellationen.\r\nDet är bara tråkigt att detta stigande intresse kom\r\nefter det att man lämnat\r\nkommunikationsministertaburetten och\r\nregeringsmakten.</pre><pre>Om jag har förstått planeringsläget rätt, kommer\r\nman fram till den 15 januari att få in svar på\r\nKommunikationsdepartementet från Vägverket\r\noch Banverket inför den kommande\r\nplaneringsperioden. Då är min fråga till\r\nkommunikationsministern om det här innebär att\r\njust våren 1993 blir avgörande för vilket\r\nställningstagande departementet gör till\r\nBotniabanan. Det är ett projekt som vi\r\nkristdemokrater från hela Norrland driver\r\nintensivt. Vi kommer att se till att ni också hör talas\r\nom oss när vi kommer fram till den avgörande\r\nstunden. Jag skulle vilja få bekräftat om februari\r\noch mars blir de avgörande månaderna för detta\r\nprojekt.</pre><pre>Jag jag är även tacksam mot\r\nkommunikationsministern för de vägpengar som\r\nNorrland ändå har fått. Det gäller dels de 2\r\nmiljarder vi fick i våras, dels de 1,5 miljarder som\r\ngick till skogslänen nu i höstas. Man kan få\r\nintrycket av att vissa norrlänningar här inte är\r\ntacksamma för att dessa pengar har kommit till\r\nNorrlandslänen. Vi är i alla fall tacksamma. Jag ser\r\ndetta som något positivt.</pre><pre>Sedan finns det självfallet stora behov. Jag tror att\r\ndet är kommunikationsministern själv som brukar\r\nsäga att vi har ett avståndshandikapp gentemot\r\növriga Europa på ca 70 mil. Vi norrlänningar från\r\növre Norrland har kanske ett avståndshandikapp\r\npå ytterligare 70 mil. De anslag som hittills har\r\ngivits till vägar och järnvägar har haft den här\r\nhänsynen inbyggd. Det var en ganska bra spridning\r\npå dem.</pre><pre>Det är viktigt att den här insikten verkligen finns\r\nnär det gäller den nya planeringsperioden för de\r\nnärmaste 10 åren. Det är inte bara Sverige som\r\nhelhet som har ett antal mils avståndshandikapp\r\nmot de stora marknaderna i Europa, utan övre\r\nNorrland har kanske ytterligare 70 mil. Det\r\nupplever jag som vårt handikapp. Annars har vi\r\nmänniskor, kunskap och företagsamhet som gör att\r\nvi har goda förutsättningar att klara oss i det nya\r\nEuropa. Det är avstånden som är vårt problem.\r\nDär behöver vi hjälp från statsmakterna och\r\nkommunikationsministern.</pre><pre>Jag skulle vilja fråga om stambanan i övre\r\nNorrland. Där har det ju satsats stora pengar. Det\r\nvill jag också honorera Georg Andersson för. Han\r\nhar gjort stora insatser här under sin tid som\r\nkommunikationsminister. Jag vet att det finns\r\nytterligare projekt för ca 300--400 mkr enligt vad\r\njag förstått från Banverket, region Norr. Det är\r\nprojekt som är samhällsekonomiskt lönsamma,\r\nförberedda och där man kan köra i gång under det\r\nnärmaste året. Det förstod jag när jag pratade med\r\nen av tjänstemännen där för en tid sedan.</pre><pre>Då är min fråga om vi kan se, t.ex. i det\r\nbudgetförslag som kommer, att det satsas\r\nytterligare på norra stambanan så att vi kan\r\nfortsätta i den nuvarande investeringstakten för att\r\nräta ut de problem som finns, inte minst i trakterna\r\nmellan Mellansel och Vännäs. Det är ett område\r\nmed mycket besvärlig terräng. Jag hoppas få svar\r\npå frågan om när sådana pengar kan förväntas.</pre><pre>Anf. 38  Kommunikationsminister MATS\r\nODELL (kds):</pre><pre>Fru talman! Georg Andersson säger sig ha svårt att\r\nfå grepp om vad som händer på det här området.\r\nDet är litet märkligt med tanke på den mycket\r\nutförliga redovisning som han har fått här och alla\r\nde dokument som har ställts till förfogande från\r\nVägverket och Banverket.</pre><pre>Den medvetna dimbildning som Georg Andersson\r\noch hans partikamrater bidrar till och\r\nmytbildningen om att vi skulle vara så fumliga på\r\nKommunikationsdepartementet att vi inte kan\r\növerföra pengar som riksdagen har anslagit till\r\nVägverket och Banverket är fullständigt\r\nfantastiska. Jag tycker att Georg Anderssom som\r\nansvarig politiker skulle försöka att bidra till att\r\nstärka respekten för vad våra verk faktiskt gör samt\r\nför vad tjänstemän och den politiska ledningen på\r\nolika departement gör. Det här börjar anta helt\r\norimliga proportioner.</pre><pre>Det finns några saker som är tröga. Låt oss\r\nkonstatera det. Georg Anderssom pekar på några\r\nav dessa projekt. Det är västkustbanan, delvis\r\nostkustbanan och vi har haft en process i gång när\r\ndet gäller Arlandabanan. Vi vill studera om det som\r\nGeorg Andersson själv byggde mycket av sin\r\npolitik på är möjligt, nämligen en medverkan från\r\nnäringslivet genom privata finansiärer.</pre><pre>Låt oss titta på den hundramiljardssatsning som\r\nGeorg Andersson och hans partikamrater brukar\r\nframhålla för 90-talet. Vad bestod den av? Ca 50\r\nmiljarder var Vägverkets och Banverkets ordinarie\r\nanslag. Ca 30 miljarder var det som skulle komma\r\nin från framtida bilister, framför allt i Stockholm\r\noch Göteborg och från dem som skall åka över\r\nÖresundsbron. Ytterligare 10--15 miljarder skulle\r\nkomma från näringslivet. Jag har nyligen läst vad\r\nGeorg Andersson skrev i de här delarna.</pre><pre>Det mångomtalade Vedaprojektet skulle bl.a.\r\nfinansieras med avgifter. Där visade en utredning\r\nsom Vägverket gjorde att 7 % av de nödvändiga\r\ninteckningarna skulle kunna komma från\r\nVägverket. Jag tycker att man skall ha detta i\r\nåtanke, Georg Andersson, när man nu skall läsa ut\r\nvad som ligger bakom de mycket kraftfulla\r\nanklagelser som riktas mot regeringen i dag.</pre><pre>Georg Andersson säger att vi har belagt\r\nvästkustbanan med startförbud. Sanningen, fru\r\ntalman, är att Georg Andersson tillsatte en\r\nförhandlingsman som skulle ta fram pengar från\r\nregionen. Han misslyckades med sitt uppdrag. Nu\r\nhar vi tillsatt en ny förhandlingsman, vid sidan av\r\nden här processen, där det finns en tröghet. Här\r\nfinns den stora utmaningen. Stefan Attefall tog upp\r\nden också i sin fråga. Vi har en tröghet när det\r\ngäller de stora järnvägsprojekten.</pre><pre>Det handlar om själva åtkomsten av marken.\r\nExpropriationsprocessen när det gäller tunneln\r\nunder Hallandsåsen omfattar över 100\r\nexpropriationsfall. När det gäller västkustbanan är\r\ndet fortfarande några expropriationer som inte är\r\nklara. Det är en process som tar tid. Där är det\r\nmöjligt för enskilda människor att överklaga och att\r\ninte lämna in fullständiga handlingar. Det fördröjer\r\noch gör att processen tas om. De som är medvetna\r\nom hur man utnyttjar det här har i vissa fall varit\r\nmycket framgångsrika, när det gäller att försena\r\nframför allt järnvägsprojekt.</pre><pre>På vägsidan har vi väglagen från 1935. Den gör att\r\nVägverket ställer ut en plan som kan överklagas till\r\nregeringen. Därefter går arbetena i gång. Man löser\r\nproblemen med ersättningsfrågor och annat i\r\nefterhand.</pre><pre>Georg Andersson frågar om det har framkommit\r\nnågot nytt när det gäller Arlandabanan. DELFIN,\r\ndelegationen för infrastrukturinvesteringar, som\r\nhar tillsatt konsulten, fick rapporten häromdagen.\r\nDen utvärderar nu rapporten. Jag har ännu inte fått\r\ndess rapport. Det är den som skall utvärdera. Vi får\r\nen rapport därifrån inom en snar framtid.</pre><pre>Georg Andersson talar om att jag skulle ha varit ute\r\nmed stolta löften. Det kan man naturligtvis tycka.\r\nJag sade vid ett tillfälle att jag räknade med att det\r\nskulle bli 8 miljarder som investerades under\r\n1992/93, det budgetår som nu pågår, i vägar och\r\njärnvägar. Då sade Georg Anderssom och andra att\r\n4 av dessa miljarder var anslagna av den gamla\r\nregeringen. Det är alldeles riktigt. Jag har aldrig\r\ntalat om vem som har anslagit eller betalt pengarna.\r\nDet var en prognos om hur mycket som skulle\r\ninvesteras under detta budgetår.</pre><pre>Om det var ett stolt löfte, Georg Andersson, så har\r\ndet överträffats med mycket god marginal. Det\r\nkommer nämligen nu att investeras för 13 miljarder\r\nkronor. Jag hoppas att Georg Andersson kan ta\r\ntillbaka påståendet att de 8 miljarderna var ett löfte\r\nsom inte kunde levas upp till. Det är något som jag\r\nfår höra jämt och ständigt. Det vore klädsamt om\r\nGeorg Andersson här i dag kunde erkänna att löftet\r\nom dessa 8 miljarder infriades med god marginal.\r\nDet blev 13 miljarder i stället. Detta är en\r\ntredubbling av investeringsnivån jämfört med ett\r\ngenomsnitt under 80-talet. Det är en fördubbling,\r\nen ökning med 100 %, jämfört med den nivå som vi\r\nhade under budgetåret 1991/92.</pre><pre>Sten-Ove Sundström tycker att det är hemskt att\r\njag säger att vi skall återkomma med en proposition\r\ntill våren. Jag tycker att Sten-Ove Sundström skall\r\nstudera hur riksdagsarbetet fungerar. Regeringen\r\nhar inga pengar. Vi har intecknat alla de pengar\r\nsom riksdagen har anslagit. Vi har en\r\nplaneringsprocess som jag trodde att ledamöterna i\r\ndenna kammare var angelägna om att upprätthålla.\r\nVill ni delegera till regeringen att anslå pengar, är\r\ndet en nyordning som skulle föra ganska långt, men\r\njag har ingenting emot en sådan process.</pre><pre>Anf. 39  GEORG ANDERSSON (s):</pre><pre>Fru talman! Får jag först säga att det nästan är\r\nrörande att höra Elving Anderssons förnöjsamhet i\r\ndag. Han är ändå ganska ensam bland dem som\r\nägnar sig åt dessa frågor om att vara förnöjd över\r\nutvecklingen. Tvärtom är det en stor irritation ute\r\npå fältet över att det går för sakta och händer för\r\nlitet.</pre><pre>Men jag skall inte diskutera dessa frågor med\r\nElving Andersson utan med Mats Odell. Mats\r\nOdell blir än mer upprörd för varje gång som jag\r\ndiskuterar det här med honom. Jag kan möjligen\r\nförstå det, eftersom det inte kan vara lätt att var\r\nkommunikationsminister mot bakgrund av det som\r\nnu händer, den debatt som förs ute på fältet och den\r\nmisstro som visas.</pre><pre>Jag har inte skapat och spritt några myter om det\r\nhär. Det finns inga sådana myter. Läser Mats Odell\r\ninte näringslivets tidskrifter? Det är en allmän\r\nirritation i näringslivet över att det som utlovas inte\r\ninträffar.</pre><pre>Det vare mig fjärran att äventyra respekten för\r\npolitiker och tjänstemän inom\r\nkommunikationsdepartementet. Jag har en stor\r\nrespekt för tjänstemännen inom\r\nkommunikationsdepartementet, men jag har en\r\nsjunkande respekt för den politiska ledningen. Det\r\nhandlar här inte om en diskussion om formerna för\r\nprivat finansiering, utan det gäller en diskussion om\r\nhur vi skall snabba upp investeringar som jag\r\nbedömer vara angelägna på järnvägsområdet.</pre><pre>Banverket har gång på gång presenterat många\r\nsådana projekt som skulle behöva genomföras av\r\nsysselsättningsskäl och av miljöskäl och för att få i\r\ngång tillväxten i vårt land. Men man får inte fram\r\ndessa projekt, eftersom regeringen inte ger några\r\npengar till dem.</pre><pre>Det heter nu i svaret att man skall se över hur\r\nfinansieringen skall säkras, och det skapar en ny\r\nosäkerhet om hur det är med finansieringen. Det är\r\nen direkt ohederlig argumentation som Mats Odell\r\ngör sig skyldig till när han här talar om 8 resp. 13\r\nmiljarder. Jag skall inte ägna mig åt någon\r\nsifferexercis, men jag har flera gånger studerat\r\nlistan över de 13 miljarderna, och det finns mycket\r\nluft i de siffrorna. De svarar inte alls mot de 8\r\nmiljarderna.</pre><pre>Vi lade grunden till denna satsning genom att ta\r\nfram 10 miljarder för infrastruktursatsningar och få\r\nfram en ram om ytterligare 10 miljarder. Det är de\r\npengarna som ni nu rullar runt flera gånger. Men\r\noavsett vem som än har tagit fram dem måste de nu\r\nkomma i arbete, och det snabbt.</pre><pre>Det är vilseledande när kommunikationsministern\r\nnu ger sken av att man satsar 530 miljoner kronor\r\npå västkustbanan. Det råder nu startförbud för\r\ndetta projekt, i väntan på förhandlingar som\r\nmöjligen blir klara i mars 1993. Hur blir det i\r\nfortsättningen? Regeringen är naturligtvis ansvarig\r\nför vad som händer nu och kan inte skylla på\r\ntidigare försummelser. Dessa kan vi ta upp i ett\r\nannat sammanhang.</pre><pre>Anf. 40  STEN-OVE SUNDSTRÖM (s):</pre><pre>Fru talman! Kommunikationsministern säger att\r\ndet är viktigt att stärka respekten för vad som görs,\r\noch även jag tror att det är viktigt, men för att man\r\nskall klara den operationen krävs att man gör\r\nnågonting. Vi kan inte hela tiden tala om att satsa\r\npå infrastrukturen när människorna ser att de\r\nsatsningarna inte kommer till stånd. Det är viktigt.</pre><pre>Statsrådet säger vidare att jag skall studera hur\r\nriksdagen fungerar. Det har vi ju som riksdagsmän\r\nstora möjligheter att göra, men jag måste erkänna\r\natt det inte fungerade så bra under den senaste\r\nperioden. Det fanns ju en annan tid med en annan\r\nmajoritet, då vi t.ex. i Norrbotten kunde registrera\r\nstora investeringar på infrastrukturområdet,\r\nnämligen på flyg, järnvägar och vägar. Jag tror att\r\ndet är viktigt att vi för att få tillbaka respekten för\r\nde politiska organ som vi har, inte minst\r\nKommunikationsdepartementet, får fart på de\r\ntunga investeringarna.</pre><pre>Om planeringen inte alltid fungerar som vi vill,\r\nmåste vi kunna ge ett besked om när så kommer att\r\nske. När får vi ett beslut om Botniabanan, och på\r\nvilket sätt skall den byggas? Vad händer t.ex. med\r\nde problem som vi har i Haparanda, på gränsen mot\r\nFinland? Får vi möjlighet att bygga en\r\nomlastningsterminal eller en omaxlingsterminal?\r\nDet finns rader av besked som vi väntar på att få\r\nfrån regeringens sida. Även om\r\nkommunikationsministern önskar en annan\r\nhandläggningsordning, måste det vara statsrådet\r\nsom skall ge besked på dessa områden. Det är det\r\nenda sätt på vilket vi kan stärka respekten för de\r\npolitiska besluten.</pre><pre>Min uppmaning till kommunikationsministern\r\nmåste därför bli: Kom nu upp ur vallgraven! Sätt\r\nfart på investeringarna! Det gagnar alla politiker\r\nom ni kan visa att ni menar något med allt ert snack.</pre><pre>Anf. 41  BO NILSSON (s):</pre><pre>Fru talman! Jag ställde två enkla frågor omprojekt\r\nsom skulle kunna bidra till att förbättra\r\ninfrastrukturen och skapa nya jobb här i landet.\r\nKommunikationsministern borde vara väl\r\nförberedd på dessa frågor. De har ställts tidigare,\r\nmen då har han inte kunnat lämna besked. Jag\r\ntycker att det nu borde vara dags att lämna besked\r\noch visa handlingskraft.</pre><pre>De enkla frågorna var följande.</pre><pre>Malmöhusförhandlingarna är slutförda sedan ett\r\nhalvår tillbaka. Kommunikationsministern har\r\nuttalat att han behövde få november månad på sig\r\nför att kunna lämna besked. Nu skriver vi\r\ndecember, och jag tycker att vi nu kan kräva ett\r\nbesked på den punkten. Vi behöver komma i gång\r\ninte minst med elektrifieringen av banan mellan\r\nMalmö och Ystad. I dessa förhandlingar ingick\r\nockså många andra värdefulla projekt som leder till\r\njobb och förbättringar.</pre><pre>Det är likadant med den andra frågan, om\r\noptionen, som är oerhört viktig. Det rör sig om\r\ntusentals jobb, och det är angeläget att\r\nkommunikationsministern, som skall leda detta\r\narbete, trycker på och ser till att optionen blir\r\nutlöst, så att det skapas jobb i regioner som\r\nKalmarområdet, men också i Västerås,\r\nÖrnsköldsvik och Helsingborg. Kan man inte\r\nåtminstone få en anvisning om när ett slutligt\r\nbesked kan komma? Det är viktigt för våra orter,\r\nför trafikpolitiken och för att vi skall kunna skapa\r\njobb.</pre><pre>Anf. 42  Kommunikationsminister MATS\r\nODELL (kds):</pre><pre>Fru talman! Georg Andersson undrar om jag inte\r\nläser näringslivets tidskrifter. Det gör jag. Jag vet\r\ninte om det sker i samma omfattning som är fallet\r\nmed Georg Andersson, men jag ser att det även där\r\nfinns en otålighet på den här punkten. Det är också\r\nsjälvklart. Se bara på kurvan över\r\nbyggaktiviteterna i vårt land fram till de senaste\r\nåren på 80-talet! År 1991 hade man en omsättning\r\npå ungefär 200 miljarder kronor, ett resultat av den\r\nspekulationsekonomi som växte fram under den\r\nförra regeringens tid. Det förekom hög inflation,\r\nsnabba klipp osv.</pre><pre>När denna sufflé nu håller på att sjunka ihop, från\r\nen investeringsnivå på ungefär 200 miljarder, och vi\r\nunder detta budgetår satsar 13 miljarder, är det\r\nklart att man inte märker särskilt mycket, mot\r\nbakgrund av en byggmarknad i slutet av 80-talet\r\nsom kunde beskrivas som en uppblåst bubbla.</pre><pre>Georg Andersson säger att det finns projekt och att\r\nregeringen inte ger några pengar till dessa. Alla de\r\npengar som riksdagen har gett regeringen är\r\nintecknade och utdelade till Vägverket och\r\nBanverket.</pre><pre>Vi hade, Georg Andersson, en förhandling mellan\r\nregeringen och oppositionen i den s.k.\r\nkrisuppgörelsen. Vi drev på så mycket som det över\r\nhuvud taget var möjligt för att få till stånd ökade\r\nsatsningar på investeringar och för att dra ner på\r\nkonsumtionen. Det som vi lyckades uppnå var 1,5\r\nmiljarder kronor, som gick till de mindre vägarna\r\ni skogslänen, och 1 miljard för tidigareläggning av\r\naffärsverkens investeringar. Det handlade alltså\r\ninte om Vägverket och Banverket utan snarare om\r\nTeleverket, Sjöfartsverket och andra affärsverk.</pre><pre>Så långt kunde man komma med den\r\nsocialdemokratiska oppositionen när det gällde att\r\nåstadkomma mer av investeringar. Den hade inte\r\nheller då kraften att ta itu med att överföra pengar\r\nfrån konsumtion och transfereringar till\r\ninvesteringar. Det är bakgrunden i den delen.</pre><pre>Nu måste investeringarna komma i gång, säger\r\nGeorg Andersson. Jag vill, fru talman, peka på att\r\nGeorg Andersson borde vara medveten om att det\r\när i budgetpropositionen som regeringen talar om\r\nhur man vill fördela pengar och åstadkomma svar\r\npå bl.a. en del av de frågor som här har ställts. Det\r\när självklart.</pre><pre>Sten-Ove Sundström fortsätter sina insinuationer\r\nom att projekten inte kommer i gång. Jag vill då\r\nfråga Sten-Ove Sundström: Vilka projekt är det\r\nsom inte kommit i gång i enlighet med uppgjorda\r\ntidsplaner? Jag bortser härvid från västkustbanan --\r\nvi har här varit ense om att den är försenad. Nämn\r\nnågot sådant projekt! Georg Andersson, som läser\r\nnäringslivets tidningar så noggrant, kan väl också\r\nbidra med att för mig räkna upp fem projekt som är\r\nförsenade, så att jag kan gå tillbaka och se vad vi,\r\nVägverket eller Banverket har missat.</pre><pre>Ni får faktiskt litet grand precisera er allmänna och\r\nflummiga kritik, som underblåser mytbildningen.\r\nKom upp och tala om vilka projekt som är\r\nförsenade, utöver västkustbanan och -- om ni så\r\nvill -- Arlandabanan. Beträffande denna har vi\r\nändå sagt att starten för trafiken icke kommer att\r\nförsenas och att vi undersöker möjligheterna att\r\nminska inslagen av statlig finansiering.</pre><pre>Botniabanan finns med bland de projekt som\r\növervägs i den tioårsplan som skall presenteras för\r\nriksdagen i en proposition förhoppningsvis i mars\r\nmånad. Den planeringsprocessen kan inte vara\r\nokänd för Georg Andersson och Sten-Ove\r\nSundström. Ni har väl själva tidigare varit med om\r\natt lägga upp tioårsplanerna.</pre><pre>Vägverket och Banverket har arbetat oerhört\r\nambitiöst på regional nivå och har diskuterat och\r\nprioriterat olika projekt. De kommer till\r\nregeringen med sitt underlag den 15 januari, och vi\r\nskall sedan behandla detta. Man kan tycka att\r\nnågon månad för att få fram en proposition till\r\nriksdagen om detta är för lång tid, men riksdagen\r\nhar själv begärt att få delta i detta planeringsarbete.\r\nNi har själva varit med om att rösta fram detta. Nu\r\ntycks ni vara beredda att ta tillbaka detta. Ni vill\r\ninte vara med utan tycker att vi nu skall fatta beslut\r\nom detta. Hur vill ni egentligen ha det på denna\r\npunkt?</pre><pre>Bo Nilsson frågar återigen om SJ och ABB. Jag har\r\ntvå gånger tidigare svarat på den frågan här i\r\nkammaren, och jag har samma svar i dag. SJ fick i\r\n1988 års trafikpolitiska beslut utomordentliga\r\nmöjligheter att beställa den rullande materiel som\r\nman anser sig behöva för sin verksamhet. Man har\r\nfått statliga kreditgarantier för all upplåning som är\r\nnödvändig i detta avseende.</pre><pre>JVi har med SJ klarat ut de bekymmer som\r\neventuellt kan vara förenade med att vi samtidigt\r\nutreder möjligheterna att avreglera trafiken på\r\njärnvägarna, precis som vi har avreglerat trafiken i\r\nluften och åstadkommit kraftfullt sänkta priser.\r\nDen avregleringen har givit 10--40 % till\r\nkonsumenternas fördel.</pre><pre>Att nu gå in i den affärsförhandling som pågår kan\r\nbara skada den processen. SJ och ABB har alla\r\nnödvändiga resurser för att klara denna uppgift.</pre><pre>Talmannen anmälde att Sten-Ove Sundström och\r\nBo Nilsson anhållit att till protokollet få antecknat\r\natt de icke ägde rätt till ytterligare inlägg.</pre><pre>Anf. 43  GEORG ANDERSSON (s):</pre><pre>Fru talman! Kommunikationsministern fortsätter\r\nmycket irriterat. Det är när man går upp i varv alltid\r\nrisk att man sänker trovärdigheten, och jag vill nog\r\npåstå att kommunikationsministern gjorde det nu.\r\nJag bedömer den beskrivning som nu har gjorts av\r\nkrisförhandlingarna som direkt ohederlig.</pre><pre>Kommunikationsministern sade: Vi drev på för att\r\nfå så mycket investeringar som möjligt, men\r\nSocialdemokraterna motsatte sig detta. Det var så\r\nlångt vi kom med Socialdemokraterna.</pre><pre>Vad är det för resonemang? Det är just\r\ninvesteringar som vi har drivit på. Det bärande\r\nskälet till att vi gick in i dessa krisförhandlingar var\r\njust att få till stånd sysselsättningspolitiska insatser\r\nsom regeringen inte gjorde. Vilka var det som drev\r\npå? Den bild som vi har fått är att regeringen kom\r\ntomhänt till dessa förhandlingar.</pre><pre>Vad har ni gjort med den lista på förslag till\r\ninvesteringar om 6 miljarder kronor som Banverket\r\nhar presenterat vid olika tillfällen -- senast i\r\nseptember?</pre><pre>Kommunikationsministern kryper bakom\r\nriksdagen. Vad har vi presenterat i riksdagen? Vi\r\npresenterade i januari 1992 förslag om\r\ninvesteringar för att öka sysselsättningen. Vi väckte\r\nen stor och omfattande motion i april--maj 1992.\r\nMen också den avslogs av den bogerliga\r\nmajoriteten, inkl. kommunikationsministerns\r\nparti. Drev kommunikationsministern på?</pre><pre>Vi föreslog 2,5 miljarder kronor till\r\nunderhållsanslaget. Ni prutade till 2,2 miljarder\r\nkronor. Av den summan blev det 150 miljoner\r\nkronor till järnvägen. Vi försökte få till stånd ett\r\ninitiativ i riksdagen den 1 september i år. Den\r\nborgerliga majoriteten avvisade det. Det gällde\r\nfortfarande att skynda på järnvägs- och\r\nväginvesteringar. Regeringspartierna, inkl. kds,\r\navvisade de propåerna. Det här är ju sanningen.\r\nDärför är kommunikationsministern fortfarande\r\nsvaret skyldig.</pre><pre>Ta initiativ! Vi lovar att stödja det i riksdagen.\r\nInvesteringarna i järnvägarna behövs nu. Hur\r\nduktig regeringen än har varit enligt\r\nkommunikationsministern behöver takten öka\r\nkraftfullt -- just på grund av arbetslösheten. Det har\r\nkommit nya siffror om arbetslösheten i dag. Det är\r\nrekordsiffror igen. Järnvägarna behövs också för\r\ntillväxtens och miljöns skull. Sätt i gång!</pre><pre>Anf. 44  Kommunikationsminister MATS\r\nODELL (kds):</pre><pre>Fru talman! Jag tycker inte att Georg Andersson\r\nskall övertolka det jag sade. Jag sade att vi\r\nmisslyckades med att överföra mera från\r\nkonsumtion till investeringar. Jag är medveten om\r\natt Socialdemokraterna lade fram ett förslag om en\r\nstor lånefinansiering. Jag talade om att överföra\r\nfrån konsumtion till investeringar, dvs. att\r\ngenomföra besparingar på transfereringssystemet.\r\nDet var något som man hela tiden misslyckades\r\nmed att göra under 1980-talet.\r\nTransfereringssystemet har hela tiden ökat i\r\nomfattning, och investeringarna har minskat. Jag är\r\nmedveten om att det är särskilt svårt att\r\nåstadkomma detta i en lågkonjunktur. Men det är\r\ndet som har varit målsättningen.</pre><pre>Georg Andersson frågade vad regeringen har gjort\r\nmed Banverkets lista. Denna lista har tagits fram\r\nefter en begäran av Allan Larsson. Han vände sig\r\ntill Vägverket och Banverket och ville ha en lista\r\növer de projekt som skulle kunna komma i gång om\r\ndet fanns möjligheter till finansiering.</pre><pre>Jag uppfattar den listan, fru talman, som en samling\r\nprojekt som nu finns med i den planeringsprocess\r\nsom pågår och som skall redovisas för regeringen\r\nden 15 januari. Projekten skall sedan finnas med i\r\nden planeringsprocess som skall leda fram till en\r\nproposition som riksdagen sedan skall få ta\r\nställning till.</pre><pre>Fru talman! Låt mig konstatera att det är glädjande\r\natt regeringen och oppositionen är eniga om att vi\r\nbör öka investeringstakten. Under 1980-talet var\r\nden genomsnittliga investeringsnivån 4--5 miljarder\r\nkronor. I år har investeringarna ökat till 13\r\nmiljarder kronor. Vi hoppas att vi kan behålla den\r\nnivån och även öka den genom det arbete som\r\npresenteras i budgetpropositionen och i den\r\nproposition om inriktningen av investeringarna\r\nsom kommer under mars månad.</pre><pre>Överläggningen var härmed avslutad.</pre><pre>7 §  Svar på interpellation 1992/93:53 om\r\nutvärderingen av 1988 års trafikpolitiska beslut</pre><pre>Anf. 45  Kommunikationsminister MATS\r\nODELL (kds):</pre><pre>Fru talman! Ines Uusmann har frågat mig vilka\r\nåtgärder jag avser att vidta beträffande utvärdering\r\nav 1988 års trafikpolitiska beslut.</pre><pre>Som Ines Uusmann påpekar fastställde riksdagen\r\ngrunder för trafikpolitiken för 1990-talet genom\r\n1988 års trafikpolitiska beslut. Något krav på en\r\ntotal utvärdering av beslutet under år 1992 återfinns\r\ndock inte i riksdagsbeslutet. I samband med bl.a.\r\nen av den tidigare regeringens budgetpropositioner\r\n(prop. 1990/91:100 bil. 8 s. 3) framhölls att det\r\ntrafikpolitiska beslutet skall utvärderas efter hand.\r\nJag anser för min del att så bör ske, och jag har inte\r\nförutskickat en total utvärdering av trafikpolitiken\r\nunder år 1992.</pre><pre>Vissa områden har setts över -- t.ex. redovisades en\r\nuppföljning av det s.k. kostnadsansvaret inom\r\ntrafiksektorn i en rapport från\r\nKommunikationsdepartementet i år (Trafikavgifter\r\npå samhällsekonomiska villkor, Ds 1992:44). När\r\ndet gäller den samordnade investeringsplaneringen\r\npå infrastrukturområdet kommer jag att lämna en\r\nredovisning under våren 1993 i enlighet med\r\nriksdagens uttalanden tidigare i år. Redovisningen\r\navser den långsiktiga inriktningen av\r\ninfrastruktursatsningar inom\r\nkommunikationsområdet under perioden 1994--\r\n2003.</pre><pre>1988 års trafikpolitiska beslut innefattar\r\nlångtgående förändringar inom järnvägsområdet,\r\nbl.a. uppdelningen av det tidigare SJ i ett trafikverk\r\noch ett infrastrukturverk samt\r\nomstruktureringskrav m.m. riktade mot det nya SJ.\r\nVidare gavs SJ särskilda befogenheter i syfte att\r\nunderlätta omstruktureringen under perioden\r\n1988--1992.</pre><pre>Uppdelningen mellan SJ och Banverket ses över i\r\nsamband med utredningen om ökad konkurrens\r\ninom järnvägssektorn (dir. 1992:40). När det gäller\r\nSJ:s resultat, utnyttjande av befogenheter m.m.\r\nunder åren 1988--1992 avser jag att lämna en\r\nredovisning till riksdagen i samband med 1993 års\r\nbudgetproposition. Jag vill i sammanhanget erinra\r\nom att SJ:s befogenheter förlängdes i samband med\r\n1991 års budgetproposition till att gälla t.o.m. den\r\n1 juli 1993 i syfte att möjliggöra en utvärdering av\r\nresultatet under perioden 1988--1992.</pre><pre>Anf. 46  INES UUSMANN (s):</pre><pre>Fru talman! Jag tackar kommunikationsministern\r\nför det snabba och korta svaret. Det är rakt och\r\nentydigt, dvs. det kommer ingen samlad\r\nutvärdering. Jag beklagar av flera skäl detta.</pre><pre>1988 års trafikpolitiska mål innebar stora\r\nförändringar på trafikpolitikens område. Genom\r\natt föra fram viktiga, men ibland motstridiga, mål\r\nförsökte man få fram en helhetssyn på\r\ntrafikpolitiken. Målet var att erbjuda medborgarna\r\noch näringslivet i landets olika delar en\r\ntillfredsställande, säker och miljövänlig\r\ntrafikförsörjning till lägsta möjliga\r\nsamhällsekonomiska kostnader. Det här kan ju\r\nbehöva tolkas. Vad betyder det här?</pre><pre>Jag kan ge exempel på några intressanta\r\nfrågeställningar. Detta att man skiljer på\r\nmedborgare och marknad betyder att det är olika\r\noch motstridiga intressen som skall prioriteras mot\r\nvarandra.</pre><pre>Fru talman! Trafikpolitiken skall främja tillväxten.\r\nMen då kommer den kanske också i konflikt med\r\nandra mål, t.ex. regionalpolitiska mål. Hur skall\r\nman bära sig åt för att tolka detta mål i förhållande\r\ntill tillväxtmålet?</pre><pre>Vi kan gå vidare i tolkningen av de olika orden.\r\nTrafiksäkerheten skall prioriteras. Trafiken skall\r\nvara miljövänlig, dvs. miljön skall prioriteras. Vad\r\ninnebär dessa mål när det gäller satsningar i\r\nstorstäderna i förhållande till satsningar i\r\nglesbygden?</pre><pre>Det talas om lägsta möjliga samhällsekonomiska\r\nkostnader. Vad räknas in i de samhällsekonomiska\r\nkostnaderna? Hittills har vi varit mycket dåliga på\r\natt prissätta de externa kostnaderna såsom\r\nmiljöförstöring och olyckor.</pre><pre>En annan fråga man kan ställa sig är om det saknas\r\nnågot i det trafikpolitiska målet. Går det att över\r\nhuvud taget jämställa dessa delmål eller måste det\r\nske en prioritering? Jag tror att vi måste prioritera.</pre><pre>Det viktigaste av allt är kanske hur vi skall bära oss\r\nåt när olika delmål kommer i konflikt med\r\nvarandra. Vad är det som får stryka på foten, och\r\nvad går segrande ur striden? Det är bl.a. det jag\r\ntycker borde ha ingått i en samlad utvärdering av\r\ndet trafikpolitiska beslutet.</pre><pre>Jag tror att riksdagen var medveten om att det\r\ninnebar stora förändringar när beslutet fattades\r\n1988. Det var därför riksdagen uttalade att det var\r\nviktigt att göra en samlad utvärdering. Jag är\r\nmedveten om att det inte finns någon explicit\r\nhemställanspunkt där en utvärdering krävs eller\r\nbeställs. Å andra sidan har trafikutskottet i sitt\r\nbetänkande sagt: Enligt riksdagens skall en\r\nutvärdering av det trafikpolitiska beslutet ske år\r\n1992. Man behöver inte hänga upp sig på att det är\r\nen månad kvar av 1992. Det handlar här om en\r\nsamlad utvärdering.</pre><pre>Jag tycker inte heller att vi skall fastna i formalia.\r\nDet viktiga är att om vi skall styra med politiska\r\nmål, måste vi också stämma av att målen uppfylls.\r\nJag kan inte tolka det på annat sätt än att\r\nkommunikationsministern inte har den\r\nuppfattningen.</pre><pre>Kommunikationsministern säger att han inte har\r\nförutskickat någon total utvärdering. Det är till\r\nsyvende och sist en politisk markering som är\r\nmycket viktig, men också oerhört beklagansvärd.</pre><pre>Fru talman! Jag vill fråga\r\nkommunikationsministern varför han inte anser att\r\ntrafikpolitiken är så viktig att den är värd att\r\nutvärdera.</pre><pre>Anf. 47  HANS LINDBLAD (fp):</pre><pre>Fru talman! Jag vill ta fasta på ordet utvärdering.\r\nDet är mycket intressant. När vi nu ändå är inne på\r\ntrafikområdet kan man göra en liknelse med ett\r\nstort tankfartyg -- det går åt ett visst håll, och vi vill\r\natt det skall gå åt ett annat håll.</pre><pre>Det är vanligt att regeringen lägger fram förslag för\r\nriksdagen om stora beslut, gärna med ett bestämt\r\nårtal. Sedan vidtar man ett antal åtgärder, inrättar\r\neventuellt ett nytt verk eller omorganiserar ett\r\ngammalt. Man ändrar lagar och lägger till ett antal\r\nhundra miljoner. Man gör uttalanden. Sedan tror\r\nman att åtgärderna skall leda till att det man har\r\nuttalat händer.</pre><pre>Ofta har vi i våra beskrivningar förändrat\r\nverkligheten, och då blir det som riksdagen har\r\nsagt. Det finns mycket forskning om detta i andra\r\nländer. Det kallas implementering. Parlamentet\r\nfattar ett beslut, men blir det som man har beslutat?\r\nVi har hos riksdagens revisorer haft besök av en\r\namerikansk professor från Stanford. Han sade att\r\nnär ett beslut av detta slag fattas i Kalifornien, finns\r\nkanske uppåt 48 olika intressenter som efteråt kan\r\npåverka. Sannolikheten att det blir som riksdagen\r\nhar beslutat är i själva verket mindre än hälften.</pre><pre>Vi fattar beslut. Men sedan måste vi se vad det blir\r\nav besluten. Vi kanske tänkte att tankfartyget\r\nskulle skifta kurs med 20 grader. Efter ett år ser vi\r\natt det följer precis samma kurs som förut, eller att\r\nkursen kanske har ändrats med 3 grader. Då får\r\nman ställa frågan om det är nödvändigt att vidta\r\nytterligare åtgärder. Eller också kan man se om\r\nfartyget möjligen kommer till någon trevlig hamn\r\nom det fortsätter att följa samma kurs.</pre><pre>Vad jag försöker säga är att det borde vara en\r\nhuvuduppgift för resp. utskott -- i det här fallet\r\ntrafikutskottet -- att se vad det blir av besluten. I\r\nstället säger man: Vi kör på blint ett antal år innan\r\nvi ser efter hur det blir. Man måste hela tiden iaktta\r\nvad som sker, om utvecklingen följer en\r\nförändringskurva, om man ligger före eller efter\r\nbeslutet eller ungefär som det var tänkt. Det är vad\r\njag menar med utvärdering.</pre><pre>En utvärdering är ofta någonting som görs vid ett\r\nbestämt tillfälle. Men utvärdering måste ske\r\nsuccessivt, hela tiden.</pre><pre>Det var intressant att lyssna på Ines Uusmann. Hon\r\nantydde att beslutet kanske inte var så lätt att tolka.\r\nDet fanns inbyggda målkonflikter. Jag menar att\r\nom det finns målkonflikter, skall riksdagen tydligt\r\nsäga vilka mål som skall ha försteg. Om man lämnar\r\ndet till regeringen, eller ännu värre, regeringen\r\nlämna det till någon myndighet, blir det de som\r\nbestämmer. Målkonflikter förekommer ofta, och\r\ndå är det ännu viktigare med tydliga besked.</pre><pre>Det är naturligtvis skillnad på olika beslut. Om vi\r\nt.ex. bestämmer att en bro skall byggas från den\r\nena till den andra sidan av en älv, blir det\r\nfömodligen en bro. Det blir inte så att bron slutar\r\npå halva sträckan. Den kanske t.o.m. blir byggd\r\ninom rätt tid. Men det är mycket mer komplext om\r\nflera faktorer skall innefattas, om folks beteende\r\nskall påverkas.</pre><pre>Det borde vara riksdagens uppgift att ange tydliga\r\nmål som är mätbara, så att det framgår vad\r\nriksdagen har menat. Sedan skall regeringen ange\r\nom målen är på väg att uppfyllas eller inte.\r\nRegeringen skall slå larm när det inte går som\r\nriksdagen har sagt. Då krävs antingen fler åtgärder\r\neller också får vi ändra på målen. Detta är en\r\nsuccessiv process.</pre><pre>Kommunikationsministern måste väl ändå ha en\r\nuppfattning om ifall man är på rätt väg eller om de\r\nåtgärder som riksdagen beslöt inte korresponderar\r\nmed de mål som lades fast. Om det finns\r\nmålkonflikter av den typ som Ines Uusmann\r\npekade på är det nödvändigt att regeringen talar om\r\ndet och att det ena målet måste prioriteras framför\r\ndet andra. Det väsentliga är att riksdagen, som har\r\nfattat beslutet, också måste korrigera målen.</pre><pre>Jag upplever det ibland som att vi lever i en\r\nskenvärld. Vi fattar gärna tidsbestämda beslut, som\r\ninnehåller årtal, och tror att mål skall förverkligas.\r\nSedan blir det någonting annat. Riksdagen måste\r\nhela tiden ha en kommunikation med regeringen\r\noch veta om riksdagsbesluten följs.</pre><pre>Anf. 48  Kommunikationsminister MATS\r\nODELL (kds):</pre><pre>Fru talman! Först till den formella frågan: Det är\r\nriktigt som Ines Uusmann säger, att det i\r\ntrafikutskottets betänkande med anledning av\r\nregeringens proposition 1989/90 Näringspolitik för\r\ntillväxt står att enligt riksdagens beslut skall en\r\nutvärdering av det trafikpolitiska beslutet ske år\r\n1992. Detta refererar till den näringspolitiska\r\npropositionen. Här har skett en glidning. I\r\nbudgetpropositionen 1991 står att regeringen avser\r\natt efter hand utvärdera det trafikpolitiska beslutet.\r\nJag är glad för att Ines Uusmann inte var ute efter\r\nhårklyverier av detta slag, utan en betydligt mer\r\nintressant och, som jag uppfattar det, mycket viktig\r\ndebatt, nämligen om vi är på rätt väg.</pre><pre>Jag vill svara Hans Lindblad att jag i princip anser\r\natt vi är på rätt väg. Jag tycker att det är viktigt att\r\nfå en samlad bedömning. Vi skall inte underskatta\r\ndet underlag som kommer in exempelvis i verkens\r\ntreårsplaner. Banverket har exempelvis en\r\nutomordentligt bra redovisning i sin treårsplan av\r\nhur målet har uppfyllts. Alla verk har ett avsnitt om\r\ndetta. Det kommer också på vanligt sätt en\r\nredovisning i budgetpropositionen, med en\r\nverksamhetsanalys och redovisning av hur de\r\ntrafikpolitiska målen har uppfyllts.</pre><pre>Det viktiga är att de trafikpolitiska målen ligger\r\nfast. Det är självklart. Vi har här fört en debatt om\r\nsatsningarna i övre Norrland. Jag kan berätta att\r\njag ofta, vid presentationer ute i landet av vad som\r\nhänder, får kritik och frågor om varför det satsas så\r\nmycket på områden där det bor så få människor.\r\nDen allmänna meningen är snarast att de\r\nregionalpolitiska målen har uppfyllts mycket väl\r\näven efter 1988.</pre><pre>Anf. 49  INES UUSMANN (s):</pre><pre>Fru talman! Detta är en viktig debatt. Det är bra att\r\nvarje verk gör sin analys av hur verket har nått de\r\ntrafikpolitiska målsättningarna. Men vad vi\r\nbehöver är en helhetssyn. Vi måste någonstans göra\r\nen total avstämning av målen. Var de rätt satta? Var\r\nmedlen, som ju var alldeles nya, de rätta eller de\r\nmest effektiva för att nå målen? Det var därför\r\nriksdagen lade fast inriktningen för ungefär fyra år,\r\nför att man därefter skulle kunna göra en samlad\r\nbedömning.</pre><pre>Riksdagen beställde ju en samordnad\r\ninvesteringsplanering. Men det är inte primärt en\r\nfråga om utvärdering av hela det trafikpolitiska\r\nbeslutet. Det är ett krav på helhetssyn och\r\nsystemsyn, som i och för sig också är oerhört\r\nviktigt. Men det är inte precis det vi skulle prata om\r\nnu.</pre><pre></pre><pre>Jag vill också ställa ett par frågor om rapporten\r\n''Trafikavgifter på samhällsekonomiska villkor'',\r\nsom i och för sig inte är det mest lättlästa -- den är\r\ndäremot bra att läsa om man har svårt att somna.\r\nVilka slutsatser drar kommunikationsministern av\r\nden rapporten? Är det bra som det är, eller behövs\r\nförändringar? Hur är det t.ex. med slutsatsen att\r\ndet behövs höjda avgifter för ''externa effekter'',\r\nsom det står i rapporten? Man kan undra vad som\r\nmenas med ''externa effekter'', men det står så. Vad\r\nman menar är att de kostnader som orsakas av\r\nexempelvis miljöförstöring och olyckor kanske\r\nbehöver avgiftsfinansieras i framtiden. Hur ser\r\nkommunikationsministern på det? Vilka slutsatser\r\ndrar kommunikationsministern av de rapporter\r\nsom hittills har kommit?</pre><pre>Anf. 50  HANS LINDBLAD (fp):</pre><pre>Fru talman! Min bakgrund i det här fallet är\r\nnaturligtvis den att jag sitter med i Riksdagens\r\nrevisorer och håller på väldigt mycket med sådana\r\nhär ärenden. Jag tycker inte om att man säger att\r\nman skall göra en stor utvärdering senare, utan jag\r\nmenar att utvärderingar skall göras varje år. Det är\r\nen huvuduppgift för resp. utskott. Det är en viktig\r\nuppgift för resp. departement att fråga sig vad som\r\nhar skett under de år som gått efter det att viktiga\r\nbeslut fattats, om vi är på rätt väg och om vi ligger\r\nföre eller efter. Det är nödvändigt med en successiv\r\nutvärdering. Tror man att utvärderingen skall göras\r\nvid ett visst tillfälle senare, då gör man ingenting i\r\nnärtid. Det är alltså viktigt att utvärderingar görs\r\nvarje år -- det är det naturliga.</pre><pre>Det är också vad statsrådet pekar på. Han\r\nkonstaterar att det i nästa års budgetproposition\r\ntalas om vad resp. myndighet har gjort och att\r\nregeringen utvärderar detta för att se om\r\nmyndigheten har rätt eller fel, om det behöver\r\ngöras mer eller mindre på det ena eller det andra\r\nområdet.</pre><pre>Man skall inte märka ord, men det står på flera\r\nställen i svaret att beslutet skall utvärderas. Man\r\nkan naturligtvis tycka att beslutet var dåligt eller\r\nbra, men den utvärderingen skall inte riksdagen\r\ngöra själv. Vad riksdagen skall utvärdera är vad\r\nsom hände efter det att beslutet fattats, vad som\r\nblev verkligheten.</pre><pre>En annan sak är att många av riksdagsbesluten\r\nförmodligen är av den arten att det inte går att följa\r\nupp dem. De är så luddiga och allmänna att de inte\r\ngår att utvärdera. Ett krav, ja hela grunden bakom\r\ntreårsbudgeteringen, är naturligtvis att\r\nriksdagsbesluten måste vara sådana att det framgår\r\nvad riksdagen vill.</pre><pre>Förekommer det en målkonflikt, måste riksdagen\r\nfaktiskt tala om hur den målkonflikten skall lösas,\r\nvad som skall prioriteras före det andra. Sedan är\r\ndet regeringens uppgift att styra myndigheterna på\r\nså sätt att man når de mål som riksdagen har satt\r\nupp, och varje år skall man få uppgift om ifall man\r\när på rätt väg eller inte. Så fort man märker att man\r\ninte är på rätt väg, bör åtgärder naturligtvis vidtas --\r\nantingen på så sätt att insatserna stärks eller genom\r\natt man ruckar på målet. Annars kommer\r\nverkligheten att vara en sak och målet något annat.\r\nTyvärr är det nu så.</pre><pre>Min mycket enkla reaktion är att riksdagen borde\r\nägna sig mycket mindre åt att titta framåt, och i\r\nstället borde man titta på hur verkligheten ser ut.\r\nAtt genom en utvärdering titta på hur saker och\r\nting fungerar nu är det bästa sättet att få reda på vad\r\nsom bör göras i framtiden. Det är så lätt att skriva\r\natt allt kommer att vara jättebra om några år, men\r\nman kommer aldrig till den verklighet man\r\nbeskriver.</pre><pre>Koppla i stället ihop det här! Det bör vara\r\nriksdagens och utskottens huvuduppgift, och\r\nregeringen skall vara riksdagens organ för kontroll\r\nav att mål och verklighet ligger i fas med varandra.\r\nSkiljer sig kartan och verkligheten åt, måste\r\nverkligheten ha en ganska stor inverkan. Man kan\r\nha en hur bra karta som helst, men om den\r\nbeskriver någonting annat än det som finns ute i\r\nverkligheten är den inte bra.</pre><pre>Anf. 51  Kommunikationsminister MATS\r\nODELL (kds):</pre><pre>Fru talman! Jag håller helt med Ines Uusmann om\r\natt det här är en viktig debatt. Jag skulle önska att\r\nvåra debatter oftare handlade om de något större\r\nfrågorna. Det blir väldigt lätt diskussioner om en\r\neller annan liten vägsnutt, varför den inte är i gång,\r\nosv. Det här är också någonting oerhört viktigt.</pre><pre>Det finns målkonflikter på detta område, mycket\r\nstora målkonflikter. Vi har nu på trafikverken\r\nfördelat det miljöansvar som riksdagen\r\nsammantaget har ålagt trafiksektorn, och verken\r\nhar satt i gång ett arbete som är mycket ambitiöst\r\noch som kommer att redovisas för riksdagen\r\nframöver. Där finns målkonflikterna, där blottläggs\r\ndessa målkonflikter, och där måste vi ta itu med\r\ndem. Det blir mycket smärtsamt. En av de allra\r\nsvåraste är ju konflikten med de externa effekterna\r\npå miljön.</pre><pre>Det paradoxala, fru talman, är att den nivå på\r\nbensinpriset som skulle behövas för att biltrafiken\r\nskulle stå för sina samhällsekonomiska kostnader,\r\nav allt att döma med viss marginal tycks bli det som\r\nkommer att gälla efter den 1 januari 1993.</pre><pre>Anf. 52  INES UUSMANN (s):</pre><pre>Fru talman! Vad jag oroar mig för är att vi, med den\r\ndelvisa och uppstyckade utvärdering som nu\r\nförutskickas av kommunikationsministerns\r\nskriftliga svar -- däremot inte så mycket i hans\r\ninlägg i debatten -- missar helhetssynen i\r\ntrafikpolitiken. Det gäller t.ex. den viktiga frågan\r\nhur miljömålet skall prioriteras i förhållande till\r\ntillväxt och regionalpolitik.</pre><pre>Ett annat exempel är utvärderingen av SJ och\r\nBanverket. Kommunikationsministern talar i\r\nsvaret om effekten av ökad konkurrens. På något\r\nsätt tycker jag att det är typiskt för den nuvarande\r\nregeringen -- privatisera och konkurrensutsätt, så\r\nlöser vi problemen. Men det är inte så enkelt.</pre><pre>Vad vi i stället kanske behöver fråga oss är om\r\nvägtrafikmodellen över huvud taget är den riktiga\r\nför järnvägstrafiken i vårt land. De trafikpolitiska\r\nmålen handlar ju om något mer än\r\nföretagsekonomiskt goda affärer. Det handlar om\r\natt samhället skall tillhandahålla en bra\r\ninfrastruktur, och det skall ge effekter långsiktigt.</pre><pre>Vi måste då fråga oss: Är vi på rätt väg när SJ\r\nkonkurrerar ut sig självt med en rad dotterbolag?\r\nHur är det med bussavregleringen, ger den de\r\nsamlade positiva effekter som var tänkt? Hur är det\r\nmed länstrafiken? Jag har inte sett någon\r\nutvärdering av den. Hur går det med posten, med\r\nett postverk som i jakt på vinster har börjat sälja\r\nteaterbiljetter och V 65?</pre><pre>Om vi som politiker i framtiden via statsbudgeten\r\nskall prioritera en allt större del av dessa verks\r\nsatsningar, vilket det finns en risk för när det gäller\r\nPosten, måste vi också göra politiska värderingar.\r\nÄr det kanske så att vi bör fundera över om de här\r\nverken skall ''back to basis'', tillbaka till\r\nkärnaffärerna?</pre><pre>Det är sådana saker som jag menar att en samlad\r\nutvärdering av trafikpolitiken skulle ge oss en\r\nanalys av.</pre><pre>Har man på Kommunikationsdepartementet och\r\nhar kommunikationsministern själv över huvud\r\ntaget funderat i de här banorna? Av det svar jag fick\r\nskriftligt har jag inte kunnat läsa ut någonting\r\nsådant, och det beklagar jag mycket. Jag ser en viss\r\nantydan till en åsiktsförskjutning i den muntliga\r\ndiskussionen, och det hälsar jag med viss\r\ntillfredsställelse. Men jag återkommer i frågan, var\r\nså säker!</pre><pre>Anf. 53  Kommunikationsminister MATS\r\nODELL (kds):</pre><pre>Fru talman! Ines Uusmann frågar om\r\nvägtrafikmodellen är det riktiga för järnvägen. Det\r\när en intressant fråga. Vi har väl inget\r\nsamhällsekonomiskt mål som går ut på att vi skall\r\nha så mycket trafik som möjligt på vägarna, för att\r\nnu tala mycket schematiskt. Däremot tror jag att vi\r\nalla är överens om att det är ett\r\nsamhällsekonomiskt mål att vi har så mycket trafik\r\nsom möjligt på järnvägarna. Det överensstämmer\r\nmed flera av de trafikpolitiska målen.</pre><pre>Hur åstadkommer vi då detta? Jag tror att alla\r\nerfarenheter, inte minst de från flyget -- även om vi\r\nhar en helt annan logistik att ta hänsyn till på\r\njärnvägen -- säger oss att när man får flera aktörer,\r\nflera operatörer, kommer fler trafikupplägg, som\r\nockså kan attrahera fler resenärer. I den delen är\r\nmin grundinställning att vi är på rätt väg.</pre><pre>Ines Uusmann frågar om jag har funderat i dessa\r\nbanor. Svaret på den frågan är ja. Ines Uusmann\r\nkommer förhoppningsvis också att bättre kunna\r\nutläsa hur vi funderar när budgetpropositionen om\r\nnågra veckor ligger på riksdagens bord.</pre><pre>Överläggningen var härmed avslutad.</pre><pre>8 §  Svar på interpellation 1992/93:31 om\r\nlokalisering av skoglig högskoleutbildning</pre><pre>Anf. 54  Jordbruksminister KARL ERIK\r\nOLSSON (c):</pre><pre>Fru talman! Nils Nordh har frågat mig om jag\r\ninstämmer i att det är nödvändigt med en skoglig\r\nutbildning som tar hänsyn till blandskogen, om jag\r\när beredd att för Sveriges lantbruksuniversitet\r\npåtala behovet av en skoglig utbildning för södra\r\nSverige samt om jag hos Lantbruksuniversitetet\r\nkan förorda Värnamo som lokaliseringsort för en\r\neventuell ny skoglig utbildning.</pre><pre>Bakgrunden till Nils Nordhs frågor är att Sveriges\r\nlantbruksuniversitets styrelse den 3 februari 1992\r\nbeslutade att lägga ner skogsteknikerutbildningen i\r\nVärnamo. Beslutet är ett led i ett nödvändigt\r\nbesparingsarbete till följd av förra årets\r\nbudgetbehandling.</pre><pre>Det framgår av budgetpropositionen 1992 att det är\r\nLantbruksuniversitetet självt som beslutar om hur\r\nbesparingar skall göras. Bakgrunden till detta är att\r\nvarken riksdagen eller regeringen detaljstyr\r\nLantbruksuniversitetets resursanvändning eller\r\nlokaliseringen av verksamheterna. Riksdagen har\r\nställt sig bakom jordbruksutskottets uttalande att\r\nfrågor om placering av forskartjänster och\r\nutbildningslinjer m.m. inom\r\nLantbruksuniversitetets verksamhetsområde bör\r\nbehandlas av det högskoleorgan som anförtrotts\r\ndessa uppgifter och inte av riksdagen.</pre><pre>Sveriges lantbruksuniversitet har som\r\nhuvuduppgift att meddela utbildning och att\r\nbedriva forskning och försöksverksamhet. Inom\r\nLantbruksuniversitetet pågår en total översyn av\r\nskogsutbildningarnas innehåll och omfattning.\r\nStyrelsen för universitetet har beslutat att den\r\nskogsvetenskapliga fakulteten i den översyn som\r\npågår skall beakta behovet av kunskaper om de\r\nsydsvenska skogliga förhållandena och föreslå\r\ndimensionering och omfång av utbildningarna.\r\nÖversynen, som bedrivs i en särskild arbetsgrupp,\r\när nu avslutad. Gruppens förslag kommer att\r\nbehandlas av Lantbruksuniversitetets styrelse den\r\n14 december i år.</pre><pre>Det är viktigt att skogsutbildningarna följer\r\nutvecklingen inom skogsbranschen och beaktar de\r\nförändringar som utvecklingen medför. Behovet av\r\nskogstekniker för den tid som kan överblickas\r\nberäknas minska. En begränsning av antalet\r\nstudieplatser kan medföra att utbildningen måste\r\nkoncentreras till färre utbildningsorter än vad som\r\när fallet i dag. Ett mindre antal orter kan ge större\r\nmöjligheter att utnyttja de resurser som finns på ett\r\nmer effektivt sätt. Beslut om detta fattas i så fall av\r\nLantbruksuniversitetet.</pre><pre>Skogsproduktionen i södra Sverige är betydande\r\noch som Nils Nordh påpekar av en annan karaktär\r\nän den i de norra delarna av landet. Det är min\r\nuppfattning att de framtida skogsutbildningarna\r\nmåste beakta detta förhållande. Jag anser därför att\r\ndet är angeläget med en skoglig utbildning för södra\r\nSverige. Detta har för övrigt regeringen anfört i ett\r\nbeslut med anledning av en framställning av\r\nLänsstyrelsen i Jönköpings län i frågan om en\r\nnedläggning av Södra Skogsinstitutet i Värnamo.</pre><pre>Anf. 55  NILS NORDH (s):</pre><pre>Fru talman! Först vill jag naturligtvis tacka\r\njordbruksministern för svaret på min\r\ninterpellation, men jag kan ändå redan nu säga att\r\njag inte känner mig helt nöjd med svaret.</pre><pre>Jag har ställt den här interpellationen därför att vi\r\nmåste slå vakt om den skogliga utbildningen rent\r\nallmänt i den södra delen av landet men också\r\ndärför att det är angeläget att tillgodose en\r\nnödvändig utbildning och kunskap om den svenska\r\nblandskogen.</pre><pre>Vi vet att blandskogen, med stora inslag av\r\nädellövskog, såsom ek, bok och alm, växer i\r\növervägande utsträckning i den södra delen av\r\nSverige och används vid möbeltillverkning och\r\nmodellsnickerier. De vanliga träslagen går inte att\r\nanvända vid tillverkning av litet bättre möbler.</pre><pre>Under mer än 20 års tid har Skogsinstitutet i\r\nVärnamo utbildat skogstekniker för att de skall\r\ntillgodogöra sig just kunskapen om blandskogens\r\nanvändbarhet. Skogsvetenskapliga fakulteten\r\nframhöll detta i sin utredning 1990, och man pekade\r\näven på nödvändigheten av ett utbildningsinstitut i\r\nsåväl norra som södra Sverige.</pre><pre>Inriktningen på skogsteknikerutbildningen\r\nförutsätter emellertid att det på utbildningsorten,\r\neller i dess närhet, finns tillgång till varierande\r\nförhållanden på den skogliga sidan. Sveriges största\r\nexportnäring träindustrin, och dess utveckling, är\r\nav största vikt för hela landet, särskilt när det gäller\r\nden regionala utvecklingen.</pre><pre>Som jordbruksministern sade, har nu SLU lagt\r\nfram sitt förslag om att förlägga utbildningarna till\r\nBispgården och Skinnskatteberg. Det här kommer\r\natt innebära att skogsutbildningarnas sydgräns\r\nkommer att gå utefter linjen Uppsala-Garpenberg-\r\nSkinnskatteberg-Gammelkroppa. Man har totalt\r\nmissat den södra delen av landet. Jag tycker att det\r\nhär förslaget rimmar väldigt dåligt med alla tidigare\r\nuttalanden som har gjorts såväl av regeringen och\r\nriksdagen som av utbildningsutskottet.</pre><pre>Fru talman! Tyngdpunkten i skogsbruket förskjuts\r\nalltmer och i allt snabbare takt söderut. Det kan då\r\ninte vara försvarbart att förlägga utbildningen till\r\nenbart de norra delarna av Sverige. Av samtliga\r\nsysselsatta inom trämanufakturindustrin är inte\r\nmindre än 73 % sysselsatta i Götaland, och av dessa\r\nfinns 54 % i Jönköpings län, eller i de närmast\r\nangränsande länen.</pre><pre>Det här förhållandet har även\r\nTräindustriförbundets ordförande Henry Jarlsson\r\npekat på. Han säger vidare: ''Brist på kvalificerad\r\nutbildning är en ödesfråga för svensk träindustri.\r\nEtt framtida EG kommer att kräva mycket av oss i\r\nflexibilitet, effektivitet, lyhördhet mot marknaden\r\noch förmåga att stimulera och behålla vår\r\npersonal.''</pre><pre>Den här uppfattningen delar näringen helt med\r\nHenry Jarlsson. Behovet av en utbildning på\r\nhögskolenivå just i denna del av landet pekas det\r\nockså på. Det kan inte vara förenligt med näringens\r\noch landets utveckling att Skogsinstitutet i\r\nVärnamo läggs ned eller flyttas till annan ort. Den\r\nhär utbildningen som har skett på Skogsinstitutet i\r\nVärnamo är väletablerad bland näringens\r\nföreträdare. I allt detta har både regering och\r\nriksdag tidigare instämt.</pre><pre>Vad är det då som talar så mycket för en fortsatt\r\netablering i Värnamo? Där finns nämligen väl\r\ninarbetade övningsområden och ett bra kontaktnät\r\nmed näringens företrädare. Värnamo har även ett\r\nbra kommunikationsläge. Det finns en god\r\nsamordning med Landstingets gymnasieskola inom\r\nmaskin- , fort- och vidareutbildningen, och det\r\nfinns tillgång till externa lärare. Driftskostnaderna\r\när låga, och framtida lokalbehov är väl\r\ntillgodosedda.</pre><pre>Enligt min och många andras uppfattning måste\r\nförutsättningar för en framtida verksamhet och\r\nutbildning vid SSI i Värnamo mot den bakgrund\r\nsom jag här har beskrivit vara mycket gynnsamma.</pre><pre>Slutsatsen av mitt resonemang är: regeringen och\r\nLantbruksuniversitetet måste känna ansvaret att\r\nden skogliga utbildningen är en angelägenhet för\r\nhela Sverige. Jag skulle vilja fråga\r\njordbruksministern: Står en flyttning av\r\nverksamheten vid Södra Skogsinstitutet i Värnamo\r\ni överensstämmelse med ett sådant\r\nansvarstagande? Jag skall förtydliga min tredje\r\nfråga i interpellationen. Kommer\r\njordbruksministern...</pre><pre>Anf. 56  TALMANNEN:</pre><pre>Den medgivna debattiden har tyvärr sedan länge\r\nrunnit ut.</pre><pre>Anf. 57  ULF MELIN (m):</pre><pre>Fru talman! Herr statsråd och herr interpellant!\r\nDet är bra att Nils Nordh väcker den här frågan. Jag\r\nhade förmånen att i våras debattera frågan med\r\njordbruksministern. Med anledning av det svar som\r\nNils Nordh har fått på sin interpellation konstaterar\r\njag att svaret är i likhet med det svar som jag fick\r\nav jordbruksministern. Jag kan förstå att man som\r\nminister måste ligga litet lågt under den tid som\r\nutredning om -- som i det här fallet -- de skogliga\r\nutbildningarna och om hur forskningen bör se ut i\r\nSverige pågår.</pre><pre>När jordbruksministern i våras lade fram sin\r\nbudgetproposition med besparingar avseende\r\nSveriges Lantbruksuniversitet -- vilket var riktigt i\r\ndet statsfinansiella läge som råder här i landet --\r\ngjorde SLU det väldigt lätt för sig. Man lade ned\r\nskogsteknikerutbildningen i Värnamo, men behöll\r\nutbildningen i Bispgården och i Skinnskatteberg.</pre><pre>Skälet var förmodligen att Landstinget driver\r\nlokalen i Värnamo, medan staten driver lokalerna\r\nbåde i Bispgården och i Skinnskatteberg. Framför\r\nallt har det även gjorts stora investeringar där.\r\nBekymret är dock, precis som Nils Nordh säger, att\r\nvi då får en axel runt Ultuna, Gammelkroppa,\r\nGarpenberg, osv. med all högre skoglig utbildning.\r\nDå finns det alltså ingen sådan utbildning alls i\r\nsödra Sverige. Samtidigt vet vi ju att 20 % av\r\nskogen och 30 % av tillväxten finns Götaland.\r\nVärdet är 40 %, men också arbetskraften uppgår\r\ntill 40 % när det gäller rent övergripande arbeten\r\ninom skogen.</pre><pre>Vi vet också att knappt 10 % av satsad forskning\r\ngår till denna del av landet och att all annan\r\nforskning går till de norra delarna av landet. Detta\r\ngår ju fullständigt stick i stäv med utvecklingen.\r\nMan borde göra tvärtom: förskjuta forskningen och\r\nutbildningen till södra Sverige.</pre><pre>Jag är däremot helt överens med\r\njordbruksministern om att antalet\r\nutbildningsplatser måste minskas. Utan tvivel är\r\ndet så att vi utbildar för många skogstekniker i\r\nSverige. Felet, som jag menar, ligger emellertid i att\r\nman låser fast sig till två orter.</pre><pre>Om man studerar den utredning som den\r\nskogsvetenskapliga fakulteten har gjort på uppdrag\r\nav SLU kan man konstatera att en treårig\r\nskogsteknikerutbildning föreslås -- i dag är\r\nutbildningen tvåårig. Man föreslår också ändringar\r\ni en del av utbildningens innehåll, och det är bra.\r\nJag tycker dock att majoriteten i utredningen är\r\nlitet feg när man säger att utbildningen i Bispgården\r\noch Skinnskatteberg bör behållas, samtidigt som\r\nman konstaterar att utbildningen egentligen borde\r\nförläggas till universitetsorter, förslagsvis en i norra\r\noch en i södra Sverige.</pre><pre>Går det att få en kommentar från\r\njordbruksministern om hur han ser på dessa frågor?\r\nJag har kunnat ta del av både uttalanden och\r\ndebattartiklar, i vilka jordbruksministern tagit upp\r\njust bristen på platser för högre utbildning och\r\nforskning i södra Sverige. Innerst inne tror jag att\r\njordbruksministern inte mår så alldeles förträffligt\r\nbra när det gäller den här frågan, och jag tror att\r\nhan är litet gramse på SLU.</pre><pre>Jag hoppas att jordbruksministern -- trots att han\r\ninte kan säga det här i kammaren -- jobbar intensivt\r\nför att de beslut som SLU har fattat skall ändras.</pre><pre>Som Nils Nordh nämnde, har utbildningsutskottet\r\nganska tydligt markerat hur man ser på frågan och\r\nsagt att det skall finnas utbildning och forskning på\r\nden här nivån i både norra och södra Sverige.</pre><pre>I svaret på interpellationen säger\r\njordbruksministern att det ankommer på SLU att\r\nfatta beslut om forskning och utbildning osv. De\r\nprinciperna har vi fastställt i riksdagen, så det är\r\nhelt korrekt. Men sedan kommer det en principiellt\r\nmycket viktig fråga. Det är klart att vi kan lägga ut\r\nbeslutanderätten på universitet och högskolor, men\r\neftersom SLU har det övergripande ansvaret -- det\r\när ett speciellt universitet -- över utbildningen i hela\r\nSverige måste vi tala om just vikten av att det finns\r\nhögre skoglig utbildning också i södra Sverige.</pre><pre>Om SLU nu framhärdar i att utbildningen skall\r\nligga i Mellansverige och norra Sverige, är det ändå\r\nministern som har det övergripande ansvaret. Min\r\nfråga är då vilka åtgärder ministern tänker vidta för\r\natt just tillgodose det nödvändiga behovet av\r\nskoglig utbildning i södra Sverige, precis som han\r\nmycket riktigt påpekar i slutet av sitt svar.</pre><pre>Anf. 58  Jordbruksminister KARL ERIK\r\nOLSSON (c):</pre><pre>Fru talman! Jag tror att Nils Nordh och jag, och\r\näven Ulf Melin, har samma uppfattning när det\r\ngäller skogens värde i södra Sverige. Det har\r\ndessutom skett en förskjutning mot södra Sverige\r\ni den värdemässiga produktionen, vilket är ganska\r\nintressant. Från min utgångspunkt kan jag\r\nkonstatera -- i den mån jag någon gång är hemma --\r\natt det som för 30 år sedan, på 60-talet, bedömdes\r\nsom skräpskog i södra Sverige i dag ger de bästa\r\nintäkterna i skogsbruket. Det var kanske bra att en\r\ndel av den skräpskogen blev kvar. Vi kan komma\r\ntillbaka till den debatten t.ex. när vi skall behandla\r\nen ny skogsvårdslag.</pre><pre>Som har sagts av både interpellanten och Ulf Melin,\r\när det så att den grupp inom SLU som har arbetat\r\nmed detta har lagt fram sitt förslag. Jag vill gärna\r\nunderstryka att det är en ganska omfattande\r\nförändring av utbildningens organisation som görs,\r\ndvs. att man går över till en enhetlig utbildning som\r\när treårig men med bara 90 platser. Vi har under en\r\nlängre tid varit medvetna om att det inte finns så\r\nstort behov som tidigare av skoglig utbildning på\r\nden här nivån.</pre><pre>Samtidigt finns det en annan aspekt, som inte\r\nriktigt är med i sammanhanget, och det är att det\r\nfinns ett ökat behov av gymnasial utbildning inom\r\nskogsbruket. Det har framförts sådana synpunkter\r\nfrån näringen, också helt nyligen till mig. Jag\r\nkommer förhoppningsvis att tillsammans med\r\nutbildningsministern diskutera detta, eftersom den\r\ngymnasiala utbildningen ligger utanför SLU:s och\r\näven mitt ansvarsområde.</pre><pre>När det gäller hur många orter det skall finnas\r\nutbildning på, vill jag inte lägga mig i den frågan i\r\ndetta läge. Om behovet är så begränsat som 90\r\nplatser per år, kan det finnas både ekonomiska,\r\npedagogiska och praktiska skäl för att inte ha\r\nutbildning på för många ställen. Om det skulle vara\r\nså kommer det att uppstå en debatt om var en\r\nnedläggning drabbar hårdast. Den\r\nregionalpolitiska debatten kommer, varhelst en\r\nnedläggning aktualiseras.</pre><pre>Med anledning av vad Ulf Melin sade, vill jag\r\nunderstryka att jag i slutet av svaret gör klart att\r\nmin uppfattning är att utbildningen måste vara\r\ntillämplig för skogsbruket i södra Sverige. Det har\r\ninte heller SLU-gruppen nonchalerat, utan man har\r\npåpekat att det är möjligt att förlägga delar av\r\nutbildningen till någon annan ort, kanske i södra\r\nSverige. Att välja orter som inte direkt är\r\nutbildningsorter skulle också vara möjligt. Men vi\r\nhar inte sett det slutgiltiga resultatet än.</pre><pre>Vad beträffar frågan om en koppling till\r\nuniversitetsorter, tycker jag att den är intressant\r\noch viktig. Jag tror att det måste finnas en bas för\r\nden här typen av utbildning som är hållbar på sikt.</pre><pre>Det finns en annan aspekt som jag också vill nämna\r\ni sammanhanget, och det är ett arbete som är\r\nlångsiktigt men där samtal ändå har påbörjats. Jag\r\nhar bl.a. haft samtal med min danske kollega om\r\ninstitutsutbildningen, som hör till\r\njordbruksministerns ansvarsområde. Vi har också\r\naktualiserat frågan om att diskutera\r\nuniversitetsutbildningen vidare när det gäller jord-\r\noch skogsbruk. Jag tror för egen del att det\r\ninternationella samarbete som kommer allt\r\nnärmare gör det möjligt att öka det naturliga\r\nregionala samarbetet i delar av våra länder i\r\nNorden, och det skulle ge oss en större möjlighet\r\natt också på sikt få till stånd en effektiv\r\nskogsutbildning i vårt land, som tillgodoser de här\r\nbehoven.</pre><pre>Med detta har jag inte tagit ställning till de särskilda\r\nfrågorna. Det är viktigt att konstatera att\r\nLantbruksuniversitetet förväntas fatta ett beslut\r\nden 14 december, och jag vill inte föregripa den\r\ndebatt som kan förevara inför det beslutet.</pre><pre>Anf. 59  NILS NORDH (s):</pre><pre>Fru talman! Jag kan hålla med jordbruksministern\r\nom att vi i stort har samma synsätt på blandskogen\r\noch den utbildning som är nödvändig i södra\r\nSverige. Men det hjälper föga om vi står här i\r\ntalarstolen och pratar och inte agerar gentemot de\r\nbeslutande myndigheterna, i det här fallet\r\nLantbruksuniversitetet. Jag är inte på något sätt ute\r\nefter att detaljstyra den verksamheten. Jag tycker,\r\nliksom Ulf Melin, att det är bra att myndigheterna\r\nhar ansvaret, men de måste också leva upp till det.\r\nDet ankommer i sista hand på regeringens\r\nföreträdare, i detta fall jordbruksministern, att tala\r\nom för Lantbruksuniversitetet att de har ansvaret\r\nför den skogliga utbildningen i södra delen av\r\nlandet.</pre><pre>Jag hann inte ställa min sista fråga förut, men jag\r\npassar på nu. Jag förändrar den i förhållande till\r\ninterpellationen och frågar så här: Kommer\r\njordbruksministern att inför SLU:s\r\nstyrelsesammanträde förorda Värnamo som\r\nlokaliseringsort för en fortsatt skoglig utbildning i\r\nsödra Sverige? Jag tycker att det skulle vara positivt\r\natt kunna komma ner till Skogsinstitutet i Värnamo\r\noch tala om att vi har jordbruksministers fulla stöd\r\nför uppfattningen att denna verksamhet skall\r\nbedrivas där.</pre><pre>Anf. 60  ULF MELIN (m):</pre><pre>Fru talman! Jag skulle bara vilja ställa ytterligare\r\nnågra frågor när det gäller svaret från\r\njordbruksministern. Jag upplever att det har gått\r\nlitet prestige i SLU:s förslag om nedläggning, när\r\nman litet tjurskalligt slår fast att de här\r\nutbildningarna skall ligga i Mellansverige och\r\nNorrland.</pre><pre>I propositionen står det att SLU skall ta hänsyn till\r\nmarknadens krav. Jag tycker inte att SLU gjorde\r\ndet när man lade ner utbildningen i Värnamo och\r\nsåg till att det inte fanns någon högre skoglig\r\nutbildning i södra Sverige. Jordbruksministern\r\nsäger i interpellationssvaret: ''Det är min\r\nuppfattning att de framtida skogsutbildningarna\r\nmåste beakta detta förhållande.'' Då är det\r\noundvikligt att se till att SLU omprövar detta\r\nbeslut.</pre><pre>Den andra aspekten på frågeställningen är\r\nnaturligtvis -- vilket jag inte tycker att utredningen\r\ntar hänsyn till -- en eventuell förlängning av\r\nutbildningen. Om inriktningen av\r\nskogsmästarutbildningen skall vara av mer\r\nakademisk natur bör den knytas till exempelvis\r\nUmeå och Lund, eller möjligtvis Växjö -- även om\r\njag vill sätta ett frågetecken för Växjö.</pre><pre>Men skall utbildningen vara av mer praktisk natur\r\nfinns det ingen anledning att flytta den från\r\nVärnamo. Då kan man klara av den där. Man måste\r\ngöra investeringar var man än skall bedriva denna\r\nutbildning.</pre><pre>När det gäller gymnasieutbildning tror jag att\r\njordbruksministern har alldeles rätt; här finns det\r\nanledning att antingen se över\r\nnaturbruksprogrammet i gymnasieskolan eller\r\növerväga om man skall ha någon annan typ av\r\nutbildning. Jag tycker att det är bra att ministern\r\nskall ta upp den här frågan med\r\nutbildningsministern.</pre><pre>Jag tror att det är viktigt att man vid denna\r\növerläggning också beslutar om riksrekrytering till\r\nden här utbildningen där den skall finnas --\r\nlämpligtvis då kanske i Värnamo, eftersom man där\r\ni dag har både Landstinget och Skogsinstitutet och\r\neftersom man har lärarkapacitet, osv. Utbildningen\r\nblir enligt vad jag kan förstå ganska dyr med\r\nmaskiner och annat. Skall man klara av det måste\r\nriksdagen också besluta om att den skall vara\r\nriksrekryterande. Min fråga är: Vill\r\njordbruksministern medverka till detta?</pre><pre>Anf. 61  Jordbruksminister KARL ERIK\r\nOLSSON (c):</pre><pre>Fru talman! Låt mig först ta upp Nils Nordhs\r\nmycket konkreta fråga, som var ett förtydligande\r\nav den tredje frågan i den ursprungliga\r\ninterpellationen, nämligen om jag inför SLU:s\r\nstyrelsesammanträde skulle vara beredd att förorda\r\nVärnamo.</pre><pre>Om jag hade haft kvar min gamla roll som\r\nriksdagsman och ledamot av SLU:s styrelse tror jag\r\natt jag i det här läget skulle ha haft en absolut\r\nuppfattning just nu, och då skulle jag också ha\r\nkunnat tala om det här i kammaren. Men i den roll\r\njag har nu har jag inte någon absolut uppfattning.\r\nOch även om jag hade haft det skulle jag troligen\r\ninte ha talat om det. Om jag skulle prata med någon\r\nskulle jag inte göra det via kammaren eller via\r\nmassmedia utan ta upp ett direkt resonemang om\r\ninnehållet.</pre><pre>Frågan om Värnamo är naturligtvis ganska\r\nkomplicerad. Värnamo ligger i och för sig bra med\r\nhänsyn till skogstillgång, konkret kontakt med\r\nnaturen och allt detta. Det finns andra aspekter\r\nsom gör att Värnamo inte är riktigt bra, t.ex.\r\nkontakten med ett universitet. Hur detta skall lösas\r\nhar, anser jag, SLU egentligen den bästa\r\nkompetensen att reda ut.</pre><pre>Nu säger Nils Nordh att jag inte agerar tillräckligt\r\nhårt; det måste i sista hand ankomma på regeringen\r\natt slå fast vad som egentligen gäller. Jag ställer\r\ngärna upp på det. Jag tror kanske att det behöver\r\nageras ytterligare på det här området, och jag är\r\ninte heller främmande för att göra det. Men jag vill\r\nändå här referera vad som kommer att hända om\r\ndet förslag som är framlagt skulle genomföras.</pre><pre>Det innebär att man mycket kraftigt reducerar\r\nutbildningen på mellannivå. I dag utbildas 135\r\nskogstekniker och 45 skogsmästare vid SLU. Det är\r\nalltså tillsammans 180 personer. Vi har ett förslag\r\nsom i princip innebär en halvering men en\r\nförlängning av studietiden. Detta är nog en riktig\r\nbedömning av behovet under den överblickbara\r\ntiden. Samtidigt kan man säga att detta kommer att\r\ninnebära ett krav på en gymnasieutbildning, och\r\ndet kan inte tillgodoses lokalt, kanske inte ens\r\nregionalt, utan vi måste se till det totala behovet i\r\nhela landet. Jag hoppas att det skall vara möjligt att\r\nfå fram tankegångar om detta, och jag vill gärna se\r\nen koppling mellan de här olika åtgärderna.</pre><pre>Ulf Melin tog upp frågan om vilka universitet\r\nutbildningen skulle vara knuten till. För egen del\r\ntycker jag att det är för tidigt att gå in på det, men\r\njag tycker samtidigt att det är rimligt att SLU, med\r\nutgångspunkt i de verksamheter som finns, knyter\r\nmer kontakt med de universitet som finns i\r\nnärheten. Låt vara att Alnarp inte precis ligger i\r\nnågot tätt beskogat område, men det ligger nära\r\nLund, och där finns en grupp som sysslar med\r\nsydsvensk skogsforskning och som har kommit\r\nmycket långt; man har försöksstation i Kronobergs\r\nlän. Jag ser det som möjligt att vi fortsätter\r\ndiskussionerna och kommer fram till bra förslag\r\nsom kan genomföras på det här området, gärna i\r\nkontakt med våra nordiska vänner, både i södra\r\nSverige och på sikt i norra Sverige.</pre><pre>Anf. 62  NILS NORDH (s):</pre><pre>Fru talman! Jag förstår jordbruksministerns\r\ndilemma, men jag kan ändå inte avhålla mig från att\r\nnågot förtydliga vad en sådan här utbildning skulle\r\ninnebära.</pre><pre>Jag är övertygad om att SLU:s medel för forskning\r\ntill den södra delen av landet måste öka betydligt i\r\nförhållande till dagens läge. Det kräver egentligen\r\nnäringen -- det är den enkla sanningen.</pre><pre>Sedan säger jordbruksministern att Värnamo inte\r\nhar den kontakt med universiteten som behövs. Då\r\nkan jag passa på att upplysa jordbruksministern om\r\natt Möbelinstitutet flyttade från Stockholm till\r\nJönköping, där det tidigare fanns träteknisk\r\nutbildning. I Nässjö etableras Träcentrum. Man har\r\ndär alldeles förträffliga kontakter med universitetet\r\ni Linköping. Man knyter också kontakter med\r\nutbildningscentret i Värnamo. Här finns alltså de\r\nkontakterna.</pre><pre>Till det kan läggas att vi ändå både i Jönköping och\r\ni Växjö har högskolor som biträder Värnamo med\r\ndet som är nödvändigt.</pre><pre>Jag tycker att det är beklagligt att en så gammal\r\nverksamhet går i graven utan att vi tar hänsyn till\r\nkonsekvenserna. Jag sade inte, herr\r\njordbruksminister, att jordbruksministern skulle gå\r\ntill SLU och tala om vad som gäller -- jag frågade\r\nbara var och hos vem det slutliga ansvaret ligger.</pre><pre>Talmannen anmälde att Ulf Melin anhållit att till\r\nprotokollet få antecknat att han inte ägde rätt till\r\nytterligare inlägg.</pre><pre>Anf. 63  Jordbruksminister KARL ERIK\r\nOLSSON (c):</pre><pre>Fru talman! Låt mig en gång till understryka vad jag\r\ntidigare sagt, nämligen att jag tror att vi som har\r\ndeltagit i den här debatten har en gemensam\r\nuppfattning om det nödvändiga i en sydsvensk\r\nskogsutbildning. Jag skall inte gå in i någon\r\ndetaljdiskussion om vilken som är den lämpligaste\r\norten. När jag säger att det finns brister av olika\r\nslag är det inte bara mina egna funderingar, utan\r\ndet är också det som jag har erfarit från SLU:s sida\r\nunder behandlingen av den här frågan.</pre><pre>Jag tror att det är riktigt, som Nils Nordh hävdar,\r\nnämligen att Småland och de småländska länen --\r\nsåväl Jönköpings som Kronobergs län -- är\r\nutomordentligt intressanta i den diskussion som har\r\nförts om förläggning av olika utbildningsplatser och\r\nolika forskningsobjekt på skogs- och träindustrins\r\nsida. Jag ser det också som nödvändigt att detta tas\r\nmed i den bedömning som så småningom måste\r\ngöras.</pre><pre>Det som händer är att vi nu ändå tar en\r\növergripande diskussion om skogsutbildningen,\r\nlika väl som vi efter den utvärdering som har gjorts\r\nkommer att föra en övergripande diskussion om\r\nhela Lantbruksuniversitetet. Den utvärderingen\r\noch den diskussionen är nödvändig och skall\r\nnaturligtvis återkomma. Sådana situationer leder\r\nalltid till vissa förändringar, till det bättre\r\nförhoppningsvis.</pre><pre>Jag känner på mig var ansvaret ligger -- det vill jag\r\nsäga till Nils Nordh -- även om det då och då\r\nförsätter mig i ett litet dilemma och även om det,\r\nsom Ulf Melin sade, skulle innebära att jag inte\r\nalltid mår bra. Dess bättre mår jag förhållandevis\r\nbra i alla fall. Jag hoppas att det skall bli bra också\r\nför skogsutbildningen.</pre><pre>Talmannen anmälde att Nils Nordh anhållit att till\r\nprotokollet få antecknat att han inte ägde rätt till\r\nytterligare inlägg.</pre><pre>Överläggningen var härmed avslutad.</pre><pre>9 §  Svar på interpellation 1992/93:54 om\r\npåföljder för rattfylleri</pre><pre>Anf. 64  Justitieminister GUN HELLSVIK\r\n(m):</pre><pre>Fru talman! Ulla Tillander har frågat mig om\r\nregeringen är beredd att snarast införa stränga lagar\r\nmot rattfylleri till skydd för alla som rör sig på gator\r\noch torg.</pre><pre>Att det är förkastligt att köra bil med alkohol i\r\nkroppen är en värdering som jag tror att i stort sett\r\nalla i vårt land omfattar. Alltsedan vi på 1920-talet\r\nfick våra första straffregler på området har\r\nlagstiftningen intagit en allt strängare hållning till\r\ndet mycket farliga beteende som rattfylleri utgör.</pre><pre>Redan år 1934 infördes frihetsstraff som en\r\nregelmässig påföljd för rattfylleri. Fängelse var\r\nockså under många år den dominerande påföljden\r\nför det brott som vi i dag benämner grovt rattfylleri,\r\nlite förenklat uttryckt, att köra bil eller motorcykel\r\nmed minst 1,5 promille alkohol i blodet. Den\r\nsignalen till samtliga har nog också varit en av de\r\nklarare som vår strafflagstiftning har sänt ut. Tyvärr\r\nskedde en förändring vid halvårsskiftet år 1990 när\r\npå den förra regeringens initiativ ett antal ändringar\r\nav rattfylleribestämmelserna trädde i kraft.\r\nResultatet av de ändringarna blev att villkorlig dom\r\nhar blivit en allt vanligare påföljd för grovt\r\nrattfylleri.</pre><pre>Det var en mycket olycklig utveckling. Redan i vår\r\nförsta regeringsförklaring aviserades därför\r\nhårdare tag mot det grova rattfylleriet. Bara några\r\nmånader efter regeringsskiftet tillsattes också Väg-\r\noch sjöfyllerikommittén, som fick till uppgift att se\r\növer reglerna för grovt rattfylleri. Eftersom\r\nregeringen ansåg frågorna brådskande fick\r\nkommittén relativt sett mycket kort tid på sig.</pre><pre>Kommittén kommer också att överlämna sitt\r\nbetänkande redan om två veckor (18 december).\r\nUtan att vilja föregripa utredningens förslag vill jag\r\nerinra om att regeringen i höstens\r\nregeringsförklaring har slagit fast att ett förslag med\r\ninriktning på sänkt promillegräns för grovt\r\nrattfylleri, skärpta straff för grovt rattfylleri samt\r\nökad enhetlighet i tillämpningen kommer att läggas\r\nfram. Dessa förslag kommer att grunda sig på Väg-\r\noch sjöfyllerkommitténs förslag. Även om det är\r\nangeläget med ändringar måste dock förslagen\r\nsjälvfallet beredas på det sätt grundlagen kräver,\r\nvarför inget kan ändras över en natt. Målet är dock\r\natt ha ett regeringsförslag klart före sommaren.</pre><pre>Som Ulla Tillander säger är det av vikt att samhället\r\nvisar att rattfylleri inte kan accepteras under några\r\nförhållanden. Det viktiga är att de straffrättsliga\r\nreglerna är utformade på ett sådant sätt att de aktivt\r\nmedverkar till att minska antalet\r\ntrafiknykterhetsbrott.</pre><pre>Jag menar att fängelse skall vara normalpåföljden\r\nför grovt rattfylleri. Ett strikt upprätthållande av\r\nden principen innebär en tydlig varningssignal till\r\ndem som, med Ulla Tillanders ord, är lättsinniga\r\noch obetänksamma i sitt förhållningssätt till\r\nkombinationen alkohol och trafik.</pre><pre>Som ett resultat av Trafikpolisutredningens nyligen\r\navgivna förslag kan en ökad satsning på\r\ntrafikövervakningen förväntas, inkluderande en\r\nökning av antalet alkoholutandningsprov vid\r\ntrafikkontroller. Utredningens betänkande har\r\nvarit ute på remiss. Svaren håller på att\r\nsammanställas. Därefter kommer regeringen med\r\nnödvändiga förslag för att effektivisera\r\ntrafikövervakningen.</pre><pre>Ett ensamt fängelsestraff har enligt tillgänglig\r\nforskning inte så stor individualpreventiv effekt,\r\ndvs. sannolikheten för att den dömde kommer att\r\nåterfalla i rattfylleri är för hög för att situationen\r\nskall kunna anses vara acceptabel. Jag har i andra\r\nsammanhanget sagt att fängelsetiden bör användas\r\ntill något vettigt. Eftersom en mycket stor andel av\r\ndem som lagförs för grovt rattfylleri har\r\nalkoholproblem vore det en fördel om\r\nfängelsetiden kunde användas för någon form av\r\nvårdinsats. Jag vet att Väg- och sjöfyllerikommittén\r\növerväger ett förslag om särskilda fängelser för\r\nrattfyllerister där fängelsestraffet förenas med\r\nåtgärder mot alkholmissbruk. Jag avser givetvis att\r\nåterkomma till den frågan så snart kommitténs\r\nförslag har beretts.</pre><pre>Ulla Tillander nämner även att vi bör ta efter Norge\r\noch införa bestämmelser om bildråp när någon i\r\nberusat tillstånd har kört ihjäl en annan. Till att\r\nbörja med skall man hålla i minnet att Norge har en\r\nsett till promillereglerna lindrigare lagstiftning än\r\nvad vi har. Gränsen för straffbarhet går vid 0,5\r\npromille. Liksom vår brottsbalk innehåller den\r\nnorska straffeloven straffbestämmelser om\r\nvållande till annans död. Att vållandet har skett vid\r\nbilkörning är, liksom hos oss, ett exempel på när\r\ntillämpning av straffbestämmelsen kan komma i\r\nfråga. Någon särskild straffbestämmelse om bildråp\r\nfinns alltså inte. I Norge är maximistraffet för\r\nvållande till annans död fängelse i tre år, eller vid\r\nsärskilt försvårande omständigheter sex år. I\r\nSverige är maximistraffet två års fängelse och fyra\r\når om brottet är att betrakta som grovt. Den\r\nsvenska lagstiftningen skiljer sig alltså inte i någon\r\navgörande grad från den norska.</pre><pre>Jag vill också påpeka att det redan i dag är så att den\r\nsom har blivit av med körkortet på grund av grovt\r\nrattfylleri måste genomgå en särskild\r\nlämplighetsprövning och visa att han inte har\r\nalkoholproblem innan han får förnyat\r\nkörkortstillstånd. En sänkning av promillegränsen\r\nför grovt rattfylleri borde leda till att kretsen som\r\nblir föremål för den strängare prövningen vid\r\nåterfåendet av körkortet vidgas.</pre><pre>Jag förstår att det finns en otålighet med att det kan\r\ntyckas dröja länge med förslag till åtgärder mot\r\nonykterheten i trafiken. Även på detta område\r\nmåste dock kraven på rättssäkerhet och väl\r\ngenomtänkta regler upprätthållas. Som jag nu\r\nredovisat i kammaren har regeringen alltsedan\r\ntillträdet varit aktiv med att arbeta fram sådana\r\nförslag. Arbetet kommer också att inom kort leda\r\ntill konkreta regeringsförslag. Jag har gott hopp om\r\natt dessa förslag kommer att aktivt medverka till en\r\nminskning av antalet påverkade förare.</pre><pre>Anf. 65  ULLA TILLANDER (c):</pre><pre>Fru talman! Jag vill tacka justitieministern för det\r\nutförliga svaret. Det ger hopp om ett sakernas\r\nbättre tillstånd inom en snar framtid på det här\r\nområdet.</pre><pre>En upplysning som gavs i den historiska återblicken\r\nav frågan är speciellt intressant, och jag tycker att\r\ndet är viktigt att man lyfter fram den. Det är\r\nupplysningen om vad som hände på lagstiftningens\r\nområde 1990. Justitieministern sade följande:\r\n''Tyvärr skedde en förändring vid halvårsskiftet år\r\n1990 när på den förra regeringens initiativ ett antal\r\nändringar av rattfylleribestämmelserna trädde i\r\nkraft. Resultatet av de ändringarna blev att\r\nvillkorlig dom har blivit en allt vanligare påföljd för\r\ngrovt rattfylleri.'' Justitieministern konstaterade\r\nvidare att det var en mycket olycklig utveckling.</pre><pre>Det här omdömet om den förra regeringens\r\nåtgärder på rattfylleriområdet kan man helhjärtat\r\ninstämma i. En villkorlig dom upplevs både av dem\r\nsom domen gäller och av allmänheten som ett\r\nfrikännande. Det är ett flagrant exempel på en\r\nmentalitet som också har tagit sig uttryck i en\r\nlagstiftning som tar mer hänsyn till dem som begår\r\nen straffbar handling än till själva brottet. Därför\r\nfinns det all anledning att stödja de intentioner som\r\njustitieministern och regeringen har när det gäller\r\natt skärpa hanteringen på det här området.</pre><pre>Jag är naturligtvis medveten om att det juridiska\r\nlagkonstruerandet inte får ha sin motivering i\r\nkänslostormar, indignation eller hämndlystnad.\r\nMen lagstiftningen måste ändock på ett\r\nställföreträdande sätt ge uttryck för den djupa\r\nrättskänsla som människor i gemen ändå känner.</pre><pre>Om det inte sker reagerar människor på två olika\r\nsätt. Man kan resignera inför den släpphänthet som\r\nman tycker sig se, då människor frias trots att de har\r\ngjort sig skyldiga till brott som borde straffas. Om\r\nen sådan resignation breder ut sig och omfattas av\r\nmånga, innebär det en stor värdeförlust för\r\nrättsväsendet och för samhället som helhet. Men\r\nmänniskor kan i stället gripas av ett ursinnigt\r\nhämndbegär, en lust att ta rättvisan i egna händer.\r\nDetta stannar dess bättre oftast vid verbala uttryck,\r\nmen avslöjar ändå en missräkning inför vad\r\nsamhället rimligen borde göra.</pre><pre>Den tidtabell som justitieministern nämner -- att\r\nman skall framlägga ett förslag före sommaren --\r\nger en känsla av att man verkligen inser det\r\nangelägna i att snabbt få fram en skärpning av den\r\nlagstiftning som hittills har avsatt sådana resultat\r\nsom dem jag nämnde i min interpellation. En\r\nelvaårig pojke som gick på trottoaren utanför sitt\r\nhem blev t.ex. påkörd av en rattfyllerist. Det finns\r\ntyvärr många liknande exempel.</pre><pre>Jag vill understryka att man inte kan ta miste på\r\nregeringens insikt om att det nuvarande tillståndet\r\när otillfredsställande och inte heller på regeringens\r\ngoda vilja att vidta åtgärder.</pre><pre>Man kan ändock inte dölja en liten farhåga. Trots\r\natt åtgärder vidtas och skärpning sker av\r\nlagstiftningen är man ändå litet orolig för att det\r\ninte skall bli något synbart resultat ute på fältet.\r\nMan måste efterlysa att den skärpning av\r\nlagstiftningen som justitieministern aviserar även\r\nskall medföra en skärpning av tillämpningen.\r\nDessutom måste skärpningen av lagstiftningen och\r\ntillämpningen bli uppmärksammade av presumtiva\r\nrattfyllerister. De måste få reda på detta. Det måste\r\nvara en angelägen förebyggande åtgärd att man i\r\nregelbundet återkommande kampanjer framhåller\r\natt här kommer att ske en skärpning och att det\r\nkommer att kosta att göra sig skyldig till rattfylleri.</pre><pre>Justitieministern nämner det svenska begreppet\r\nvållande till annans död i svaret, i samband med\r\nhänvisningen till norska förhållanden. Utan att gå\r\nin på någon lagteknisk diskussion vill jag fråga om\r\ninte detta innebär en mindre rigorös syn.\r\nRattfyllerister som t.ex. kör ihjäl gångtrafikanter\r\ntilldöms ett straff på bara några månader. Det finns\r\nmånga sådana fall. Jag har refererat till ett sådant\r\nfall. Detta är en fråga som jag gärna vill ställa till\r\njustitieministern.</pre><pre>Anf. 66  Justitieminister GUN HELLSVIK\r\n(m):</pre><pre>Fru talman! Ulla Tillander tog upp flera olika\r\nfrågor i slutet av sitt anförande som verkligen är väl\r\nvärda att diskutera.</pre><pre>Precis som Ulla Tillander säger är det viktigt att\r\nskärpningen av lagstiftningen även får effekt i\r\nverkligheten. En punkt som är väsentlig i\r\nsammanhanget är risken för upptäckt. Som jag sade\r\ni mitt interpellationssvar har bl.a.\r\nTrafikpolisutredningen pekat på möjligheterna att\r\ni större utsträckning utöva kontroll på våra vägar.\r\nRisken för upptäckt är en viktig del.</pre><pre>När det gäller den dömande verksamheten är\r\nformuleringen i lagtext och motiv av avgörande\r\nbetydelse för vilket genomslag våra tankar bakom\r\nlagstiftningen får. Vi har ett avskräckande exempel\r\ni den senaste lagstiftningen. Tankarna bakom\r\ndenna lagstiftning slog igenom när man utnyttjade\r\nmöjligheten till villkorlig dom i så stor utsträckning.</pre><pre>Sedan till begreppet vållande till annans död. Om\r\nman följer debatten i media får man intrycket, som\r\nUlla Tillander säger, att påföljderna är mycket\r\nlåga. I våras gav jag ett uppdrag för att få en\r\növersyn av hur våra domstolar utnyttjar de\r\nmöjligheter som lagen ger, var man ligger i\r\nstrafflatituden och om påståendet att man i mycket\r\nstor utsträckning utdömer minimistraff är korrekt.\r\nJag tror att vi under våren -- jag vågar inte nämna\r\nnågon tidpunkt som jag inte kan stå för -- kommer\r\natt få en sammanställning som professor Hans\r\nKlette står bakom. Vi får då generellt se hur våra\r\ndomstolar dömer och om det finns skäl för oss att\r\ngöra höjningar. I dag har vi i stort sett bara de\r\nkunskaper som förmedlas genom massmedia. Den\r\nmassmediala vinklingen utgår naturligtvis i de flesta\r\nfall från mera spektakulära inslag.</pre><pre>Om kartläggningen visar att man ligger mycket lågt\r\ni utnyttjandet av strafflatituderna finns det\r\nverkligen skäl för oss att se över den lagstiftning vi\r\nhar.</pre><pre>Anf. 67  ULLA TILLANDER (c):</pre><pre>Herr talman! Jag vill också tacka för det här\r\ntillägget. Om regeringens avsikt är att skärpa\r\nlagstiftningen, men skärpningen inte får avsett\r\nresultat, med skärpta straff som följd, är det inte\r\ntillfredsställande. Därför var det som\r\njustitieministern sade om påföljden värdefullt. Det\r\nmåste ske en uppföljning ute i lagstiftningens\r\nyttersta grenverk.</pre><pre>Dessutom noterade jag naturligtvis den glädjande\r\nuppgiften att trafikövervakningen skall skärpas. En\r\nökad satsning förväntas där. Det är naturligtvis\r\nockså mycket angeläget.</pre><pre>Jag vill än en gång betona att man inte kan ta miste\r\npå justitieministerns vilja att få en ändring till\r\nstånd. Jag vill ändå än en gång understryka att det\r\när viktigt att det som måste göras också görs snabbt.\r\nDet måste komma en klar och otvetydig reaktion\r\nfrån samhällets sida, som i ord och handling säger\r\natt priset är högt för den som med vett och vilja,\r\nmed alkohol i kroppen sätter sig bakom ratten och\r\nkör ihjäl en människa.</pre><pre>Jag vill med detta än en gång tacka justitieministern\r\nför det utförliga svaret.</pre><pre>Överläggningen var härmed avslutad.</pre><pre>10 §  Hänvisning av ärenden till utskott</pre><pre>Föredrogs och hänvisades</pre><pre>Förslag</pre><pre>1992/93:RR3 till finansutskottet</pre><pre>Motionerna</pre><pre>1992/93:N41--N46 till näringsutskottet</pre><pre>1992/93:Sk23 och Sk24 till skatteutskottet</pre><pre>11 §  Bordläggning</pre><pre>Anmäldes och bordlades</pre><pre>Motionerna</pre><pre>med anledning av prop. 1992/93:134 Förändringar i\r\nde kommunala bostadstilläggen för år 1993 m.m.</pre><pre>1992/93:Sf20 av Berith Eriksson m.fl. (v)</pre><pre>1992/93:Sf21 av Doris Håvik m.fl. (s)</pre><pre>Konstitutionsutskottet betänkanden</pre><pre>1992/93:KU13 Godkännande av Europarådets\r\nkonvention om utlänningars delaktighet i\r\nsamhällslivet på kommunal nivå</pre><pre>1992/93:KU14 Vissa kyrkliga frågor</pre><pre>Skatteutskottets betänkande</pre><pre>1992/93:SkU9 Vissa uppbörds- och indrivnings-\r\nfrågor, m.m.</pre><pre>Lagutskottets betänkanden</pre><pre>1992/93:LU14 Ändringar i aktiebolagslagen m.m.</pre><pre>1992/93:LU15 Utländska förvärv av fast egendom</pre><pre>Utrikesutskottets betänkande</pre><pre>1992/93:UU1 Krigsmaterielexport</pre><pre>Försvarsutskottets betänkande</pre><pre>1992/93:FöU5 Väpnad styrka för tjänstgöring\r\nutomlands</pre><pre>Socialförsäkringsutskottets betänkanden</pre><pre>1992/93:SfU3 Förvar av barn m.m.</pre><pre>1992/93:SfU4 Rätten till folkpension m.m.</pre><pre>Kulturutskottets betänkande</pre><pre>1992/93:KrU7 Filmpolitiken</pre><pre>Jordbruksutskottets betänkande</pre><pre>1992/93:JoU8 FN:s konferens om miljö och\r\nutveckling år 1992 UNCED</pre><pre>Arbetsmarknadsutskottets betänkanden</pre><pre>1992/93:AU2 Lönegarantifonden</pre><pre>1992/93:AU05 Semesterlöneförsäkring för små\r\nföretag</pre><pre></pre><pre>12 §  Anmälan om interpellationer</pre><pre>Anmäldes att följande interpellationer framställts</pre><pre>den 3 december</pre><pre>1992/93:59 av Sylvia Lindgren (s) till\r\nsocialministern om den sociala välfärden:</pre><pre>Arbetslösheten fortsätter att öka. Allt fler\r\narbetslösa utförsäkras från A-kassorna.\r\nSocialbidragen blir en allt tyngre börda för\r\nkommunerna. Att arbetslösheten har ytterligare\r\nnegativa konsekvenser -- känslan av att inte vara till\r\nnågon nytta, håglöshet, odelaktighet, osv. är kända\r\nbegrepp.</pre><pre>Självfallet speglar arbetslösheten av sig också på\r\nbarnens situation.</pre><pre>Det är därför allvarligt när nedskärningar på barn\r\noch ungdomars verksamheter accelererar.</pre><pre>För att bara ta några exempel från Stockholms stad:</pre><pre>-- parklekar i ytterstaden läggs ned</pre><pre>-- bidragen till idrottsrörelserna minskar</pre><pre>-- bad- och i idrottsanläggningar läggs i ''malpåse''</pre><pre>-- ''vår teater'' drabbas av stora sparbeting</pre><pre>--  skola och fritidsverksamhet får kraftigt\r\nminskade bidrag</pre><pre>-- mellanstadieverksamheten avvecklas</pre><pre>-- samlings- och föreningslokaler läggs ned.</pre><pre>Alla dessa åtgärder får naturligtvis en rad negativa\r\nkonsekvenser. Barnen kommer att hänvisas till\r\ntomma lägenheter, videotittande eller besök i city\r\noch på varuhus med allt vad det kan innebära av\r\nökat våld, snatteri och allmän rastlöshet.</pre><pre>I den första rapporten från Sverige beträffande\r\nKONVENTIONEN OM BARNETS\r\nRÄTTIGHETER som lämnades den 1 september\r\n1992 står det bl.a. i inledningen:</pre><pre>''Det är dags att i högre grad än tidigare sätta\r\nbarnens behov i fokus. Barnperspektivet skall\r\nprägla alla de samhällsområden där barns intressen\r\nberörs.''</pre><pre>Under avsnittet familjepolitiken och skolan står\r\ndet: ''Barnets bästa är också en utgångspunkt i\r\nfamiljepolitiken. Den skall också präglas av\r\nvalfrihet för barnfamiljerna och jämställdhet\r\nmellan kvinnor och män.''</pre><pre>Det står vidare att ''för att i än högre grad sätta\r\nbarnens behov i centrum genomförs en\r\nvalfrihetsrevolution inom barnomsorg,\r\nfamiljepolitik och skola'' osv.</pre><pre>Mot bakgrund av verkligheten som den ser ut i\r\nStockholm i dag känns ovan nämnda citat mycket\r\navlägsna. En stor del av barn- och\r\nungdomsverksamheterna minskar eller läggs ned\r\nhelt. Vart tog alla de vackra orden om valfrihet\r\nvägen?</pre><pre>I anledning av det anförda får jag ställa följande\r\nfrågor till socialminister Bengt Westerberg:</pre><pre>1.  Stämmer rapportens inledning överens med\r\nverkligheten av i dag?</pre><pre>2.  Vilka åtgärder ämnar statsrådet vidtaga för att\r\nge kommunerna möjlighet att ordna barn- och\r\nungdomsverksamheten på ett bättre sätt?</pre><pre>3.  Har statsrådet för avsikt att vidtaga extra\r\nåtgärder för att underlätta situationen i\r\nstorstäderna?</pre><pre>1992/93:60 av Margareta Viklund (kds) till\r\nutrikesministern om konventionen om inhumana\r\nvapen, m.m.:</pre><pre>Minor vållar ett oerhört lidande för miljoner\r\nmänniskor i tredje världens länder. Rapporterna\r\nom hur plastminor som ser ut som leksaker\r\nexploderar i händerna på barn, hur kvinnor som\r\nsamlar ved och bönder som arbetar på fälten\r\nförlorar armar och ben när minor helt utan\r\nförvarning exploderar är förfärande. Under\r\nlångvariga inbördeskrig i Nicaragua, El Salvador,\r\nSomalia, Etiopien, Eritrea, Namibia, Kurdistan,\r\nAfghanistan och Kambodja spreds miljontals\r\nminor. Ofta helt utan kontroll, minkartor och utan\r\nhänsyn till civilbefolkningen.</pre><pre>Dessa minor ligger kvar långt efter det att krigen är\r\nslut och gör det omöjligt för flyktigen att återvända\r\nhem, bonden att bruka jordarna, kvinnan och\r\nbarnet att valla boskapen, samla ved och leka i\r\ndikeskanterna. Efter vapenstillestånd ligger minor\r\nkvar som dödsfällor i årtionden. I Kambodja är i\r\ndag minrisken den tredje största hälsorisken för\r\nbefolkningen efter malaria och TBC. Många steg\r\npå landsbygden i Afghanistan och Kambodja har\r\nblivit minröjningsoperationer.</pre><pre>Minorna leder också till stora ekonomiska skador\r\ndå man inte kan driva jordbruk och transporter på\r\ngrund av minrisken.</pre><pre>I dag uppskattar man att det finns över 10 miljoner\r\nminor i Afghanistan, kanske lika många i\r\nKambodja och över 1 miljon i Somalia. I Nicaragua\r\nberäknar man att det finns en mina på var 30:e\r\ninvånare kvar i terrängen.</pre><pre>Många internationella organisationer arbetar med\r\nminröjningsarbete och med vård av stympade\r\nmänniskor i de fattiga länder som lider under\r\nmineringens fasor. Som exempel kan nämnas FN,\r\nAmerikas Watch, Röda korset, en rad kyrkliga\r\norganisationer, fredsorganisationer, den tyska\r\nmedicinska biståndsorganisationen Medico,\r\nVietnam Veterans of America Foundation och\r\nPhysicians for Human Rights.</pre><pre>Arbetet syftar till att sprida opinion och kunskap i\r\nminfrågan, röja minor och ge stöd till miljontals\r\noffer för minor i tredje världen. Ländernas\r\nmintillverkning och minexport kartläggs också.\r\nYtterst syftar arbetet till att stoppa ytterligare\r\nspridning av dessa inhumana vapen genom en\r\növerenskommelse om ett internationellt stopp för\r\ntillverkning, handel och användning av främst\r\nantipersonella minor.</pre><pre>Jag anser att den svenska regeringen bör agera både\r\ni Sverige och internationellt för att underlätta\r\nsaneringen av minor i de värst drabbade länderna\r\nsamt för en begränsning av användandet och\r\nspridandet av minor i fortsättningen.</pre><pre>FN-konventionen om inhumana vapen trädde i\r\nkraft 1983. Till den konventionen finns ett särskilt\r\nminprotokoll, det andra protokollet, som reglerar\r\nanvändningen av landminor. I konventionen sägs\r\natt ett eller flera FN-länder inom tio år, dvs. före\r\n1993 års utgång, kan begära att en\r\növersynskonferens skall inkallas. Detta för att\r\nkunna utvidga t.ex. minprotokollets omfattning\r\nsamt för att fokusera ett internationellt intresse\r\nkring minproblematiken. Det är också viktigt att\r\nutvidga protokollet om brandvapen samt att\r\nförsöka få in laservapen och sjöminor i nya\r\nprotokoll under Konventionen om inhumana\r\nvapen.</pre><pre>Sverige bör också kunna agera för ett\r\ninternationellt exportstopp av minor.</pre><pre>Med hänvisning till det anförda vill jag fråga\r\nutrikesministern:</pre><pre>--  Kommer regeringen att ta kontakt med andra\r\nländer i FN för att få till stånd en översynskonferens\r\nom konventionen om inhumana vapen och därmed\r\ndess minprotokoll?</pre><pre>--  Kan regeringen ställa till förfogande ytterligare\r\nekonomiska, teknologiska och personella resurser\r\nför minröjning i de värst drabbade länderna?</pre><pre>--  Anser regeringen att Sverige har ett särskilt\r\nansvar för minröjning i de länder där svenska\r\nminor, och minor med svenska sprängämnen,\r\nfortfarande utgör fara för civilbefolkningen?</pre><pre>--  Kommer Sveriges regering att på något sätt agera\r\nför ett internationellt exportstopp av anti-\r\npersonella minor?</pre><pre>1992/93:61 av Göran Åstrand (m) till statsrådet\r\nReidunn Laurén om riksdagens sammansättning\r\noch valsystemets utformning:</pre><pre>Frågor om val till riksdagen och riksdagens\r\narbetsformer diskuteras för närvarande av bl.a. två\r\nutredningar -- Personvalskommittén och\r\nRiksdagsutredningen.</pre><pre>Pågående utredningar kommer att ge underlag för\r\nställningstaganden om förändringar av valsystemet\r\noch riksdagens arbetsformer, men det är enligt min\r\nmening angeläget att dessa frågor förs ut i en vid\r\noch allsidig debatt. Riksdagens särskilda debatt om\r\nriksdagsarbetets förutsättningar är ett bra exempel.</pre><pre>Parallellt med debatten om personval bör därvid\r\nbl.a. uppmärksammas valsystemets framtida\r\nutformning, mandatperiodernas längd, samtidiga\r\nriksdagsval och kommunala val samt antalet\r\nledamöter i riksdagen.</pre><pre>Mot denna bakgrund vill jag fråga statsrådet\r\nLaurén:</pre><pre>Vilka åtgärder är statsrådet beredd att vidta för att\r\nvidga debatten om riksdagens sammansättning och\r\nvalsystemets utformning?</pre><pre>1992/93:62 av Karin Israelsson (c) till statsrådet Ulf\r\nDinkelspiel om svensk alkoholpolitik avseende EG\r\noch EES:</pre><pre>Riksdagen har vid upprepade tillfällen fastslagit,\r\natt grunden för svensk alkoholpolitik skall ligga fast\r\ni förhandlingar med EG. Senast har detta\r\nbekräftats vid riksdagens behandling av EES-\r\navtalet den 18 november 1992, då monopolen\r\nvidhölls med röstsiffrorna 301 mot 23 för att\r\nmonopolen skulle upphöra.</pre><pre>Regeringen har vid upprepade tillfällen bekräftat\r\natt alkoholpolitikens grunddrag inte skall rubbas,\r\nvilket bekräftats i bl.a. direktiven till\r\nAlkoholkommissionen.</pre><pre>Beträffande monopolen har Sverige vid upprepade\r\ntillfällen lagt fast att de inte är diskriminerande,\r\nutan enbart grundade av hälsopolitiska skäl.</pre><pre>Härtill kommer att 45 europeiska medlemsstater i\r\nWHO den 17 september 1992 skrivit under\r\nEuropean Alcohol Action Plan, som avser att\r\nförverkliga målet att alkoholkonsumtionen fram till\r\når 2000 skall sänkas med minst 25 %. Samtliga EG-\r\nländer har undertecknat detta dokument och\r\nFrankrike kommer år 1995 att stå som värd för en\r\nkonferens, vars syfte är att dokumentera hur\r\nmedlemsstaterna verkar för att 25-procentsmålet\r\nskall kunna uppnås. Mot den bakgrunden är det\r\nmärkligt att statligt anställda tjänstemän i ledande\r\nställning, från Vin  &amp;  Sprit AB, Konkurrensverket\r\nsamt EFTA:s övervakningsmyndighet agerar på\r\nkonferenser och i massmedia på ett sådant sätt, att\r\ntrovärdigheten i av riksdag och regering fattade\r\nbeslut undermineras.</pre><pre>Eftersom frågan om svensk alkoholpolitik är av\r\nprincipiell karaktär för ett ämnesområde, som i och\r\nför sig särskilt berörts i EG-kommissionens\r\nyttrande över Sveriges ansökan, men även kan röra\r\nandra för Sverige väsentliga avtalsfrågor, skapar\r\ndet tveksamhet hos allmänheten om trovärdigheten\r\ni politiska beslut kring EG.</pre><pre>Mot den bakgrunden vill jag ställa följande frågor\r\ntill EG-ministern:</pre><pre>1.  Vilka åtgärder har regeringen hitintills vidtagit\r\nför att informera verkschefer och andra ledande\r\nförtroendemän resp. tjänstemän för att förankra av\r\nriksdag och regering fattade beslut?</pre><pre>2.  Vilka åtgärder ämnar regeringen vidta för att\r\nstatligt anställda skall få kunskap om vilka politiska\r\ndirektiv som gäller för svensk alkoholpolitik?</pre><pre>13 § Anmälan om frågor</pre><pre>Anmäldes att följande frågor framställts</pre><pre>den 3 december</pre><pre>1992/93:274 av Alf Eriksson (s) till\r\nnäringsministern om det statliga stödet vid\r\nomlokalisering av industriell verksamhet:</pre><pre>Företagsledningen för Monark har beslutat inleda\r\nförhandlingar om nedläggning av all\r\ncykeltillverkning på moderföretaget i Varberg och\r\navskeda 284 anställda. I företagsledningens förslag\r\nligger också att flytta tillverkningen till Vansbro i\r\nDalarna, som ligger inom det fasta stödområdet.\r\nDet kan med fog misstänkas att ledningen avser att\r\nsöka statliga stöd för att bygga ut tillverkningen i\r\nVansbro samtidigt som arbetslöshetskassorna och\r\nVarbergs kommun får ta kostnaderna för de\r\nnuvarande anställda i Varberg.</pre><pre>För närvarande går 1 211 personer (4 %) arbetslösa\r\ni Varbergs kommun och 1 204 personer är i\r\narbetsmarknadspolitiska åtgärder. Ytterligare 600\r\när varslade om uppsägning.</pre><pre>Med anledning av ovanstående vill jag fråga\r\nnäringsministern följande:</pre><pre>Är det möjligt att utnyttja statliga stöd om man\r\nlägger ner verksamhet på en ort inom landet och\r\nbygger upp samma verksamhet i ett stödområde?</pre><pre>1992/93:275 av Maj-Lis Lööw (s) till\r\njustitieministern om en skuldsaneringslag:</pre><pre>Den senaste veckan har såväl socialminister Bengt\r\nWesterberg som biståndsminister Alf Svensson\r\nuttryckt sympati för tanken på en\r\nskuldsaneringslag.</pre><pre>Är justitieministern nu beredd att ompröva sitt\r\nbeslut att lägga det färdiga utredningsförslaget åt\r\nsidan?</pre><pre>1992/93:276 av Alf Eriksson (s) till\r\nnäringsministern om svensk cykelindustri och\r\ntullskyddet:</pre><pre>Under de senaste åren har importen av cyklar\r\nkraftigt ökat. Denna import kommer till\r\növervägande del från Kina och Taiwan. Den i\r\nsärklass största cykeltillverkaren i Sverige har\r\nunder de senaste tre åren tappat 15 % av\r\nmarknaden till största delen beroende på\r\nlågprisimporten.</pre><pre>Den svenska cykelindustrin har ett sämre tullskydd\r\nmot de asiatiska länderna och därmed en\r\nbetydande konkurrensnackdel. Jag tror att Sverige\r\när enda landet i Europa som inte har något verkligt\r\ntullskydd för cyklar.</pre><pre>Min fråga till näringsministern blir följande:</pre><pre>Är näringsministern beredd att ta initiativ till\r\nförändringar som ger svensk cykeltillverkning\r\nsamma tullskydd som konkurrenterna i Europa?</pre><pre>1992/93:277 av Gunnar Thollander (s) till\r\nsocialministern om bilstödet:</pre><pre>Riksförsäkringsverket yrkar på att riva upp ett\r\nbeslut angående bilstöd som\r\nSocialförsäkringsnämnd 1 i Uppsala län beviljat en\r\nung man som har fått båda armarna amputerade i\r\nen olycka.</pre><pre>Är socialministern beredd att se över reglerna för\r\nbilstöd?</pre><pre>1992/93:278 av Lars Petersson (c) till\r\nkulturministern om ett nobelprismuseum:</pre><pre>I dag är det torsdag den 3 december. Om exakt en\r\nvecka står Sverige i fokus över hela världen. Då\r\nsker nämligen utdelningen av 1992 års nobelpris.</pre><pre>Nobelpriset har utomlands ett vetenskapligt värde,\r\nsom få i Sverige förstår vidden av. I flera av\r\nvärldens rikaste länder ökar intresset att dra PR-\r\nmässig nytta av sitt lands nobelpristagare. Sålunda\r\nfinns t.ex. i Chicago, USA ett särskilt museum där\r\nUSA:s nobelpristagare finns representerade.</pre><pre>Sverige har en unik möjlighet att kunna presentera\r\nvarje års nobelpristagare, inom varje belönat\r\nområde samt den forskning för vilken var och en av\r\ndem erhållit världens förnämsta utmärkelse.</pre><pre>Sverige borde ha ett nobelprismuseum, dit\r\nstudenter och forskare samt turister från hela\r\nvärlden vallfärdar och som kunde bli naturligt\r\ncentrum vid de årligen återkommande\r\nnobelprisfestligheterna. Museet kunde uppföras\r\noch organiseras i samverkan med bl.a.\r\nNobelstiftelsen samt nationella och internationella\r\nföretag och forskningsstiftelser.</pre><pre>Är statsrådet beredd att utreda förutsättningarna\r\nför ett nobelprismuseum i Sverige?</pre><pre>1992/93:279 av Iréne Vestlund (s) till\r\nförsvarsministern om anstånd med vapenfri\r\ntjänstgöring:</pre><pre>Frågan om anstånd med vapenfri tjänstgöring\r\nprövas av Vapenfristyrelsen. Jag har fått kännedom\r\nom ett flertal fall av avslag på uppskov av vapenfri\r\ntjänstgöring.</pre><pre>Enligt Vapenfristyrelsen hindrar nuvarande\r\nlagstiftning möjligheterna till anstånd i de fall jag\r\nblivit informerad om.</pre><pre>Enligt lagtexten skall samma grunder gälla för alla\r\nvärnpliktiga.</pre><pre>Min fråga till försvarsministern är:</pre><pre>Prövas vapenfrias anståndsansökningar hårdare är\r\nanståndsansökningar till annan\r\nvärnpliktstjänstgöring?</pre><pre>1992/93:280 av Henrik S Järrel (m) till\r\nkommunikationsministern om ökad tillgång till\r\njärnvägsförbindelser:</pre><pre>Enligt vad jag erfarit lär SJ eller Banverket kräva\r\nen årlig ''stoppavgift'' från vissa kommuner som\r\nönskar att vissa tåg till och från Stockholm skall\r\ngöra uppehåll vid centralort inom kommunen.</pre><pre>Katrineholm och Flen lär sammantaget på årsbasis\r\nbetala 950 000 kr för dessa ''stopptjänster''.\r\nKostnaden uppkommer, såvitt är känt, när man\r\nkopplar på en extra sittvagn till ett sovvagnståg.\r\nDen extra vagnen orsakar rangerbankostnader på\r\nannan ort utmed stambanan.</pre><pre>På flera av dessa orter ställer man sig högst\r\nfrågande till denna ordning. Ofta handlar det om\r\natt få tillgång till en eller ett par bekväma\r\nkvällsavgångar mellan 21.00--23.30.</pre><pre>Vilka åtgärder kan statsrådet vidta för att öka\r\ntillgången till goda järnvägsförbindelser, utan att\r\ndetta medför ökade kostnader för kommunerna?</pre><pre>1992/93:281 av Kent Carlsson (s) till\r\nkommunikationsministern om Bromma flygplats:</pre><pre>I dag, torsdag morgon, störtade ytterligare ett\r\nflygplan i närheten av Bromma flygplats. Planet\r\nstörtade i ett tättbefolkat område. När denna fråga\r\nskrivs har två döda hittats, men polisen befarar att\r\nfler har dödats.</pre><pre>När riksdagen i våras diskuterade Bromma\r\nflygplats framtid hävdade vi Socialdemokrater att\r\ndet är vansinnigt att behålla en stor trafikflygplats\r\nså nära inpå stora bostadsområden. Framför allt\r\npekade vi på den stora risk för olyckor som finns,\r\nen farhåga som vi nu tyvärr fått bekräftad.</pre><pre>Bromma flygplats medför också en rad andra\r\nproblem. Omkringboende och boende på\r\nSödermalm klagar berättigat över kraftig ökning av\r\nbullret samt stark fotogenlukt.</pre><pre>Trots dessa allvarliga invändningar mot Bromma\r\nflygplats beslutade den borgerliga majoriteten att\r\nBromma skulle vara kvar och t.o.m. få utökad\r\ntrafik.</pre><pre>Jag vill därför fråga kommunikationsministern:</pre><pre>Är regeringen nu beredd att ompröva sin\r\nståndpunkt och i stället verka för en nedläggning av\r\nBromma flygplats?</pre><pre>1992/93:282 av Leif Marklund (s) till\r\nnäringsministern om utförsäljningen av statliga\r\nföretag:</pre><pre>Överenskommelsen mellan regeringen och\r\nSocialdemokraterna om ett moratorium vad gäller\r\nutförsäljning av statliga företag gäller från\r\nseptember. I ett frågesvar har näringsministern\r\nbekräftat att det gäller. Det kan tyckas något\r\nmärkligt att förberedelsearbetet fortsätter som om\r\ninget hänt.</pre><pre>Kommer näringsministern att avbryta\r\nförberedelsearbetet av sitt privatiseringsprogram?</pre><pre>1992/93:283 av Britta Bjelle (fp) till\r\njustitieministern om reglerna om häktning och\r\nEuropa och FN-konventionen:</pre><pre>En av landets experter på folkrätt, docenten Göran\r\nMelander, har i en artikel i tidskriften Advokaten\r\npåtalat att Sverige eventuellt bryter mot europeiska\r\nkonventionen om mänskliga rättigheter\r\n(Europakonventionen) och FN-konventionen om\r\nmedborgerliga och politiska rättigheter (FN-\r\nkonventionen) vad gäller RB 24:1.</pre><pre>Melander menar att bestämmelsen i andra stycket\r\nkan uppfattas som en regel om obligatorisk\r\nhäktning. Bestämmelsen innebär att häktning skall\r\nske om det inte är föreskrivet lindrigare straff än\r\nfängelse i två år och det inte är uppenbart att skäl\r\nför häktning saknas.</pre><pre>Hur Europakonventionen ställer sig till\r\nobligatorisk häktning har ej prövats -- praxis\r\nsaknas. FN-konventionen är däremot helt klar på\r\ndenna punkt. Om man accepterar påståendet att\r\nRB 24:1 utgör en regel om obligatorisk häktning\r\nbryter Sverige mot FN-konventionen.</pre><pre>Mot denna bakgrund vill jag fråga\r\njustitieministern:</pre><pre>Ämnar justitieministern vidta någon åtgärd för att\r\nklargöra om och/eller för att undvika att Sverige\r\nskulle bryta mot Europa- eller FN-konventionen på\r\ndenna punkt?</pre><pre>1992/93:284 av Pär Granstedt (c) till statsrådet\r\nGörel Thurdin om miljöprövningen av\r\nRödkobbsleden:</pre><pre>Planerna på att dra en ny farled genom\r\nRödkobbsfjärden i Stockholms skärgård väcker\r\nallvarliga farhågor ur miljösynpunkt.</pre><pre>På vad sätt avser statsrådet att säkerställa att\r\nförslaget om Rödkobbsleden blir föremål för en\r\ntillräckligt ingående prövning ur miljösynpunkt?</pre><pre>1992/93:285 av Erling Bager (fp) till\r\narbetsmarknadsministern om Cityvarvet i\r\nGöteborg:</pre><pre>För att undvika en nedläggning av Cityvarvet i\r\nGöteborg har de anställda gjort ett försök att rädda\r\nvarvet genom att en speciell rekonstruktionsgrupp\r\nlagt fram ett förslag om fortsatt drift vid varvet.\r\nMen ägaren, statliga Celsius, ämnar inte utreda\r\nförutsättningarna för fortsatt verksamhet.</pre><pre>Rekonstruktionsgruppen har beräknat att man kan\r\ndriva varvet vidare med vinst. Den påpekar också\r\natt det blir mycket dyrare för samhället att avveckla\r\nvarvet än att betala de extra pengar som behövs.</pre><pre>Med anledning av det anförda vill jag ställa följande\r\nfråga:</pre><pre>Avser regeringen att ta några initiativ för att\r\nförutsättningarna för fortsatt verksamhet vid\r\nCityvarvet i Göteborg utreds?</pre><pre>1992/93:286 av Ylva Annerstedt (fp) till\r\nmiljöministern om förbud att använda blyhagel:</pre><pre>Nya undersökningar i såväl Sverige som utlandet\r\nvisar att de blyhagel som jägare använder utgör en\r\nmycket stor förorening i naturen.</pre><pre>Den beräknade blymängden som jakten i Sverige\r\ndumpar i den svenska naturen är ca 800 ton varje år.\r\nForskarna menar att jakten med blyhagel orsakar\r\nmycket större föroreningar än den samlade\r\ntrafikens utsläpp av blyhaltiga ämnen.</pre><pre>Flera länder har uppmärksammat detta och i både\r\nDanmark och Nederländerna blir jakt med\r\nblyghagel förbjuden fr. o. m. den 1 januari 1993.</pre><pre>Mot denna bakgrund vill jag fråga miljöministern:</pre><pre>Är miljöministern beredd att verka för att blyhagel\r\nockså förbjuds i Sverige?</pre><pre>den 4 december</pre><pre>1992/93:287 av Tage Påhlsson (c) till statsrådet Ulf\r\nDinkelspiel om EES-avtalet:</pre><pre>I debatten inför riksdagens beslut om godkännande\r\nav EES-avtalet för några veckor sedan tillhörde jag\r\ndem som yrkade på en återförvisning av ärendet.</pre><pre>Med hänvisning till de många oklarheterna -- bl.a.\r\nbeträffande grundlagsfrågorna -- menade jag då,\r\natt ytterligare utredning och avvaktan på\r\ngrundlagberedningens förväntade rapport i\r\nfebruari inte skulle äventyra EES-avtalets\r\nikraftträdande då detta ändå torde bli försenat\r\ngenom det sannolika folkomröstningsresultatet i\r\nSchweiz.</pre><pre>I debatten berördes inte frågan om de övriga 18\r\nEES-ländernas status beträffande antagning och\r\nratificering av avtalet. Situationen i dag är -- såvitt\r\njag erfarit -- att även Liechtenstein skall\r\nfolkomrösta i december, medan endast Portugal\r\noch Irland av EG-länderna har tagit beslut. De\r\növriga kommer enligt uppgift att besluta i resp.\r\nparlament efter hand -- dock inte med säkerhet före\r\nårsskiftet.</pre><pre>Jag vill med anledning härav fråga\r\nEuropaministern:</pre><pre>Vilka åtgärder avser regeringen att vidta i det fall\r\nfolkomröstningsresultat eller eventuellt senarelagt\r\nbeslut i något land skulle försena avtalet?</pre><pre>1992/93:288 av Laila Strid-Jansson (nyd) till\r\narbetsmarknadsministern om bristen på medel till\r\narbetslöshetsutbildningen:</pre><pre>Nu har man dragit åt svångremmen på alla\r\narbetsförmedlingar, och har inte råd att köpa\r\nutbildningar till arbetslösa längre. Pengarna är slut\r\nredan efter ett kvartal. Budgetansvar saknas.</pre><pre>Eller är det måhända så, att det kan bero på att man\r\nhar ett dåligt datasystem på AMS, som inte kan\r\nräkna ut hur mycket pengar som går åt? Systemet\r\nräknar nämligen bara ut per månad och inte per\r\nbudgetår.</pre><pre>Vad avser arbetsmarknadsministern att göra åt\r\ndetta?</pre><pre>1992/93:289 av Marianne Andersson (c) till\r\nstatsrådet Beatrice Ask om ombyggnad av\r\nVänerskolan:</pre><pre>Den statliga specialskolan Vänerskolan för döva i\r\nVänersborg har haft lokalproblem under många år.\r\nSkolan är otidsenlig och ej handikappanpassad.\r\nÄrendet har varit aktuellt i snart 15 år. Beroende\r\npå beslutsvånda i den förra regeringen om\r\ninriktningen har ärendet dragit ut på tiden. Nu finns\r\nemellertid ett förslag till ombyggnad framtaget,\r\nvilket också är prioriterat av SIH. Ett snabbt beslut\r\nom igångsättning är mycket angeläget i första hand\r\nmed tanke på skolans verksamhet men också\r\nberoende på det svåra sysselsättningsläget i\r\nFyrstadsområdet.</pre><pre>Jag vill därför fråga statsrådet:</pre><pre>När avser regeringen att bevilja medel till\r\nombyggnad av Vänerskolan?</pre><pre>1992/93:290 av Olle Schmidt (fp) till\r\nnäringsministern om marknadsföringen av Sverige\r\nsom turistland:</pre><pre>I våras beslöt riksdagen att anslå 100 miljoner\r\nkronor till Styrelsen för Sverigebilden. Det var\r\nriksdagens intention att svensk turism inte skulle\r\ntappa mark när Sveriges Turistråd avvecklades.\r\nStyrelsen för Sverigebilden har till uppgift att\r\nmarknadsföra Sverige utomlands genom att anslå\r\nmedel till sådan verksamhet. Hittills har enligt mina\r\nuppgifter endast ca 25 miljoner kronor anslagits.\r\nDetta trots att det rimligtvis borde finnas behov av\r\natt myndigheten på alla sätt medverkar till att\r\nSverige marknadsförs utomlands även inför\r\nsommaren 1993.</pre><pre>På grund av att Styrelsen för Sverigebilden inte\r\naktivt medverkat till att anslå medel för\r\nmarknadsföringsprojekt riskerar man att missa\r\nturistsäsongen 1993.</pre><pre>Mot bakgrund av detta vill jag fråga\r\nnäringsministern vilka åtgärder som regeringen\r\nämnar vidtaga för att de medel som anslagits till\r\nStyrelsen för Sverigebilden används på ett\r\neffektivare sätt inför turistsäsongen 1993.</pre><pre>1992/93:291 av Hugo Bergdahl (fp) till\r\nfinansministern om de s.k. fallskärmsavtalen:</pre><pre>Avslöjandena om de mycket stora belopp som ett\r\nantal chefer i både privat och offentlig tjänst har\r\nfått genom s.k. fallskärmsavtal har upprört många\r\nmänniskor.</pre><pre>Även finansministern har vid flera tillfällen uttalat\r\nsig mycket kritiskt mot avtalen och har också\r\ninitierat en utredning för att pröva om några av\r\navtalen i efterhand går att revidera.</pre><pre>Allmänhetens förtroende kräver att det finns\r\nordentliga spelregler och en offentlig redovisning\r\nockså när det gäller vilka förmåner som skall utgå\r\nför personer i chefsställning.</pre><pre>Jag vill därför fråga finansministern:</pre><pre>Avser finansministern att vidtaga åtgärder som\r\nmotverkar att det även i fortsättningen upprättas\r\norimliga fallskärmsavtal?</pre><pre>1992/93:292 av Olle Schmidt (fp) till statsrådet Bo\r\nLundgren om granskningen av bankernas\r\nkreditförluster:</pre><pre>Kreditförlusterna fortsätter att öka i Sverige. Flera\r\nmiljarder kronor har strömmat ur statens kassa.</pre><pre>Redan i mars utlovade regeringen att tillsätta en\r\nkommitté med uppgift att närmare analysera\r\nfinanskrisens orsaker och skadeverkningar på den\r\nsvenska ekonomin. Löftet upprepades i september\r\nnär Gota Banks kreditförluster redovisades. Men\r\nännu har ingen kommitté tillsatts.</pre><pre>Dessutom har det kommit till min kännedom att\r\nkommittén skall arbeta fram till år 1995. För att\r\nkunna dra slutsatser inför framtiden borde frågan\r\nsnabbehandlas. Det är viktigt att snabbt hitta nya\r\nformer för tillsyn.</pre><pre>Med anledning av ovanstående vill jag fråga\r\nstatsrådet:</pre><pre>Varför har tillsättningen av kommittén dröjt, och\r\nhur motiveras den långa utredningstiden?</pre><pre>1992/93:293 av Ingela Mårtensson (fp) till\r\nutrikesministern om krigsförbrytelser i forna\r\nJugoslavien:</pre><pre>En expertgrupp ledd av rättschef Hans Corell har\r\npå uppdrag av ESK studerat förhållandena i forna\r\nJugoslavien. De har rapporterat om grova brott\r\nmot mänskliga rättigheter och föreslagit att en\r\ntribunal borde tillsättas.</pre><pre>Samtidigt har den svenska läkaren Christina\r\nDoctare rapporterat om systematiskt och\r\nstrukturerat våld mot kvinnor.</pre><pre>Mot denna bakgrund vill jag fråga\r\nutrikesministern:</pre><pre>Avser utrikesministern att under ESK:s\r\nministermöte eller i FN driva kravet på en tribunal\r\nsom granskar krigsförbrytelser i forna Jugoslavien?</pre><pre>1992/93:294 Hans Nyhage (m) till\r\narbetsmarknadsministern om rekryteringsstödet:</pre><pre>Allt oftare kommer uppgifter om att\r\nrekryteringsstöd inte alltid används på det sätt det\r\nvar tänkt. I ett fall som kommit till min kännedom\r\nuppmanades t.ex. en egenföretagare att kontakta\r\narbetsförmedlingen för att erhålla\r\nrekryteringsstöd. Företagaren fick detta, utan\r\nkostnad för honom själv, och beställaren fick låga\r\nkostnader för utfört arbete.</pre><pre>Mig veterligen var det inte meningen att\r\nrekryteringsstödet skulle fungera på detta sätt.</pre><pre>Min fråga till statsrådet blir därför:</pre><pre>Vilken kontroll har AMS och de lokala\r\narbetsförmedlingarna när det gäller att garantera\r\natt rekryteringsstödet används på det sätt det var\r\ntänkt?</pre><pre>1992/93:295 av Eva Zetterberg (v) till statsrådet\r\nBeatrice Ask om statsbidraget till Stockholms stad\r\nför komvux:</pre><pre>I tid av arbetslöshet har det alltid tidigare ansetts\r\nsom angeläget att stärka möjligheten till utbildning.\r\nInför budgetåret 1992/93 beslutade riksdagens\r\nmajoritet att skära ned statsbidraget till komvux\r\nmed 150 miljoner kronor. För Stockholms stads del\r\ninnebar detta en nedskärning av 13 % av\r\nundervisningstimmarna på komvux. Nu finns det\r\ntydligen 143 nya miljoner att fördela till\r\nvuxenutbildningen.</pre><pre>Jag vill därför fråga skolministern:</pre><pre>När och hur kommer Stockholms stad att få sin\r\nandel av de 143 miljonerna?</pre><pre>1992/93:296 av Hans Lindblad (fp) till\r\nförsvarsministern om utbildningen av vapenfria:</pre><pre>I flerpartiuppgörelsen om besparingar i statens\r\nutgifter ingick bl.a. en neddragning med 100\r\nmiljoner kronor per år av anslagen till den civila\r\ndelen av totalförsvaret.</pre><pre>Överstyrelsen för civil beredskap har angivit att en\r\ndel av detta kan uppnås genom att minska antalet\r\nvapenfria som utbildas t.ex. för äldreomsorg i krig.\r\nI sak vore detta olyckligt, eftersom vi på många\r\nområden har behov av mer personal i krig och\r\nberedskap. Däremot är det uppenbart att\r\nutbildningstiderna i många fall skulle kunna kortas\r\navsevärt i förhållande till i dag. I princip bör, både\r\nför värnpliktiga och vapenfria, utbildningsmålet\r\nstyra utbildningstidens längd. Nuvarande\r\nlagstiftning för föra vapenfria är dock helt rigid och\r\ntar inte hänsyn till detta. Försvarsministern har\r\ntidigare, i fråga om tusentals värnpliktiga, sänt hem\r\ndem mitt under pågående utbildning, utan att\r\nkrigsplacera dem. I fråga om vapenfria borde\r\nman -- i avvaktan på ny lagstiftning -- på liknande\r\nsätt kunna avbryta utbildningen, dock först när den\r\nenskilde nått den utbildningsnivå som krävs för\r\nkrigsplacering i avsedd tjänst.</pre><pre>Jag vill därför fråga försvarsministern:</pre><pre>Vill försvarsminister förena skattebetalarnas krav\r\nom sunda statsfinanser med totalförsvarets behov\r\nav rationell utbildning och därför undvika att\r\nvapenfria åläggs mer utbildning än som behövs för\r\nresp. uppgift?</pre><pre>1992/93:297 av Kenneth Lantz (kds) till\r\nkommunikationsministern om övervakning av\r\nÖresundstrafiken:</pre><pre>En trafikreglering i Öresund är inför framtiden en\r\nviktig åtgärd som kommer att bespara regionen\r\nfrån onödiga incidenter beroende på slarv och dålig\r\nbevakning. Öresund är ett av världens mest\r\ntrafikerade leder redan i dag. Vi kommer att få en\r\nökad trafik i framtiden genom en effektivare sjöfart\r\nmed mindre båter som eventuellt kan gå både på\r\nÖstersjön och på såväl svenska som tyska\r\nkanalsystem.</pre><pre>Denna trafikreglering saknas i dag. Jag tänker på\r\ntvånget att annonsera sin resväg i allmänhet och om\r\nman har farligt gods i lasten i synnerhet. Det blir\r\nännu mer angeläget! Vi har därtill planer på att\r\nbygga en fast förbindelse mellan Malmö och\r\nKöpenhamn.</pre><pre>Under denna byggtid kommer det att bli ännu mer\r\naktuellt med en trafikövervakning i södra Öresund.\r\nMen det är inte tillräckligt att inrätta en eventuell\r\ntrafikövervakning endast under byggtiden, utan det\r\nborde vara av bestående karaktär.</pre><pre>Öresundsregionen är både folkrik och\r\ntrafikintensiv. Därför skulle en olycka ställa till\r\nofantliga skador. Detta måste förebyggas på av oss\r\ni dag kända sätt. Farligt gods och avfall är en stor\r\nriskfaktor även för sjöfarten.</pre><pre>Jag vill med ovanstående som grund fråga\r\nkommunikationsministern om han är beredd att\r\narbeta för en bestående tjänst för\r\ntrafikövervakning i Öresund.</pre><pre>1992/93:298 av Sigge Godin (fp) till statsrådet Bo\r\nLundgren om forskningen om orsakerna till plötslig\r\ndöd bland orienterare:</pre><pre>Svenska orienteringsförbundet har med anledning\r\nav plötslig död bland orienterare satt i gång ett\r\nomfattande forskningsarbete för att komma fram\r\ntill de orsaker som lett till plötslig död bland\r\norienterare.</pre><pre>Två stora testprogram är planerade att genomföras\r\nomgående. För att möjliggöra dessa insatser krävs\r\natt landstingen utfärdar specialremisser på 240\r\nutvalda samt att regeringen anslår 6 miljoner\r\nkronor till den forskargrupp som bildats i Uppsala.</pre><pre>Jag vill ställa följande fråga till statsrådet:</pre><pre>Avser regeringen att medverka till att denna\r\nforskningsinsats snarast kommer till stånd?</pre><pre>14 §  Kammaren åtskildes kl. 13.02.</pre><pre>Förhandlingarna leddes</pre><pre>av andre vice talmannen från sammanträdets\r\nbörjan t.o.m. 6 § anf. 33 (delvis),</pre><pre>av talmannen därefter t.o.m. 9 § anf. 67 (delvis) och</pre><pre>av andre vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}