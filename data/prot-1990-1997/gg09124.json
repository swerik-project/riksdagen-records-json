{"dokumentstatus":{"dokument":{"hangar_id":"2387842","dok_id":"GG09124","rm":"1992/93","beteckning":"124","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"124","slutnummer":"0","datum":"1993-06-08 00:00:00","systemdatum":"2005-10-27 14:02:48","publicerad":"1993-06-08 00:00:00","titel":"Riksdagens snabbprotokoll 1992/93:124 Tisdagen den 8 juni","subtitel":null,"status":null,"htmlformat":null,"relaterat_id":null,"source":"webbnav","sourceid":"{3ACBDEAC-3226-4F3C-95C3-16BF7224D5C5}","dokument_url_text":"http://data.riksdagen.se/dokument/GG09124/text","dokument_url_html":"http://data.riksdagen.se/dokument/GG09124","dokumentstatus_url_xml":"http://data.riksdagen.se/dokumentstatus/GG09124","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1992/93:124</div>\r\n<div class=\"sidhuvud_datum\">Tisdagen den 8 juni</div>\r\n<div class=\"sidhuvud_klockslag\">Kl. 9.00</div>\r\n<hr class=\"sidhuvud_linje\">\r\n<pre>1 §  Justering av protokoll</pre><pre>Justerades protokollet för den 2 juni.</pre><pre>2 §  Förnyad bordläggning</pre><pre>Föredrogs men bordlades åter</pre><pre>Finansutskottets betänkande 1992/93:FiU30</pre><pre>Skatteutskottets betänkande 1992/93:SkU27</pre><pre>Meddelande om uppskjuten votering</pre><pre>Anf. 1  TALMANNEN:</pre><pre>Med hänsyn till att delar av byggnaderna är\r\navstängda av säkerhetsskäl och de problem som\r\ndetta kan ha medfört kommer voteringen att äga\r\nrum först efter det att utrikesutskottets betänkande\r\nUU35 debatterats.</pre><pre>Jag vill informera om att ett föremål, som kan vara\r\nen bomb, har påträffats i riksdagshusets östra del\r\nmot riksplan.</pre><pre>Anf. 2  TALMANNEN:</pre><pre>Med hänsyn till det stora antalet anmälda talare vill\r\njag meddela att efter kontakt med\r\nkvittningsmännen rekommenderas att\r\nhuvudanförandena i dagens ärenden bör omfatta\r\nhögst 10 min.</pre><pre>\r\n3 §  Svenskt deltagande i av FN:s säkerhetsråd\r\nbeslutade insatser för säkerställande av fred i f.d.\r\nJugoslavien</pre><pre>Föredrogs</pre><pre>utrikesutskottets betänkande</pre><pre>1992/93:UU35 Svenskt deltagande i av FN:s\r\nsäkerhetsråd beslutade insatser för säkerställande\r\nav fred i f.d. Jugoslavien (prop. 1992/93:254).</pre><pre>Anf. 3  PIERRE SCHORI (s):</pre><pre>Fru talman! Jag hade önskat kunna rikta mig till fru\r\nutrikesminister också, eftersom det är ett viktigt\r\nbeslut som vi står inför.</pre><pre>Genom det österrikiska Steyermark, genom den\r\n900 åriga kulturstaden Graz, rinner floden Mur.\r\nTillsammans med vänner från det f.d. Jugoslavien\r\ngick jag i går längs denna flod. Där var det\r\nsommarvärme, blomdoft och lyckliga människor på\r\nkaféer. Det var en idyll. Ett tiotal mil längre bort,\r\nsöderut, ändras floden Murs namn till Drava.\r\nDrava rinner förbi orterna Osiek och Vuokovar. Så\r\nnära är idyllen ändå långt borta. I samma flod har\r\nliken efter våldtäkterna och terrorn kastats.</pre><pre>Fru talman! Likt Mur och Drava är vi européer alla\r\nsammanlänkade med vad som händer i det f.d.\r\nJugoslavien. Neutralitet och passivitet är omöjliga\r\nattityder inför det som sker. Det är därför\r\ntillfredsställande att riksdagen i dag står i begrepp\r\natt fatta det beslut som visar att Sverige är berett att\r\nhandla, att sända trupp för att skydda\r\nmedmänniskor i nöd och att genomföra FN-planen.\r\nDärigenom visar vi i Sverige att vi tar ansvar inför\r\ndenna mänskliga katastrof som drabbat så många\r\noskyldiga.</pre><pre>Det besked som riksdagen har att ta ställning till\r\nhar vi socialdemokrater biträtt i alla delar utom när\r\ndet gäller den del som rör finansieringsfrågan. Vi\r\nanser att den delen är olycklig. Men detta är trots\r\nallt en bisats i dag. Det viktiga är att signalen från\r\ndenna riksdag är att Sverige vill medverka till att\r\nrädda liv och att främja fred och försoning.</pre><pre>Vi socialdemokrater har i vår motion lagt\r\npreciseringar och tillägg till\r\nregeringspropositionen. Detta har vi fått övriga\r\npartiers stöd för. Det är bra att propositionens anda\r\nhar förtydligats och förstärkts.</pre><pre>Fru talman! Den resolution i FN:s säkerhetsråd\r\nsom vi väntade på har nu kommit. Dess karaktär\r\növerensstämmer ganska väl med det som vi\r\nförsökte förutse, nämligen att FN-styrkans,\r\nUnprofor, mandat utvidgas vad gäller skydd av\r\nfredade områden till att även omfatta avskräckning\r\nav anfall, övervakning av eldupphör, främjande av\r\ntillbakadragande av militära enheter samt\r\nbesättande av nyckelpunkter på marken.</pre><pre>För att genomföra detta mandat bemyndigas FN-\r\nstyrkorna att i självförsvar använda våld som svar\r\npå beskjutning mot och beväpnat intrång i de\r\nfredade områdena, samt om rörelsefriheten för FN-\r\nstyrkorna, eller de skyddade humanitära\r\nkonvojerna, hindras.</pre><pre>Våldet kan även innefatta luftangrepp i och\r\nomkring de skyddade områdena i Bosnien--\r\nHercegovina för att stödja Unprofor i\r\ngenomförandet av FN:s mandat.</pre><pre>Resolutionen uppmanar också att FN:s\r\nmedlemsstater bidrar med truppstyrkor. Med andra\r\nord rör det sig i huvudsak om, kära kolleger -- jag\r\nriktar mig även till de nydemokrater som nu gick --\r\nfredsbevarande operationer, men med inslag av\r\ninsatser utöver de strikt fredsbevarande insatser\r\nsom vi tidigare varit vana vid.</pre><pre>Även om karaktären på säkerhetsrådets resolution\r\nväl överensstämmer med utrikesutskottets\r\nbetänkande är vi från Socialdemokraternas sida\r\ninte nöjda med omfattningen av detta mandat. Vi\r\nhade önskat, som vi hela tiden sagt och också\r\nmotionerat om, en massiv FN-närvaro i alla hotade\r\ndelar av Bosnien--Hercegovina. Vi tvingas nu i\r\nstället nöja oss med en resolution som får ses som\r\nett steg på vägen mot fred. Naturligtvis skulle alla\r\nde andra stegen ha tagit långt tidigare.</pre><pre>Förklaringen till att Världssamfundet FN, EG och\r\nESK inte gjort något resolutare -- och inte heller\r\ntidigare -- har EG:s fredsmäklare David Owen\r\nnyligen gett. EG:s fredsmäklare sade att redan i\r\naugusti 1992 stod det klart för honom att det inte\r\nfanns en enda europeisk större makt som var villig\r\natt ta till vapen mot den serbiska aggressionen.\r\nDärför blev förhandlingsvägen den enda möjliga.\r\nDen vägen blev då förstås en kompromissernas väg,\r\neftersom alla parter på ett eller annat sätt måste\r\ninvolveras.</pre><pre>David Owen vände sig dock mot beteckningen\r\nMünchen. I Jugoslavien hade ju redan ett krig\r\nbrutit ut. En riktigare parallell är väl då Libanon.</pre><pre>David Owens analys, fru talman, är också i övrigt\r\nav intresse. Han pekar på hur det inom EG fanns\r\nen initial tveksamhet till att blanda in FN i krisen.\r\nHan sade att Jugoslavien var eurofederalisternas\r\nmachosymbol. Nu skulle det visas att Europa hade\r\nen gemensam utrikespolitik. Men som bekant\r\nmisslyckades det.</pre><pre>EG har ingen gemensam utrikespolitik värd namet\r\ni fråga om Jugoslavien -- tyvärr, skulle jag vilja\r\nsäga. I t.ex. Portugal talar man mycket om\r\nÖsttimor i dessa dagar, men nästan ingenting om\r\nBosnien. I Tyskland talar man om Bosnien och vet\r\ningenting om Östtimor.</pre><pre>David Owen är också kritisk mot EG:s\r\nerkännandepolitik. Han, liksom Lord Carrington,\r\nJames Bakers Cyrus Vance, var mot det stegvisa\r\nerkännande som skedde när det gäller Kroatien och\r\nBosnien--Hercegovina. Den kritiken har också vi\r\nriktat mot vår egen regering, som traskade patrull\r\nefter Tyskland.</pre><pre>Det land som verkligen borde erkännas i\r\nsammanhanget är Makedonien. Men EG har\r\nformellt inte erkänt Makedonien. Det har icke\r\nheller Sverige gjort. Även på den här punkten\r\ntraskas det patrull, vilket är bedrövligt. På detta\r\nsätt drabbas Makedonien indirekt av blockaden av\r\nSerbien-Montenegro och kan exempelvis inte\r\nexportera sina jordbruksvaror.</pre><pre>Fru talman! Vi socialdemokrater har i betänkandet\r\nfört in att stöd till fredsrörelser, dissidenter,\r\ndemokrater och andra nätverk är viktiga när det\r\ngäller att söka en fredslösning i f.d. Jugoslavien.</pre><pre>Vid det möte som jag i går deltog i i Graz,\r\nbekäftades igen betydelsen av ett sådant yttre stöd\r\nåt fredsrörelsen i f.d. Jugoslavien, vilken lever\r\nunder mycket svåra förhållanden.</pre><pre>Vi som länge haft förmånen att samarbeta med\r\ndessa krafter önskar att också andra grupper i\r\nSverige, icke-statliga sådana, stöder fredsrörelsen\r\nmed exempelvis säkerhetsgrupper i f.d.\r\nJugoslavien.</pre><pre>En viktig del i detta sammanhang är det fria ordets\r\nställning. Just nu sitter det, under statlig kontroll,\r\nmycket hårt till i Serbien och Kroatien. Därför har\r\nfredsrörelsen i f.d. Jugoslavien väckt tanken på ett\r\nslags ''Radio Free Balkan''. Här finns, fru talman,\r\noch kära riksdagsledamöter, exempel. Europarådet\r\nhar, liksom EG-parlamentet, stött fria\r\nradiostationer i f.d. Jugoslavien. Här finns\r\nutrymme för att agera och att ta initiativ från den\r\nsvenska regeringens sida för att stödja det fria\r\nordet, något som är så viktigt för att motverka den\r\nkrigspropaganda som har underblåst motsättningar\r\noch som kanske var själva orsaken till det direkta\r\nutbrytandet av kriget.</pre><pre>Fru talman! Med dessa ord vill jag yrka bifall till\r\nutskottets hemställan i de delar som avser\r\nmandatet. Men jag yrkar avslag vad gäller\r\nfinansieringsdelen i betänkandet och yrkar i stället\r\nbifall till Socialdemokraternas reservation.</pre><pre>Anf. 4  TALMANNEN:</pre><pre>Jag ber att få meddela att avspärrningarna i östra\r\nhuset nu släppts. Det är nu fritt tillträde till hela\r\nhuset.</pre><pre>Anf. 5  BERTIL MÅBRINK (v):</pre><pre>Fru talman! Riksdagen står i dag inför ett viktigt\r\nbeslut. Till skillnad från den nuvarande svenska\r\nFN-insatsen i f.d. Jugoslavien skall den nu avsedda\r\nstyrkan inte endast få fredsbevarande utan även\r\ns.k. fredsframtvingande mandat. I Vänsterpartiet\r\nanser vi därför att riksdagen inte skall delegera\r\ndetta beslut till regeringen utan fatta det själv, efter\r\nen öppen debatt.</pre><pre>I dag kan vi inte överblicka hur säkerhetsrådets\r\nbeslut i fredags om utökning av FN-styrkorna för\r\natt kunna upprätta sex skyddade zoner i Bosnien\r\nskall verkställas. Först när Sverige får en begäran\r\nfrån generalsekreteraren om nya svenska insatser\r\nvet vi vilket mandat denna styrka skall arbeta\r\nunder. Då bör en urtima riksdag inkallas för att\r\nfatta det definitiva beslutet.</pre><pre>Vänsterpartiet anser att Sverige skall ha beredskap\r\natt sända en svensk FN-styrka till f.d. Jugoslavien,\r\nen styrka vars huvudsakliga uppgift skall vara\r\nfredsbevarande. Vi accepterar också att svenska\r\nsoldater deltar i vissa fredsframtvingande åtgärder.\r\nDe skall kunna använda våld i självförsvar, för att\r\nskydda civilbefolkningen och för att ingripa mot\r\ngrupper som inte respekterar en överenskommen\r\nfredsplan.</pre><pre>Den etniska rensningen måste stoppas, som de\r\nserbiska krigsherrarna utvecklat till en strategi för\r\natt skaffa sig kontroll över allt större territorier.\r\nDetta gäller inte enbart Bosnien utan också\r\nKosova, där läget har skärpts de senaste veckorna.\r\nFN-insatsen där måste därför förstärkas.</pre><pre>Vi motsätter oss att regeringen finansierar denna\r\nFN-insats genom att öka budgetunderskottet. Vi\r\nanser att kostnaderna för FN:s fredsbevarande\r\ninsatser skall finansieras från försvarsanslaget.\r\nDetta är också vad FN:s generalsekreterare\r\nuttalade i sin ''Dagordning för fred''.</pre><pre>Detta är en principiellt viktig fråga, eftersom\r\nmedverkan i FN:s fredsbevarande insatser måste\r\nses som en del av säkerhetspolitiken. Det handlar\r\nom att förhindra att det krig som just nu pågår i\r\nBosnien skall sprida sig -- i första hand till Kosova\r\noch Makedonien -- och att striderna skall blossa\r\nupp på nytt i Kroatien. De senaste händelserna i\r\nSerbien, där de extremistiska krafterna vuxit i\r\nstyrka, har också väckt fruktan för att Montenegro\r\nskall bryta sig ur federationen. Det kommer\r\nSerbien inte att tillåta har Milosevic sagt. Det\r\nbetyder i klartext ett nytt krigshot.</pre><pre>Det är också av svenskt säkerhetspolitiskt intresse\r\natt stoppa den etniska rensning som riskerar att\r\nsprida sig till andra delar av Europa och till även\r\nandra världsdelar.</pre><pre>Med detta för ögonen måste vi satsa mer -- även\r\nfinansiellt -- på att stärka FN och ESK. Det är\r\ngroteskt att FN inte kan finansiera sina\r\nfredsbevarande och humanitära insatser. Det ligger\r\nockså en stor fara i att FN:s medlemsstater bara\r\nställer upp med pengar när konflikterna övergått i\r\nkrig -- framför allt i sådana krig som utkämpas på\r\nvåra TV-skärmar. Jan Eliasson, en av FN:s\r\nundergeneralsekreterare, tog häromdagen upp\r\nde -- som han kallade dem -- glömda konflikterna i\r\nAngola, södra Sudan, Liberia och Afghanistan.\r\nBara i Angola dödas tusen människor varje dag.</pre><pre>Men det handlar naturligtvis inte bara om pengar.\r\nFN måste bli bättre rustat för att fatta beslut i svåra\r\nlägen. Konflikterna i det f.d. Jugoslavien har visat\r\npå en handlingsförlamning i säkerhetsrådet,\r\nberoende på att stormakterna inte kunnat ena sig.\r\nUSA har inte velat medverka. Så sent som i\r\ntorsdags sade den amerikanske utrikesministern att\r\nBosnien inte rör vitala amerikanska intressen.</pre><pre>Att det är den nya världsordningen, chansen att\r\nskapa en fredlig värld, som står på spel, bekymrar\r\ninte Clintonregeringen. I f.d. Jugoslavien handlar\r\ndet ju om nödvändigheten att skapa en sådan\r\nrättsordning i världen att människor skall kunna\r\nleva samman fredligt trots att de tillhör olika\r\nnationaliteter, religioner och kulturer.</pre><pre>Det handlar också om att skapa respekt för FN och\r\nFN:s personal. I Bosnien, Somalia, Angola och\r\nKambodja har FN:s hjälparbetare blivit måltavlor\r\nför militärens beskjutning. Detta måste stoppas.\r\nVänsterpartiet inser därför att det krävs\r\nfredsframtvingande insatser i f.d. Jugoslavien. Vi\r\nanser också att det är en urtima riksdag som skall\r\nfatta det slutliga beslutet, efter det att vi fått en\r\nkonkret begäran från FN:s generalsekreterare.</pre><pre>Fru talman! Jag yrkar med detta bifall till\r\nVänsterpartiets motion i utriksutskottets\r\nbetänkande UU35.</pre><pre>Anf. 6  DANIEL TARSCHYS (fp) replik:</pre><pre>Fru talman! I fredags fattade FN:s säkershetsråd\r\nbeslut om att utvidga insatserna för att skydda\r\nfredade områden i Bosnien--Hercegovina. Man\r\nbeslöt att styrkorna skall kunna avskräcka attacker\r\nmot de fredade områdena, övervaka eldupphör,\r\nfrämja tillbakadragande av stridande trupp, inta\r\nvissa nyckelområden på marken och delta i\r\nhjälpleveranserna till den nödlidande\r\nbefolkningen.</pre><pre>Fredsstyrkorna skall bemyndigas att i självförsvar\r\ntillgripa militärt våld, som svar på attacker mot de\r\nskyddade områdena och som svar på försök att\r\nförhindra Unprofors och hjälporganisationernas\r\nverksamhet.</pre><pre>Det är utomordentligt värdefullt att riksdagen\r\nredan i dag, endast några dagar senare, kan fatta\r\ndet beslut som innebär att regeringen bemyndigas\r\natt pröva en svensk insats i linje med den här\r\nresolutionen. Vi fattar i dag inte beslut om den\r\ndefinitiva insatsen -- det krävs ytterligare\r\növerväganden och prövning innan ett sådant beslut\r\nkan fattas -- utan vi gör i dag möjligt att ett sådant\r\nbeslut fattas under det sommaruppehåll som nu\r\nskall inledas. Det är också utomordentligt\r\ntillfredsställande att det råder mycket stor enighet i\r\nriksdagen härom. Jag instämmer i det mesta av det\r\nsom Pierre Schori sade om mandatet och om den\r\nviktiga uppgift som skall utföras i det forna\r\nJugoslavien. Jag vill betona att detta är huvudsaken\r\ni beslutet.</pre><pre>Det finns även några små frågor som tas upp i\r\ndebatten och i betänkandet. Men jag betonar att de\r\när små. Pierre Schori återkommer igen till att\r\nregeringen var för tidig med att erkänna Kroatien\r\noch för sen med att erkänna Makedonien. Faktum\r\när, Pierre Schori, att det är efterklokhet när det\r\ngäller Kroatien. Kroatien erkändes efter enhälligt\r\ntillstyrkande i Utrikesnämnden.</pre><pre>Socialdemokraterna har också synpunkter på att\r\nregeringen satsar antingen för mycket eller för litet\r\npengar på FN:s fredsbevarande styrkor. När vi för\r\nnågra månader sedan tog ställningen till budgeten\r\nville Socialdemokraterna minska anslaget till FN:s\r\nfredsbevarande operationer, nu klagas det över att\r\ndet inte finns tillräckligt med pengar och vill att\r\nregeringen skall återkomma med förslag om\r\nfinansiering. Det förhållandet hade möjligen\r\nimponerat om Socialdemokraterna själva hade haft\r\nett förslag till finansiering. Men det har man inte,\r\nföljaktligen ser jag detta mer som en tom\r\ndemonstration.</pre><pre>Låt mig återigen beona att det väsentliga är att vi är\r\növerens om huvudsaken. Det spelar inte så stor roll\r\nnär det gäller de mindre väsentliga frågorna.</pre><pre>Fru talman! Jag yrkar bifall till utskottets\r\nhemställan.</pre><pre>Anf. 7  PIERRE SCHORI (s) replik:</pre><pre>Fru talman! I detta sammanhang finns det saker\r\nsom vi kan vara oeniga om. Det är vi också när det\r\ngäller bisaker. Det gäller, menar jag, att vi fattar ett\r\nbeslut som visar att Sverige är beredd att ta ansvar\r\ni denna situation, när nu FN samlat sig till att fatta\r\nbeslut.</pre><pre>Från svensk synpunkt är det också viktigt. Vårt\r\nagerande visar nämligen att vi tar ansvar för\r\nEuropas säkerhet, inte nödvändigtvis genom att\r\nvara medlemmar i någon militär allians, utan vi kan\r\npå ett mycket bra sätt ge vårt bidrag. Det är kanske\r\nt.o.m. så, fru talman, att det i det här\r\nsammanhanget är mycket bra med ett alliansfritt\r\nbidrag till, förhoppningsvis, ett stärkande av\r\nEuropas fred.</pre><pre>Anf. 8  DANIEL TARSCHYS (fp) replik:</pre><pre>Fru talman! Jag begärde ordet för att svara på\r\nPierre Schoris inlägg, men jag kan svara genom att\r\ninstämma i det.</pre><pre>Anf. 9  NIC GRÖNVALL (m):</pre><pre>Fru talman! För en tid sedan fick några av\r\nutrikesutskottets ledamöter tillfälle att här i\r\nriksdagen träffa Izetbegovic, Bosniens plågade\r\npresident.</pre><pre>Det var gripande att se denne trötte och åldrade\r\nman skildra sitt folks lidande, men det var lika\r\ngripande att höra att hans enda konkreta vädjan\r\ngällde vapen. Hans vädjan var att vi skulle\r\nmedverka till att lyfta vapenembargot mot hans\r\nland. Hans önskan var att detta fruktansvärda\r\nslagfält skulle tillföras mer vapen, mer lidande och\r\nmera nöd.</pre><pre>Man kan inte på ett tydligare sätt se hur det\r\ninternationella samfundets ansvar måste fullgöras i\r\ndet internationella samfundets regi. Därför ser jag\r\nnaturligtvis med stor glädje att FN har flyttat\r\npositionerna ett steg. Jag vill gärna ansluta mig till\r\nvad tidigare talare har sagt. Det fordras många\r\nytterligare steg av det internationella samfundet\r\ninnan dess ansvar fullt ut har fullgjorts.</pre><pre>Det handlar inte bara om insatser med styrkor. Det\r\nhandlar mycket mera om insatser för lindrandet av\r\nkonflikten och för byggandet av en varaktig fred.\r\nDet handlar mycket mera om att man skall försöka\r\nmedverka till att skapa ett nytt Jugoslavien, där de\r\nolika befolkningsgrupperna kan leva tillsammans.</pre><pre>Fru talman! I det här betänkandet finns ett\r\nnyckelstycke, som förklarar svensk lojalitet med\r\nFN och som förklarar vår beredvillighet att delta i\r\ndenna av FN ledda operation. På s. 9 står det:\r\n''Aktionen skall stå under FN:s politiska och\r\nstrategiska ledning. Utskottet framhåller att\r\ninsatsen av svensk trupp i en FN-operation ytterst\r\nskall ses som ett led i att politiskt uppställda mål\r\nuppnås och att parterna lever upp till de avtal som\r\ningåtts inom FN:s ram.'' Detta är en förklaring av\r\nvår lojalitet och tilltro till FN:s förmåga.</pre><pre>Fru talman! Jag skall ta mig friheten att yttra mig i\r\nen annan angelägenhet som är av stor betydelse för\r\nmig, även om detta ärende är mycket allvarligt. Det\r\nhär är nämligen alldeles säkert sista gången som jag\r\ntalar i denna kammare. Jag vill därför passa på\r\ntillfället att tacka för de elva år som har gått och\r\ntillönska riksdagen framgång i den viktiga rollen att\r\növertyga våra medborgare om att politikerna är de\r\nsom kan, vill och måste styra vårt samhälle.</pre><pre>Anf. 10  DANIEL TARSCHYS (fp) replik:</pre><pre>Fru talman! Jag anhåller om replik för att tacka Nic\r\nGrönvall för hans insatser i utrikesutskottet och i\r\nriksdagen. Han har varit en stor tillgång för\r\nutskottet, och jag önskar honom all lycka i hans\r\nframtida viktiga arbete.</pre><pre>(Applåder)</pre><pre>Anf. 11  MAJ BRITT THEORIN (s):</pre><pre>Fru talman! Även jag vill säga tack till Nic\r\nGrönvall. Jag kommer att sakna en göteborgsk\r\nkollega. Jag är speciellt glad över att han i sitt sista\r\nanförande betonade det fredliga uppbyggandet av\r\nJugoslavien. Det är naturligtvis det som är det\r\ncentrala.</pre><pre>I detta betänkande behandlas frågan om svenska\r\ntruppers deltagande för att säkerställa fred i f.d.\r\nJugoslavien. Trots förkortad motionstid och en\r\nsnabb behandling i utskottet har vi i utskottet\r\nkunnat enas om ett medgivande till regeringen att\r\nställa en styrka till FN:s förfogande, om en sådan\r\nförfrågan kommer från FN, dock med avsevärda\r\ninskränkningar i uppgifterna och i möjligheterna\r\natt använda våld.</pre><pre>I en motion U29 har Hans Göran Franck och jag\r\nställt oss bakom en fredsbevarande styrka, men vi\r\naccepterar inte att mandatet innehåller element av\r\ns.k. fredsframtvingande karaktär som ennebär att\r\nvåld får brukas.</pre><pre>Vi menar att vad f.d. Jugoslavien behöver är\r\nförhandling, fred, försoning, flyktinghjälp och\r\nandra FN-insatser. Det behövs en avmilitarisering\r\noch inte en ökad militarisering.</pre><pre>I f.d. Jugoslavien krävs en massiv FN-insats av såväl\r\nmilitär som civilpolis och förhandlare för\r\nfredsbevarande åtgärder. Vapenvilan måste inte\r\nenbart följas av övervakning utan också av att de\r\nfredsskapande och fredsbyggande åtgärderna\r\nsamtidigt sätts in och att fredsplanen omsätts i\r\npraktiken lokalt.</pre><pre>Konflikterna i f.d. Jugoslavien kan inte avskräckas,\r\noch militära motåtgärder eller ordningshållande\r\nriskerar att skapa vida större problem.</pre><pre>Av alla de misstag som har begåtts i Jugoslavien\r\nfinns mycket att lära för framtiden, först och främst\r\natt konflikter skall hanteras på olika nivåer genom\r\nkonfliktanalys, krigsriskutvärdering och tidig\r\nförvarning, innan konflikterna övergår i våld. Om\r\ndetta inte lyckas i tid måste man i nästa steg sätta\r\nin olika civila och militära fredsbevaranda åtgärder,\r\nsåsom vapenvila, buffertzonarrangemang,\r\nfredszoner och samtidig avväpning av samtliga\r\nparter.</pre><pre>För att fredsbevarande åtgärder skall vara effektiva\r\nkrävs det att de samtidigt kombineras med\r\nfredsskapande åtgärder av olika slag, t.ex.\r\nföhandling, medling, skiljedom, utväxlande av\r\nfångar och fredsbyggande åtgärder, dvs. försoning,\r\ngemensamma utvecklingsprojekt samt skapande av\r\nnya strukturer som tar bort orsakerna till våldet och\r\nsamtidigt fungerar förebyggande mot nya krig i\r\nframtiden. Detta har med viss framgång under en\r\ntid tillämpats i liten skala i västra Slavonien i\r\nKroatien. Men det har inte fullföljts, och det har\r\ninte satsats helt och fullt.</pre><pre>Detta vårt synsätt har utskottet ställt sig bakom.\r\nUtskottet framhåller att det internationella\r\nsamfundet måste utveckla starkare instrument för\r\natt förebygga konflikter och främja, skapa och\r\nsäkra en varaktig fred. Utskottet slår fast att det för\r\natt fredsbevarande åtgärder skall vara effektiva\r\nkrävs att de kombineras med fredsskapande och\r\nfredsbyggande åtgärder, dvs. att man skapar nya\r\nstrukturer som tar bort orsakerna till våldet och\r\nsamtidigt fungerar förebyggande mot nya krig i\r\nframtiden.</pre><pre>Krig löser naturligtvis inga konflikter. Det finns\r\ningen militär lösning på Jugoslavienkonflikten,\r\nendast en politisk. I Bosnien-Hercegovina,\r\nKroatien, Serbien och övriga delar av f.d.\r\nJugoslavien finns det ett civilt samhälle som inte\r\nönskar denna konflikt. Fredstanken är stark och\r\nutbredd i alla republikerna. Politiken måste enligt\r\nvår mening formas efter dem som vill fred och\r\nnationell uppbyggnad, inte efter frigruppers\r\nagerande.</pre><pre>Det är enligt vår mening rätt och riktigt att Sverige\r\nställer upp för att skydda civilbefolkningen och\r\nförsöker att stoppa våldet och bidra till en varaktig\r\nfred i Jugoslavien. Sverige har en långvarig\r\ntradition att ställa upp för FN, genom att ställa\r\nfredsbevarande styrkor till förfogande. Vi har inga\r\ninvändningar mot en fredsbevarande styrka om upp\r\ntill 1 000 personer, om FN gör en sådan framställan.\r\nDenna styrka bör, som jag sade tidigare, ha ett\r\nmandat avseende fredsbevarande uppgifter, med\r\nrätt att försvara sig själv och skyddade zoner och att\r\nfreda civilbefolkningen och transporter. Av den\r\nföredragning som överbefälhavaren har haft för\r\nutskottet framgick att de här uppgifterna redan\r\ningår i de s.k. Rules of Engagement och tillämpas\r\nav FN på platsen, bl.a. av Canada och Philip\r\nMorillon, och att Sverige har för avsikt att arbeta\r\npå samma sätt.</pre><pre>Vi accepterar inte att mandatet innehåller element\r\nav s.k. fredsframtvingande karaktär, där bruk av\r\nvåld tillåts.</pre><pre>Enligt propositionen skulle den svenska styrkan ha\r\nförmåga att försvara sig vid ett ev. angrepp och ha\r\nresurser för att försvara andra. Truppen skulle\r\nenligt propositionen kunna verkställa beslut, även\r\nom väpnade grupper skulle motsätta sig detta, och\r\nförses med bättre fordon, tyngre vapen och mer\r\nomfattande utrustning.</pre><pre>Sverige skulle med andra ord vara mer påvlig än\r\nPåven själv. Innan FN:s generalsekreterare har\r\nframfört en begäran om svensk medverkan begär\r\nalltså regeringen en fullmakt av riksdagen att\r\nfrångå traditionell svensk fredsbevarande politik\r\noch få rätt att använda vapenmakt, därmed öppnas\r\ndet för svensk militärt engagemang i f.d.\r\nJugoslavien. På ganska lösa grunder skulle Sverige\r\nhärigenom kunna dras in i ett långvarigt militärt\r\nträsk på Balkan.</pre><pre>Vad skulle bli konsekvenserna för FN:s\r\nfredsbevarande styrkor om de på sina håll i f.d.\r\nJugoslavien skulle äga rätt att ''försvara andra''\r\ngenom att ta ställning för en av parterna i\r\nkonflikten, men på andra håll enbart ha\r\nfredsbevarande uppgifter? Vem kan skilja på de\r\nolika blå baskrarna? Och vad kommer de andra\r\nparterna i konflikten att göra om FN:s styrkor\r\nställer sig på en sida av konflikten? Är inte risken\r\nuppenbar att militära insatser undanröjer\r\nmöjligheterna till det försoningsarbete som måste\r\ntill? Betyder övergången från självförsvar till rätten\r\natt aktivt använda våld att de fredsbevarande\r\nstyrkornas tid är över? Dessa frågor fanns det all\r\nanledning att ställa sig.</pre><pre>Utskottet har på ett föredömligt sätt klart snävat in\r\noch definierat mandatet för den svenska styrkan\r\noch säger att mandatet för en dylik operation kan\r\ninnefatta försvar av skyddade zoner samt fredande\r\nav civilbefolkning, transporter och egen personal\r\nliksom gränsövervakning. Vidare säger utskottet\r\natt aktionen huvudsakligen skall ha karaktären av\r\nfredsbevarande, dvs. den skall genomföras med\r\ninget eller minimalt användande av våld. Dock kan\r\ndet mandat som FN:s säkerhetsråd fastställer och\r\nde regler som operationens befälhavare utarbetar\r\nlöpande på säkerhetsrådets mandat, s.k. Rules of\r\nEngagement, innebära åtgärder som går utöver de\r\nstrikt fredsbevarande. Det kan då, i tillägg till bruk\r\nav våld i självförsvar, handla om våld för att skydda\r\ncivilbefolkningen eller för att förhindra brott mot\r\növerenskommelser eller kränkningar av fredade\r\nområden.</pre><pre>Utskottet anför vidare att under Kongokrisen\r\nframfördes från svensk sida i FN:s\r\ngeneralförsamling att deltagarna i FN-operationen\r\ninte skulle ta initiativ till våldsanvändning.\r\nUtskottet anser att denna uppfattning är av central\r\nbetydelse och bör gälla också i samband med en\r\neventuell svensk insats i f.d. Jugoslavien.</pre><pre>Denna insnävning av mandatet, där de s.k.\r\nfredsframtvingande momenten helt är borttagna ur\r\nutskottets ställningstagande, står i\r\növerensstämmelse med den motion som Hans\r\nGöran Franck och jag har lagt fram och är för oss\r\nhelt godtagbar.</pre><pre>Däremot kan vi inte acceptera att regeringen inte\r\nfinansierar verksamheten utan skjuter\r\nfinansieringen framför sig. Regeringen bör enligt\r\nvår uppfattning återkomma med ett konkret förslag\r\ntill finansiering av en eventuell insats.</pre><pre>Jag yrkar bifall till reservationen och i övrigt bifall\r\ntill utskottets hemställan.</pre><pre>Anf. 12  DANIEL TARSCHYS (fp) replik:</pre><pre>Fru talman! Det är glädjande att ett enhälligt\r\nutskott står bakom betänkandet i dess huvuddel\r\noch i den del som avser mandatet. De tolkningar\r\nsom Maj Britt Theorin här har framfört\r\növerensstämmer inte helt med mina. Jag vill inte gå\r\nin i detalj, men jag kan väl bara anmäla att vi kan\r\nha olika uppfattningar om hur man skall läsa\r\nbetänkandet.</pre><pre>Anf. 13  MAJ BRITT THEORIN (s) replik:</pre><pre>Fru talman! Jag har tagit mig friheten att läsa högt\r\nur utskottets betänkande. Jag har således inte gjort\r\nnågra fria tolkningar. Utskottet har alldeles\r\notvetydigt tagit bort orden ''fredsframtvingande\r\nmoment'' och skrivit fast att det gäller de\r\nfredsbevarande uppgifterna. Precis som jag sade\r\nfinns det vissa rättigheter att gå, som man säger,\r\nutöver för att skydda civilbefolkning och\r\ntransporter. Dessa uppgifter är helt okej och har\r\naldrig ifrågasatts av någon. Skyddade zoner,\r\nskyddad civilbefolkning och transporter ingår, som\r\njag ser det, i den uppgift som Sverige kan ha. Men\r\nsom sagt, jag har alltså läst högt ur utskottets\r\nbetänkande och noterar att detta är mycket\r\npositivt.</pre><pre>Anf. 14  DANIEL TARSCHYS (fp) replik:</pre><pre>Fru talman! Jag står bakom de avsnitt i betänkandet\r\nsom Maj Britt Theorin har läst upp. Jag står även\r\nbakom övriga avsnitt.</pre><pre>Anf. 15  INGBRITT IRHAMMAR (c):</pre><pre>Fru talman! Det finns alltid en risk för att\r\nlångvariga konflikter med utdraget våld hotar att\r\ndöva vår oro och våra samveten. Debatten om det\r\nsom sker i Bosnien har varit intensiv under en\r\nlängre period. Men rapporterna därifrån trängs nu\r\nallt oftare undan från tidningarnas förstasidor av\r\nandra, även mindre allvarliga, händelser. Att så\r\nsker är inget ovanligt. Detta följer snarare ett\r\nnormalt mönster. Det är därför viktigt att vi som är\r\npolitiskt ansvariga ännu intensivare söker finna\r\nframkomliga vägar för att förhindra en utvidgning\r\nav striderna och försöka övervaka ingångna\r\nfredsavtal och lindra nöden för den hårt drabbade\r\nbefolkningen.</pre><pre>Hela världssamfundet måste reagera både tydligt\r\noch skarpt på de övergrepp som sker i det forna\r\nJugoslavien. Det gäller inte bara i Bosnien-\r\nHercegovina. Under konfliktens hela\r\nhändelseförlopp har det funnits en tendens till att\r\nvärldssamfundet har reagerat ett moment försent.\r\nVärldssamfundet har inte haft några större problem\r\nmed de politiska gesterna, såsom erkännanden av\r\nnya stater.</pre><pre>När man däremot sedan skall försvara den\r\ninternationella freden med dessa nybildade stater\r\nhar den politiska förmågan inte alltid funnits där.\r\nÖver huvud taget har det internationella\r\nsamfundets svar på konflikten varit pinsamt. Det\r\nhandlar inte bara om ett alltför sent agerande som\r\nskett på ad hoc-basis. Det handlar också om en\r\noklar ansvarsfördelning mellan stater i det\r\ninternationella samfundet och mellan\r\ninternationella organ. Därför är det viktigt att\r\nvärldssamfundet nu redan på ett tidigt stadium\r\ngarderar sig för olika utvecklingsscenarier i\r\nMakedonien och på sikt också i Kosovo. I annat fall\r\nfinns det en risk att krigshärdarna flyttas runt och\r\natt FN och ESK kommer att fortsätta att reagera på\r\nvåld först när det har blivit tillräckligt omfattande\r\noch tillräckligt rått.</pre><pre>Ju senare världssamfundet ingriper, desto större\r\nblir risken att man måste använda våld för att ställa\r\nsituationen till rätta. Det är ingen sund utveckling\r\nför FN. Diplomati och konfliktlösande insatser\r\nmåste sättas in tidigt. Vad som än händer i\r\nframtiden måste en varaktig fred bygga på\r\nförsoning mellan de olika folken.</pre><pre>Fru talman! Fred i det forna Jugoslavien får inte\r\nskapas på segrarens villkor. Budskapet att\r\nvåldsanvändning och aggression lönar sig i det\r\ninternationella umgänget får inte sprida sig. Det är\r\nockså skäl som vi från Centerns sida vill anföra till\r\nförmån för nu föreslagna insatser. Det finns en\r\ngräns då det meningslösa dödandet har blivit så\r\nutbrett att en viss våldsanvändning, även från FN:s\r\nsida, måste kunna tas till för att stoppa en vidare\r\noch än värre utbredning av det meningslösa våldet\r\nsom nu äger rum. Det finns en stor risk för att\r\nvåldet skall sprida sig.</pre><pre>Vi tror att närvaron av FN som en oberoende part\r\nbidrar till att sänka den allmänna krigs- och\r\nkristemperaturen. När inga andra medel hjälper\r\nmåste också fredsframtvingande insatser användas\r\nför att hindra att våldet får en vidare spridning. I\r\nallra sista hand är det också möjligt att enligt FN-\r\nstadgans 7 kapitel i vissa lägen framtvinga fred, s.k.\r\npeace enforcement. En sådan insats måste vara\r\nbegränsad i tiden och den skall ha ett klart uttalat\r\nmål med väldefinierade och operativt\r\ngenomförbara mål. I ett sådant läge måste alla\r\nmedlemmar i världssamfundet ställa upp på en\r\ninsats efter förmåga. Det är den grundläggande\r\ndelen av tanken om kollektiv säkerhet. Om FN-\r\ninsatserna var en kaka ur vilken man kunde plocka\r\nde finaste russinen skulle själva grundtanken ryckas\r\nundan. Däremot är det självklart att varje land skall\r\nbidra efter förmåga. Den svenska solidariska\r\ninställningen till FN är faktiskt inte samma sak som\r\ndumdristighet.</pre><pre>För bara några veckor sedan såg läget ljust när det\r\ngällde Vance--Owen-planens undertecknande.\r\nMen redan när det bosnisk-serbiska parlamentet\r\nbeslutade att överlämna godkännandet av\r\nfredsplanen till en folkomröstning stod det klart att\r\nplanen trots påtryckningar var förkastad. I\r\ndiskussionen om regeringens proposition måste vi\r\nvara medvetna om att många resonemang också\r\nhärrör sig från den tid då Vance--Owen-planen var\r\nhögaktuell.</pre><pre>I genomförandet var det då fullt realistiskt att räkna\r\nmed truppinsatser på mer än 75 000 man totalt.\r\nEftersom det fanns klara fredslinjer och en\r\nfredsplan i botten att utgå från så kunde också\r\ngrunden i ett sådant engagemang vara\r\nfredsbevarande. Det är inte längre det mest\r\nrealistiska alternativet.</pre><pre>Det är självklart att en svensk insats i Bosnien-\r\nHercegovina skall vara anpassad efter vår särskilda\r\ntradition och kompetens. Det svenska beslutet att\r\nföreslå en skyttebataljon såsom en FN-styrka i syfte\r\natt bl.a. hjälpa till och bevaka sex stycken skyddade\r\nfredszoner är i huvudsak ett beslut i enighet, vilket\r\när glädjande. Jag vill emellertid uttrycka en viss\r\ntveksamhet till om det antal FN-soldater man har\r\ntänkt sig kommer att räcka för att upprätthålla\r\ndessa fredszoner.</pre><pre>I propositionen begärs ett särskilt bemyndigande\r\nför att väpnade styrkor skall kunna sättas in i\r\nBosnien-Hercegovina, om en begäran om detta\r\nkommer från FN. Regeringen har redan gjort\r\nbedömningen att regeringsformen kräver ett sådant\r\nbemyndigande, och utskottet har konstaterat att\r\nUtrikesnämnden kan göra en ny bedömning om en\r\nurtima riksdag i så fall behöver inkallas. Jag har\r\nstort förtroende för att regeringen gör grannlaga\r\nbedömningar, där all militär och diplomatisk\r\nexpertis används innan besluten framläggs för\r\nUtrikesnämnden. Genom att beslutet skall\r\nbekräftas i Utrikesnämnden ges ytterligare en\r\nviktig dimension. Det innebär att oppositionen får\r\nmöjlighet att avgöra om en urtima riksdag också\r\nskall inkallas.</pre><pre>Jag yrkar bifall till utskottets hemställan.</pre><pre>Anf. 16  MARGARETA VIKLUND (kds):</pre><pre>Fru talman! I allt resonerande om FN och FN:s\r\ninsatser får vi inte glömma att FN:s huvuduppgift\r\nsedan organisationen skapades är att säkra freden i\r\nvärlden. Tyvärr har FN som internationell\r\nfredsfaktor inte alltid haft den önskvärda tyngden\r\noch kraften. Orsaken till det känner vi väl till. I det\r\nkalla kriget ställdes stormakterna mot varandra och\r\nlamslog på så sätt säkerhetsrådets möjligheter att\r\nagera på ett effektivt sätt.</pre><pre>Under kalla kriget kontrollerade och bevakade\r\nsupermakterna bl.a. sina egna intressezoner. Nu är\r\ndet meningen att FN-stadgan skall förverkligas, och\r\nsäkerhetsrådet, framför allt dess fem permanenta\r\nmedlemmar, skall, som det var tänkt ursprungligen,\r\nkollektivt enas om hur de skall främja och bevara\r\nfreden i världen.</pre><pre>Med andra ord, först när kalla kriget upphörde och\r\nvärldsordningen övergick från att vara bipolär till\r\natt bli multipolär har FN fått förnyad kraft. Plöstligt\r\nhar insikten om det internationella ömsesidiga\r\nberoendet ökat explosionsartat. Det har förenat\r\nländerna i en ödesgemenskap.</pre><pre>Jämfört med föregångaren, Nationernas förbund,\r\nhar ändå Förenta nationerna varit en lyckad\r\nsatsning. FN har lyckats med att genomföra ett\r\nantal uppgifter, som avkolonialiseringen och\r\nfokuseringen av mänskliga rättigheter, för att bara\r\nnämna något.</pre><pre>Men nu är det och stundar det andra tider. Världen\r\när inte längre uppdelad i supermakternas\r\nintressezoner, där konflikter kan hållas nere på ett\r\nartificiellt sätt, såsom konflikter i det gamla\r\nSovjetunionen hölls nere med metoden söndra och\r\nhärska. Situationen har blivit annorlunda.</pre><pre>Från att tidigare ha hanterat terrorbalansen toppas\r\nnu FN:s dagordning av främjandet av fred,\r\ndemokrati och marknadsekonomi. Och när nu\r\nsäkerhetsrådet inte lamslås av vetorätten, måste\r\nFN leva upp till sitt stora ansvar och göra bruk av\r\nsina vida befogenheter när världsfreden hotas. Här\r\nkommer också Sverige med i bilden.</pre><pre>Fru talman! När Kuwaitkrisen inträffade och\r\nåtgärdades var det första gången som FN verkligen\r\nfungerade som det skulle. FN stod inför ett tydligt\r\nangrepp från ett medlemsland på ett annat och satte\r\nin resurser för att hantera den situationen. Priset\r\nvar högt, men signalen var entydig -- totalitära\r\nfasoner och angrepp på ett suveränt land accepteras\r\ninte.</pre><pre>Sedan dess har världssamfundet konfronterats med\r\nen rad komplicerade konflikter, där inbördeskrig\r\nvarit dominerande inslag. Kambodja och Afrikas\r\nhorn är bara ett par exempel. Till de konflikterna\r\nhör också den som håller på att ödelägga det som\r\ntidigare var Jugoslavien. Precis som på annat håll är\r\näven där det mänskliga lidandet oerhört stort. Men\r\nutöver det har denna konflikt och hur den hanteras\r\nstora konsekvenser för framtiden.</pre><pre>Detta är en fråga om trovärdighet. Om inte kriget\r\nupphör och om bosnierna blir föremål för en sista\r\noch avgörande etnisk rensning går de västerländska\r\ndemokratiernas förtroendekapital nästan helt\r\nförlorat. För det första tappar begreppet folkrätt\r\nallt innehåll. För det andra upplever de arabiska\r\nländerna att vi använder dubbelmoralisk\r\nbokföring. Illdåd av muslimer skall straffas, medan\r\nillgärningar av judar och kristna skall förringas. För\r\ndet tredje får totalitära krafter inom\r\nRestjugoslavien och det gamla Sovjet signaler om\r\natt sådana krafter, dvs. totalitära, kan agera\r\nostraffat.</pre><pre>Fru talman! Bosnien är ett land som erkänts av de\r\nflesta västeuropeiska länderna, men det har\r\növergivits, så att maktrusiga krigsherrar kan\r\nmassakrera folket och stycka upp landet. I\r\nkonsekvensens namn undrar jag därför vem i\r\nvärlden som kommer att lyssna på oss i Västeuropa,\r\nnär vi börjar tala om suveränitet och gränsers\r\nokränkbarhet igen.</pre><pre>Att vi nu här i kammaren beslutar oss för att\r\ntillsammans med andra länder ställa trupp till FN:s\r\nförfogande för en fredssäkerställande insats i\r\nJugoslavien är ett minimum och en moralisk plikt\r\ngentemot det folk som förblöder med risk intill\r\nutrotning.</pre><pre>Operationer som syftar till att säkerställa\r\nfredszoner åt bosnier, och därmed visa serber men\r\näven kroater att FN inte ämnar sitta och tiga still,\r\när inte bara till för att stilla vårt samvete. Snarare\r\nskall FN-insatserna uppfattas som början på något\r\nlångsiktigt, som inom en kort tid måste leda till en\r\nbeständig lösning som gagnar alla inblandade, dvs.\r\nfrämst oss alla här i Europa.</pre><pre>Men om inte en definitiv lösning finns på kriget i\r\nf.d. Jugoslavien kommer striderna obönhörligen att\r\nåterupptas. Skyddszoner kan bara vara en\r\ntemporär lösning. Som ett exempel kan nämnas att\r\nskyddszoner som permanentas snabbt övergår till\r\natt bli baser för gerillaverksamhet. Gazaremsan\r\noch Jordanbanken är exempel på vad som i så fall\r\nskulle kunna hända i framtiden. Men att passivt låta\r\nBosnien förintas är omänskligt och inhumant och\r\ndefinitivt ingen lösning. Det är att ge upp.</pre><pre>Enligt min uppfattning är de planerade insatserna\r\negentligen väl sent ute, kanske för sent. FN borde\r\nha handlat på samma kraftfulla sätt som när det\r\ngällde Kuwaitkrisen.</pre><pre>Den eventuella svenska FN-truppen har rätt att få\r\nkänna att den har riksdagens fulla stöd och\r\nförtroende och att den gagnar fredens sak.</pre><pre>Fru talman! Jag yrkar bifall till utskottets\r\nhemställan, som bl.a. innebär klara direktiv och\r\nstörsta möjliga stöd för dem som väljer att åka till\r\ndet forna Jugoslavien.</pre><pre>Anf. 17  BIRGITTA HAMBRAEUS (c):</pre><pre>Fru talman! Hur kommer det sig att det alltid går att\r\nfå fram pengar för att ''säkerställa fred'' med vapen\r\nmen att budgetläget gör det omöjligt att finna\r\npengar för fred utan vapen?</pre><pre>Hela riksdagen tycks överens om att över 600\r\nmiljoner kronor skall få användas till tungt\r\nbeväpnade soldater, som är beredda att strida i f.d.\r\nJugoslavien. Det enda man är oense om är från\r\nvilket konto pengarna skall tas.</pre><pre>Sverige har förbundit sig att ställa upp på det FN\r\nbegär av oss, det är riktigt. Men hittills har FN inte\r\nbegärt att vi skall delta i strider. Nu är vi tydligen så\r\nintresserade att vi har tagit förhandskontakter om\r\nen skyttebataljon, och här i riksdagen går vi\r\nhändelserna i förväg och skall besluta innan FN\r\nkräver det av oss. Länder som är vana att föra krig\r\ntvekar att ge sig in i striderna i f.d. Jugoslavien. Vi\r\nmåste framstå som mycket aningslösa.</pre><pre>I propositionen framställs det som en fråga om\r\ninsatser för att säkerställa freden. Men det är\r\nendast militära lösningar som föreslås.</pre><pre>Det är begripligt att upprördheten över de\r\nvidrigheter som vi bevittnar i TV får oss att kräva\r\nett stopp. Frågan är bara hur detta kan\r\nåstadkommas. Man ser på TV banditer skjuta och\r\ntänker sig att det är enkelt att ta ifrån dem vapnen.\r\nMen det är dess värre inte FN som bestämmer hur\r\nde skjutgalna krigsherrarna skall reagera om FN\r\nbörjar delta i striderna. Risken är överhängande att\r\ninsatsen övergår i krig mellan FN och - ja, vem?\r\nSerber, kroater eller kanske muslimer?</pre><pre>Sverige har länge verkat för fred och försoning utan\r\nvåld. Också detta innebär att utsätta sig för risker.\r\nT.ex. Räddningsverkets personal gör heroiska\r\ninsatser för humanitärt bistånd i Bosnien. Det är\r\nalltså inte de ökade riskerna jag främst tänker på\r\nnär jag inte vill att vi skall sända tungt beväpnade\r\ntrupper till f.d. Jugoslavien. Jag anser att Sverige\r\ninte skall bryta sin sekelgamla tradition genom att\r\nbörja föra krig. Jag menar att vi ännu inte uttömt\r\nvåra möjligheter att göra insatser för freden på\r\nandra sätt.</pre><pre>Vi bör satsa lika stora summor på att mobilisera alla\r\ngoda krafter för försoning.</pre><pre>Som ordförande i ESK måste vi bli mer\r\nuppfinningsrika än att bara tänka i militära\r\naktioner, sanktioner eller övervakning och\r\ntraditionella diplomatiska överläggningar.</pre><pre>Pierre Schori framförde nyss en del goda idéer om\r\nhur vi skulle kunna stödja fredskrafterna i det f.d.\r\nJugoslavien, men han verkar inte veta att vi som\r\nordförande i ESK har mandat att bland ESK:s\r\nmedlemmar, dvs. alla europeiska stater, USA och\r\nCanada, mobilisera resurser för detta.</pre><pre>ESK:s presidium, den s.k. trojkan, gav ut ett\r\npressmeddelande om f.d. Jugoslavien efter sitt\r\nmöte i Stockholm den 1 juni. Det verkar närmast\r\nslentrianmässigt. Var finns uppfinningsrikedomen\r\noch kreativiteten?</pre><pre>ESK har ju mandat att engagera alla goda krafter\r\ni sina 52 medlemsstater: forskare, institutioner och\r\norganisationer för fred och konfliktlösning,\r\nidealistiska företagare och finansiärer,\r\nfrivilligrörelser och enskilda individer. Varför inte\r\nengagera också några av dem som flytt till olika\r\nländer i Europa? Av dessa måste ju många längta\r\nefter att konflikterna löses, så att de får återvända.</pre><pre>I Sverige demonstrerar nu grupper av flyktingar\r\nfrån f.d. Jugoslavien för fred. Vilket gensvar får de?\r\nHur brukar vi deras kompetens och goda vilja?</pre><pre>Varför stödjer man inte konkret och praktiskt de\r\nkrafter i f.d. Jugoslavien som vill fred och försoning\r\noch som vägrar acceptera att man skall dela upp sig\r\ni etniska grupper? Varför satsas inte miljoner på\r\nden fria press och radio som finns kvar? Varför\r\nutövar man inte kraftfulla påtryckningar för att\r\nhjälpa oppositionsledaren Draskovic och president\r\nCosic i Serbien, som vill arbeta för fred?</pre><pre>Uttalandet från UD är närmast ett beklagande\r\nkonstaterande. Det räcker inte från ordföranden i\r\nESK. Varför bjuder man inte in till internationella\r\nkonferenser kring den värdefulla delen av den\r\nkultur människorna i f.d. Jugoslavien byggt upp\r\nunder historiens gång? Varför söker man inte visa\r\nen väg till fredlig samexistens, som EG gjorde efter\r\nandra världskriget, med gemensamt\r\nåteruppbyggnadsarbete, fria handelsförbindelser\r\nmed Västeuropa, som kunde locka mer än de\r\nbisarra tankarna på ''etniskt rena'' nationer? Har\r\nEG glömt sin lyckosamma begynnelse?</pre><pre>Det behövs en ''brainstorm'' på UD, hos ESK:s\r\nordförande. Det behövs en arbetsgrupp där man\r\nanlitar nytänkande krafter med en annan sorts\r\nkompetens än den man vanligen finner i\r\ndiplomatiska kretsar. UD måste anlita\r\nfolkrörelsemänniskor, som har kunskap om många\r\nkonstruktiva idéer i ESK-staterna som kunde\r\nförverkligas om det fanns pengar och någon som\r\nsamordnade projekten. ESK har redan mandat för\r\ndetta. Det räcker inte med allmänna uppmaningar\r\ni form av uttalanden till regeringarna. Man måste ta\r\ndirekt kontakt med de organisationer och personer\r\nsom kunde bli konfliktläkande och\r\nåteruppbyggande krafter i f.d. Jugoslavien.</pre><pre>Fru talman! I yrkande 1 i min motion U28 har jag\r\nföreslagit att regeringen som ordförande i ESK\r\nskall ta initiativ till utökade konfliktläkande\r\ninsatser. Utskottet talar om vikten av att utveckla\r\nstarkare instrument för att förebygga konflikter.\r\nJag anser att det i första hand är väsentligt att\r\nanvända de instrument man redan har, och jag\r\nyrkar bifall till punkt 1 i min motion.</pre><pre>I det andra yrkandet i samma motion föreslår jag\r\natt riksdagen inte skall ge fullmakt till regeringen\r\natt besluta om att skicka en stridande trupp till f.d.\r\nJugoslavien. Om FN skulle begära det av oss, får\r\nriksdagen inkallas till urtima möte. Det är ett\r\noerhört steg och bör bli föremål för en ordentlig\r\ngenomlysning före beslut.</pre><pre>Fru talman! Jag yrkar bifall också till punkt 2 i min\r\nmotion U28.</pre><pre>Anf. 18  STEN SÖDERBERG (-):</pre><pre>Fru talman! Jag besökte i november 1991 UD\r\ntillsammans med dåvarande informationsministern\r\ni den f.d. federala regeringen i Jugoslavien,\r\nMustafa Cengic. Vi besökte kabinettssekreteraren,\r\noch redan då varnade vi för det kommande kriget i\r\nBosnien. Någon reaktion förmärktes ej den\r\ngången. I dag är reaktionen tack och lov en annan.</pre><pre>Dag efter dag har döden i Bosnien dokumenterats\r\nmer eller mindre i detalj. Sarajevo har träffats av\r\n800 000 granater. 80 000 barn har blivit fångar i\r\nstaden, vilket gör den till världens största\r\nbarnfängelse.</pre><pre></pre><pre>5 000 av dem har dödats eller dött indirekt av\r\nkriget. För de övriga återstår hunger och långsam\r\ndöd, om inget snabbt görs.</pre><pre>För 50 år sedan plågades judar på det sättet. Nu är\r\ndet muslimernas tur. Minns någon Auschwitz?\r\nKommer någon egentligen ihåg Anne Frank? Ja\r\nvisst, alla minns vi, och på grund av den\r\nhågkomsten har vi fått för oss att allt noggrant\r\nmåste dokumenteras så att en skamfylld historia\r\naldrig skall kunna upprepas. Likafullt är den här\r\nigen.</pre><pre>De generationer som i skolan har läst om\r\nkoncentrationsläger och dödsfabriker --\r\ngenerationer vilkas föräldrar har svurit på att det\r\naldrig skulle hända igen, åtminstone inte i Europa,\r\njust på grund av den levande hågkomsten av det\r\nförflutna -- är de generationer som nu utkämpar\r\ndetta krig. Det är dessa generationer som alltför\r\nlänge har övergivit bosnierna.</pre><pre>Nu, liksom tidigare, är jag övertygad om att kriget\r\ni Bosnien kan komma att spridas till hela Europa.\r\nMin övertygelse härrör inte från någon profetia,\r\nutan den grundar sig på kalla, hårda fakta i den\r\nprocess som pågår i världen, vilken jag har försökt\r\natt noga följa under de senaste åren. Man behöver\r\ninte vara politiker för att förstå vad det är som\r\npågår i Europa och världen i dag.</pre><pre>Utrotningskriget i Bosnien är inte bara riktat mot\r\nbosniska s.k. muslimer. Dagens bilder från Bosnien\r\nkan vara framtida bilder av Europa. Hade\r\nansvariga svenska politiker varit bättre\r\ninformerade om den verkliga bakgrunden till kriget\r\ni Bosnien samt de verkliga planerna med kriget,\r\nhade nog inställningen tidigare varit en helt annan.\r\nAlla hade med all säkerhet protesterat tidigare,\r\nmen bättre sent än aldrig.</pre><pre>Mandatet för den svenska styrkan är, vad jag har\r\nkunnat läsa ut av betänkandet, väl definierat och\r\nbra. Utrikesutskottet har gjort ett bra och gott\r\narbete. Nu gäller det genomförandet. Den svenska\r\nstyrkan behöver allt stöd den kan få i sina svåra\r\nuppgifter. Därför har jag ändrat min inställning\r\nsedan tidigare och yrkar bifall till utskottets\r\nhemställan.</pre><pre>Anf. 19  GÖRAN LENNMARKER (m):</pre><pre>Fru talman! Ett angreppskrig pågår i det forna\r\nJugoslavien. Det är ett krig som nu har pågått\r\nganska länge. Det började faktiskt, om man skall\r\nvara noggrann, redan innan det egentligen\r\nuppfattades av omvärlden, när autonomin för\r\nKosovo och Vojvodina upphävdes redan 1989.\r\nNästa steg var angreppskriget mot Slovenien\r\nsommaren 1991, och det efterföljdes direkt av\r\nangreppen mot Kroatien. När det var genomfört\r\nutbröt kriget i Bosnien-Hercegovina med början i\r\napril förra året. Det går en klar röd tråd genom hela\r\ndetta händelseförlopp.</pre><pre>Det är tre parter som har genomfört det här\r\nangreppskriget: den serbiska regeringen, det\r\nserbiska socialistpartiet under Milosevic som har\r\nvarit hjärnan bakom detta, den jugoslaviska armén\r\nmed de olika serbiska terrorgrupper som finns och\r\nhar funnits i framför allt Kroatien men också i\r\nBosnien och Kosovo. Dessa har alltså genomfört\r\ndenna systematiska aggression. Man har utnyttjat\r\nden jugoslaviska arméns arsenal av främst artilleri.\r\nArtilleribeskjutning av Sarajevo och andra\r\nförsvarslösa områden kräver både noggrann\r\neldledning och omfattande underhåll. Det handlar\r\nalltså inte om något slags spontant inbördeskrig där\r\nbefolkningsgrupper som på något sätt skulle hata\r\nvarandra har tillgripit de vapen de hade att tillgå.\r\nDetta är en missuppfattning som ofta dominerar\r\nden folkliga föreställningen om det här kriget. Det\r\nhar också varit en av huvudorsakerna, tror jag, till\r\natt det har varit så svårt att i västvärlden få en\r\nkraftig opinion mot kriget -- det är så trassligt där\r\nnere, folk hatar varandra. Därför får man ett slags\r\nkänsla av att det inte lönar sig att ingripa när\r\nmänniskor tycker så illa om varandra att de\r\ntillgriper vapen. Detta menar jag är en i grunden\r\nfalsk bild. Det är ett angreppskrig, och det skall ses\r\nsom detta.</pre><pre>Det bör också understrykas att det inte är alla\r\nserber som angriper, utan det är just de trupper,\r\nvilka i Ryssland kallas de rödbruna krafterna, som\r\nstår bakom denna politik. Syftet med aktionen var\r\ninledningsvis möjligen att bibehålla ett diktatoriskt\r\nJugoslavien. Angreppet mot Slovenien kan inte\r\nförklaras på annat sätt, men detta syfte har\r\nförskjutits mot en strävan att skapa ett Storserbien.\r\nDet skulle alltså innebära att de områden där serber\r\nbor skulle ingå i detta Storserbien, där övriga\r\nfolkgrupper skulle fördrivas genom etnisk\r\nrensning.</pre><pre>Återigen kan noteras att det finns motstånd också\r\nbland serberna. Vi såg ju så sent som i förra veckan\r\natt det förmodligen finns ett betydande motstånd\r\nbland serber i Serbien. Men det kan också noteras,\r\nvilket man noggrant bör göra, att ett motstånd\r\nockså finns i Bosnien-Hercegovina. Det finns\r\nserber som tar kraftigt avstånd och som faktiskt\r\nockså lever i det beskjutna Sarajevo.</pre><pre>Jag vill ta upp en annan aspekt som gäller\r\nerkännandefrågan. Om vi erinrar oss, dröjde det\r\nlänge innan Världssamfundet med EG i spetsen\r\nerkände Slovenien och Kroatien. Man ville inte\r\nerkänna detta tidigt. Erkännandet kom efter\r\nkrigets början i Slovenien och i praktiken också\r\nefter krigets början i Kroatien. Det fördes då en\r\ndebatt där man sade att detta sena erkännande\r\nmöjligtvis hade underlättat angreppen, därför att\r\nSlovenien och Kroatien då inte var erkända\r\ninternationella stater. Det hade möjligtvis\r\nunderlättat för den serbiska arméns och övriga\r\ngruppers angrepp. Därför sade man sig att det -- när\r\nBosnien-Hercegovina utropade sin självständighet\r\nefter en folkomröstning, efter det att\r\nBadinterkommissionen, om ni minns, hade\r\nundersökt minoritetsrättigheterna -- kanske vore\r\nklokt att snabbt göra ett erkännande. Det skulle\r\nmöjligtvis försvåra ett angreppskrig, därför att det\r\ndå handlade om en internationellt erkänd stat. Nu\r\nblev det inte så. Det kan här finnas anledning till\r\neftertanke och funderingar om huruvida det var\r\nklokt att göra detta snabba erkännande. Det gav ju\r\ninte den effekt som vi kanske hade hoppats. Jag\r\ntror att det vore fel att nu i backspegeln retuschera\r\nhistorien. Varje åtgärd skall ändå bedömas efter\r\nden klokskap och den erfarenhet man har i det\r\nögonblicket. Som sagt, vi var faktiskt från svenskt\r\nhåll ense om att det i det läget var klokt att göra\r\ndetta erkännande. Det må vara hänt att det kanske\r\nvar oklokt, men vi gjorde i alla fall då en samfälld\r\nbedömning.</pre><pre>En annan fråga som jag tycker har varit viktig är\r\nEG:s insatser. EG har faktiskt betytt en hel del för\r\nhanteringen av den här krisen, trots att EG\r\negentligen inte har några vidare befogenheter på\r\ndet utrikes- och säkerhetspolitiska området. De\r\nbefogenheter EG skall få kommer ju först i\r\nsamband med Maastrichtöverenskommelsen. Som\r\nbekant är den ännu inte ratificerad i alla\r\nmedlemsländer. Men vad EG framför allt gjorde --\r\ndet tycker jag att vi skall komma ihåg när vi i\r\nhistoriens ljus blickar tillbaka -- var att få Europa\r\natt tala med en röst. Vi kan minnas de gamla dåliga\r\nvanorna i Europa med stormakter som spelar på\r\nolika delar. För att gå tillbaka till ett historiskt\r\nmönster kan vi själva tänka oss situationen, där\r\nFrankrike och Ryssland hade stått bakom Serbien,\r\noch där Tyskland hade stått bakom Kroatien, och\r\nman på det sättet hade fått det här stormaktsspelet\r\nsom genom historien har varit Europas\r\nförbannelse.</pre><pre>Nu talar Europa med en röst. Man grälar, och gör\r\ndet rejält, men man grälar vid bordet. Man kommer\r\nfram till ett gemensamt ställningstagande. Detta är\r\nett mycket viktigt steg i Europas historia, som vi\r\ninte får glömma bort eller nedvärdera, när vi sedan\r\nkan konstatera att det råder delade meningar.\r\nTacka tusan -- ursäkta språkbruket -- för att det\r\nråder delade meningar, därför att det gör det alltid,\r\nmen problemen löses ändå vid förhandlingsbordet.</pre><pre>FN har också gjort en hel del vad gäller den här\r\nkrisen. Man kan säga att det var för litet och för\r\nsent -- det är alldeles korrekt -- men likväl skall vi\r\ninte glömma bort vad som ändå är gjort. FN\r\nförsörjer till stora delar de bosniska muslimerna i\r\nBosnien-Hercegovina genom UNHCR, och det har\r\nsatts in fredsbefarande FN-trupp för att skydda den\r\nförsörjningen. Det har faktiskt betytt en hel del.\r\nMänniskor får sin försörjning genom detta. Det\r\nskall vi inte glömma bort.</pre><pre>Ett vapenembargo har också införts. Då hävdar\r\nden bosniska regeringen, och det kan man förstå,\r\natt detta hämmar bosniernas möjligheter att\r\nförsvara sig själva. Det är möjligtvis sant. Jag tror\r\npersonligen och många med mig att embargot\r\nkanske snarare trots allt har förhindrat den stora\r\nmassakern.</pre><pre>Inte minst fransmännen som finns därnere säger att\r\nskulle bosnierna tillföras vapen, skulle naturligtvis\r\nserberna inom loppet av någon vecka, innan\r\nvapnen kommit fram, se till att krossa de bosniska\r\nområdena, dvs. det skulle inte finnas någon chans\r\natt använda vapnen. De skulle dessutom inte\r\nkomma fram, eftersom kroaterna blockerar\r\ntransporterna mellan Adriatiska havet och\r\nBosnien. Så också av det skälet tror jag att\r\nföreställningen att man skulle hejda konflikten\r\ngenom att upprusta bosnierna är en helt\r\nverklighetsfrämmande åsikt, oavsett de moraliska\r\naspekterna.</pre><pre>Sanktionerna mot Restjugoslavien kan kritiseras\r\nför att inte ha varit så effektiva som de borde ha\r\nvarit. Likväl finns de där. De görs nu mer effektiva,\r\noch de påverkar uppenbarligen situationen i\r\nSerbien. Jag skulle tro att de har betytt en hel del\r\nför att stimulera och hjälpa oppositionen inom\r\nSerbien.</pre><pre>Sedan har vi flygförbudet, ESK:s observatörer i\r\nbl.a. Kosovo och Vojvodina och den nordiska FN-\r\nbataljonen i Makedonien. Det här är viktiga saker\r\nsom vi inte skall glömma bort.</pre><pre>Nu tas nästa steg, och därför har propositionen och\r\nbetänkandet från utrikesutskottet kommit. Hur\r\nstort det steget är vet vi inte, men det kan komma\r\natt bli ett viktigt steg.</pre><pre>Dock finns naturligtvis en risk i det här som är\r\nbetydande. Vi har ju sett hittills att de s.k. säkra\r\nområden som har funnits på intet sätt har skyddat\r\nbefolkningen och oskyddade människor från\r\nartilleriangrepp. Vad vi kan riskera är att de sex\r\nfredade FN-zonerna på samma sätt kommer att\r\nutsättas för systematisk artilleribeskjutning.</pre><pre>Det innebär att det är ett riskfyllt steg för de\r\ntrupper som kommer att vara där. Det får inte råda\r\nnågon tvekan om detta, så att man inger någon\r\nannan föreställning hos de kvinnor och män som nu\r\nskall rekryteras och genomföra FN-insatsen, om\r\nden blir av, vilket med all sannolikhet blir fallet.</pre><pre>Det kan låta blygsamt, men jag tror att det kan bli\r\nett betydelsefullt steg för att ändå bidra till att i\r\nnågon mån hejda konflikten och åstadkomma en\r\nbättre lösning i Bosnien-Hercegovina. I slutänden\r\när det av avgörande betydelse för det\r\ninternationella samfundet att denna stats\r\nterritoriella integritet består. Skulle detta brytas\r\nupp, har en viktig princip genombrutits, den att\r\nman inte får ändra gränser med våld. Det måste\r\nvara det centrala i hela den politik som Sverige står\r\nbakom och som framför allt FN och FN:s\r\nsäkerhetsråd har att leda.</pre><pre>Med detta, fru talman, vill jag yrka bifall till\r\nutrikesutskottets hemställan.</pre><pre>Låt mig avslutningsvis framföra ett tack till min\r\nriksdagskollega och moderatkollega Nic Grönvall\r\nför ett skickligt och framgångsrikt riksdagsarbete\r\noch önska honom lycka till i hans viktiga arbete för\r\natt främja den europeiska integrationen.</pre><pre>Anf. 20  PIERRE SCHORI (s) replik:</pre><pre>Fru talman! Låt mig för protokollets skull påtala,\r\nmed anledning av vad som nu har sagts av två\r\nföreträdare för regeringen, att enigheten när det\r\ngällde att erkänna Kroatien inte var så\r\növerväldigande som det ges intryck av.</pre><pre>Vi krävde i Utrikesnämnden försäkringar om att\r\nKroatien skulle följa ESK-stadgan -- respekt för\r\nminoriteter och respekt för gällande gränser. På det\r\nfick vi egentligen bara ett svar om förhoppningar\r\noch förväntningar. Så det fanns en nyansskillnad\r\ndär mellan hur en eventuell socialdemokratisk\r\nregering skulle ha hanterat frågan och hur den\r\nborgerliga regeringen hanterade den.</pre><pre>Nu har erkännandet skett, och det är inte så mycket\r\natt bråka om i det här sammanhanget, men jag vill\r\nändå göra denna markering.</pre><pre>Sedan hörde jag Göran Lennmarker säga att\r\nsanktionerna också är till stöd för oppositionen i\r\nSerbien. Det är de faktiskt inte. En tragisk bieffekt\r\nav nödvändiga sanktioner mot Serbien är att\r\noppositionen inte alls gagnas av detta, utan de\r\noppositionella anklagas för att vara förrädare när\r\nde stöder sanktionerna. Milosevic säger till\r\noppositionen: Men se, FN tillämpar inte sanktioner\r\nmot Kroatien, bara mot oss!</pre><pre>Så oppositionen i Serbien gagnas inte av\r\nsanktionerna. Detta bara som en sakupplysning.</pre><pre>Anf. 21  GÖRAN LENNMARKER (m)\r\nreplik:</pre><pre>Fru talman! När vi skall återge skeenden som har\r\ninträffat tidigare, tycker jag att det är viktigt att vi\r\när ärliga mot oss själva och erinrar oss det\r\nstämningsläge och det sakläge som då gällde och de\r\nfunderingar vi då hade.</pre><pre>Jag ger Pierre Schori rätt i att det förekom mycket\r\ndiskussioner om det lämpliga i att erkänna\r\nKroatien, men i den diskussionen var det i allt\r\nväsentligt ändå enighet om att ta det steget, även\r\nom det var tveksamheter på alla punkter. Men att i\r\nefterhand ge sken av att det var svart och vitt, att\r\ndet fanns två olika läger eller att vi hade någon sorts\r\nscoutmässig tilltro till universalverkan av\r\nerkännandet, tycker jag är fel.</pre><pre>Frågan om sanktionernas verkan inne i Serbien kan\r\nman förvisso också ha olika uppfattningar om, men\r\ndet är inget tvivel om att sanktionerna biter i ökad\r\nutsträckning. Det innebär att priset för kriget blir\r\nkännbart för medborgarna i Serbien och\r\nMontenegro och på det sättet bidrar till att stärka\r\nmotståndsviljan mot kriget. Sanktionerna har en\r\nbetydelsefull uppgift i den meningen att de klargör\r\npriset för aggression och därmed stärker\r\noppositionen mot kriget.</pre><pre>Anf. 22  BJÖRN VON DER ESCH (m):</pre><pre>Fru talman! Inte sedan flera generationer tillbaka\r\nhar svenska soldater skickats ut i direkta\r\nkrigshandlingar, låt vara att det nu sker i\r\nfredsframtvingande syfte. Men vilka\r\nkrigshandlingar är inte fredsframtvingande?</pre><pre>Vi vet hur många soldater vi kommer att skicka ut,\r\nmen vi vet inte hur många som kommer hem. Den\r\nFN-insats som nu aktualiseras är av en helt annan\r\ndimension än de som Sverige hittills har deltagit i.</pre><pre>För första gången sker en FN-insats med stöd av\r\nartikel 42 i FN-stadgan. Det innebär att i\r\nfredsframtvingande syfte tillåts och förväntas\r\nvapeninsatser i en omfattning som går långt utöver\r\ndet som medges enligt den hittills åberopade artikel\r\n43 i FN-stadgan. Riskerna för förluster i stupade,\r\nsårade och tillfångatagna är därför denna gång av\r\nen helt annat dimension än vi varit vana vid.</pre><pre>I propositionen talas endast om ''skadefall''. Det är\r\nhögst osannolikt att våra förluster begränsas till\r\n''skadefall''.</pre><pre>Det talas vidare om ''väpnade grupper''. Dess värre\r\nrör det sig om tungt beväpnade arméförband med\r\npansar, som våra soldater möter i sina\r\nsplitterskyddade pansarbandvagnar 302.</pre><pre>Enligt propositionen behövs en truppstyrka om\r\n70 000 personer för att genomföra fredsplanen.\r\nEnligt ett telegram i går från TT-Reuter beräknar\r\nmilitären att 40 000 soldater behövs. Det är en\r\navsevärd skillnad! Dessutom meddelades i går att\r\nStorbritannien och Frankrike vägrar skicka fler än\r\nde 9 000 som redan finns i Bosnien. USA vill över\r\nhuvud taget inte skicka marktrupp, och det har\r\näven Tyskland tidigare meddelat att man inte heller\r\när villig att skicka.</pre><pre>ÖB har i Sydsvenska Dagbladet den 30 maj uttalat:</pre><pre>Om mandatet är tydligt och definierar ett klart\r\npolitiskt mål motverkas förvirring och orediga\r\nansvarsförhållanden.</pre><pre>Det mandat som riksdagen nu ger till regeringen är\r\nenligt min mening allt annat än tydligt. Således\r\nkonstaterar utskottet:</pre><pre>Aktionen skall genomföras med inget eller\r\nminimalt våld. Dock kan det utöver våld för\r\nsjälvförsvar handla om våld för att skydda\r\ncivilbefolkning och våld för att förhindra brott mot\r\növerenskommelser eller kränkningar av fredade\r\nområden.</pre><pre>Ett mandat som detta kan och kommer att tolkas på\r\nett sätt som är omöjligt att i dag förutse, omöjligt\r\ndärför att riksdagen har tvingats att formulera sitt\r\nmandat utifrån antaganden om övriga FN-nationers\r\nagerande. Sådana antaganden är inte annat än rena\r\ngissningar. Vi har för övrigt redan hört här i\r\nkammaren hur det utbröt en liten tolkningstvist\r\nmellan Maj Britt Theorin och Daniel Tarschys.</pre><pre>Som jag inledningsvis framhöll har inga stormakter\r\nmed krigserfarenhet förklarat sig beredda att\r\nskicka ytterligare trupper till f.d. Jugoslavien.</pre><pre>Hur ställer sig våra nordiska grannländer, som vi\r\nbrukar rådgöra med i frågor som denna?</pre><pre>Konsekvenserna av ett beslut att sända en FN-trupp\r\nför fredsframtvingande operation till f.d.\r\nJugoslavien kan inte överblickas i dag. En sannolikt\r\ntotalt oförberedd allmänhet kommer att reagera\r\nstarkt om den ställs inför åsynen av\r\nhemtransporterade krigsoffer. Genom att\r\nriksdagen tar det fulla och slutliga ansvaret för ett\r\neventuellt beslut att sända trupp, har den\r\nunderstrukit beslutets allvar. Därigenom förbereds\r\nkanske i någon mån allmänheten på vad som\r\nkomma kan.</pre><pre>Det mandat som regeringen avses få i dag är enligt\r\nmin mening så luddigt och motsägelsefullt att det\r\ninte rimligtvis kan vägleda regeringen i ett beslut av\r\ndenna dignitet.</pre><pre>Förändringarna i det militära och politiska läget i\r\nf.d. Jugoslavien sker så snabbt att utskottets\r\nbeslutsunderlag redan är föråldrat. Därför\r\nförefaller det mig uppenbart att utvecklingen\r\nkommer att kräva att riksdagen själv tvingas fatta\r\ndet avgörande och slutliga beslutet oavsett\r\ntidpunkten. Jag har därför inget yrkande.</pre><pre>Anf. 23  NIC GRÖNVALL (m) replik:</pre><pre>Fru talman! Jag är angelägen att med anledning av\r\ndet som Björn von der Esch nu sade göra några\r\npåpekanden.</pre><pre>Vi vet och har fört in i utskottsbetänkandet det som\r\njag i mitt tidigare anförande påpekade såsom en\r\nnyckelmening, nämligen att aktionen står under\r\nFN:s politiska och strategiska ledning. En\r\nmarkering av att denna insats som riksdagen nu\r\nlämnar regeringen fullmakt att möjligen besluta\r\nom, skall gälla under den regim som FN utvecklar.</pre><pre>I betänkandet har utskottet vidare påpekat att det\r\nmandat som FN tilldelar de fredsbevarande,\r\nfredsskapande och fredsframtvingande aktionerna\r\nstår under kontroll av en utvecklad s.k. rules of\r\nprocedure, rules of engagement, som ständigt är\r\nunder bevakning och kontroll av folkrättsexperter.</pre><pre>Jag vill göra gällande att situationen sådan som den\r\nföreligger i dag kommer att vara precis likadan den\r\ndag då möjligen Björn von der Esch önskar att\r\nriksdagen skall inkallas för att fatta beslut.</pre><pre>Såsom många talare har framhållit är situationen i\r\nJugoslavien så dynamisk och så tragiskt snabb att\r\nman inte kan vänta sig annat än att mandatet alltid\r\nmåste hållas i breda och beskrivande termer. Och\r\ndet sista ansvaret ligger hos FN. Det är ett beslut\r\nsom vi i dag avser att fatta som fullmakt för\r\nregeringen. Det kan varken bli bättre eller sämre av\r\natt en urtima riksdag vid en senare tidpunkt kallas\r\natt fatta samma beslut.</pre><pre>Anf. 24  BJÖRN VON DER ESCH (m)\r\nreplik:</pre><pre>Fru talman! Jag vill bara säga att det är skillnad\r\nmellan denna operation och tidigare.\r\nKonsekvenserna av detta är svenska folket helt\r\noförberett på. Jag menar att om riksdagen fattar\r\ndetta beslut ger det kanske svenska folket en bild\r\nav hur ödesdigert beslutet i sig är.</pre><pre>Jag kan inte se att sommarsemestrar för riksdagen\r\nnödvändigtvis skulle lägga hinder i vägen för detta.\r\nSedan får väl framtiden utvisa om det mandat som\r\nnu framgår av utskottsskrivningen är snävt eller om\r\ndet är lätt att tolka.</pre><pre>Anf. 25  LENNART ROHDIN (fp):</pre><pre>Fru talman! När muren föll för tre och ett halvt år\r\nsedan, och när de kommunistiska diktaturerna i öst\r\nföll som på ett radband, visste euforin i Europa inga\r\ngränser. Fred, frihet och demokrati hade kommit\r\nför att stanna. Lyckoruset var bedövande.</pre><pre>I dag förefaller Europa vara alldeles groggy. Man\r\nvill inte se eller förstå vad som händer. Folkmordet\r\ni det forna Jugoslavien tycks paralysera oss\r\nmänniskor eller få oss att likt strutsen sticka\r\nhuvudet i sanden. Då skall det hotfulla säkert\r\nförsvinna av sig självt.</pre><pre>Det är så svårt att ta ställning, sägs det. Man vet\r\ninte på vems sida man skall ställa sig -- alla parter\r\ntycks ju göra sig skyldiga till de grövsta illdåd. Kan\r\nman ingripa utan att ta ställning mot någon viss\r\nsida?</pre><pre>Visst kan man ta ställning, för människorna --\r\noavsett om de är av serbisk, kroatisk, muslimsk\r\neller kosovoalbansk härkomst -- ställning för alla de\r\nmänniskor som är utsatta för den hatets och\r\nterrorns allt vildare spiral, som hetsar människor\r\nmot varandra, ställning för alla dem som oavsett\r\netnisk tillhörighet vill fortsätta att leva tillsammans\r\nmed sina vänner, grannar och arbetskamrater,\r\noavsett deras etniska tillhörighet. Och de är många,\r\näven i krigets Bosnien.</pre><pre>I Sarajevo har muslimer, kroater och serber, som\r\nalla främst har sett sig som Sarajevobor, kämpat\r\nsida vid sida för att försvara sin stad mot den\r\nserbiska milisen uppe i bergen. TV-bilden av de två\r\nälskande ungdomarna -- han serb, hon muslim --\r\nomfamnande varandra i ingenmansland sedan de\r\ndödats av krypskyttar på väg bort från hatet, bort\r\ntill en framtid där de skulle kunna leva tillsammans,\r\nborde vara svar nog till alla som säger att det är så\r\nsvårt att ta ställning.</pre><pre>Många av de muslimska män som flytt striderna i\r\nBosnien och tagit sin tillflykt i flyktingläger i\r\nKroatien, och som i en del fall sökt sig vidare, även\r\ntill vårt land, har inte bara flytt våldet och risken för\r\natt dö. De har också flytt undan att behöva tvingas\r\ntill våld mot sina vänner och grannar, bara för att de\r\när serber eller kroater.</pre><pre>Fru talman! Nästan alla de otaliga rapporter som\r\nkommer från städer och byar som plågats av våldet,\r\nvisar att terrorn inte startat bland de boende utan\r\nprovocerats fram av terrordåd från tillresta\r\nextremister. Det civila samhället fanns också i\r\nBosnien, och det finns fortfarande hos tiotusentals\r\nmänniskor, som fortfarande söker leva ett värdigt\r\nliv i den hatets och terrorns spiral som tvingar allt\r\nfler människor att bli fiender.</pre><pre>Fortfarande förra hösten kunde fredsoppositionen\r\ni Belgrad samla tiotusentals serbiska demonstranter\r\npå gatorna i den serbiska huvudstaden i\r\ndemonstrationer mot den serbiska terrorn i\r\nBosnien och mot den egna statsledningen. Allt fler\r\nhar nu i hopplöshet givit sig av från sitt hemland.\r\nMen ändå, sedan omvärlden återigen i sin\r\nhandlingsförlamning förrått dem som tagit risken\r\natt satsa på fred, samlades förra veckan på nytt flera\r\ntusen demonstranter utanför parlamentet i\r\nBelgrad. Demonstrationen slogs ned med all\r\ntänkbar brutalitet av Milosevics polis.</pre><pre>I Belgrad, den serbiska huvudstaden, har det hela\r\ntiden funnits en isolerad men modig\r\nfredsopposition, isolerad inte bara från sina\r\nlandsmän, som matats med Milosevics propaganda\r\nvia den statliga TV-kanalen -- den enda som når ut\r\ni alla serbiska vardagsrum -- utan också alltmer\r\nisolerad från en omvärld som tycks göra allt fel.</pre><pre>I fredagens Le Monde fanns en helsida med\r\nkommentarer av ledande intellektuella i Belgrad,\r\nsom alla hade det gemensamt att de uppfattade den\r\nav USA, Ryssland, Storbritannien, Frankrike och\r\nSpanien antagna Washingtonplanen som en entydig\r\noch slutlig kapitulation inför de mörkaste krafterna\r\nbland serber och kroater. Kan det verkligen vara så\r\nsvårt att ta ställning?</pre><pre>Fru talman! Vapen löser inga problem. Vapen\r\nlägger ingen grund för en framtida fredlig\r\nsamlevnad. För det krävs ett långsiktigt och\r\ntålmodigt rekonstruktions- och försoningsarbete.\r\nMen det arbetet kan inte komma i gång förrän\r\nvåldet och striderna bringats till ett stopp. Och det\r\nkan inte ske på spillrorna av vad som återstår efter\r\nett fullbordat folkmord. Det är därför omvärlden\r\ngenom FN måste ta det oundvikliga beslutet att nu\r\ningripa med all erforderlig militär kraft för att få\r\nslut på dödandet och sätta stopp för fortsatt våld.</pre><pre>Det finns de som säger att man måste ha tålamod,\r\natt man måste tro att förnuftet skall segra. Varken\r\ntålamod eller förnuft satte stopp för Hitlers\r\nvåldsvälde. Tålamod eller förnuft hade knappast\r\nförhindrat förintelsen. Tålamod och förnuft kan\r\nkanske leda till en anständig fredsuppgörelse i en\r\navlägsen framtid. Men den återuppväcker varken\r\nett utplånat folk eller en utplånad statsbildning.</pre><pre>Internationella sanktioner ingår i arsenalen av\r\nfredsbevarande åtgärder, som alltid måste\r\növervägas i alla konflikter. De kan vara ett effektivt\r\nmedel att tvinga en diktator eller en regim på fall.\r\nMen de är inga universalmedel. De förutsätter att\r\nden våldsverkare de riktar sig emot inte ges tid att\r\nfullborda ett oåterkalleligt historiskt faktum. Ett\r\nfolkmord kan aldrig göras ogjort -- inte ens om\r\nslaktarna ställs inför krigsförbrytardomstol.\r\nRättvisa skipades måhända i Nürnberg. En\r\nmånghundraårig judisk civilisation och kultur i\r\nEuropas mitt var ändå utplånad -- för alltid.</pre><pre>Fru talman! Man säger att vi inte får öka våldet i\r\nBosnien. Civilbefolkningen kan bli lidande på ett\r\nmilitärt ingripande utifrån. Ett militärt ingripande\r\nskulle försvåra eller omöjliggöra det humanitära\r\nhjälparbetet.</pre><pre>Kan våldet bli värre i Bosnien? Den etniska\r\nrensning som serber och kroater bedriver med\r\nsamma målmedvetenhet tar sikte på att utplåna den\r\nbosniska staten, att fördriva den muslimska\r\nbefolkningen och att förinta dem som inte frivilligt\r\nger sig i väg. Våld och terror samt skändning och\r\nvåldtäkt är systematiska medel att nå målet. Mer än\r\nhundra tusen barn, kvinnor och män har mördats.\r\nEtt par miljoner är på flykt. Det är detta som måste\r\nstoppas, inte att några av dem tar sig även till\r\nSverige.</pre><pre>En solidaritet med de våldtagna och skändade\r\nkvinnorna i Bosnien, som inte går längre än till\r\nprotestmöten i Europas huvudstäder, når inte fram.\r\nSolidaritet är inte detsamma som medlidande.\r\nSolidaritet är handling som kan kosta något.</pre><pre>Är det humanitära hjälparbetet omvärldens\r\nmoraliska alibi för handlingsoviljan? Europas\r\nstater slår sig för bröstet och visar vad vi gör för att\r\nhjälpa de utsatta, alltmedan slaktandet och\r\nfördrivningen fortgår. Jag har träffat mer än en\r\nhjälparbetare nere i det forna Jugoslavien som\r\nundrar om de risker de tar med sina liv som insats\r\när vårt moraliska alibi. Visst varnar många militärer\r\nför ett militärt engagemang i det forna Jugoslavien.\r\nMen många hjälparbetare undrar resignerat varför\r\nomvärlden inte ingriper och sätter stopp för det\r\nfortsatta folkmordet.</pre><pre>Fru talman! Att häva vapenembargot mot Bosnien-\r\nHercegovina skulle inte bidra till någon snabb fred.\r\nDet skulle säkert tvärtom öka omfattningen av\r\nstriderna mellan de olika sidorna. Men om\r\nomvärlden inte kan förmå sig till att ingripa och\r\nstoppa dödandet, är ett fortsatt vapenembargo en\r\nmoralisk omöjlighet. Ett vapenembargo som är\r\nhelt verkningslöst mot serbiska och kroatiska\r\nmördare straffar endast offret. Ett FN-embargo\r\nmot Bosnien-Hercegovina, när FN kapitulerar för\r\nvåldsverkarna, är en moralisk omöjlighet och\r\nmåste i så fall hävas, så att de bosniska muslimerna\r\nåtminstone kan försvara sig själva när inte\r\nomvärlden kan eller vill.</pre><pre>Att en stat utplånas, att ett folk fördrivs och slaktas\r\ntycks inte vara skäl nog för Europas demokratier att\r\nsätta stopp. Att skicka egna soldater att offras på\r\nfrämmande slagfält är för dyrt, när inte strategiska\r\nvärden står på spel utan bara humanitära och\r\nfolkrättsliga. Är inte Bosnien-Hercegovina värt ett\r\nmilitärt ingripande när det kalla kriget är över, kan\r\nvi alla vara övertygade om att detsamma gäller i\r\nminst lika hög grad för Estland eller Lettland, om\r\nutvecklingen skulle vända i en förskräcklig riktning\r\ni Ryssland igen.</pre><pre>Fru talman! Skulle det inträffa att det blir aktuellt\r\natt med FN-trupp övervaka och säkerställa att en\r\nfred i Bosnien-Hercegovina kan etableras på\r\nåtminstone Vance--Owen-planens grund, skall vi i\r\nSverige givetvis vara med och ställa oss solidariska\r\ngentemot FN. Jag ställer mig därför bakom de\r\nförslag som föreligger från regering och\r\nutrikesutskott.</pre><pre>Jag är emellertid rädd för att de bara är ytterligare\r\ninslag i den långa rad av symbolhandlingar som\r\nvidtas för att ge sken av att omvärlden tar sitt ansvar\r\ninför kriget i Bosnien. Maj Britt Theorins inlägg i\r\ndebatten tidigare i dag stärker mig i den tolkningen.\r\nDäremot instämmer jag i Margareta Viklunds\r\nanförande.</pre><pre>Europa har mycket långt kvar till den kollektiva\r\nsäkerhet som det nya Europa skulle byggas på.\r\nKanske är vi tvärtom redan på väg bort.</pre><pre>Anf. 26  LEIF BERGDAHL (nyd):</pre><pre>Fru talman! För det första ber jag att till protokollet\r\nfå antecknat att Pierre Schoris anmärkning, att Ny\r\ndemokrati lämnade kammaren då han talade, är\r\nfelaktig. Tre nydemokrater satt nämligen kvar.</pre><pre>För det andra vill jag kommentera vad en del av\r\nföregående talare sagt.</pre><pre>Det är lätt att stå här i talarstolen och skicka ut\r\nsvensk trupp på främmande mark, när man själv\r\ninte åker dit eller skickar dit de egna sönerna. Det\r\när en allmän kommentar. I en mängd parlament har\r\nman ju när det gäller en mängd krig skickat ut folk,\r\nmedan man själv suttit tryggt i hemlandet -- i det\r\nhär fallet blir det alltså fråga om Sverige.</pre><pre>Nu till ämnet.</pre><pre>Det här är min hedersvakt, sade Dag\r\nHammarskjöld till Mo  se Tshombe och pekade på\r\nden karska svenska FN-styrka som följde med\r\nhonom och som just då klev av flygplanen på\r\nElisabethvilles flygplats sommaren 1960.</pre><pre>Det var just i Kongo som svensk fredsskapande\r\neller -- om man vill uttrycka sig så --\r\nfredsframtvingande trupp användes senaste\r\ngången. Värdet av den här operationen var ganska\r\ntveksamt. 240 svenska soldater deltog, av totalt\r\n3 000 man i FN-trupper. Den gången var de svenska\r\nförlusterna tack och lov blygsamma, om man\r\nbortser från att överbefälhavaren för operationen,\r\ngeneralsekreteraren i FN Dag Hammarskjöld, dog.</pre><pre>Efter ett tag var de här soldaterna inte så karska.\r\nSjälv råkade jag träffa en av dem som hade suttit i\r\ndrygt 30 dagar i ett balubafängelse. Varje kväll\r\nmeddelade man de fångna svenskarna: I morgon\r\nkommer vi att skjuta er. Det var kvalificerad tortyr.\r\nSå kommer det att bli i det här fallet också. Det\r\nkommer att bli mycket av lidande innan den här\r\noperationen är över.</pre><pre>USA har hittills vägrat att skicka militära förband\r\ntill Jugoslavien, och i USA bör man veta. Jag tror\r\nnämligen att man i USA har betydligt bättre på\r\nfötterna än vad vi i Sverige har.</pre><pre>Enligt den s.k. Powelldoktrinen -- efter Powell som\r\nvar ordförande i Chiefs of the Staff -- bör tre\r\nkriterier vara uppfyllda för ett amerikanskt\r\ningripande. Inget av dessa kriterier är uppfylld vad\r\ngäller Jugoslavien.</pre><pre>För det första måste det politiska målet måste var\r\nglasklart. Det är det ju inte i det här fallet.</pre><pre>För det andra måste överväldigande militära\r\nresurser stå till förfogande.</pre><pre>För det tredje måste det föreligga en rimlig\r\ntidtabell.</pre><pre>Beträffande överväldigande militära resurser har\r\nFN:s generalsekreterare beräknat att det skulle\r\nbehövas ca 70 000 man. Jag har sett andra\r\nberäkningar på 300 000 och 700 000 man. Vem har\r\nrätt? Den serbiska armén är i alla fall relativt väl\r\nutrustad. Den har t.o.m. svenska vapen. Svenska\r\ngranatgevär har sålts dit i stora mängder. Vi får\r\ntyvärr räkna med att en svensk trupp blir beskjuten\r\nmed svenska vapen.</pre><pre>Hur skulle Dag Hammarskjöld ha reagerat om han\r\nhade varit FN:s generalsekreterare i dag? Det är\r\ngivetvis omöjligt att veta, men jag har försökt\r\nrekonstruera hur han eventuellt skulle ha tänkt\r\nmed hjälp av en del yttranden han gjorde före\r\nKongokrisen. Han betonade då att FN-styrkan\r\nendast skulle bruka våld i självförsvar. Vidare sade\r\nhan att styrkan inte fick användas till att påverka\r\nutgången av någon inre konflikt. I ett samtal med\r\nf.d. Sovjetunionens dåvarande vice utrikeminister\r\nKuznetsov påpekade Hammarskjöld: Jag tror inte\r\natt vi hjälper det kongolesiska folket genom\r\naktioner som leder till att afrikaner dödar\r\nafrikaner.</pre><pre>Jag skulle vilja säga samma sak. Jag tror inte att vi\r\nhjälper det jugoslaviska folket genom aktioner som\r\nleder till att jugoslaver dödar jugoslaver. Jag tror\r\natt Hammarskjöld skulle ha varit mycket tveksam\r\ntill den aktuella aktionen.</pre><pre>Anf. 27  HÅKAN HOLMBERG (fp):</pre><pre>Fru talman! Det beslut som vi snart kommer att\r\nfatta gör det möjligt att, om en begäran kommer,\r\nbidra med en utökad svensk FN-insats i Bosnien-\r\nHercegovina. Det är bra att det råder enighet om\r\ndetta i utskottet. Jag har inget annat yrkande än om\r\nbifall till utskottets hemställan.</pre><pre>I en del inlägg som gjorts här spökar, förefaller det\r\nmig, föreställningar och ibland direkta\r\nformuleringar som är sådana att de inte kan lämnas\r\nutan kommentar. Vid några tillfällen har det hetat\r\nfrån talarstolen att vi genom vårt beslut tar ansvar\r\nför Europas säkerhet. Ja, i allra bästa fall kanske vi\r\nbidrar till det om, och endast om, en utökad FN-\r\ninsats blir första steget mot att förverkliga något\r\nsom liknar Vance--Owen-planen och där man\r\nrespekterar Bosnien-Hercegovinas integritet och\r\nprincipen om mänskliga rättigheter för alla oavsett\r\nvar de bor i denna stat. Endast då kan vi säga att vi\r\nverkligen bidrar till att ta ansvar för Europas\r\nsäkerhet. Men det är högst osäkert om detta kan\r\nuppfattas som första steget i den riktningen.</pre><pre>Annars kommer insatsen snarare att betyda -- det\r\när inte heller ointressant men ändå någonting\r\nannat -- att man räddar liv tills vidare i\r\növerbefolkade enklaver utan långsiktig möjlighet\r\natt överleva och permanentar ett enormt\r\nflyktingproblem mitt i Europa samt att man\r\ndessutom naturligtvis försätter sig i en situation där\r\nrisk för fortsatt krig, kanske mera som gerillakrig\r\nän i den form som vi hittills sett, kommer att finnas\r\nunder en mycket lång tid framöver.</pre><pre>Sanningen är att omvärlden hittills inte lyft ett\r\nfinger för Bosnien-Hercegovinas säkerhet. Det\r\nhandlar ändå, hur vi än vill uppfatta historien i dag,\r\nom en internationellt erkänd stat, en medlemsstat i\r\nFN som har rätt till FN:s beskydd. Vad man steg för\r\nsteg har åstadkommit och till sist också markerat\r\ngenom den s.k. Washingtonplanen är att omvärlden\r\ngodtar våld. Man visar att våld lönar sig. Man\r\nlegitimerar angreppskrig. För detta är ju ett\r\ninbördeskrig i ordets normala mening. Det hela är,\r\nsom alla väl känner till, ursprungligen planerat på\r\nannat håll, i Belgrad.</pre><pre>Man legitimerar samtidigt etnisk rensning som en\r\nmetod att skapa politiska fakta. Den\r\nomständigheten att omvärlden under så många\r\nmånader, närmare ett år, har agerat på detta sätt\r\nkommer att innebära att de mörka krafter som\r\nmycket väl kan komma till makten på nytt i olika\r\neuropeiska länder, exempelvis i Ryssland, kommer\r\natt dra sina slutsatser den dag som de tror att det\r\nkan vara lämpligt att eventuellt gripa in på liknande\r\nsätt exempelvis i Baltikum.</pre><pre>Det har förekommit kommentarer om huruvida\r\ndetta är ett nytt München, ett nytt Libanon eller\r\nnågot annat. Det finns element i det här av många\r\nolika historiska paralleller. Man kan också nämna\r\nWarszawagettot eller Mussolinis överfall på\r\nAbessinien. Vad som verkligen skulle vara ett nytt\r\nMünchen är om omvärlden godtar att Bosnien-\r\nHercegovina delas mellan Serbien och Kroatien.</pre><pre>Några talare har -- jag hoppas av misstag -- uttalat\r\nsig om att ett nytt Jugoslavien skall byggas upp.\r\nLedningarna i Bosnien-Hercegovina och\r\nMakedonien försökte hitta former för fortsatt\r\nsamlevnad i någon lösare form. Nu är det just dessa\r\nkrafter som har utlämnats av hela världssamfundet\r\nunder så lång tid. Däremot finns det människor\r\nmed betydande politiskt inflytande i Serbien som\r\nuppfattar praktiskt taget hela det gamla\r\nJugoslavien som Storserbien som skall ''serbifieras''\r\ni dess helhet. Det är bland de fascistgrupper som nu\r\nstår ganska nära eget maktinnehav i Serbien som\r\ndenna tanke dominerar.</pre><pre>I flera inlägg här har det varit en tendens till att\r\nlikställa aktörerna, därför att man naturligtvis skall\r\nlikställa folkgruppernas rättigheter och hävda alla\r\nmänniskors rätt att leva i de republiker som har\r\nuppstått ur det gamla Jugoslavien. Det är\r\nfullständigt absurt och vilseledande att likställa\r\naktörerna i konflikten därför att folkgrupperna har\r\nsamma mänskliga rättigheter.</pre><pre>Vad vi har sett är att den kollapsade kommunismen\r\nhar inneburit att ett antal ledare, för att kunna\r\nbehålla sin makt, i stället har spelat ut det\r\nnationalistiska kortet. Följden har i många fall\r\nblivit en alltmer hysterisk nationalism. Bosnien-\r\nHercegovinas och Makedoniens ledningar bidrog\r\nknappast till detta. De har inte strävat efter etniskt\r\nrena stater. Det har däremot de extremister och\r\nfascister som är nära makten i Serbien och som i alla\r\nfall påverkar politiken i Kroatien gjort.</pre><pre>Det är inte vanligt folk som skall omvändas och bli\r\nsnälla mot varandra. Det är de totalitära politiska\r\nkrafterna som måste brytas. Endast om detta kan\r\nske finns det förutsättningar att förvänta sig någon\r\nvaraktig fredlig lösning på detta problem. Det är\r\nhelt vilseledande och på ett sätt dessutom oerhört\r\nfarligt att i väldigt svepande ordalag tala om att alla\r\nskall uppfostras att vara snälla mot varandra. Det\r\när inte vad frågan gäller. De vanliga människorna\r\nvill inte ha detta krig. Det är politiska extremister\r\nsom har manipulerat fram det. Omvärlden måste\r\ndra sina slutsatser. Tack, fru talman!</pre><pre>Anf. 28  LARS MOQUIST (nyd):</pre><pre>Fru talman! Ny demokrati har i en motion i annat\r\nsammanhang än till detta betänkande yrkat på att\r\nfredsskapande styrkor skall ställas under FN:s\r\nsäkerhetsråds kontroll. Jag har i tidigare\r\nanföranden anfört skälen för att sådana styrkor\r\ninrättas. Detta är kanske de flesta överens om, dvs.\r\natt FN skall ges möjligheter att ingripa med våld om\r\nså krävs.</pre><pre>Frågan blir mer komplicerad när det gäller att en\r\nsvensk trupp skall ingå i fredsskapande eller\r\nfredsframtvingande styrkor. Men är det rimligt att\r\nvi alltid skall förlita oss på andra för att förhindra\r\nvåld och för att skapa den globala fred som vi alla\r\ndrömmer om? USA har ibland ensamt fått kämpa\r\nför att uppfylla de resolutioner som FN fattat. Man\r\nhar tagit sig an Kuwaitproblemet. Man gick i\r\nbräschen för insatser i Somalia. Men även vi i\r\nSverige har ett ansvar som FN:s medlemsstat. Vi\r\nmåste visa solidaritet med andra nationer som inte\r\ntvekar att sätta in trupp för att åstadkomma fred\r\noch förhindra fortsatt våld. Det känns både\r\nomoraliskt och osolidariskt att bara låta andra ta de\r\nrisker som en FN-insats i Bosnien innebär.</pre><pre>Fru talman! Vi anser dock att om insatserna av\r\nsvensk trupp blir mycket mer omfattande än vad vi\r\nnu kan föreställa oss, skall riksdagens ledamöter\r\nsjälvfallet inkallas till urtima riksdag för att\r\ndebattera insättandet av svensk trupp i\r\nJugoslavienkonflikten. Men om insatserna blir\r\nungefär av den omfattning som vi nu kan föreställa\r\noss, bör en fullmakt till regeringen -- som vi i dag\r\nkommer att fatta beslut om -- kunna ges.</pre><pre>Fru talman! Vi i Ny demokrati yrkar bifall till\r\nutskottets hemställan.</pre><pre>Anf. 29  KARL-ERIK SVARTBERG (s):</pre><pre>Fru talman! Den norska nobelpristagaren Sigrid\r\nUndset vägrade en gång -- jag tror att det var 1949 --\r\natt skriva på ett fredsupprop. När hon tillfrågades\r\nom varför, svarade hon ungefär så här: Min äldste\r\nson stupade i kampen mot tyskarna. Det betyder att\r\njag aldrig kan få en glad dag mer. Därför hatar jag\r\nkrig, men det finns det som är värre än krig. Det\r\nskulle vara att se min sons barn växa upp till\r\nHitlerjugend eller komsomoler.</pre><pre>När jag har suttit med i utskottet och arbetat fram\r\ndetta betänkande har jag tänkt i dessa banor. De\r\netniskt rena områdena, som man nu på rent\r\nnazistiskt vis tycks sträva efter i det forna\r\nJugoslavien, är för mig någonting alldeles\r\nförskräckligt. Därför är det naturligt att ställa upp\r\npå de åtgärder som utskottet ställer sig bakom,\r\nåtgärder som är litet grand utöver strikt\r\nfredsbevarande. Som har påpekats av flera talare\r\nhar vi i utskottet kraftigt snävat in det mandat som\r\nregeringen begärde. Flera talare har citerat ur\r\nutskottets betänkande. Om kraven på svensk\r\nmedverkan går utöver detta mandat, är det\r\nsjälvklart att riksdagen skall inkallas, oavsett när\r\ndet kan bli aktuellt. S.k. sommarlov existerar inte.\r\nVi skall naturligtvis vara beredda att arbeta när som\r\nhelst.</pre><pre>Fru talman! Men vi får inte överge hoppet om en\r\nfredlig lösning på krig och terror i det forna\r\nJugoslavien. Jag skulle vilja hänvisa till ärkebiskop\r\nGunnar Weman, som sade: Må vara att 100\r\nfredssamtal misslyckas. Det 101:a kan lyckas.</pre><pre>Som ordförandeland i ESK har Sverige ett särskilt\r\nansvar. Det har vi också som FN-medlem. En dag\r\nmåste människor i det forna Jugoslavien återigen\r\nkunna leva fredligt sida vid sida. Om FN skall vara\r\ntrovärdigt som fredsbyggare, bör den dagen\r\nkomma snart.</pre><pre>Överläggningen var härmed avslutad.</pre><pre>Beslut</pre><pre>Mom. 1 (medgivande till regeringen att ställa en\r\nväpnad styrka till FN:s förfogande)</pre><pre>Först biträddes utskottets hemställan med den\r\nändring däri som föranleddes av bifall till motion\r\nU31 av Gudrun Schyman m.fl. i motsvarande del\r\nmed 15 röster mot 4 för utskottets hemställan med\r\nden ändring däri som föranleddes av bifall till\r\nmotion U28 av Birgitta Hambraeus i motsvarande\r\ndel. 303 ledamöter avstod från att rösta.</pre><pre>Härefter bifölls utskottets hemställan med 305\r\nröster mot 14 för utskottets hemställan med den\r\nändring däri som föranleddes av bifall till motion\r\nU31 av Gudrun Schyman m.fl. i motsvarande del.\r\n3 ledamöter avstod från att rösta.</pre><pre>Mom. 2 (anslaget B 9 Fredsbevarande verksamhet)</pre><pre>Först biträddes reservationen av Pierre Schori m.fl.\r\nmed 133 röster mot 14 för utskottets hemställan\r\nmed den ändring däri som föranleddes av bifall till\r\nmotion U31 av Gudrun Schyman m.fl. i\r\nmotsvarande del. 177 ledamöter avstod från att\r\nrösta.</pre><pre>Lena Klevenås (s) anmälde att hon avsett att rösta\r\nja men markerats ha rösta ja men markerats ha\r\navstått från att rösta.</pre><pre>Härefter bifölls utskottets hemställan med 178\r\nröster mot 142 för reservationen av Pierre Schori\r\nm.fl. 5 ledamöter avstod från att rösta.</pre><pre>Mom. 3 (konfliktläkande insatser i ESK:s regi)</pre><pre>Utskottets hemställan bifölls med 313 röster mot 6\r\nför utskottets hemställan med den ändring däri som\r\nföranleddes av bifall till motion U28 av Birgitta\r\nHambraeus i motsvarande del. 6 ledamöter avstod\r\nfrån att rösta.</pre><pre>Under hela voteringen om utrikesuttskottets\r\nbetänkande UU35 hade Pär Grantedt (c) varit\r\nfrånvarande men på grund av fel på\r\nvoteringsanläggningen markerats ha röstat ja.</pre><pre>4 §  Beslut rörande utskottsbetänkanden som\r\nslutdebatterats den 7 juni</pre><pre>Företogs till avgörande utbildningsutskottets\r\nbetänkande 1992/93:UbU20, skatteutskottets\r\nbetänkanden 1992/93:SkU26, SkU30, SkU36 och\r\nSkU37, lagutskottets betänkanden 1992/93:LU16\r\noch LU47, försvarsutskottets betänkande\r\n1992/93:FöU14, socialutskottets betänkanden\r\n1992/93:SoU27 och SoU28, trafikutskottets\r\nbetänkanden 1992/93:TU29 och TU37,\r\njordbruksutskottets betänkande 1992/93:JoU23,\r\narbetsmarknadsutskottets betänkande\r\n1992/93:AU18 samt bostadsutskottets betänkande\r\n1992/93:BoU25 (beträffande debatten i dessa\r\närenden, se prot. 123).</pre><pre>Utbildningsutskottets betänkande UbU20</pre><pre>Utskottets hemställan bifölls</pre><pre>(forts. efter 6 §)</pre><pre>På grund av fel på voteringsanläggningen beslöt\r\nkammaren på förslag av talmannen att de avbrutna\r\nvoteringarna skulle fortsättas efter debatten om\r\narbetsmarknadsutskottets betänkande AU20.</pre><pre>Beslut om samlad votering</pre><pre>På förslag av talmannen beslöt kammaren att de på\r\nföredragningslistan närmast upptagna ärendena,\r\nfinansutskottets betänkande FiU29 och\r\narbetsmarknadsutskottets betänkande AU20, fick\r\nföretas till avgörande i ett sammanhang efter\r\navslutad debatt.</pre><pre>5 §  Den kommunala ekonomin</pre><pre>Föredrogs</pre><pre>finansutskottets betänkande</pre><pre>1992/93:FiU29 Den kommunala ekonomin (prop.\r\n1992/93:150 delvis och 1992/93:100 delvis).</pre><pre>Anf. 30  PER OLOF HÅKANSSON (s):</pre><pre>Herr talman! Socialdemokraternas syn på den\r\nkommunala ekonomin är oförändrad jämfört med\r\nde ståndpunkter som vi redovisade när dessa frågor\r\nsenast behandlades här i kammaren. Vi har\r\nkortfattat velat ge den synen till känna i särskilt\r\nyttrande som vi har fogat till det betänkande som\r\nkammaren nu skall debattera. Vi har också något\r\nutvecklat våra principiella ståndpunkter i den första\r\nreservationen som är fogad till betänkandet.</pre><pre>Vår syn utgår från två konstateranden. Det ena\r\ngäller var utbildningsaktiviteterna, vården,\r\nomsorgen, servicen och kulturutbudet sker. Det\r\nsker i dag i den kommunala sektorn. Det är i allt\r\nmindre grad staten som svarar för dessa aktiviteter.</pre><pre>Det andra konstaterandet är, att även med en\r\noförändrad kvalitetsnivå inom dessa verksamheter\r\noch trots en produktivitetsutveckling ökar behoven\r\nav volym i detta sammanhang. Den ökningen\r\nkommer till stånd främst på grund av den\r\ndemografiska förändringen.</pre><pre>På vilket sätt skall man se på dessa frågor? Det är\r\nlitet bekvämt att i ett riksdagsperspektiv hålla sig\r\ntill makrosynsättet. Det är det sätt som vi i detta\r\nsammanhang vanligen anlägger på de\r\nkommunalekonomiska frågorna. Jag vill utifrån det\r\nperspektivet i dag diskutera två frågeställningar\r\nmed mina borgerliga meddebattörer.</pre><pre>Den ena frågan är: Hur ser ni på\r\nfinansieringsgraden i den kommunala sektorn? Är\r\nden kommunala sektorn överfinansierad,\r\nunderfinansierad eller är den normalt finansierad?</pre><pre>Den andra frågan jag vill diskutera är de\r\npersonalminskningar som nu signaleras från olika\r\nhåll. Det talas om att kanske 60 000, 70 000 eller\r\n80 000 människor i den kommunala verksamheten\r\nskall friställas. Varför sker detta? Sker det på grund\r\nav att det finns en överkapacitet som skall skäras\r\nbort? Är det en minskad efterfrågan som leder till\r\natt man kan skära ner på personal? Eller är det en\r\nunderfinansiering i sektorn som leder till dessa\r\npersonalminskningar?</pre><pre>När det gäller de förslag till förändringar av\r\nstatsbidragssystemet som aviseras kan vi konstatera\r\natt den kritik som vi socialdemokrater framfört vid\r\nolika tillfällen, inte minst när detta introducerades,\r\nhar dess värre visat sig vara riktig. Jag säger dess\r\nvärre, eftersom kritiken pekar på de bekymmer\r\nsom statsbidragssystemet leder till när det skall\r\neffektueras i verksamheten.</pre><pre>Vi kan konstatera att det nu aviseras, och också är\r\npå väg att genomföras, ett antal utredningar och\r\nolika översyner. Dessa sker splittrat och\r\nosammanhängande. Vi beklagar att man inte har\r\ntagit fasta på vårt förslag om att genomföra dessa\r\nolika översyner och en del andra ting i en\r\nparlamentarisk beredning.</pre><pre>Jag skulle gärna vilja få svar i dag på varför man\r\ninte vill pröva möjligheten att åstadkomma en bred\r\nparlamentarisk lösning på de problem som\r\nuppenbarligen finns i kommunsektorn. Vi har\r\nutvecklat detta i den bakomliggande motionen och\r\ni reservation nr 2. Jag ber att få yrka bifall till den.</pre><pre>En annan förändring som föreslås är att det\r\nskattestopp som gäller i dag skall ersättas med\r\nnågot som jag vill beteckna som ett mjukt\r\nskattestopp. Man kan diskutera mycket kring det\r\nkloka i att ha det ordnat så här. Vi har emellertid\r\nvalt att byta ut de villkor som är fogade till det som\r\ngäller för att man skall få behålla de effekter som\r\nden breddade skattebasen leder till.</pre><pre>Vi tycker inte att det är en bra ordning att fortsätta\r\nmed den rundgång som uppkommer när\r\nkommunalt anställda tvingas ut i arbetslöshet. Det\r\när bättre att satsa på kompetensutveckling och\r\nutveckling på annat sätt i den kommunala sektorn,\r\ni första hand kanske för att åstadkomma jobb\r\nutanför den kommunala sektor och i andra hand för\r\nen fortsatt verksamhet i den kommunala sektorn.\r\nVi har formulerat villkor som i sammanfattning går\r\nut på att de kommuner som inte verkställer\r\nuppsägningar under en viss period skall få behålla\r\ndet tillskott som den breddade skattebasen ger.</pre><pre>Herr talman! Med den kortfattade motiveringen\r\nber jag att få yrka bifall till reservation nr 3.</pre><pre>I en annan reservation har vi tagit upp och varnat\r\nför den snabba förändring som sker vid\r\nprivatisering av kommunal verksamhet. Vi\r\ndiskuterar också konkurrensutsättningen. Jag vill\r\ngärna säga att vi inte är motståndare till att delar av\r\nden kommunala verksamheten konkurrensutsätts,\r\nmen vi ser en del bekymmer med den snabba\r\nförändring som sker med både\r\nkonkurrensutsättningen och privatiseringen.</pre><pre>Vi varnar för privata monopol. Vi ser en del\r\nsvårigheter i att upprätthålla den grad av\r\nrättssäkerhet och den sekretess som vi har i andra\r\nsammanhang när vi nu flyttar ut detta till privat\r\nverksamhet. Vi kräver därför att en lag som\r\nsäkerställer likställighetsprincipen vid\r\nentreprenader skall tas fram. Vi kräver också att\r\nman fortlöpande skall följa detta så att vi får en\r\nbättre kunskap om vad som faktiskt sker när man\r\nprivatiserar och konkurrensutsätter.</pre><pre>Herr talman! Sammanfattningsvis vill jag yrka\r\nbifall till reservationerna nr 2 och 3 som är fogade\r\ntill det här betänkandet från finansutskottet.</pre><pre>Anf. 31  BO G JENEVALL (nyd):</pre><pre>Herr talman! Det är ju kommunerna och deras\r\nekonomi som vi återigen skall diskutera. Frågan är\r\nom det är kommunerna som är värst ute eller är det\r\nstaten. Vi talar här i ett fall, som jag återkommer\r\ntill senare i mitt anförande, om en kommun som\r\nstaten skall hjälpa. Men hur är det egentligen? Är\r\ndet inte staten som har den allra sämsta ekonomin?\r\nJag tror att vi får lov att se bekymren där de hör\r\nhemma.</pre><pre>En kommun kan ju, lika litet som staten, gå i\r\nkonkurs. Det finns alltså förutsättningar för att\r\nkommunerna såväl som staten skall kunna vara litet\r\ntuffare mot sina långivare. Det finns ju ingen risk\r\nför att bankerna skall förlora sina pengar. Då borde\r\nde kunna ha en lägre räntesättning på sina\r\nåtaganden.</pre><pre>I det här betänkandet har vi reserverat oss mot det\r\nstatliga stödet på 350 miljoner kronor till Haninge\r\nkommun. Vi anser inte att kommunen har uttömt\r\nsina möjligheter att klara ut sina egna problem. I\r\nvärsta fall får de väl sälja ut dessa fastigheter, även\r\nom det i dagens läge blir till ett dåligt pris. Det finns\r\ningen som helst anledning att övervältra dessa\r\nåtaganden på staten.</pre><pre>I ett annat sammanhang talas det om att inrätta en\r\n''kommunakut''. Då frågar jag mig när det är dags\r\natt inrätta en ''statsakut''. Om vi fortsätter på det\r\nhär viset kommer vi med automatik att hamna i det\r\nläget. Det måste sparas i alla lägen. Staten har inte\r\nråd att göra detta.</pre><pre>Det finns en möjlighet för kommunen att tjäna ca\r\n19 miljoner på grundavdraget som de kan få behålla\r\nom de fyller villkoren 1994. Under 1995 är det fritt\r\nför dem att höja sin kommunalskatt. Då blir det\r\nkommuninvånarna som får ta smällen. Det är väl\r\nriktigt. Det blir också de majoritetspolitiker som\r\nhar ställt till eländet som får ta sitt politiska ansvar.\r\nDet tycker vi också är riktigt. Vi motsätter oss alltså\r\ni allra högsta grad att man beviljar det här lånet.\r\nDet framgår också av vår reservation nr 4. Jag vill\r\nsamtidigt yrka bifall till den.</pre><pre>Per Olof Håkansson ställde några frågor. Jag kan\r\nglädja honom med att tycka att en del av det som\r\nsagts i de reservationer som Socialdemokraterna\r\nhar gjort, bl.a. när det gäller rundgången i\r\nekonomin, faktiskt är riktigt. Vi är ju i allra högsta\r\ngrad för att kommunerna skall spara. Vi har ju\r\nockså medverkat till besparingen på 7,5 miljarder\r\nsom det ofta talas om.</pre><pre>Tidpunkten för detta är ju litet illa vald med hänsyn\r\ntill att ekonomin ser ut som den gör beroende på\r\nkonjunkturen. Det som sägs i reservationen är i och\r\nför sig riktigt, men nu har ju det tåget gått. Jag\r\ntycker ändå att det förtjänar att sägas. Jag slutar\r\nmed det.</pre><pre>Anf. 32  PER OLOF HÅKANSSON (s)\r\nreplik:</pre><pre>Herr talman! Jag tycker att Bo G Jenevall drar en\r\nmärklig slutsats när han säger att tåget har gått. I\r\nvår reservation nr 2 diskuterar vi och vill\r\nåstadkomma en parlamentarisk utredning för att\r\nlösa de problem som Bo G Jenevall finner det vara\r\nriktigt att titta på. Tåget har definitivt inte gått.\r\nDen logiska slutsatsen av Bo G Jenevalls\r\nresonemang är att han och hans partikamrater\r\nkommer att rösta för reservation nr 2.</pre><pre>Anf. 33  BO G JENEVALL (nyd) replik:</pre><pre>Herr talman! Det är en alldeles felaktig slutsats.\r\nDet kommer vi inte att göra. Vi kommer att\r\nfullfölja den politik som vi har stått bakom hittills.\r\nVi kommer att stå bakom den i framtiden också.\r\nMen detta har ju fått besvärande effekter. Jag anser\r\nfortfarande att man har kommit så långt på den\r\nvägen, att det bara är att fortsätta. Konjunkturen är\r\nändå på väg upp nu.</pre><pre>Anf. 34  PER OLOF HÅKANSSON (s)\r\nreplik:</pre><pre>Herr talman! Då kan jag konstatera att Bo G\r\nJenevall tycker och uttalar en sak, men kommer att\r\nrösta för något helt annat.</pre><pre>Anf. 35  EVA ZETTERBERG (v):</pre><pre>Herr talman! Detta betänkande om den\r\nkommunala ekonomin -- som det kallas för på vårt\r\npolitiska språk -- berör de mest grundläggande\r\nfrågorna för människorna i vårt samhälle. Det\r\nhandlar om skolan, barnomsorgen, om hur vi tar\r\nhand om våra äldre, hur sjukvården är organiserad\r\nosv. Det är svårt att i denna text utläsa hur viktiga\r\ndessa frågor är för alla oss som finns i det här\r\nlandet.</pre><pre>Vi vet att inte alla kommuner befinner sig i kris.\r\nDet finns kommuner som faktiskt klarar sig\r\nhyggligt. Men vi vet också att det finns många\r\nkommuner som i dag befinner sig i kris och som har\r\ntvingats till besparingar de aldrig tidigare har drömt\r\nom.</pre><pre>Listan skulle kunna göras lång på de förslag som\r\nhar genomförts och framför allt på de förslag som\r\nkommunerna på grund av dålig ekonomi diskuterar\r\natt genomföra. Jag skall inte vara alltför mångordig\r\nom detta, eftersom tiden i dag är mycket knapp för\r\ndebatt. Det lär finnas fler tillfällen att ta upp dessa\r\nfrågor. Men även om Vänsterpartiet är helt överens\r\nom att det krävs stora förändringar i den\r\nkommunala ekonomin för att göra arbetet mer\r\neffektivt, att se till att varenda skattekrona används\r\neffektivt -- som Kommunal bedriver en stor\r\nkampanj om -- är det helt klart att frågan om\r\nstatsbidragen har blivit mycket illa skött från\r\nregeringens och majoritetens sida.</pre><pre>Jag tycker att det är viktigt att vi i dag inte enbart\r\ndiskuterar de frågor som rör sparbetingen för år\r\n1993 eller ens 1994, utan vi måste se till det\r\nlångsiktiga. Regeringen har i sin långsiktighetsplan\r\ngått ut med att 35 miljarder kronor skall sparas på\r\nden kommunala sektorn. Vi från Vänsterpartiets\r\nsida säger helt nej till besparingar i den\r\nstorleksordningen. Vi menar att den kommunala\r\nekonomin skall stärkas och att kommuner och\r\nlandsting utför ett viktigt arbete. Ekonomin skall i\r\nförsta hand stärkas för att ge kommunerna\r\nmöjlighet att ge en grundläggande vård, omsorg\r\noch utbildning till våra barn, gamla och sjuka. Vi\r\nmåste framför allt värna om denna del och inte så\r\natt säga höja den privata konsumtionen. Det är\r\nnågot oklart var Socialdemokraterna står i denna\r\nfråga, dvs. om de är eller inte är villiga att\r\nlångsiktigt medverka till kraftiga nedskärningar i\r\nden kommunala sektorn.</pre><pre>Herr talman! Det är naturligtvis mitt i allt detta\r\npositivt att regeringen ändå har insett att det inte\r\ngår att dra in så mycket pengar för kommunerna för\r\n1994 som de egentligen vill. Regeringen har ansett\r\natt 4,2 miljarder kronor skall få stanna kvar i\r\nkommunerna. Det är åtminstone ett litet hoppfullt\r\ntecken. Däremot är det att beklaga att både\r\nregeringen och majoriteten har ställt villkor för\r\ndessa bidrag. I själva verket straffas de kommuner\r\nsom inte ser något annat råd än att höja skatten. De\r\nkommuner som upprätthåller en hög kvalitet på\r\nden kommunala barnomsorgen straffas. Jag är\r\nväldigt kritisk mot detta.</pre><pre>I den socialdemokratiska reservationen som tar\r\nupp dessa frågor görs en koppling till att\r\nkommunerna inte skulle få göra några\r\nneddragningar, t.ex. uppsägningar inom den\r\nkommunala sektorn. Vänsterpartiet delar\r\nnaturligtvis uppfattningen att dessa nedskärningar\r\ninte skall göras. Men samtidigt är vi tveksamma till\r\natt reglera frågan på detta sätt. Vi tycker att det är\r\nett stort ingrepp i det kommunala självstyret. Vi\r\ntvekar därför till att yrka bifall till den\r\nreservationen.</pre><pre>Herr talman! Storstadsproblemen finns med i\r\nbetänkandet. Problemen finns också med i de\r\nmotioner som flera av oss har väckt. Vi anser att\r\nsituationen i Stockholm, Göteborg och Malmö är\r\nmycket oroande. Särskilt frågan om Haninge\r\nkommun har uppmärksammats. Nu görs en\r\nhänvisning till Strukturkostnadsutredningen som\r\nskall lägga fram förslag. Det sägs att det skall ske\r\ni början av juni. Men jag har hittills inte sett hur\r\nförslaget skall se ut, men ändå är det så att säga det\r\nsom avvisar våra motionskrav.</pre><pre>Jag skall i stort sett endast uppehålla mig vid frågan\r\nom Haninge kommun. Det är naturligtvis bra att\r\nHaninge får lånet. Men även här är vi i\r\nVänsterpartiet mycket kritiska mot att Haninge\r\nstraffas genom krav på att kommunen inte får\r\ngenomföra en skattehöjning. Frågan är varför\r\nlånen skall vara så ofördelaktiga. Varför kan de\r\ninte, som Vänsterpartiet föreslår, vara ränte- och\r\namorteringsfria under några år? Jag ser med\r\nintresse fram emot hur kds ledamöter kommer att\r\nagera i denna fråga, eftersom de också har väckt\r\nmotioner och tycks vara överens med oss att\r\nvillkoren skall vara betydligt mer gynnsamma.</pre><pre>Haninge kommun har gjort misstag som gör att\r\nekonomin nu befinner sig i denna kris. Men\r\nsamtidigt har man både från höger och vänster gjort\r\nstora kompromisser för att komma till rätta med\r\nproblemen. Moderaterna och högersidan har\r\naccepterat skattehöjningar, och vänstersidan har\r\naccepterat utförsäljningar av kommunens\r\negendomar. Då kan det inte uppfattas som annat än\r\nen bestraffning av en kommun som försöker lösa\r\nsina problem när kommunen inte får höja skatten.\r\nDå förlorar kommunen rätten till statsbidrag.</pre><pre>Herr talman! Det finns mycket mer att säga i denna\r\nfråga. Jag vill särskilt nämna frågan om en\r\nkommunakut. Vänsterpartiet har föreslagit att en\r\nkommunakut skall inrättas. Dessa 4,2 miljarder\r\nkronor kan betraktas som ett steg på vägen.\r\nFöregående talare, Bo Jenevall, tog upp frågan om\r\ndet inte var dags för en statsakut. Men det är en helt\r\nannan fråga där Vänsterpartiet har kommit med en\r\nrad förslag till konkreta årgärder för att minska\r\nbudgetunderskottet. Det finns ingen som helst\r\nmotsatsställning.</pre><pre>Herr talman! Jag ställer mig bakom alla de förslag\r\nsom finns i meningsyttringen av Johan Lönnroth.\r\nMen jag vill särskilt yrka bifall till följande moment\r\nsom tas upp i meningsyttringen: Mom. 1 som\r\nhandlar om det samhällsekonomiska utrymmet,\r\nmom. 18 som handlar om lånevillkor för Haninge\r\noch till mom. 20 som gäller en kommunakut.</pre><pre>Jag vill särskilt nämna att vi stöder flera av de\r\nsocialdemokratiska reservationerna, men särskilt\r\nreservation 5 -- som tidigare socialdemokratiska\r\ntalare har tagit upp -- som gäller konkurrrens i\r\nkommunal verksamhet. Det är viktigt att\r\nmyndighetsutövningen inte förfuskas. Jag yrkar\r\nbifall till den reservationen.</pre><pre>Anf. 36  LENNART HEDQUIST (m):</pre><pre>Herr talman! Låt oss göra ett tankeexperiment. Låt\r\noss tänka tillbaka på åren i slutet av 1980-talet och\r\ntänka oss in i de positiva effekter som skulle ha\r\nuppnåtts om den omstrukturering och förnyelse av\r\nden kommunala verksamheten som pågått de två\r\nsenaste åren i stället hade kunnat inledas på allvar\r\nredan de åren. Ingen torde kunna bestrida hur bra\r\nett sådant tidigarelagt förändringsarbete skulle ha\r\nvarit för hela landet.</pre><pre>Jag nämner detta inte bara för att peka på att\r\nSocialdemokraterna, som då var i\r\nregeringsställning, underlät att använda styråran\r\ntill att på allvar stimulera den kommunala sektorn\r\ntill nytänkande, effektiviseringar och besparingar.\r\nDet var förvisso en allvarlig underlåtenhetssynd,\r\nsom fick sina verkningar bland mycket annat på\r\nsamhällsekonomin. Jag nämner detta för att påtala\r\natt Socialdemokraterna inte verkar ha lärt sig något\r\nav sina misstag.</pre><pre>Lindbeckkommissionen skriver visserligen i sitt\r\nbetänkande: ''I den mån det går att lära av tidigare\r\nmisstag är situationen ljus för Sverige.'' Så verkar\r\ndet alltså inte generellt vara. Socialdemokraterna\r\när tydligen inte bara beredda att göra om sina\r\nmisstag utan också förvärra dem. Det intrycket\r\nförstärks när man läser deras reservation till\r\nbetänkandet om den kommunala ekonomin. I detta\r\nbetänkande verkar de nu vilja använda statens\r\nstyråra -- Per Olof Håkansson bekräftade detta\r\nnyss -- till att förhindra ett viktigt och fruktbart\r\nomstruktureringsarbete i kommunerna. De vill\r\nnämligen ställa som villkor för kommuner och\r\nlandsting för att få disponera skatteintäkterna av de\r\nsänkta grundavdragen, de 4,2 miljarderna som Eva\r\nZetterberg nyss nämnde, att den enskilda\r\nkommunen och det enskilda landstinget skall\r\nförbinda sig att inte verkställa uppsägning av\r\npersonal under tiden den 1 juli 1993 till den 31\r\ndecember 1994.</pre><pre>Innebörden av detta villkor blir att det nödvändiga\r\noch för framtiden synnerligen betydelsefulla\r\narbetet med att finna nya effektivare vägar att nå\r\nönskade servicemål kommer att avstanna. Så snart\r\neffekten av en omstrukturering, effektivisering\r\neller annan förändring av verksamheten skulle\r\nkunna innebära övertalighet får varsel av personal\r\ninte ske enligt s-förslaget. Då skulle nämligen en\r\nstatlig sanktion träda i kraft.</pre><pre>Bl.a. överföringar av arbetsuppgifter från egen regi\r\ntill entreprenader skulle förhindras eller i varje fall\r\nförsvåras. Förslaget skulle, som vi påpekar i\r\nutskottsbetänkandet, innebära ett principiellt\r\nmycket tveksamt ingrepp i enskilda kommuners\r\nverksamhetsplanering. Det visar hur mycket som\r\nåterstår innan socialdemokraterna här i riksdagen\r\när beredda att på ett konstruktivt sätt låta\r\nkommuner och landsting själva fullfölja det\r\nförändringsarbete de står mitt uppe i. Jag vill för\r\negen del gärna tro att detta förslag från den\r\nsocialdemokratiska riksdagsgruppen inte\r\napplåderas av de i konkret verklighet mer\r\nförankrade lokala företrädarna för partiet ute i\r\nkommunerna.</pre><pre>Socialdemokraternas politik tycks därutöver som\r\nvanligt vara inriktad på skattehöjningar som\r\nlösning. Det är därför de värjer sig mot regeringens\r\nförslag, som har till syfte att motverka kommunala\r\nskattehöjningar i en situation när det kommunala\r\nskattestoppet inte förlängs. De är därför de lägger\r\nfram förslag som skulle innebära att\r\nförändringsarbetet ute i kommunerna tappar\r\ntempo.</pre><pre>Herr talman! I utskottets betänkande redovisas\r\näven de överväganden vad gäller den kommunala\r\nekonomin som kan göras inför 1994. 1994 är ju det\r\nandra övergångsåret efter den stora reformeringen\r\nav bidragssystemet som beslutades i fjol. Inför 1995\r\nkommer det att vara nödvändigt med ytterligare\r\nförändringar av det ekonomiska samspelet mellan\r\nstat och kommunsektor. Målet bör vara ett\r\nlångsiktigt stabilt regelsystem. Det bör vara\r\nkonstruerat så, att vi även uppnår önskemålet om\r\nen nettoström och att finaniseringsprincipen lätt\r\nkan upprätthållas vid förändringar av\r\nfinansieringsansvaret samt att staten har\r\nmöjligheter att styra den totala kommunala\r\nskattekvoten på ett ändamålsenligt sätt.</pre><pre>I en rad motioner har bidragssystemets\r\nkonstruktion berörts. De redovisas i betänkandet.\r\nMed utgångspunkt i de utredningar som i dag\r\nbedrivs kommer riksdagen att senare få besluta i de\r\nfrågorna inför 1995.</pre><pre>Herr talman! Jag ber att få yrka bifall till hemställan\r\ni utskottets betänkande i dess helhet.</pre><pre>Anf. 37  PER OLOF HÅKANSSON (s)\r\nreplik:</pre><pre>Herr talman! Jag har lärt mig att lyssna mycket\r\nnoggrant till det Lennart Hedquist säger. Han kan\r\nväldigt mycket om kommunal verksamhet och\r\nkänner kommunsektorn mycket väl.</pre><pre>Jag tycker att det är litet ledsamt att Lennart\r\nHedquist nu diskuterar och kritiserar ett förslag\r\nsom han påstår är Socialdemokraternas. Det är\r\nfaktiskt inte så vi har skrivit det. Vi har inte lagt\r\nfram förslag om att man inte skall verkställa\r\nuppsägningar i kommunsektorn på det sätt som\r\nLennart Hedquist beskriver. Jag försökte i mitt\r\nhuvudanförande peka på just det faktum att vi inte\r\nser det som särskilt meningsfullt att dessa 60 000,\r\n70 000 eller 80 000 kommunanställda tvingas ut i\r\narbetslöshet. Kostnaden för denna arbetslöshet gör\r\natt det inte blir någon besparing för samhället. Det\r\nkommer tillbaka i en eller annan form.</pre><pre>Vi socialdemokrater tror att det är bättre att dessa\r\nmänniskor finns kvar inom kommunsektorn för att\r\ni första hand skaffa sig kompetens för att söka ett\r\njobb utanför den kommunala sektorn och i andra\r\nhand kanske utveckla den kommunala\r\nverksamheten för att skaffa sig annan kompetens\r\nför att kunna vara kvar i den kommunala\r\nverksamheten. Först i tredje hand skall de finnas\r\nkvar inom kommunsektorn som en allmän\r\nresursförstärkning.</pre><pre>Den beskrivning och den kritik av vårt förslag som\r\nLennart Hedquist gör står inte på något sätt i\r\nkontakt med det förslag som vi har lagt fram. Jag\r\nbeklagar att Lennart Hedquist inte har satt sig in i\r\ninnebörden av vårt förslag och vad det grundas på.</pre><pre>Anf. 38  LENNART HEDQUIST (m)\r\nreplik:</pre><pre>Herr talman! Faktum kvarstår, Per Olof\r\nHåkansson, att ni i er reservation skriver följande:\r\n''Villkoren bör således utformas så att respektive\r\nkommun och landsting, som skall ha del av medlen,\r\nförbinder sig att inte verkställa uppsägning av\r\npersonal under tiden från den 1 juli 1993 till den 31\r\ndecember 1994.''</pre><pre>Jag tror med den kännedom jag har om den\r\nkommunala verksamheten att ingen kommun ägnar\r\nsig åt att varsla personal i nuvarande\r\narbetsmarknadsläge och verkställa dessa varsel om\r\nman ser att det leder till ökade kostnader för\r\nkommunen eller för samhällsekonomin. Man går\r\nganska varsamt fram -- vi får rapporter om det från\r\nolika håll. Men det finns också situationer när man\r\ngör omstruktureringar och förändringar och lägger\r\növer verksamhet från egen regi till entreprenad som\r\ninnnebär att övertalighet uppstår och att det finns\r\nskäl att genomföra varsel.</pre><pre>Det är alldeles uppenbart att ni socialdemokrater\r\nföreslår att sådana åtgärder skall mötas av en statlig\r\nsanktion. Jag noterar att t.o.m. Eva Zetterberg\r\nfrån Vänsterpartiet har invändningar mot detta\r\nmycket trubbiga förslag till hantering av\r\nkommunerna och den kommunala självstyrelsen.</pre><pre>Anf. 39  PER OLOF HÅKANSSON (S)\r\nreplik:</pre><pre>Herr talman! Vi har aldrig bestritt att det kan\r\nuppstå övertalighet i den kommunala\r\norganisationsförändringen. Men det Lennart\r\nHedquist nu bekräftar är att han egentligen är helt\r\nokänslig för de arbetslöshetstal som kommer att\r\nöka om denna övertalighet och de andra\r\nförändringarna får slå ut i full blom. Det finns\r\nsignaler som säger att 60 000--80 000 människor\r\nunder de närmaste åren kommer att tvingas ut i\r\narbetslöshet. Det är det problemet vi försöker lösa.</pre><pre>Det är ingen hemlighet att vi har varit mycket\r\ntveksamma till att så att säga byta ut de villkor för\r\nregleringen som regeringen har bäddat för. Men vi\r\nsåg ingen bättre lösning för att snabbt åstadkomma\r\nett bra resultat. Därför har vi formulerat villkoren\r\nså, att den kommun som inte verkställer\r\nuppsägningar får behålla pengarna. Syftet är ju --\r\njag vill understryka det igen -- att lindra\r\narbetslöshetens effekter. De människor som annars\r\nskulle blivit uppsagda och hamnat i arbetslöshet\r\nskall skaffa sig kompetens för att få ett jobb utanför\r\nden kommunala sektorn eller ny kompetens för att\r\nkunna stanna kvar i den kommunala sektorn.</pre><pre>Anf. 40  LENNART HEDQUIST (m)\r\nreplik:</pre><pre>Herr talman! Jag noterade att Bo G Jenevall i likhet\r\nmed mig framhöll att förändringsarbetet ute i\r\nkommunerna har blivit feltajmat. Jag uppehöll mig\r\ni mitt anförande vid hur bra det hade varit om\r\narbetet i stället på allvar hade inletts under de sista\r\nåren på 1980-talet.</pre><pre>När så nu icke skedde är det av strukturskäl oerhört\r\nnödvändigt att det sker utan fördröjning, trots det\r\nläge vi har nu. Vi får självklart beakta de\r\narbetsmarknadspolitiska förutsättningarna, men\r\ndet är fel väg att gå att som Socialdemokraterna\r\nförsöka lägga en hämsko på kommunernas\r\nmöjligheter att framgångsrikt driva detta arbete\r\nvidare.</pre><pre>Jag beklagar att Socialdemokraterna här i\r\nriksdagen har kommit med ett så illa övertänkt\r\nförslag.</pre><pre>Anf. 41  OLLE SCHMIDT (fp):</pre><pre>Herr talman! Betänkandet om den kommunala\r\nekonomin ger upphov till den tredje mer\r\nomfattande debatten om kommunerna under\r\ndenna mandatperiod. Förra året beslöt vi att\r\nsjösätta ett helt nytt statsbidragssystem, den s.k.\r\npåsen, samtidigt som en del problem med de nya\r\nstatsbidragen krävde ytterligare överväganden. P O\r\nHåkansson var inne på det. Därför tillkom det\r\nockså övergångsregler, och en utredare tillsattes\r\nmed uppgift att ta sig an de s.k.\r\nstrukturkostnaderna, dvs. den strukturella\r\nkostnadsutjämningen mellan kommunerna.</pre><pre>I dag har vi att fatta beslut om ytterligare\r\nutredningar, bl.a. för att skapa ett robustare\r\ninkomstutjämningssystem med en nettoström av\r\npengar från staten till kommunen.</pre><pre>Herr talman! Det finns anledning att nämna att det\r\nfinns en del ljuspunkter i Sveriges ekonomi just nu.\r\nFörhoppningsvis kommer man i morgon att tala\r\nmera om det i denna kammare. Men det har också\r\natt göra med ekonomin för kommunerna.</pre><pre>Exporten ökar, räntorna går ned, kronan stärks och\r\nvarslen minskar. Inflationen är fortsatt låg. Det\r\nfinns tecken som tyder på att konjunkturbotten nu\r\när nådd. Allt detta är glädjande. Självfallet återstår\r\nmycket för att vi skall få balans i ekonomin, pressa\r\nned budgetunderskottet och skapa förutsättningar\r\nför en trovärdig och långsiktig ekonomisk politik.</pre><pre>Det långsiktiga ekonomisk-politiska program som\r\nvi i morgon skall ta ställning till ger goda\r\nförutsättningar för det. Det handlar om att klara en\r\nekonomi i balans och att klara välfärden -- en bra\r\nsjukvård, en bra skola och en bra barnomsorg.\r\nDetta är ju något som kommunerna sköter om, och\r\nsom också Eva Zetterberg var inne på.</pre><pre>Kommuner och landsting har en central roll i\r\nvälfärdsfrågorna. Därför är det självfallet viktigt att\r\nvi här i riksdagen ger kommuner och landsting\r\nrimliga förutsättningar att klara av att sköta dessa\r\nviktiga frågor.</pre><pre>Herr talman! Förra året hade vi en livlig debatt om\r\nindragningen av 7,5 miljarder från kommunerna.\r\nDet var också P O Håkansson inne på. Vi var från\r\nborgerlig sida kritiska mot att Socialdemokraterna\r\nmörkade. De sade nej, men de finansierade inte\r\nnågra ytterligare bidrag till kommunerna. Det förs\r\nsamma typ av budgetresonemang i dag, och\r\nkritiken kan framföras i dag igen.</pre><pre>Herr talman! Det vore hederligare om\r\nSocialdemokraterna kunde erkänna att de, om de\r\nfår ansvaret att styra Sverige och Allan Larsson får\r\nbli finansminister, inte heller skulle kunna ge\r\nkommuner och landsting lösare tyglar i fråga om\r\nekonomin. Överorden i de socialdemokratiska\r\nreservationerna ger ju ett intryck av det.</pre><pre>Herr talman! Jag uttalade förra året att\r\nindragningarna var tuffa för kommunerna, att det\r\nvar ett nödvändigt men inte alls muntert beslut. De\r\nkommunala julaftnarna som somliga fortfarande\r\ntalar om är för länge sedan över. Många kommuner\r\ngenomgår för närvarande stora förändringar. Men\r\nboksluten blev ändå inte så dystra som somliga\r\nolyckskorpar förutsade, och det är viktigt att\r\npoängtera. Några av olyckskorparna tror jag vi kan\r\nhitta i denna kammare.</pre><pre>Kommunerna har i dag ett plus. Staten har, som Bo\r\nG Jenevall var inne på, ett gigantiskt underskott i\r\nsin ekonomi. I Socialdemokraternas reservationer\r\nfinns formuleringar av en styrka och i ett röstläge\r\nsom inte överensstämmer med verkligheten. Jag\r\ntittade igenom de reservationer som skrevs förra\r\nåret. Redan då målade Socialdemokraterna i\r\nväldigt mörka färger. De betrodde inte\r\nkommunalmännen med att klara de ändrade\r\nförutsättningarna.</pre><pre>Herr talman! Inför kommande år sätts\r\nkommunerna under fortsatt stark ekonomisk press.\r\nDet tror jag att vi alla är överens om. Men\r\nkommunerna måste också vara med och minska det\r\nstrukturella budgetunderskottet. Därför blir det\r\ningen uppräkning av statsbidraget. Det blir en\r\nnominellt oförändrad bidragsram och ett fortsatt\r\nstarkt omvandlingstryck.</pre><pre>För att underlätta för kommuner och landsting får\r\nde behålla samma skatteunderlag för nästa år, trots\r\nsänkningen av grundavdraget. Det handlar om 4,2\r\nmiljarder kronor, som tillförs kommunsektorn. Det\r\nvisar att regeringen tar kommunernas problem på\r\nallvar. De personalneddragningar som\r\nkommunerna har aviserat bör därför kunna\r\nbegränsas. Detta är viktigt att säga, i synnerhet nu\r\nnär konjukturen inte är den bästa, även om det\r\nfinns ljuspunkter.</pre><pre>Det finns dock en hake med dessa extra pengar.\r\nKommunerna får inte höja skatten. Jag tycker att\r\ndet är ett rimligt krav. Helst hade jag sett att det\r\nkommunala skattestoppet hävdes först 1995. Jag\r\ntycker att regeringens förslag är en rimlig\r\nkompromiss. Att över lag höja kommunalskatten\r\när ingen lösning på problemet. Det handlar om att\r\npressa kostnader och försöka få ut mer för\r\nskattepengarna.</pre><pre>Socialdemokraterna bullrar en hel del om dessa 4,2\r\nmiljarder och det upphävda skattestoppet. De talar\r\nom inskränkt kommunalt självstyre. Lennart\r\nHedquist har berört den frågan. Jag tycker inte att\r\ndet är så mycket att yvas över. Som Lennart\r\nHedquist säger föreslår Socialdemokraterna själva\r\natt kommunerna som villkor för att få dessa 4,2\r\nmiljarder måste förbinda sig att inte säga upp\r\npersonal. Tala om kommunalt självstyre! Jag är\r\nnästan övertygad om att det kommer att leda till\r\nhöjda kommunala skatter.</pre><pre>Jag skulle vilja fråga P O Håkansson om han är\r\nberedd att här i riksdagen, som riksdagsman, i\r\ndetalj bestämma hur hans kamrater i Trelleborg\r\nskall forma kommunalpolitiken. Jag är inte så säker\r\npå att P O Håkanssons partivän kommunalrådet\r\nEgil Ahl i Trelleborg är medveten om vad P O\r\nHåkansson i dag är beredd att besluta om.</pre><pre>Herr talman! I en rad motioner berörs\r\nutformningen av skatteutjämningssystemen.\r\nUtskottet hänvisar dels till\r\nStrukturkostnadsutredningen, dels till\r\nFinansdepartementets kommande översyn av\r\nskatteutjämningen. Jag har av medierna förstått att\r\nflera redan har börjat kommentera det som\r\nutredaren Uno Svaleryd skall presentera nu på\r\nmåndag -- på måndag, Eva Zetterberg. Det gäller\r\nde nya principerna för att klara av\r\nstrukturkostnadsutjämningen, att hitta en rimlig\r\nfördelningsnyckel som bl.a. inrymmer samtliga\r\nkommuner. Jag tror att det kanske är klokt att spara\r\ndet definitiva ställningstagandet tills utredningen är\r\npresenterad och vi har fått in remissvar och\r\nsynpunkter från många övriga. Jag vill dock gärna\r\nsäga att jag tycker att Svaleryd har skapat en bra\r\ngrundmodell för att få fram rättvisande\r\nstandardkostnader, ett i längden hållbarare system.</pre><pre>Herr talman! Slutligen några ord om Haninge.\r\nHaninge har hamnat i extremt trångmål genom ett\r\nilla skött bostadsbolag. Regeringen föreslår därför\r\natt riksdagen skall bistå haningeborna med ett\r\nförmånligt lån, allt för att ge Haninge kommun\r\nmöjlighet att själv ta sig ur sina bekymmer.\r\nRegeringens förslag överensstämmer inte till fullo\r\nmed den förhandlingsuppgörelse som landshövding\r\nUlf Adelsohn framförhandlat. De väsentliga\r\ndelarna finns dock med. Jag tycker att det är riktigt\r\natt vi hjälper Haninge, dock utan att ställa dörren\r\npå glänt till en kommunakut. Jag har förstått av\r\ntidningsuppgifter att en samverkan över\r\nblockgränserna nu verkar komma i gång i Haninge,\r\noch det tyder ju på att Haninge har accepterat\r\nregeringens och utskottets ställningstagande.</pre><pre>Herr talman! För mig som liberal utgör den\r\nverksamhet som kommuner och landsting utför\r\nnågot av hjärtat i välfärdspolitiken. Det har varit\r\noch kommer fortsatt att vara en ansträngande\r\nperiod för kommunerna. Jag är övertygad om att de\r\nvillkor som vi i dag i riksdagen anger är av det slaget\r\natt både kommuner och landsting fortsatt kan ha\r\nhög kvalitet på verksamheten. Jag vill yrka bifall till\r\nhemställan i finansutskottets betänkande FiU29.</pre><pre>Anf. 42  EVA ZETTERBERG (v) replik:</pre><pre>Herr talman! Jag vill ta upp några saker med Olle\r\nSchmidt, som är en av företrädarna för den\r\nborgerliga majoriteten. För det första är det bra att\r\nstrukturkostnadsutredningen kommer och att vi i\r\nlugn och ro får ta del av resultatet. Det är\r\nnödvändigt med en omfördelning av statsbidragen\r\nså att storstäderna, som har så tunga kostnader på\r\ndet sociala området, får en rättvis bedömning och\r\nstatsbidrag som utgår från de speciella behov som\r\nfinns.</pre><pre>Olle Schmidt talade om vilket bra år 1992 hade varit\r\nför kommunerna. Jag tog i mitt anförande upp att\r\ninte alla kommuner är i kris. Vi vet att det finns en\r\nbra verksamhet på de allra flesta håll. Vi vet också\r\natt botten är nådd vad gäller rationaliseringar och\r\neffektiviseringar. Man har nått långt där.</pre><pre>Jag vill gärna framhålla Stockholm bland de\r\nkommuner som har dålig ekonomi. Kommunen har\r\nvisserligen inte extremt dålig ekonomi, men den\r\nhar tydliga problem. Man talar där om besparingar\r\npå 15--18 % inför 1994. Det innebär inget annat än\r\natt man exempelvis måste utöka barngrupperna på\r\ndagis, Olle Schmidt. I skolorna diskuterar man på\r\nsina håll att lägga avgift på maten även för barn som\r\ngår på låg- och mellanstadium eller att kraftigt\r\nförsämra kvaliteten på maten. Det innebär att det\r\nutrymme som finns för ytterligare besparingar\r\nframöver är mycket litet.</pre><pre>Jag har tidigare anfört att jag har principiella\r\nsvårigheter att ställa upp på det socialdemokratiska\r\nförslaget. Det innebär att man lägger sig i det\r\nkommunala självstyret genom att säga att\r\nkommunerna inte får säga upp personal. Jag delar\r\ndock grundsynen i det förslaget, att man skall\r\nförhindra ytterligare uppsägningar.</pre><pre>Men vad har ni från den borgerliga sidan att anföra\r\ni stället? Ni vill ju genomföra dessa besparingar,\r\nbåde på kort och lång sikt. Ni vill ställa krav på\r\nkommunerna att inte höja skatten för att få del av\r\nextra bidrag under 1994. Ni har ingenting att\r\nkomma med på detta område, för att se till att\r\nkommunerna kan hålla en hygglig kvalitet på\r\nverksamheten även i framtiden.</pre><pre>Anf. 43  OLLE SCHMIDT (fp) replik:</pre><pre>Herr talman! Eva Zetterberg säger att vi inte har\r\nnågonting att komma med. Det var väl ändå att ta\r\ni. I en mängd olika propositioner lägger regeringen\r\ngrunden för en bra ekonomisk utveckling i Sverige.\r\nVi skall visserligen ha den ekonomisk-politiska\r\ndebatten i morgon, men senast i går såg jag att\r\nräntorna är på väg ner och att kronkursen stärkts.\r\nUtvecklingen i Sverige går allt bättre.</pre><pre>Jag har sett att man i en publikation, närstående\r\nbåde Socialdemokratin och Vänsterpartiet, driver\r\nen kampanj. Man säger att det nu är fart på Sverige\r\nigen. Det är bra. Vi har ansvaret att tala om att det\r\nfaktiskt finns ljuspunkter i svensk ekonomi.\r\nRegeringens långsiktiga ekonomiska politik leder\r\nju också till det. Jag har suttit i kommunal\r\nbeslutsfattande ställning när ekonomin har rasat\r\noch inflationen har varit gigantiskt hög, och det\r\nfinns ingenting mer förödande för kommuner. Vid\r\nsådana tillfällen, Eva Zetterberg, är det svårt att\r\nhålla någon kommunal budget i ordning.</pre><pre>Jag sade inte Eva Zetterberg, att 1992 var ett bra\r\når. Jag sade att de olyckskorpar som sade att det\r\nskulle gå extremt illa fick fel. Det är givetvis därför\r\nsom bl.a. SKTF i ett tiotal rapporter bemöter\r\nsynpunkter om att kommunernas ekonomi inte är\r\nså dålig som den tidigare sades vara. Det är viktigt\r\natt poängtera.</pre><pre>Det är precis den situationen som regeringen är\r\nmedveten om, nämligen att nästa och kanske fler\r\nkommande år kan komma att bli besvärliga. Därför\r\ntillför man kommunerna 4,2 miljarder kronor. Det\r\när ju inga småsummor. För min hemort blir det 70\r\nmiljoner kronor. Det är verkligen inga småsummor.\r\nMan måste väl då säga att regeringen gör\r\nnågonting.</pre><pre>Vad gäller det förslag i\r\nStrukturkostnadsutredningen som ger negativa\r\neffekter bl.a. för storstadsområdena har Eva\r\nZetterberg och jag inte några delade meningar om.\r\nDet har egentligen inte trätt i kraft, och jag tycker\r\natt vi ändrar på förslaget. Uno Svaleryd påvisar en\r\nbättre modell i det förslag som inom kort kommer\r\natt presenteras. Den ger bättre förutsättningar för\r\nstorstäderna när det gäller att klara deras svåra\r\nsociala och ekonomiska problem.</pre><pre>Anf. 44  EVA ZETTERBERG (v) replik:</pre><pre>Herr talman! År 1992 års slutresultat blev inte fullt\r\nså illa som många av oss befarade. Det håller jag\r\nmed Olle Schmidt om. På den punkten kan vi väl\r\nvisa viss självkritik. Men vi vet också att det\r\nberodde på att skatteinkomsterna blev bättre 1992\r\nberoende på 1990 års skatteinkomster. Men för\r\n1993 kommer skatteinkomsterna att vara lägre.</pre><pre>Jag är säker på att alla är glada över att det verkar\r\nsom att antalet jobb nu ökar och att vi har en\r\nekonomisk uppgång, även om den hittills är så pass\r\nliten att jag finner det svårt att redan nu jubla.</pre><pre>Jag återkommer till att man från regeringens sida\r\nstraffar kommuner som redan i dag har det svårt.\r\nHaninge kommun är ett undantag. Men det görs på\r\nett sådant sätt att det för Haninge skapas ytterligare\r\nproblem. Man hjälper inte kommunen effektivt\r\nnog för att komma ur dess svåra situation.</pre><pre>Herr talman! Jag vill åberopa SKTF-rapporterna.\r\nJag tycker att de är utmärkta på olika områden.\r\nRapporterna har visat att flera av regeringens\r\nförslag om den ekonomiska politiken -- jag tänker\r\npå sänkt sjukersättning, på sänkt\r\narbetslöshetsersättning och på en rad andra sådana\r\nområden -- ofelbart drabbar kommunerna, och\r\nkostnaderna stiger. Kommunernas kostnader för\r\nexempelvis högre socialbidrag och högre\r\nbostadsbidrag ökar på grund av att regeringen\r\nåstadkommit försämringar på andra områden. Jag\r\ntycker inte att regeringen har så mycket att komma\r\nmed när det gäller att hjälpa just de kommuner som\r\nhar svårt att upprätthålla en god kvalitet på önskad\r\nverksamhet.</pre><pre>Anf. 45  OLLE SCHMIDT (fp) replik:</pre><pre>Herr talman! Jag har full respekt för dessa\r\nrapporter. Jag har läst dem alla. Stundom använder\r\njag dem som nattlig lektyr. Men huvudproblemet är\r\nju, Eva Zetterberg, att man utgår från ett statiskt\r\nläge.</pre><pre>Om vi i det här huset inte skulle göra någonting och\r\nom ingenting skulle hända, om skatterna skulle\r\nfortsätta att stiga, om underskottet skulle fortsätta\r\natt öka och om ekonomin skulle forsätta raseras,\r\nundrar jag hur situationen skulle bli. Skriv en\r\nrapport om det! Uppdraget skulle kanske Eva\r\nZetterberg kunna åta sig. Det är den verkligheten\r\noch situationen som vi försöker bemöta just för att\r\nbl.a. klara de viktiga välfärdsfrågorna i\r\nkommunerna. Eva Zetterbergs och min\r\nuppfattning om det här är säkert ganska likartad.\r\nOm vi inte skulle göra någonting skulle situationen\r\nför kommunerna bli så oerhört mycket värre för\r\nkommunerna att välfärden verkligen skulle raseras.</pre><pre>Eva Zetterberg säger att regeringen straffar\r\nkommunerna. Jag blir nästan upprörd. Jag har\r\nintrycket att de 4,2 miljarderna inte ''snöts ur\r\nnäsan'' vid regeringsförhandlingarna. Mitt\r\nintrycket är i stället att det här skedde genom\r\nintensiva nattmanglingar vid vilka bl.a. några\r\npartiledare var närvarande. Att säga att\r\nkommunerna straffas när det ''snyts fram'' 4,2\r\nmiljarder kronor till kommunerna är fel sätt att\r\nanvända språket på. Eva Zetterberg är en för\r\nbegåvad person för att använda språket så.\r\nVanligvis formulerar hon sig mycket väl. Man skall\r\ninte säga så när det handlar om ett tillskott till den\r\nkommunala verksamheten. Jag tycker att det var\r\nbra att dessa 4,2 miljarder kronor tillfördes\r\nkommunerna. Däremot anser jag att det\r\nkommunala skattestoppet kunde ha fått bestå även\r\nunder 1994. Men jag har accepterat kompromissen,\r\näven om jag tyckt det vara rimligare att häva det till\r\n1995.</pre><pre>Anf. 46  PER OLOF HÅKANSSON (s)\r\nreplik:</pre><pre>Herr talman! Jag har några kommentarer att\r\nkomma med när det gäller Olle Schmidts\r\nanförande.</pre><pre>För det första kritiserade Olle Schmidt litet\r\nsvepande den socialdemokratiska reservationen\r\nnär han påstod att den var alldeles för expansiv.\r\nDen kritiken bör ställas mot vad som faktiskt står i\r\nreservation 1, nämligen: ''Enligt utskottets mening\r\nkommer utrymmet för en expansion av de\r\nkommunala utgifterna under lång tid framöver att\r\nvara starkt begränsat.'' Det kontrasterar starkt mot\r\nOlle Schmidts osanna beskrivning.</pre><pre>För det andra gjorde Olle Schmidt ett nummer av\r\natt bokslutet för 1992 blev bättre än förutsett. Jag\r\nvill påminna om att det berodde på den\r\neftersläpande utbetalningen av 1990 års\r\nskatteintäckter, i förening med det låga\r\ninflationsläget för 1992. Det låga inflationläget\r\nhade i stor utsträckning den förra regeringen\r\narbetat fram. Jag vet att Olle Schmidt vet det här,\r\nmen det kanske inte alla gör.</pre><pre>För det tredje kritiserar Olle Schmidt oss\r\nsocialdemokrater för att vi har lagt fram ett förslag\r\nsom enligt vår mening skall ''läka'' arbetslöshetens\r\ngissel. Det bygger på att bättre utnyttja den kostnad\r\nsom ligger i arbetslösheten. Enligt vår uppfattning\r\när den bästa sparåtgärden att minska\r\narbetslösheten. Precis som Eva Zetterberg, undrar\r\njag vilka förslag som Folkpartiet har när det gäller\r\natt förhindra att dessa 60 000--70 000\r\nkommunanställda hamnar i arbetslöshet. Det är\r\nnämligen effekten av den politik som Olle Schmidt\r\nså varmt förordar.</pre><pre>Anf. 47  OLLE SCHMIDT (fp) replik:</pre><pre>Herr talman! Även om Socialdemokraterna är\r\nexpansiva eller inte, så var det som Per Olof\r\nHåkansson sade bra. Det kan väl också noteras, så\r\natt vi i fortsättningen får en mer städad debatt.</pre><pre>När vi diskuterade de 7,5 miljarderna påminde jag\r\natt ni aldrig erkänt att ni inte klarade\r\nfinansieringen. Jag vågar påstå, Per Olof\r\nHåkansson, att intrycket som man har i den s.k.\r\nkommunvärlden -- vi har ju varit på gemensamma\r\nkonferenser exempelvis i vårt eget län -- nämligen\r\natt det skall bli lösare tyglar och det skall bli lättare\r\nför kommunerna om Socialdemokraterna kommer\r\ntill makten, är en mycket spridd uppfattning. Den\r\ntypen av dubbla budskap tycker jag fortfarande\r\nfinns i den socialdemokratiska retoriken och\r\ndebatten.</pre><pre>Det talas om hur den kommunala utvecklingen\r\nblev. Men alla de förutsättningar som här nämns av\r\nPer Olof Håkansson är väl ingenting nytt. Dem\r\ngrundade ju vi vår bedömning på. Jag vill inte påstå\r\natt Socialdemokraterna är bättre på att göra\r\nprognoser än andra, men vi grundade faktiskt vår\r\nbedöming på dem. Det går inte att i efterhand säga\r\natt det var därför som vi till en del hade fel. Det\r\nhandlade ju om ren demagogi, och det kan man väl\r\nerkänna. Och det är ju ingenting ovanligt i\r\npolitiken.</pre><pre>Att läka arbetslöshetens gissel. Jag delar självfallet\r\nden uppfattningen. Men som jag sade både i mitt\r\nhuvudinlägg och i repliken till Eva Zetterberg är\r\ndet den långsiktiga ekonomiska politiken som är\r\nhuvudmedlet för att klara sysselsättningen i vårt\r\nland. Det är väl ändå inte så att P O Håkansson tror\r\natt det är den kommunala sektorn och den\r\nkommunala expansionen som skall klara\r\nexempelvis Trelleborg eller Malmö. Det är väl\r\nökade möjligheter för den konkurrensutsatta\r\nsektorn i Sverige att exportera som skall klara\r\nSveriges ekonomi och sysselsättningen de närmaste\r\nåren.</pre><pre>Jag såg i går att man inom industrin på drygt ett år\r\nhar förlorat 200 000 jobb. Motsvarande siffror inom\r\nden kommunala sektorn är det svårt att exakt få\r\nfram, men den är inte speciellt hög jämfört med\r\narbetslösheten inom industrin. Det har skett en del\r\nfriställningar, men det har huvudsakligen gällt\r\nvikarier och tillsvidareanställda. Men någon exakt\r\nsiffra har det varit svårt för mig att få fram.</pre><pre>Anf. 48  PER OLOF HÅKANSSON (s)\r\nreplik:</pre><pre>Herr talman! Jag är glad för att Olle Schmidt i\r\nfortsättningen inte kommer att sprida detta\r\nfelaktiga påstående att vi skulle stå för lösa tyglar\r\nnär det gäller kommunsektorn. Jag kan bara be\r\nOlle Schmidt att han, när han skall beskriva vår\r\npolitik, citerar ordagrant vad vi sagt -- i detta fall\r\nt.ex. i reservation 1.</pre><pre>Olle Schmidt fortsätter att misstolka vad vi säger.\r\nVi är helt på det klara med att det är den\r\nkonkurrensutsatta sektorn som skall expandera.\r\nMen det är inte det problemet gäller. Vi skall inte\r\nförst skapa en ännu värre situation när det gäller\r\narbetslösheten för att sedan möjligen få det bättre.\r\nVi måste i stället se vad vi kan göra nu för dem som\r\när på väg att bli arbetslösa. Det är därför som jag\r\nhar lagt fram detta förslag.</pre><pre>Jag förstår vad Olle Schmidt säger, men jag har inte\r\nfått veta vilken lösning som Folkpartiet och Olle\r\nSchmidt föreslår för att förhindra att 60 000, 70 000\r\neller 80 000 kommunanställda blir arbetslösa.\r\nArbetslösheten kostar pengar, och dessa pengar vill\r\nvi använda på ett bättre sätt. I första hand vill vi,\r\nsom jag har sagt många gånger tidigare i dag, ge\r\ndessa anställda en sådan kompetens att de kan\r\nfungera i den konkurrensutsatta sektorn.</pre><pre>Vad är Folkpartiets svar på detta?</pre><pre>Anf. 49  OLLE SCHMIDT (fp) replik:</pre><pre>Herr talman! Vårt svar är åtminstone inte att vi vill\r\nöka budgetunderskottet, såsom\r\nsocialdemokraterna vill. Vi tror att det skulle\r\nförsämra möjligheterna att få bukt med Sveriges\r\nekonomiska problem och att säkra sysselsättningen\r\ni vårt land.</pre><pre>Däremot är vi beredda att satsa extremt mycket på\r\nolika kompetenshöjande insatser. Enligt vårt\r\nförslag kan 14000 personer komma i utbildning\r\neller bli föremål för andra arbetsmarknadspolitiska\r\ninsatser. Den frågan kommer vi att kunna debattera\r\ni morgon.</pre><pre>Herr talman! Ibland är det till en viss fördel att man\r\nskriver ned vad man skall säga, eftersom man då\r\nkan citera sig själv, även om det är litet egenartat\r\natt man behöver göra det. Vad jag sade i mitt\r\nhuvudanförande var:</pre><pre>''Det vore hederligare om Socialdemokraterna'' --\r\nalltså bl.a. P O Håkansson -- ''kunde erkänna att\r\nde, om de får ansvaret att styra Sverige och Allan\r\nLarsson får bli finansminister, inte heller skulle\r\nkunna ge kommuner och landsting lösare tyglar i\r\nfråga om ekonomin.''</pre><pre>Det är detta som jag tror är det viktiga i den här\r\ndiskussionen. Jag anser fortfarande, P O\r\nHåkansson, att det är den typen av dubbla budskap\r\nsom ni är ganska skickliga på att föra ut, medan vi\r\nanger vad som gäller både före och efter ett val.</pre><pre>Anf. 50  ROLAND LARSSON (c):</pre><pre>Herr talman! Jag vet att man från kommunernas\r\nsida har mycket stor förståelse för att man måste ta\r\nen betydande del av ansvaret för de nödvändiga\r\nbesparingar som krävs för att vi skall kunna uppnå\r\nbalans i samhällsekonomin.</pre><pre>De ansvariga i kommunerna är helt införstådda\r\nmed att det -- med den dominerande andel av den\r\noffentliga ekonomin som kommunsektorn svarar\r\nför -- aldrig går att komma till rätta med de\r\nekonomiska problemen utan att kommunerna\r\nställer upp.</pre><pre>Jag är också helt övetygad om att man är beredd att\r\nta det ansvaret både när det gäller att pressa ner\r\nsina kostnader och beträffande skatteuttaget.</pre><pre>Trots den mycket pressade situation som många\r\nkommuner befinner sig i är det bara ett fåtal som\r\nsagt sig ha planer på att höja skatten när nu\r\nskattestoppet inte förlängs. Det visar en\r\nundersökning som vi från Centern har låtit göra\r\nbland våra kommunala företrädare.</pre><pre>Det finns därför ingen anledning att oroas för att\r\ndet upphävda skattestoppet kommer att leda till\r\nnågra omfattande skattehöjningar.</pre><pre>Kommunerna är dessutom mycket väl medvetna\r\nom att det i så fall bara leder till att man får betala\r\nigen på något annat sätt så länge det inte finns något\r\nreellt expansionsutrymme i samhällsekonomin.</pre><pre>Att inte inkräkta på kommunernas grundlagsenliga\r\nrätt att själva besluta om sin utdebitering är en\r\nprincipfråga. Men det är i hög grad även en fråga\r\nom förtroende om man skall kunna påräkna att\r\nkommunpolitikerna utöver sitt kommunala ansvar\r\nockså skall ta sin del av ett samhällsekonomiskt\r\nhelhetsansvar. Ytterst är det även en\r\ngrundläggande demokratifråga och avgörande för\r\nom vi i framtiden över huvud taget skall kunna få\r\nnågon att ställa upp och åta sig politiska uppdrag i\r\nkommunerna. Upphävandet av skattestoppet är\r\ndärför en riktig och logisk åtgärd.</pre><pre>Skall kommunerna kunna ta det ansvar vi förväntar\r\noss krävs det att vi från riksdagens sida ger klara\r\noch långsiktigt stabila spelregler.</pre><pre>Det ges nu på flera olika sätt. Dels genom att\r\nriksdagen klargör att kommunerna inte de\r\nnärmaste åren kan påräkna någon uppräkning av\r\nstatsbidragen. Dels genom att riksdagen\r\nunderstryker nödvändigheten av att en större del än\r\nhittills av den kommunala verksamheten måste\r\nfinansieras med avgifter.</pre><pre>\r\nGenom olika beslut har också skapats\r\nförutsättningar för kommunerna att pressa sina\r\nkostnader genom att utsätta verksamheten för\r\nkonkurrens. Värdet av detta inser kommunerna\r\nsjälva. Någon särskild lag, som i det avseendet\r\npåtvingar kommunerna att göra något annat än det\r\nde anser vara bäst för dem själva, behövs inte.</pre><pre>Genom att kommunerna nu får behålla de 4,2\r\nmiljarder kronor i ökade inkomster för sänkningen\r\nav grundavdraget, som annars enlig\r\nfinansieringsprincipen skulle ha tillfallit staten,\r\nmarkeras riksdagens vilja att den nödvändiga\r\nneddragningen i kommunerna skall kunna ske på\r\nett socialt och fördelningspolitiskt acceptabelt sätt\r\noch utan skattehöjningar.</pre><pre>Eftersom personalkostnaderna utgör den helt\r\ndominerande delen av kommunernas kostnader\r\nkommer det i praktiken i de flesta fall att innebära\r\nen viss fördröjning av neddragningarna på\r\npersonalsidan eller -- med andra ord -- en viss\r\nförlängning av bromssträckan som gör det lättare\r\natt i ordnade former komma ner till rätt\r\nverksamhetsnivå.</pre><pre>Herr talman! En avgörande faktor när det gäller\r\nlångsiktigheten och klarheten i spelreglerna är hur\r\nden slutliga utformningen av\r\nskatteutjämningssystemet kommer att se ut.</pre><pre>Det nya utjämningssystem som lades fast för ett år\r\nsedan hade en riktig ansats men var beträffande de\r\ningående kostnadsfaktorerna i viss mån\r\nofullständigt.</pre><pre>Det var därför en riktig åtgärd av riksdagen att på\r\nförslag från regeringen tillsätta den s.k.\r\nstrukturkostnadsutredningen. Avsikten med den\r\nutredningen har inte varit att den skulle komma\r\nmed något helt nytt förslag utan endast korrigera\r\nunderlagsberäkningarna i det system som riksdagen\r\nsamtidigt antog.</pre><pre>Det var därför riksdagen inte ansåg det nödvändigt\r\nmed någon parlamentariskt sammansatt utredning\r\nutan att det räckte med en politisk referensgrupp.\r\nDet handlade ju bara om att göra\r\nberäkningsmässiga korrigeringar.</pre><pre>Såvitt man nu kan förstå kommer\r\nStrukturkostnadsutredningen att lägga fram ett mer\r\neller mindre helt nytt förslag. Vad som hittils\r\nframkommit om detta ger dess värre inga positiva\r\nsignaler. Det förefaller strida mot principerna både\r\nom enkelhet och om rättvisa.</pre><pre>Vill riksdagen ha kommunernas stöd för sin\r\nekonomiska politik bör man undvika att skapa\r\nonödiga konflikter med och inom kommunsektorn.\r\nÄven om man inte skall sälja skinnet förrän man\r\nskjutit björnen eller ens sett skymten av den finns\r\ndet därför anledning att uppmana till viss\r\nförsiktighet vad gäller\r\nStrukturkostnadsutredningens förslag, om det\r\nkommer att se ut på det sätt som hittills framgått.</pre><pre>Herr talman! Haninge är den kommun som har det\r\nkanske allra besvärligast i landet och som har\r\nhamnat i en mycket knivig situation. Det finns all\r\nanledning för riksdagen att ställa upp och göra vad\r\nman kan för att Haninge kommun skall klara sin\r\nsituation i ett längre perspektiv. Men det är\r\nsamtidigt viktigt att det sker i sådana former att det\r\ninte ger felaktiga signaler till kommunsektorn och\r\nuppfattas som att det är fritt fram även för andra\r\nkommuner som råkat i stora svårigheter att söka\r\nstöd hos staten.</pre><pre>Då kan vän av ordning säga att risken härför inte är\r\nså stor, eftersom det inte finns någon annan\r\nkommun som har lika stora problem som Haning.\r\nVi vet emellertid inte riktigt hur det kommer att bli\r\nframför -- det är svårt att göra en klar bedömning i\r\ndenna fråga. Det finns många kommuner som har\r\ndet besvärligt, och risken för att vi skulle få en kö\r\nutanför regeringskansliet skulle bli ganska stor om\r\nman på något sätt gav felaktiga signaler. Därför\r\ntycker jag att den form vi väljer, dvs. stöd i form av\r\nett räntefritt lån, är bra. Jag tror inte att en dispens\r\nfrån villkoret att man inte får höja skatten för att få\r\ndel av dessa 4,2 miljarder är någon bra modell. Det\r\nskulle innebära att även andra kommuner skulle\r\nkunna söka den här typen av stöd.</pre><pre>I detta sammanhang vill jag även kommentera\r\ndetta med kommunakut. Det vore en fullständigt\r\nbefängd åtgärd att öppna en kommunakut. Ingen\r\nskulle på det medicinska området komma på\r\ntanken att öppna en akutmottagning, om man inte\r\nhade någon medicin utan endast rådgivning att\r\nerbjuda patienten. Staten har i dag inga resurser att\r\ni någon större omfattning överta kommunala\r\nkostnader. Det skulle därför bara bli rådgivning\r\nsom denna akut skulle kunna ge, och då tror jag\r\ninte att den blir meningsfull.</pre><pre>Herr talman! Jag yrkar bifall till hemställan i\r\nfinansutskottets betänkande och avslag på samtliga\r\nreservationer och meningsyttringar.</pre><pre>Anf. 51  BO G JENEVALL (nyd) replik:</pre><pre>Herr talman! Jag blev litet konfunderad när Roland\r\nLarsson började diskutera resultatet av\r\nStrukturkostnadsutredningen. Den har ännu inte\r\nlagt fram något förslag. Det är emellertid precis det\r\nuppdrag som utredningen har fått som man\r\nkommer att redovisa. Det blir resultatet av\r\nutredningens arbete som gör att man får dessa\r\nomfördelningar.</pre><pre>Det är precis detta uppdrag som utredningen har\r\nhaft, och detta tycker jag att man fullgjort på ett\r\nmycket förtjänstfullt sätt. Att det sedan drabbar\r\nkommuner i andra riktningen skapar naturligtvis\r\ndebatt. Men meningen var ju att man skulle få ett\r\nunderlag för att kunna göra en rättvisare\r\nfördelning.</pre><pre>Anf. 52  ROLAND LARSSON (c) replik:</pre><pre>Herr talman! Som jag sade tidigare har vi inte sett\r\nden här björnen. Men såsom den har blivit\r\nbeskriven tycker jag för min del att den verkar vara\r\nganska otäck. Jag tycker därför att den bör mötas\r\nmed viss försiktighet. Det var ungefär så jag\r\nuttryckte mig. Jag är medveten om att förslaget\r\nännu inte har lagts fram. På det här stadiet har jag\r\nbara velat markera att det som hitintills har\r\nframgått inte har gett så positiva signaler som jag\r\nhade hoppats på.</pre><pre>Anf. 53  BO G JENEVALL (nyd) replik:</pre><pre>Herr talman! Jag vill också vara litet försiktig i de\r\nhär uttalandena, eftersom jag själv sitter med i\r\nreferensgruppen i utredningen. Vi får väl diskutera\r\ndetaljerna så småningom. Jag tycker att utredarna\r\nhar gjort ett bra arbete.</pre><pre>Anf. 54  ROSE-MARIE FREBRAN (kds):</pre><pre>Herr talman! Även om det går att skymta ett svagt\r\nljus i slutet av tunneln är det ekonomiska läget för\r\nkungariket Sverige fortsatt bekymmersamt. De\r\noffentliga finanserna befinner sig i ett mycket\r\nansträngt läge. Det är mot den bakgrunden\r\nregeringens förslag skall ses. Detta innebär att\r\nkommuner och landsting inte får någon uppräkning\r\nav statsbidragen de närmaste åren. Det är svårt att\r\nse något hållbart alternativ till detta förslag.</pre><pre>Vid riksdagens behandling av förra årets\r\nkompletteringsproposition beslutades om en\r\nminskning av statsbidragen till kommuner och\r\nlandsting på 7,5 miljarder kronor. Det var inget lätt\r\neller trevligt beslut, men det var ett nödvändigt\r\nbeslut mot bakgrund av underskottet inom den\r\nstatliga delen av de offentliga finanserna. Inom den\r\nkommunala sektorn däremot - förelåg ett\r\növerskott. Minskningen under år 1993 måste ses i\r\nljuset av detta.</pre><pre>Vi kristdemokrater räknade med att kommunerna\r\nskulle klara detta under 1993. Men vi insåg att det\r\nskulle komma att bli besvärligare under nästa år.\r\nAtt tumskruven dras åt under 1994 har även\r\nregeringen insett. Det märks t.ex. i förslaget i\r\nkompletteringspropositionen om ytterligare 4,2\r\nmiljarder kronor till kommunerna under 1994, och\r\ndet är bra.</pre><pre>Herr talman! Innan jag kommenterar förslagen för\r\n1994 vill jag beröra den principiella frågan om hur\r\nstaten skall styra kommunerna med hänsyn till de\r\nsamhällsekonomiska förutsättningarna. Jag\r\nansluter mig till dem som anser att staten har det\r\növergripande ansvaret för utvecklingen inom hela\r\nden offentliga sektorn. Utifrån\r\nsamhällsekonomiska hänsyn måste staten staka ut\r\nen väg som leder till stabilitet i hela\r\nsamhällsekonomin.</pre><pre>Vägen till samhällsekonomisk stabilitet går över en\r\nsanering av de offentliga finanserna och en\r\nminskning av de offentliga utgifterna. Detta kan\r\ninte isoleras till den statliga sektorn, utan måste\r\näven beröra den kommunala sektorn. Jag tror att\r\ndet framstår som rimligt även för de\r\nkommunföreträdare som känner ett ansvar för\r\nhelheten i den svenska ekonomin. Världens största\r\noffentliga sektor kan inte fortsätta växa.</pre><pre>En önskan att begränsa kommuners och landstings\r\nexpansionstakt är inget nytt för den nuvarande\r\nregeringen. Den önskan har funnits från\r\nstatsmaktens sida under de senaste decennierna.\r\nTidigare förekom frivilliga överenskommelser med\r\nKommunförbundet och Landstingsförbundet om\r\nlägre tillväxt inom kommunsektorn. Men det var\r\ninte någon framgångsrik metod, varför en ny\r\nstrategi som innebar direkta finansiella\r\nåtstramningar utvecklades under 1980-talet.</pre><pre>I stort sett varje år under 1980-talet har regering\r\noch riksdag beslutat om olika åtgärder för att styra\r\növer finansiella resurser från den kommunala\r\nsektorn till staten och därigenom försökt få\r\nkommuner och landsting att bromsa sin expansion.\r\nDessa åtgärder har bl.a. inneburit indragningar\r\nfrån kommuner och landsting med minst 34\r\nmiljarder under 1982--1991.</pre><pre>Herr talman! Jag vill nu återgå till de konkreta\r\nfrågorna för 1994. När kommunerna nu står mitt\r\nuppe i en besvärlig anpassningsperiod hälsar jag\r\nmed tillfredsställelse de tillfälliga åtgärder som\r\nregeringen föreslår för nästa år.</pre><pre>För det första gäller det förslaget att ge kommuner\r\noch landsting ett extra tillskott på 4,2 miljarder\r\nkronor. Detta bör göra det avsevärt lättare för dem\r\natt behålla sin personal. Och det är viktigt under\r\n1994 när arbetslösheten beräknas nå sin absoluta\r\ntopp. Jag skulle vilja uppmana kommuner och\r\nlandsting att utnyttja de ökade resurserna för att\r\nbehålla personal och/eller tidigarelägga angelägna\r\ninvesteringar. Det kan förbättra kommunernas och\r\nlandstingens ekonomi även på längre sikt.</pre><pre>För det andra gäller det förslaget till\r\növergångsregler för 1994 av det statliga\r\nutjämningsbidraget till kommunerna. Det är bra att\r\nregeringen föreslår att den högsta tillåtna\r\nbidragsförändringen för en kommun minskas från 3\r\n% till 1,5 %.</pre><pre>Dessa två åtgärder tillsammans med\r\narbetsmarknadspolitiska åtgärder, inkl. ROT-\r\nprogrammet, gör att den kommunala\r\nkonsumtionsvolymen blir drygt en procentenhet\r\nhögre än den annars skulle ha blivit.</pre><pre>Herr talman! Frågorna kring hur kommunerna\r\nskall klara de närmaste årens anpassningsperiod är\r\nomfattande. Det krävs både kreativitet, flexibilitet\r\noch god kampvilja ute i kommunerna för att\r\neffektivisera, rationalisera och förändra på olika\r\nsätt. Det gäller bl.a. att släppa fram frivilliga och\r\nprivata alternativ.</pre><pre>Exakt hur detta skall ske i varje kommun och\r\nlandsting är en fråga för lokal debatt och lokala\r\nbeslut. Det finns två tankar inför den typen av\r\nprövning av verksamhet som jag vill framhålla.\r\nFörändringar och besparingar måste ske på ett\r\nsocialt ansvarsfullt sätt. Det gäller också att tona\r\nner kortsiktiga aspekter och tänka långsiktigt\r\nhållbart.</pre><pre>Herr talman! Att en enskild kommuns ekonomiska\r\nsituation blivit så besvärlig att den hamnat på\r\nregeringens och riksdagens bord är beklagligt. Men\r\nHaninge kommun måste få en chans att komma på\r\nfötter igen. Utskottets skrivning kring den statliga\r\nmedverkan i en sanering av kommunens ekonomi\r\nframhåller att regeringen skall följa utvecklingen\r\noch överväga lånevillkoren och återkomma till\r\nriksdagen om det visar sig nödvändigt. Därför\r\nstöder vi kristdemokrater utskottets förslag.</pre><pre>Herr talman! Jag kan inte underlåta att instämma i\r\nkritiken mot det socialdemokratiska dubbelspelet.\r\nDet är inte trovärdigt att å ena sidan kritisera\r\nregeringen för indragningen på 7,5 miljarder\r\nkronor förra året och att å andra sidan inte lägga\r\ntillbaka en enda krona! Sanningen är den att\r\nSocialdemokraterna inte har de pengar som de på\r\ngator och torg ger sken av att kunna ta fram.</pre><pre>Från det socialdemokratiska dubbelspelet går jag\r\nvidare till den socialdemokratiska paradoxen. Den\r\nhittar man i resonemanget kring det kommunala\r\nskattestoppet, som nu upphör på regeringens\r\nförslag. I det principiella resonemanget talar\r\nSocialdemokraterna självklart varmt om den\r\nkommunala självstyrelsen. I nästa andetag kör man\r\nglatt över densamma. För att få behålla det extra\r\ntillskottet under 1994 vill Socialdemokraterna ställa\r\nupp ett absolut villkor som låser kommunernas\r\nhandlingsfrihet.</pre><pre>Herr talman! Det förslag till vårdnadsersättning\r\nsom aviseras till hösten kommer sannolikt att\r\nmedverka till en successiv ekonomisk lättnad för\r\nkommunerna. Det kommer nämligen att ge ökade\r\nförutsättningar för de föräldrar som så vill -- vilket\r\njag betonar -- att ordna barnomsorgen själva och\r\nleder därmed till en minskning av efterfrågan på\r\nkommunal barnomsorg. Reformen skapar också ett\r\ndifferentierat utbud av olika former av barnomsorg\r\nsom kommer att pressa kostnader och leda till ökad\r\nvalfrihet.</pre><pre>Alternativet till en vårnadsersättning är att\r\nkommunerna tvingas bygga ut den kommunala\r\nbarnomsorgen för de tiotusentals barn som i dag\r\ninte får del av samhällets barnomsorg, vilket skulle\r\ninnebära en inte obetydlig kostnad för\r\nkommunerna. Det är inte alltid ökad valfrihet,\r\nstörre ekonomisk rättvisa och en sund\r\nsamhällsekonomi går att förena så klart på en och\r\nsamma gång som när det gäller vårdnadsbidraget.</pre><pre>Herr talman! Jag yrkar bifall till utskottets\r\nhemställan i finansutskottets betänkande 29.</pre><pre>Anf. 55  PER OLOF HÅKANSSON (s)\r\nreplik:</pre><pre>Herr talman! Rose-Marie Frebran gjorde ett\r\nnummer av påståendet att staten har ett överordnat\r\nansvar för hela den offentliga sektorn. Jag undrar:\r\nVem är av motsatt uppfattning? I vart fall inte jag.</pre><pre>Anförandet inbjöd till en rätt principiell debatt om\r\nsynen på den kommunala verksamheten och den\r\nkommunala sektorn. Jag skulle gärna vilja fråga\r\nRose-Marie Frebran: Hur ser kds på\r\nprimärkommunerna? Anser kds att\r\nprimärkommunerna i dag är överfinansierade eller\r\nunderfinansierade? Hur ser kds på\r\nbehovsutvecklingen? Är den ökande, eller är den\r\nminskande? Menar man i kds att det finns en\r\nskillnad mellan om behoven tillgodoses i offentlig\r\nverksamhet eller i privat verksamhet? Eller skall\r\nman bortse från de behov som finns?</pre><pre>På slutet återkom Rose-Marie Frebran i sitt\r\nresonemang till vårt förslag om villkor för att\r\nkommunerna skall få behålla de pengar som nu\r\nfinns tillgängliga genom att skattebasen har\r\nbreddats. Rose-Marie Frebran resonerade i det\r\nsammanhanget i samma termer som representanter\r\nför de andra högerpartierna och hävdade att vårt\r\nförslag innebär en låsning för kommunsektorn. Jag\r\nundrar: Vilken grad av större frihet ligger i det\r\nförslag som utskottsmajoriteten har lagt fram?</pre><pre>Till sist, herr talman, vill jag till kds rikta samma\r\nfråga som jag riktade till Folkpartiet. Med\r\nutgångspunkt i att vi försöker åtgärda\r\narbetslöshetens gissel, hur menar kds att vi skall\r\nlindra bekymren för de människor som kommer ut\r\ni arbetslöshet om den politik som Rose-Marie\r\nFrebran bekänner sig till skall fortsätta att vara\r\ngällande?</pre><pre>Anf. 56  ROSE-MARIE FREBRAN (kds)\r\nreplik:</pre><pre>Herr talman! Ja, jag förde ett principiellt\r\nresonemang. Det kan man göra även om det här i\r\ndebatten inte har framförts så väldigt\r\ndifferentierande meningar om detta överordnade\r\nansvar. Det är väl bra om vi i så fall kan konstatera\r\natt vi är överens om detta. Det kan då ligga till\r\ngrund för våra fortsatta samtal kring förhållandet\r\nmellan stat och kommun.</pre><pre>Från kds ser vi positivt på primärkommunerna och\r\npå det kommunala självstyret. Vi menar att det\r\nkommunala självstyret skall behållas och utvecklas\r\noch att ansvar skall ges till kommunerna.</pre><pre>När det gäller behovsutvecklingen inser vi att det\r\ninom vissa områden naturligtvis finns ett ökat\r\nbehov, som också kommer att utvecklas. Detta\r\ningår som en del i frågan om hur vi klarar den\r\nkommunala verksamheten i framtiden. Det är\r\növerväganden och prioriteringar som måste göras\r\ninom den kommunala sektorn på lokal nivå och\r\nkring vilka lokala och kommunala beslut måste\r\nfattas.</pre><pre>Vi ser ingen principiell skillnad i om verksamhet\r\nbedrivs i privat eller offentlig regi, men vi är av den\r\nåsikten att vi behöver konkurrens och valfrihet, och\r\nför det som samhället skall ha ansvar skall vi\r\nnaturligtvis ha en offentlig finansiering.</pre><pre>Ja, jag anser att det är en låsning att ställa de villkor\r\nsom Socialdemokraterna ställer för att\r\nkommunerna skall få behålla de 4,2 miljarderna.\r\nDet ligger en större frihet i att kommunerna, som\r\nvi i utskottsmajoriteten föreslår, kan använda\r\npengarna på ett sätt som man själv beslutar om på\r\ndet lokala planet.</pre><pre>I många fall kommer detta att innebära att\r\narbetslöshetsproblemen lindras, vilket är precis vad\r\nPer Olof Håkansson ömmar för. Vi ömmar också\r\nför detta. Jag riktade själv en uppmaning till\r\nkommuner och landsting att de skulle använda\r\nresurserna på ett ansvarsfullt sätt, och det är många\r\nsom kommer att göra det. I dag kunde vi som hade\r\ntillfälle att lyssna på radion t.ex. få ett mycket\r\nglädjande besked från Karlskrona kommun, med\r\nett icke-socialistiskt styre och med ett moderat\r\nkommunalråd. Där har man fattat beslut om att\r\ninte säga upp någon i kommunen under de\r\nnärmaste två åren. Det här ansvaret skall alltså\r\nligga på kommunerna själva.</pre><pre>Anf. 57  EVA ZETTERBERG (v):</pre><pre>Herr talman! Jag kan lugna talmannen och\r\ndeltagarna i debatten med att jag inte skall hålla\r\nnågot långt anförande utan bara komma med några\r\nkorta kommentarer.</pre><pre>Först till Rose-Marie Frebran: Jag saknade i Rose-\r\nMarie Frebrans inlägg en kommentar kring den\r\nkds-motion som faktiskt finns vad gäller Haninge\r\nkommun. I den motionen konstaterar man att man\r\ninte kan bevilja Haninge kommun de gynnsamma\r\nvillkor som man i och för sig skulle önska dem vad\r\ngäller räntor och amorteringar. Däremot anser man\r\natt Haninge kommun skall undantas från kravet i\r\nfråga om de 4,2 miljarderna, om man tvingas höja\r\nskatten. Kds har i debatten över huvud taget inte\r\nkommenterat den motionen. Det är väl ändå en\r\nrimlig andrahandsmöjlighet, som skulle finnas.</pre><pre>Jag avstår från ytterligare kommentarer kring\r\nRose-Marie Frebrans utläggning om\r\nvårdnadsbidraget och hur ekonomiskt fördelaktigt\r\ndet skulle bli för kommunerna. Jag delar inte den\r\nuppfattningen, men jag tror att vi får ta\r\ndiskussionen om det vid ett annat tillfälle.</pre><pre>Olle Schmidt hävdade tidigare i debatten, att om\r\nman låter allt vara som det är i fråga om\r\nkommunernas ekonomi och alla andra övriga\r\nkostnader skulle allting bli bra. Jag och\r\nVänsterpartiet tror definitivt inte det. Vi tror att det\r\nbehövs väldigt stora förändringar vad gäller\r\nbudgetunderskott och kommunernas sätt att\r\nhandskas med sina utgifter och uppgifter. Att\r\ndäremot inte ge kommuner som har svårt att klara\r\nsina åtaganden rimliga möjligheter att klara vård,\r\nomsorg, skola, osv. på ett bra sätt är inte heller\r\nnågon bra utveckling.</pre><pre>Jag menar att de viktigaste insatserna för att stärka\r\nkommunerna är inrättandet av t.ex. en\r\nkommunakut. Detta är i sammanhanget små\r\ninsatser. De stora insatserna är att vi ser till att ta\r\nvara på möjligheten att minska arbetslösheten, att\r\nskaffa fram jobb. Det är det som ger kommunerna\r\nskatteunderlag och som gör att de kan driva en bra\r\nverksamhet. Vad jag och Vänsterpartiet kritiserar\r\nregeringen för är att man inte med tillräckliga\r\nkrafttag tar itu med de här problemen, utan att\r\nuppsägningarna och arbetslösheten även i den\r\nkommunala sektorn kommer att öka ytterligare.\r\nDet accepterar inte vi.</pre><pre>Anf. 58  ROSE-MARIE FREBRAN (kds):</pre><pre>Herr talman! Jag gick inte förbi Haninge kommun,\r\nEva Zetterberg, utan jag konstaterade att vi kan\r\nstödja utskottets skrivningar i betänkandet i fråga\r\nom Haninge kommun, eftersom utskottet ger\r\nregeringen i uppdrag att noga följa utvecklingen\r\noch att även mot slutet av den första inledande\r\ntreårsperioden överväga lånevillkoren och\r\nåterkomma till riksdagen om det då visar sig\r\nnödvändigt. Den här motionen är väckt av kds-\r\nrepresentanter från Stockholm, nämligen Ingvar\r\nSvensson och Margareta Viklund, och de ömmar\r\nnaturligtvis på ett särskilt sätt för Haninge.</pre><pre>Jag tycker i och för sig inte att det krav som\r\nframförs är särskilt orimligt, men vi har ändå att\r\ntänka litet längre och fråga oss vad detta kan leda\r\ntill, om det kan ge en felaktig signal, om det kan\r\ngöra att också andra kommuner kommer och ställer\r\nsig utanför porten och knackar på och vill ha samma\r\ndispens. Jag misstänker att det skulle kunna hända.\r\nNär jag i morse på datorn läste telegram från TT\r\nsåg jag att ungefär motsvarande situation tydligen\r\nfinns i Sundsvall, där man nu har en skuld på 1,8\r\nmiljarder i ett bostadsbolag som kommunen\r\nkommer att ta över. Det kommer naturligtvis att\r\ninnebära en oerhört stor påfrestning. Det kan också\r\nfinnas andra kommuner som befinner sig i en\r\nväldigt besvärlig situation och som på detta sätt\r\nskulle kunna få en felaktig signal.</pre><pre>Jag tror också att det, med hänsyn till Haninges\r\nkonkurrensförhållande till omgivande kommuner,\r\nkan vara lika förmånligt för kommunen att på ett\r\nbräde få motsvarande 32 öre i extra tillskott som att\r\nöka kommunalskatten för nästa år med 50 öre.</pre><pre>Sedan tycker jag att det är förvånande att inte Eva\r\nZetterberg trycker på Socialdemokraterna. De\r\nsäger att de lägger hela ansvaret för beslutet på\r\nmajoriteten, men de reserverar sig inte mot\r\nbeslutet. Återigen försöker sitta på två stolar.\r\nÅterigen dubbelspel!</pre><pre>Överläggningen var härmed avslutad.</pre><pre>(Beslut fattades efter 6 §.)</pre><pre>6 §  Arbetslöshetsersättning m.m.</pre><pre>Föredrogs</pre><pre>arbetsmarknadsutskottets betänkande</pre><pre>1992/93:AU20 Arbetslöshetsersättning m.m.\r\n(prop. 1992/93:150 delvis).</pre><pre>Anf. 59  JOHNNY AHLQVIST (s):</pre><pre>Herr talman! När det gäller indragningar för\r\nlöntagarna lider inte den borgerliga regeringen av\r\nnågon brist på fantasi.</pre><pre>Utöver sänkningen av nivån i a-kassan så föreslår\r\nregeringen att avgångsvederlag skall räknas som\r\nlön från arbetsgivaren. Den som fått detta skall inte\r\nkunna bli föremål för arbetsmarknadspolitiska\r\nåtgärder. Visst finns det anledning att se över detta,\r\nmen det måste ske med viss urskiljning.</pre><pre>Vi socialdemokrater kan inte acceptera att s.k.\r\nallmänna skadestånd som utbetalas vid sidan av\r\nekonomiskt skadestånd enligt lagen om\r\nanställningsskydd skall betraktas som\r\navgångsvederlag. Inte heller kan vi acceptera att\r\nersättning utbetald från försäkringsbolag skall\r\nanses som avgångsvederlag.</pre><pre>Regeringens förslag har avvisats av ett enhälligt\r\nutskott, både när det gäller denna del och när det\r\ngäller den beställning som utskottet gjorde i fråga\r\nom arbetslöshetsförsäkringen för egenföretagare.\r\nNu får arbetsmarknadsminister Börje Hörnlund\r\nlitet mer tid till eftertanke innan han återkommer i\r\ndessa frågor.</pre><pre>För att den aktiva arbetsmarknadspolitiken och\r\ndärmed arbetslinjen skall fungera, krävs ett\r\nsamspel mellan olika regler och intressenter. Det\r\nmåste för det första finnas tillräckligt med resurser\r\ntill aktiva insatser. Det måste vidare finnas väl\r\nfungerande arbetsförmedlingar som håller i\r\nresurserna och alla lediga jobb som finns. Slutligen\r\nmåste arbetslöshetsförsäkringen understödja\r\narbetslinjen. Dessa viktiga förutsättningar har\r\nregeringen totalt missat.</pre><pre>Den borgerliga regeringen håller nu på att punktera\r\narbetslinjen och ge Sverige en utomeuropeisk\r\narbetslöshetspolitik.</pre><pre>Att arbetsförmedlingarna inte får tillräckliga\r\nresurser för att ta hand om alla arbetslösa står klart\r\nför alla. Så sent som för några veckor sedan\r\nbeslutade riksdagens borgerliga majoritet att tillåta\r\nvinstsyftande arbetsförmedlingar och fri uthyrning\r\nav arbetskraft. Därmed kommer också på sikt de\r\nväl fungerande arbetsförmedlingarna att bli mindre\r\neffektiva. Och en total avreglering för in- och\r\nuthyrning av arbetskraft kommer att förstärka\r\ndenna effekt.</pre><pre>Herr talman! I dag skall vi i kammaren diskutera\r\narbetslöshetsförsäkringen, som nu regeringen\r\nockså avser att rasera.</pre><pre>Utformningen och förvaltningen av\r\narbetslöshetsförsäkringen utgör en unikt viktig länk\r\ni arbetslinjen. Försäkringen startades\r\nursprungligen av fackföreningarna, och stora krav\r\nhar därför ställts på den arbetslöse, med en\r\nskyldighet att ta erbjudna arbeten som är lämpliga\r\neller genomgå utbildning. Den lokala\r\nfackföreningen hjälper till med att både tipsa om\r\njobb och hålla kontakt med de arbetslösa.</pre><pre>Regeringens högsta önskan är nu att ''socialisera''\r\ndenna försäkring, inte för att den då skulle bli\r\nbättre, tvärtom, utan bara för att man inte kan\r\nacceptera att fackföreningen är med och\r\nadministrerar försäkringen.</pre><pre>Mitt under utredningsarbetet kastar sig regeringen\r\növer ersättningsnivåerna i försäkringen, som man\r\nmenar är för höga. Man sänker den högsta\r\nersättningen, och ersättningsnivån sänks från 90 till\r\n80 %.</pre><pre>Låt oss granska argumenten för att sänka\r\nersättningsnivån i försäkringen.</pre><pre>Det påstås ibland att ersättningsnivån i\r\narbetslöshetsförsäkringen är hög med\r\ninternationellt mått mätt. Det påstås också att en\r\nsamordning med socialförsäkringarna bör ske, och\r\ndetta skall leda till en lägre ersättningsnivå.</pre><pre>Vad är tanken bakom arbetslöshetsförsäkringen?</pre><pre>Den skall ge möjlighet till omställning vid\r\narbetslöshet. Den är inte en socialförsäkring som\r\nskall ge ett allmänt grundskydd. Försäkringen är en\r\ndel av den aktiva arbetsmarknadspolitiken och\r\nskall ge drivkrafter till arbete eller aktiva åtgärder.</pre><pre>Att arbetslöshetsförsäkringen har denna karaktär\r\nhar också underlättat omstruktureringar av\r\nnäringslivet i Sverige. Fackföreningsrörelsen har\r\nalltid varit positiv till tekniska förändringar, till\r\nskillnad från vad man är i många andra länder. Man\r\nhar vetat att de arbetslösa har fått en hygglig\r\nersättning och att de så snart som möjligt har\r\nerbjudits omskolning till andra arbetsuppgifter.</pre><pre>Att nu sänka ersättningsnivån innebär därför en\r\nkraftig försvagning av försäkringens syften. En\r\nersättning vars nivå närmar sig socialhjälpsstandard\r\när inte vad man förväntar sig när man blir arbetslös.</pre><pre>Mina första frågor till de borgerliga företrädarna\r\nblir därför: Anser ni att arbetslöshetsförsäkringen\r\när en social försäkring? Vilket land har ni som\r\nförebild när det gäller arbetslöshetsförsäkringens\r\nkonstruktion?</pre><pre>Om ni nu skulle anse att arbetslöshetsförsäkringen\r\nbör jämställas med socialförsäkringarna så innebär\r\nregeringens förslag att man vid arbetslöshet\r\nkommer att få mycket sämre ersättning än man får\r\nnär man exempelvis är sjuk.</pre><pre>Den som har en genomsnittlig inkomst, ca 145 000\r\nkr per år, får i dag 130 500 kr per år i\r\narbetslöshetsförsäkring. Med regeringens förslag\r\nminskas ersättningen till 116 000 kr. Om\r\nvederbörande i stället är sjuk under ett år får han\r\n120 000 kr plus semesterersättning med nästan\r\n9 000 kr.</pre><pre>Än värre blir jämförelsen om man tar någon som\r\ntjänar litet mera än genomsnittet. Den som tjänar\r\n200 000 kr får med regeringens förslag ca 146 000 kr\r\ni arbetslöshetsersättning. Om personen i stället är\r\nsjuk under ett år får han 165 000 plus ca 12 000 kr i\r\nsemesterersättning.</pre><pre>Min andra fråga till de borgerliga blir därför: Anser\r\nni att en genomsnittlig löntagare skall ha sämre\r\nersättning när han är arbetslös än när han är sjuk?</pre><pre>Herr talman! A-kasseersättningens storlek är viktig\r\ni tre avseenden. Först reglerar den inkomsten för\r\nalla de hundratusentals människor som nu är\r\narbetslösa. Den reglerar också inkomsten för alla\r\ndem som är föremål för aktiva åtgärder som är\r\nknutna till ersättningens storlek. Det innebär att\r\nmer än en tiondel av arbetskraften är direkt\r\nberoende av ersättningsnivån.</pre><pre>Men i ett tredje steg får regeringens förslag om att\r\nsänka ersättningsnivån allvarliga konsekvenser för\r\nalla löntagares inkomster. Ersättningsnivån styr\r\nnämligen den lönenivå som de flesta arbetslösa\r\nmåste acceptera när de söker ett nytt arbete.</pre><pre>Tidigare var man tvungen att acceptera en lönenivå\r\nsom låg på 80 % av tidigare lön. Nu blir man\r\ntvungen att acceptera en lönenivå som ligger på\r\n70 % av tidigare lön. Blir man sedan arbetslös igen\r\nså sänks ersättningen till 80 % av denna tidigare\r\nlåga nivå. Detta betyder i praktiken lönesänkningar\r\npå tusentals kronor i månaden för många\r\nmänniskor. Detta kommer särskilt att drabba\r\nkvinnorna på arbetsmarknaden.</pre><pre>Min tredje fråga till de borgerliga blir: Anser ni att\r\ndet är rimligt att en redan tidigare lågavlönad\r\nkvinna blir tvungen att acceptera 70 % av sin\r\ntidigare inkomst för att få ett nytt arbete?</pre><pre>Jag måste också fråga de borgerliga ledamöterna i\r\narbetsmarknadsutskottet: Hur tror ni att en vanlig\r\ninkomsttagare skall ha möjlighet att från den ena\r\ndagen till den andra få en sänkning av\r\nersättningsnivån med 11,1 %?</pre><pre>Ta en ensamstående mamma med två barn. Hon\r\ntjänar 120 000 kr. om året, men blir arbetslös. I dag\r\nfår hon 108 000 kr. i arbetslöshetsersättning. Med\r\nert förslag får hon 96 000 kr., dvs. en sänkning av\r\nersättningen med 1 000 kr. i månaden. Hur tror ni\r\natt hon skall ha råd med detta? Vilket blir ert råd till\r\nhenne, Anders G Högmark, när familjeekonomin\r\nklappar ihop?</pre><pre>Det vi kan vara överens om här i kammaren i dag\r\när att arbetslöshetsförsäkringen befinner sig i en\r\nfinansiell kris. Med nuvarande höga arbetslöshet\r\nuppstår ett galopperande underskott. Redan om ett\r\når är det ackumulerade underskottet 52 miljarder\r\nkronor.</pre><pre>Enligt min uppfattning är det oacceptabelt att ha ett\r\nså snabbt växande underskott. Det är därför i\r\nhögsta grad förvånande att regeringen saknar\r\nstrategi för hur man skall komma till rätta med\r\nunderskottet. Det enda förslaget är att försämra\r\nersättningen till de arbetslösa. Men det hindrar inte\r\natt underskottet om ett drygt år är 52 miljarder\r\nkronor.</pre><pre>För att bryta denna utveckling måste\r\narbetslösheten pressas tillbaka, och för det krävs en\r\nny ekonomisk politik och en ny\r\narbetsmarknadspolitik. Detta verkar inte\r\nregeringen vara medveten om.</pre><pre>Vi socialdemokrater vill stärka finansieringen av\r\narbetsmarknadsfonden på följande sätt.</pre><pre>Vi vill ta i anspråk det utrymme som skapas i\r\nsjukförsäkringssystemet genom den höjning av\r\negenavgiften i sjukförsäkringen till 1,9 % som\r\ngenomförs den 1 januari 1994. Detta frigör ett\r\nutrymme motsvarande 6,6 miljarder kronor.</pre><pre>Arbetsgivaravgiften för sjukförsäkringen kan\r\ndärmed sänkas och arbetsmarknadsavgiften höjas\r\nmed motsvarande tal. På sikt vill vi fortsätta att\r\nomdisponera de arbetsgivaravgifter som nu går till\r\nsjukförsäkringen så att de i fortsättningen tillförs\r\narbetsmarknadsfonden. Denna bör nämligen\r\nfinansieras i allt väsentligt genom\r\narbetsgivaravgifter.</pre><pre>Vi vill också höja skatten för höginkomsttagarna\r\nmed 4 miljarder kronor, som skall tillföras\r\narbetsmarknadsfonden.</pre><pre>Totalt innebär dessa förslag att fondens intäkter\r\nökar med 10,6 miljarder kronor på helårsnivå.</pre><pre>Detta är våra förslag för att trygga finansieringen av\r\nförsäkringen.</pre><pre>Men vilka förslag har regeringen? Inga alls såvitt\r\njag vet. I stället fortsätter ni att låna till\r\narbetsmarknadsfonden som om ingenting hänt.</pre><pre>Så lägger ni förstås en del av bördorna på de\r\narbetslösa genom att sänka ersättningarna.\r\nDärmed minskar naturligtvis utgifterna för fonden.</pre><pre>Men var hamnar utgifterna i stället? För även de\r\nsom nu får en orimligt låg ersättning måste ju kunna\r\nleva.</pre><pre>Till att börja med innebär ju regeringens besparing,\r\nsom man påstår uppgår till 6,8 miljarder kronor, att\r\nkommunerna mister skatteintäkter motsvarande 2\r\nmiljarder kronor. Det innebär förmodligen\r\nytterligare arbetslösa i kommuner och landsting.\r\nDe som inte kan leva på sin arbetslöshetsersättning\r\nblir tvingade att gå till socialen för att få stöd. Det\r\ninnebär ytterligare utgifter för kommunerna och\r\nförmodligen ännu fler arbetslösa.</pre><pre>Statens inkomster från mervärdesskatt och andra\r\npunktskatter kommer att minska med minst en\r\nmiljard i och med denna köpkraftsindragning.</pre><pre>Kontentan blir att för samhällsekonomin i stort blir\r\nbesparingen försumbar. Men för individen blir den\r\nmycket kännbar, för många en ren katastrof.</pre><pre>Detta har nu till och med Ny demokrati förstått. I\r\nAktuellt Special i söndags medgav Bert Karlsson\r\natt så är fallet. Därför frågar jag Laila Strid-\r\nJansson: Varför vidhåller ni då den\r\növerenskommelse ni gjort med de borgerliga, när\r\näven en av era partiledare motsätter sig den?</pre><pre>Enligt kompletteringspropositionen skall\r\nregeringen spara ytterligare 10 miljarder på\r\narbetslöshetsförsäkringen. Hur skall detta gå till?\r\nJag tycker det är ett anständighetskrav att ni\r\nredovisar hur detta skall ske. Skall ersättningen bli\r\n60 %? Skall ni skicka alla arbetslösa till socialen?\r\nVad säger kommunerna om detta?</pre><pre>Hur har ni tänkt er att lotsa detta förslag igenom\r\nriksdagen? Jag kanske borde ha frågat regeringen i\r\nstället, för även biträdande statsministern avfärdar\r\nju förslaget. Det tycks råda stor oenighet i\r\nregeringen om detta.</pre><pre>Till sist måste jag också säga någonting om\r\nregeringens lagförslag. När regeringen kom med\r\nförslaget om att sänka ersättningsnivån och införa\r\nkarensdagar sade vi att det innebär retroaktiv\r\nlagstiftning. Detta förnekade regeringen. Man sade\r\natt de som var arbetslösa när lagen trädde i kraft\r\ninte skulle drabbas. Sanningen var emellertid precis\r\nden som vi sade.</pre><pre>Det har också de borgerliga ledamöterna i utskottet\r\ninsett och delvis tagit konsekvenserna av.\r\nIkraftträdandet för karensdagarna skjuts nu till den\r\n6 september, och det är bara den som då är\r\narbetslös och senare får ett arbete som kan drabbas\r\nav karensdagar med retroaktiv verkan.</pre><pre>Vi kan inte acceptera detta! Den som är arbetslös\r\nden 6 september skall inte behöva förlora 3 000 kr.\r\nför att ta ett vikariat på några dagar. Detta är\r\norimligt. Det skulle aldrig accepteras om ett\r\nförsäkringsbolag sänkte ersättningen efter det att\r\nett försäkringsfall inträffat. Men för en borgerlig\r\nregering är tydligen allting möjligt.</pre><pre>Herr talman! Med detta vill jag yrka bifall till den\r\nsocialdemokratiska reservationen till betänkandet.</pre><pre>Anf. 60  LAILA STRID-JANSSON (nyd):</pre><pre>Herr talman! Ny demokrati begär en i grunden\r\nförändrad arbetsmarknadspolitik. Det nuvarande\r\nsystemet klarar inte av anstormningen av\r\narbetslösa. En sedan många år felaktig politik har\r\nlett till denna massarbetslöshet, som nu håller på att\r\nleda in oss i en djup depression, där allt fler slås ut\r\nfrån arbetsmarknaden och blir bidragsberoende.</pre><pre>Ny demokrati föreslår en reformering av\r\narbetslöshetsförsäkringen. Det stora underskottet i\r\nförsäkringen och den höga kompensationsnivån ger\r\nanledning till omprövning av principerna för\r\nförsäkringen. Denna åtgärd bör komma till stånd\r\nför att bl.a. större rättvisa skall råda. Många\r\narbetstagare står helt utan försäkring, och trots\r\ndetta ökar hela tiden underskottet i\r\narbetsmarknadsfonden.</pre><pre>Ny demokrati anser, att en tänkbar modell där\r\narbetslöshetsersättningen delas in i tre delar kunde\r\nse ut på följande sätt: Ett statligt grundskydd, en\r\nobligatorisk försäkring som tecknas av\r\narbetsgivaren, samt en frivillig försäkring.</pre><pre>Den obligatoriska ersättningen maximeras till 300\r\ndagar. Fem karensdagar skall gälla, och\r\nersättningsnivån föreslås bli 75 % av lönen upp till\r\nen årslön motsvarande 7,5 basbelopp. Det är alltså\r\nfullt möjligt för var och en att skaffa sig ett\r\nhundraprocentigt skydd, beroende på den egna\r\nfrivilliga insatsen.</pre><pre></pre><pre>Ny demokrati anser vidare att frågan om\r\nersättningsnivåerna i arbetslöshetsförsäkringen\r\nmåste ses i ett vidare perspektiv. En större\r\növerensstämmelse med socialförsäkringssystemet\r\nmåste eftersträvas. Då minskar risken för fusk och\r\n''bidragsoptimering''. Principen bör således vara att\r\nnivån på den del av ersättningen som betalas av det\r\nallmänna är lika stor oberoende av grunden för\r\nersättningen.</pre><pre>Få saker har under det senaste året upprört\r\nallmänheten så som de s.k. fallskärmsavtal som\r\nförekommer på arbetsmarknaden. Vi i Ny\r\ndemokrati instämmer till fullo i vad AMS har anfört\r\nom att det torde uppfattas som stötande, att\r\npersoner som har fått stora belopp i\r\navgångsvederlag också kompenseras med\r\nsamhällsmedel för inkomstförlust. Det har visat sig\r\natt t.o.m. personer som har fått lämna sitt arbete på\r\ngrund av inkompetens och oskicklighet har avtalat\r\nsig till ekonomisk ersättning med ansenliga belopp.\r\nEn person som genom ett sådant avtal får\r\nekonomisk ersättning skall inte dessutom ha rätt till\r\nav staten utbetald arbetslöshetsersättning. Detta\r\nborde väl vara helt uppenbart.</pre><pre>Vår modell till ny arbetslöshetsförsäkring bör även\r\nkunna ligga till grund för samordningen av\r\navgångsvederlagen med arbetslöshetsersättningen.\r\nTill den del avgångsvederlaget kan anses motsvara\r\nen påbyggnad under rimlig övergångsperiod, bör\r\nman alltså bortse från detta vid samordningen med\r\narbetslöshetsersättningen. Med en sådan modell\r\nförhindrar man stötande fall av överkompensation.\r\nMan kan ju jämföra med uppehållslönen som är på\r\nsex månader, under vilken tid man inte uppbär\r\nnågon annan ersättning.</pre><pre>Vi i Ny demokrati anser att någon form av\r\nsamordning måste ske mellan ersättningarna och\r\navgångsvederlagen. Vi tycker att majoriteten i\r\nutskottet har en mycket restriktiv hållning till detta\r\noch även till orättvisorna som förekommer vad\r\nbeträffar småföretagare, som jag snart kommer att\r\ngå in på.</pre><pre>Regeringens förslag reser emellertid en del frågor\r\nom hur samordningsregeln bör konstrueras. Bl.a.\r\nkan man ställa frågan om det finns anledning att\r\ntillämpa olika bestämmelser beroende på om\r\nutbetalningen sker direkt från den tidigare\r\narbetsgivaren eller genom en fond eller liknande.\r\nRegeringen bör skyndsamt återkomma i frågan.\r\nMed skyndsamt menar vi att ett färdigt förslag bör\r\nfinnas vid riksdagens öppnande i höst. Akuta frågor\r\nbör behandlas akut.</pre><pre>Den tolkning av företagarbegreppet som har\r\nförekommit i praxis, särskilt i samband med\r\nfamiljeföretagen, kan knappast anses stå i\r\növerensstämmelse med gällande lagstiftning. Det\r\nav regeringen nu framlagda lagförslaget är därför\r\nsynnerligen välkommet. Det märkliga här är att det\r\nenbart är Ny demokrati som stöder regeringens\r\nproposition i denna del. Däremot är\r\nregeringspartierna restriktiva till förbättringar för\r\nsmåföretagare.</pre><pre>Några förtydliganden bör dock göras. Vid\r\nbedömningen av vem som skall anses ha väsentligt\r\ninflytande instämmer vi i Ny demokrati i vad som\r\nsägs i propositionen. Enbart den som har haft ett\r\ninflytande på verksamheten totalt som har varit så\r\nstarkt att det ekonomiska utfallet till stor del berott\r\npå dennes kompetens, åtgärder och\r\nställningstaganden skall alltså omfattas. En\r\nschablonmässig bedömning efter någons formella\r\nställning i företaget får inte förekomma. I varje\r\nersättningsärende måste en sammanvägning göras\r\nav samtliga relevanta omständigheter för att avgöra\r\nom delägaren i praktiken har haft ett väsentligt\r\ninflytande av det nyss nämnda slaget.</pre><pre>Ett gynnsamt klimat för småföretagandet är en av\r\nde viktigaste förutsättningarna för att Sverige skall\r\nkunna ta sig ur krisen.</pre><pre>Få saker debatteras i dag så livligt som satsningen\r\npå småföretagare. Det verkar som om alla partier\r\nnu plötsligt stöder Ny demokrati i denna fråga och\r\nanser att det är inom de små och medelstora\r\nföretagen som framtidens jobb finns. Därför vore\r\ndet väl högst naturligt, när vi äntligen är ense, att\r\nacceptabla förutsättningar skapas för de små och\r\nmedelstora företagen.</pre><pre>I den praktiska tillämpningen tycks man ha glömt\r\natt försäkringen faktiskt omfattar alla\r\nförvärvsarbetande. En ytterst sträng praxis har\r\ntvingat företagare att avyttra rörelsetillgångarna för\r\natt få rätt till ersättning. Enbart genom att göra sig\r\nav med företaget kan kriteriet att rörelsen skall ha\r\nupphört ''annat än tillfälligt'' anses uppfyllt. Som\r\nframförs i propositionen är detta en orimlighet.\r\nFöretaget är ju ofta den enda möjligheten för den\r\narbetslöse att åter få fotfäste på den reguljära\r\narbetsmarknaden.</pre><pre>Om möjlighet ges att göra undantag från kravet på\r\natt rörelsen skall ha upphört definitivt kan man\r\nundvika de djupt otillfredsställande situationer som\r\ndagens regler kan tvinga fram. Frågan är så\r\nangelägen att den bör få snabbast möjliga lösning.\r\nMed hänsyn till ärendets art bör dock regeringen\r\nmed förtur lägga fram ett konkret förslag i frågan.</pre><pre>Låt oss nu verkligen se till att samma horribla sak\r\ninte händer vad beträffar anhöriga till företagare\r\noch deras rätt till arbetslöshetsersättning. Under 20\r\nårs tid har dessa felbehandlats på grund av att AMS\r\nhar gett luddiga direktiv till a-kassorna. Det värsta\r\nmed detta är att många riksdagsledamöter har\r\nreaget på detta och rent slentrianmässigt\r\nmotionerat. Ingen har tydigen aktivt och verksamt\r\nföljt upp sin motion. Observera tidpunkten 20 år!\r\nDetta får fortgå tills vi i Ny demokrati aktivt och\r\nbeslutsamt har agerat i frågan.</pre><pre>Herr talman! Jag står givetvis bakom alla\r\nreservationer som har avgetts av Ny demokrati. För\r\natt spara tid åt kammaren yrkar jag nu emellertid\r\nendast bifall till reservation 4.</pre><pre>Anf. 61  JOHNNY AHLQVIST (s) replik:</pre><pre>Herr talman! Det är egentligen förvånansvärt att\r\nNy demokratis representant nu har hållit ett\r\nanförande här om arbetslöshetsförsäkringen. Hon\r\nhar inte med ett enda ord nämnt vad som händer\r\nmed de människor som helt plötsligt blir utan en\r\nersättning på minst 1 000 kronor i månaden.</pre><pre>Jag ställde frågan till Laila Strid-Jansson om hur\r\nhon tror att människor upplever situationen när\r\nderas ersättning helt plötsligt sänks, när man redan\r\nhar en mycket låg ersättning och kanske har gått\r\narbetslös under ett halvår. Hur tror Laila Strid-\r\nJansson att den människan skall klara sina\r\nsamhällsuppgifter? Den frågan ställde jag i\r\ndebatten här. Men från Ny demokratis sida säger\r\nman inte ett ljud om detta.</pre><pre>Den andra frågan rörde Bert Karlssons uttalande i\r\nAktuellt Special att man inte gör några\r\nsamhällsbesparingar genom att sänka\r\nersättningsnivån. Min fråga till Laila Strid-Jansson\r\nvar då: Varför ställer i så fall Ny demokrati upp i\r\nomröstningen här för att sänka ersättningsnivån?</pre><pre>Anf. 62  LAILA STRID-JANSSON (nyd)\r\nreplik:</pre><pre>Herr talman! Johnny Ahlqvist, problemet är ju att\r\ndet inte finns några pengar. Precis som Johnny\r\nAhlqvist sade, galopperar arbetsmarknadsfonden\r\noch vi är alla medvetna om att besparingar måste\r\ngöras. Men vi kan inte lyfta ut en enda fråga. Vi har\r\nförsökt att se allting som en helhet. Vi har bl.a.\r\nföreslagit en helt ny familjepolitik, där\r\nbarnbidragen skall vara inkomstprövade, så att alla\r\nsom tjänar en halv miljon kronor om året inte skall\r\nha barnbidrag. Genom detta skulle vi spara\r\n21 miljarder. Men det är inget annat parti som är\r\nintresserad av detta.</pre><pre>Anf. 63  JOHNNY AHLQVIST (s) replik:</pre><pre>Herr talman! Jag fick inte heller denna gång svar på\r\nmin fråga. Laila Strid-Jansson försöker hela tiden\r\natt slingra sig undan med att säga att Ny demokrati\r\nhar förslag på andra områden.</pre><pre>De 6,8 miljarderna, som ni har skrivit under i det\r\nhär betänkandet, kommer att genomföras som en\r\nbesparing. Detta har ni gjort därför att ni säger att\r\nman måste spara de 52 miljarder som det\r\nackumulerade underskottet i\r\narbetsmarknadsfonden kommer att bli i framtiden.\r\nMen vilka förslag har Ny demokrati för att rätta till\r\ndetta galopperande underskott?</pre><pre>Vi har från Socialdemokraternas sida sagt att vi inte\r\nbehöver sänka nivån för ersättning till de\r\narbetslösa, utan det går att finansiera detta på annat\r\nsätt, vilket inte får de sociala konsekvenser för\r\nmånga människor som en sänkning av ersättningen\r\nskulle medföra. Det är just den frågan som det\r\nskulle ha varit intressant att få besvarad, liksom vad\r\nNy demokrati i övrigt säger om den besparing, som\r\nenligt Bert Karlsson inte kommer att bli någon\r\nbesparing totalt sett, därför att kostnaderna i stället\r\nförs över på kommunerna. Det är viktigt att ni i Ny\r\ndemokrati öppet visar vad ni tycker i dessa frågor.\r\nNi kom ju in i rikdagen och gick till val på att vi\r\nandra som satt här inte hade något rationellt\r\ntänkande utan det skulle ni stå för. Nu gör ni ju\r\nprecis samma sak som ni beskyllde oss för i\r\nvalrörelsen 1991. Ni gör precis som Carl Bildt\r\nsäger: ni taktiserar.</pre><pre>Anf. 64  LAILA STRID-JANSSON (nyd)\r\nreplik:</pre><pre>Herr talman! Jag undrar hur Socialdemokraterna\r\nställer sig till frågan om att höja egenavgifterna i\r\narbetslöshetsförsäkringen. Det har ni inte talat ett\r\nord om. Däremot pratar ni om att höja avgifterna\r\nför höginkomsttagare hela tiden, och det kan inte\r\nvi acceptera.</pre><pre>Vi har föreslagit och fått igenom slopade\r\ngrundavdrag. Vi vill helt enkelt se till att få en ny\r\nfamiljepolitik. Man måste samordna alla system --\r\nsocialförsäkringssystem och\r\narbetslöshetsersättning. Vi kräver en helt ny\r\narbetslöshetsförsäkring, för den är väldigt orättvis\r\nsom den är i dag.</pre><pre>Problemet är ju, på grund av politiken som har förts\r\ntidigare under många år, att det inte finns några\r\npengar. Man måste börja spara, men för\r\nrättviseaspektens skull har vi föreslagit en rad\r\nåtgärder, och jag vidhåller att man inte kan plocka\r\nut enskilda projekt.</pre><pre>Vi har fått igenom en del saker i finansutskottet\r\nmen kanske inte hunnit ända fram. Det ni föreslår\r\nhar ni inte en klar finansiering för, anser vi.</pre><pre>Anf. 65  HANS ANDERSSON (v):</pre><pre>Herr talman! Jag tror att det var den 2 april som\r\nriksdagen fattade beslut om principerna för\r\nfinanspolitiken och de arbetsmarknadspolitiska\r\ninsatserna för nästa budgetår. Jag sade då att det\r\nvar en skammens dag, bl.a. beroende på att den\r\nhuvudsakliga finansieringen av besparingen som\r\nman ville komma med när det gällde\r\nunderskottsfrågorna skulle de arbetslösa få stå för.</pre><pre>Det är naturligtvis i dag vi tar det konkreta beslutet,\r\noch det är inte utan att jag skäms på riksdagens\r\nvägnar, om beslutet blir det som regeringen och\r\nutskottet har föreslagit. Många människor upplever\r\ni dag förtvivlan. Många är rasande. En sådan\r\nmängd av protester som jag får nu från\r\nfackföreningar och organisationer har jag aldrig\r\ntidigare fått i något ärende. När jag pratar med\r\nmänniskor på många håll i landet gråter de öppet.\r\nDe vet inte vart de skall ta vägen. De vet inte hur\r\nde skall klara sig.</pre><pre>Jag såg på TV:s nyheter i går, och man talade där\r\nom Gerhard Larssons nya förslag. Det kommer ju\r\nen stor reform på det här området, det ser verkligen\r\ninte bättre ut. Man pratade om att från dagens 80-\r\nprocentsnivå i ersättningen göra ytterligare\r\nförsämringar, dvs. man har liksom redan blivit klar\r\növer att försämringarna har skett. Det känns\r\nväldigt obehagligt.</pre><pre>Arbetslöshetsförsäkringens roll är, som Johnny\r\nAhlqvist sade, att utgöra ett omställningsskydd.\r\nDet handlar om att främja arbetslinjen. Det\r\nhandlar om att trygga situationen socialt för\r\narbetande människor som har slagits ut,\r\nförhoppningsvis tillfälligt.</pre><pre>Historiskt sett handlar det om en anda av\r\nsolidaritet, solidariska a-kassor där man avstod från\r\nen del av vad man hade som arbetande för att\r\nkunna ha ett försäkringsskydd när man gick ur\r\narbetet. Men det var också ett slags solidaritet\r\nmellan arbetande och icke arbetande åt andra\r\nhållet. Det var ett sätt att förhindra social\r\ndumpning, dvs. att de arbetslösa skulle kasta sig in\r\noch sänka lönenivåerna.</pre><pre>Det är alltså en relation mellan dem som arbetar\r\noch dem som befinner sig i arbetslöshet. Därför har\r\nfackföreningarna alltid tyckt att detta kanske är det\r\nallra viktigaste. Jag vill understryka det som Johnny\r\nAhlqvist framförde, att det här inte rör sig enbart\r\nom en allmän socialförsäkring, en trygghet för den\r\nsom drabbas att kunna klara sin försörjning. Det\r\nhandlar lika mycket om en solidaritet som medför\r\nmöjligheten av att hävda en lönelinje, att hävda\r\narbetets rätt även för dem som har arbete.</pre><pre>Arbetsmarknadsfonden, som har dåliga finanser i\r\ndag och egentligen är ett stort svart hål, finansierar\r\nmycket. Den står för arbetslöshetsförsäkringen,\r\noch den står för utbetalningarna till kontant\r\narbetsmarknadsstöd, KAS. Den står också för\r\nutbildningsbidragen, och den del av de bidragen\r\nsom regeringen kraftigt ökar volymen av genom att\r\ninföra som arbetsmarknadspolitisk volymåtgärd\r\nden s.k. arbetslivsutvecklingen. Man kan väl tänka\r\nsig att i dag drygt 400 000 människor är beroende av\r\nutbetalningar från arbetsmarknadsfonden, det som\r\nvi ofta pratar allmänt om som a-kassan.</pre><pre>Jag vill slå fast några viktiga punkter. Det åberopas\r\ni utskottets material och i regeringens proposition\r\natt vi har levt över våra tillgångar och att det\r\nstatsfinansiella läget kräver att vi gör ingrepp i\r\narbetslöshetsersättningen. Man måste vara klar\r\növer att arbetslöshetsförsäkringen inte är orsaken.\r\nDet förefaller mig som om många tror att den är\r\norsaken till att vi har fått en ökad arbetslöshet och\r\natt vi har en ekonomisk kris.</pre><pre>Låt mig poängtera att så sent som 1991 hade fonden\r\nett överskott på ungefär 10 miljarder kronor.\r\nHelåret 1992 hade det hunnit bli minus 5 miljarder.\r\nMen det var alltså först i slutet av 1992 som det\r\nbörjade gå back, och det berodde på att\r\narbetslösheten hade blivit så stor.</pre><pre>Underskottet i arbetsmarknadsfonden, att inte a-\r\nkassan räcker till, beror på den ekonomiska krisen.\r\nDet beror på arbetslösheten. Det är inte tvärtom.\r\nDet är inte de som i dag uppbär\r\narbetslöshetsersättning som har levt över sina\r\ntillgångar. Det är inte de som har spekulerat.</pre><pre>Varken samhällsekonomiskt eller individuellt är\r\ndet rationellt eller rättvist att genomföra en åtgärd\r\nav den typ som nu föreslås. Det minskar efterfrågan\r\ni ekonomin och ökar snarast arbetslösheten, och\r\ndet ökar beroendet av socialbidrag. Vi flyttar\r\nkostnader. Det är naturligtvis utomordentligt\r\norättvist och ett uttryck för en osolidarisk\r\nsamhällssyn att låta dem som först drabbas av\r\narbetslöshet därefter drabbas av minskad\r\nersättning.</pre><pre>Lösningen ligger i att minska belastningen på\r\nfonden, dvs. att fler människor är i arbete, fler\r\nmänniskor uppbär lön, fler människor betalar\r\navgifter och skatter. Det finns ett samband som är\r\ngrundläggande för underskottet i\r\narbetsmarknadsfonden, detta att a-kassan som vi\r\nsäger kostar för mycket i samhället; att intäkterna\r\när för små och utgifterna för stora är den självklara\r\nlogiska följden av en hög arbetslöshet.</pre><pre>Vi har föreslagit att man skall höja\r\narbetsmarknadsavgifterna, alltså att intäkterna till\r\nfonden skall ökas. Det har avslagits. Hela vår\r\narbetsmarknadspolitik och allmänt vår ekonomiska\r\npolitik innebär att minska belastningen på fonden.\r\nDet skulle också ha givit upphov till mycket mindre\r\nunderskott. Det har avslagits.</pre><pre>När det gäller nivåerna som försämras nu i\r\narbetslöshetsförsäkringen och i KAS kan jag bara\r\nstryka under det som Johnny Ahlqvist sade. De\r\nsiffrorna är korrekta. Det handlar om 12--13 % i\r\nsänkning. Det betyder 15 000 à 16 000 kronor per\r\når, litet grand beroende på vilken lönenivå man\r\nligger på. Det skall noteras att någon\r\nsemesterlönegrundande inkomst är det inte fråga\r\nom. Det blir alltså värre nästa omgång för dem som\r\ndrabbas.</pre><pre>Att genomföra det som nu föreslås innebär således\r\natt hårt dra åt svångremmen för dem som redan har\r\nlitet. Det gör mig verkligen ont när jag tänker på att\r\nriksdagen har avslagit praktiskt tagit samtliga\r\nförslag till inkomstökningar för statskassan eller för\r\narbetsmarknadsfonden under de senaste\r\nmånaderna. De inkomstförstärkningarna skulle ha\r\ninneburit att de som har resurser också skulle få\r\nbetala, och jag frågar de borgerliga politikerna: Är\r\ndet verkligen er uppfattning att det ni nu vill\r\ngenomföra skulle vara ett sätt att klara\r\narbetsmarknadsfondens underskott, att det skulle\r\nvara ett sätt att klara statsfinansernas brister?</pre><pre>Budgetunderskottet uppgår till över 200 miljarder\r\noch underskottet i arbetsmarknadsfonden till upp\r\nemot 50 miljarder när nästa budgetår har gått. Ni\r\nkammar in kanske 5--6 miljarder på att klippa till\r\nmot de arbetslösa. Det gör mycket litet nytta för\r\nstatsfinanserna, men det drabbar mycket hårt de\r\nutsatta.</pre><pre>Karensdagarna är ytterligare en kompletterande\r\nåtgärd, mellan 2 000 och 3 000 kronor beroende på\r\nvad man har för dagpenning. Socialdemokraterna\r\ngår med på det, och jag vill verkligen fråga Johnny\r\nAhlqvist: Varför anser ni att den miljarden är\r\nsärskilt viktig att fånga in? Anser ni att den\r\nverkligen bidrar till att förbättra statsfinanserna?</pre><pre>För mig är det lika egendomligt som när ni gick in\r\noch sparade på industriarbetarnas semester eller så\r\nlänge drev frågan om att höja pensionsåldern. Det\r\när fel tänkt, och det drabbar fel grupp.</pre><pre>Karensdagarna är också ett sätt att göra människor\r\ntveksamma att ta jobb kortsiktigt. De måste alltid\r\nfundera över om de kanske får jobb bara en kort\r\ntid, då åker de på karensdagar sedan. Då kanske\r\ndet är bättre att vänta på ett permanent jobb,\r\neftersom de då slipper karensdagar.</pre><pre>Karensdagarna motiveras i utskottets betänkande\r\nmed analogier till sjukförsäkringssystemet. Jag\r\nförstår inte det. Det har ju ingenting med det att\r\ngöra. Det är en ren och skär besparing. Man valde\r\nfem dagar. Man kunde ha valt tio dagar. Det kanske\r\ndet blir nästa gång. Man klipper till mot de\r\narbetslösa.</pre><pre>Kom ihåg att när en period har gått, och jag\r\nåterkommer kanske vid ett senare tillfälle, då har\r\njag inte någon semesterlönegrund, och jag har inga\r\nsparade pengar. Jag har levt på en utomordentligt\r\nlåg nivå, och jag får öppna med en karensperiod.\r\nJag anser att detta är fullständigt felaktigt.</pre><pre>Dessa 5--6 miljarder kommer man inte att spara\r\ninom ramen för den offentliga sektorn. Jag såg att\r\nSKTF hade räknat på vad man uppfattade skulle bli\r\nde kommunala konsekvenserna -- ökade\r\nsocialbidrag, ökade bostadsbidrag. Det handlar om\r\n2 miljarder. Man får minskade momsintäkter, etc.\r\nDetta är något som slår för dem som uppbär a-\r\nkassa. Det är något som slår för dem som är föremål\r\nför arbetsmarknadspolitiska åtgärder och som har\r\nutbildningsbidrag.</pre><pre>Vi avvisar både sänkningen av nivån på a-kassan\r\noch på KAS. Vi avvisar också införandet av\r\nkarensdagar. Men för att spara tid skall jag nöja mig\r\nmed att ställa mig bakom min egen meningsyttring\r\ntotalt sett och yrka bifall till meningsyttringen vad\r\navser mom. 1. I övrigt yrkar jag bifall till\r\nreservation 3 från Socialdemokraterna när det\r\ngäller nivåsänkningen. Där finns även en del\r\nytterligare synpunkter när det gäller finansieringen,\r\ndär vi har litet olika uppfattningar. Men materiellt\r\nsett är vi helt överens.</pre><pre>Låt mig slutligen säga att en mängd andra frågor\r\nbehandlas i betänkandet. Det handlar om\r\ntillämpningsbestämmelser av karensreglerna,\r\nsamordningsfrågor med avgångsvederlag, etc.,\r\nföretagsbegreppet. På punkt efter punkt, ja\r\npraktiskt taget på samtliga punkter, måste utskottet\r\ntillrättavisa, avstyrka eller be att regeringen\r\nåterkommer. Man tillrättavisar och kritiserar starkt\r\nBörje Hörnlunds förslag. Detta tycker jag är ett\r\ntecken som vi oavbrutet märker. Det är mycket låg\r\nkvalitet på propositionerna från\r\nArbetsmarknadsdepartementet.</pre><pre>Herr talman! Med mitt yrkande och med dessa\r\nkompletterande synpunkter, avslutar jag mitt\r\nanförande.</pre><pre>Anf. 66  JOHNNY AHLQVIST (s) replik:</pre><pre>Herr talman! Jag fick en konkret fråga från Hans\r\nAndersson om karensdagarna.</pre><pre>Först vill jag till protokollet fastslå att vi inte ställer\r\nupp på den utformning av karensdagarna som den\r\nborgerliga majoriteten har gjort, utan vi har\r\nreserverat oss i denna del.</pre><pre>Att vi accepterar karensdagarna beror på att vi har\r\nett heltäckande förslag till finansiering för att öka\r\nintäkterna i arbetsmarknadsfonden, som bygger på\r\natt alla solidariskt skall hjälpa till. Det skall\r\narbetsgivarna göra genom arbetsgivaravgiften och\r\nsjukförsäkringsavgiften. De människor som har ett\r\narbete skall hjälpa till att finansiera\r\narbetsmarknadsfonden. De arbetslösa får då lämna\r\nsitt bidrag genom denna karensperiod på fem\r\ndagar, som drabbar människorna en gång på en\r\ntolvmånadersperiod. Det är anledningen till att vi\r\nhar accepterat detta. Det är vårt heltäckande\r\nförslag till att finansiera arbetsmarknadsfonden.</pre><pre>Anf. 67  HANS ANDERSSON (v) replik:</pre><pre>Herr talman! Det är riktigt att om man skall komma\r\ntill rätta med de våldsamma underskott som finns\r\ni arbetsmarknadsfonden, är vi överens om att man\r\nmåste öka inkomsterna. Jag tror personligen att en\r\nhel del av detta får ske genom skatten, helt enkelt\r\ndärför att regering och riksdag har ett så\r\nutomordentligt stort ansvar för valuta, räntor,\r\ninvesteringar och annat som bestämmer den reella\r\nsysselsättningsnivån i samhället, både inom\r\nnäringslivet och inom kommuner och landsting.</pre><pre>En annan del måste täckas rakt ut från\r\nproduktionen. Det bör i första hand täckas genom\r\narbetsgivaravgifter. Men man kan naturligtvis\r\nockså alltid av fördelningspolitiska skäl diskutera\r\nolika nivåer på egenavgifterna. Men detta är vi\r\növerens om, och det har ingenting att göra med att\r\nman skall minska på ersättningen till dem som just\r\nhar drabbats. De får ju betala ändå, Johnny\r\nAhlqvist. De får ju bara 90 %, eller 80 % nu, av sin\r\ntidigare lön. De arbetslösa får väl sannerligen\r\nbetala. Varför skall de dessutom ha karensdagar?\r\nFrågan är fortfarande obesvarad. Jag hoppas att\r\nJohnny Ahlqvist kan skingra mina tvivel.</pre><pre>Anf. 68  JOHNNY AHLQVIST (s) replik:</pre><pre>Herr talman! Jag vet inte vad det är för skillnad\r\nmellan oss. Hans Andersson säger att han är beredd\r\natt gå med på höjningar av egenavgifterna. Vi\r\nsocialdemokrater säger att vi inte är beredda att\r\nöka egenavgifterna till a-kassan. Vad är det för\r\nskillnad, Hans Andersson, mellan att införa fem\r\nkarensdagar eller att, som Vänsterpartiet vill, öka\r\negenavgifterna?</pre><pre>Anf. 69  HANS ANDERSSON (v) replik:</pre><pre>Herr talman! Johnny Ahlqvist, jag har inte\r\nföreslagit att egenavgifterna skall höjas. Jag har\r\nbara pekat på de finansieringskällor som i dag finns.\r\nDet exakta krontalet, egenavgifter, kan man alltid\r\ndiskutera om man därmed kan komma framåt och\r\nhitta konstruktiva lösningar. Men självfallet\r\nkommer det aldrig att kunna handla om så våldsamt\r\nstora belopp som ni talar om när ni talar om\r\nkarensdagar. Varför, Johnny Ahlqvist, går ni med\r\npå 3 000 kr under fem karensdagar?</pre><pre>Anf. 70  ANDERS G HÖGMARK (m):</pre><pre>Herr talman! När man lyssnar litet grand på\r\ndebatten -- det gäller inte minst Johnny Ahlqvists\r\ninlägg -- får man en känsla av att motivet för att\r\nregeringen lägger fram detta förslag är något slags\r\nallmän ondsinthet, en vilja att komma åt de\r\nmänniskor som har drabbats av arbetslöshetens\r\ngissel, ett sätt att riktigt markera en asocial profil.\r\nDetta är så uppenbart felaktigt. Man kan diskutera\r\nolika metoder och lägga olika värderingar på dem,\r\nmen att uppfatta regeringen som om den har ett ont\r\nuppsåt att verkligen komma åt dessa människor,\r\ntycker jag kanske att vi kunde lämna i en\r\nnågorlunda rimlig och anständig debatt.</pre><pre>Ett av kanske två motiv, vilket även Johnny\r\nAhlqvist och Hans Andersson har varit inne på, för\r\natt göra förändringar i detta system är framför allt\r\natt i stort sett drygt en tredjedel av de människor\r\nsom är utan arbete i dag står utanför de\r\ntrygghetssystem som arbetslöshetsersättningen och\r\nKAS innebär. Det andra motivet är naturligtvis det\r\ngalopperande underskottet i\r\narbetsmarknadsfonden.</pre><pre>På den sista punkten förefaller alla att vara överens,\r\nnämligen att den utvecklingen inte kan fortsätta.\r\nAtt ha ett underskott på 20 miljarder i år, 45--50\r\nmiljarder nästa år och 80--120 miljarder på tre fyra\r\når är icke möjligt att acceptera framöver. Vi måste\r\ndå se hur man skall komma till rätta med det.</pre><pre>Herr talman! Det finns i princip fem komponenter\r\nsom reglerar Arbetsmarknadsfondens ekonomi.\r\nDet är för det första givetvis arbetslöshetsnivån.\r\nDet är för det andra den ersättning som man får om\r\nman blir arbetslös -- a-kasseersättningsnivån. Det\r\när på utgiftssidan. Sedan har man egenavgiftsnivån\r\nsom en tänkbar intäkt, man har\r\narbetsmarknadsavgiften, och man har självfallet de\r\npengar som staten skjuter till.</pre><pre>Jag tror att man framöver kommer att vara i behov\r\nav att göra justeringar i stort sett på alla dessa fem\r\npunkter. Det är alldeles uppenbart att den mest\r\neffektiva punkten är att sänka arbetslöshetsnivån.\r\nOm det vore så enkelt som att man bara kunde\r\nkommendera fram detta eller att som Johnny\r\nAhlqvist ge ett intryck av att siffrorna för\r\narbetslösheten steg när den borgerliga regeringen\r\ntog över.</pre><pre>Redan 1989 varnade Göte Bernhardsson för att\r\nluften gick ur arbetsmarknaden. Det var mitt under\r\nden välsignade perioden då Socialdemokraterna\r\nhade regeringsmakten. Redan då började\r\narbetslöshetssiffrorna att skjuta i höjden.</pre><pre>Jag kan bara konstatera att denna\r\narbetsmarknadsfond inte är konstruerad för de\r\nnivåer som vi har både på utgiftssidan och på\r\nintäktssidan. De går inte att hålla ihop med en\r\narbetslöshet som är större än 2,5--3 %. Det finns\r\ningen möjlighet till det.</pre><pre>Johnny Ahlqvist säger att socialdemokratin har ett\r\nfinansieringsalternativ. Det är klart att det är ett\r\nalternativ, men man kan diskutera trovärdigheten i\r\ndetta alternativ.</pre><pre>Genom att föra över pengar från\r\nsjukförsäkringssystemet till arbetsmarknadsfonden\r\noch a-kassesystemet skulle man kunna finansiera\r\ndet hela och tillföra ett antal miljarder kronor.</pre><pre>Hur många miljarder, Johnny Ahlqvist, har\r\nsjukförsäkringssystemet gått back med från 1987\r\ntill 1991? Ge en antydan här i kammaren om hur\r\nmånga miljarder ackumulerade på fem år som det\r\nsystemet gått back med. Om ett system inte\r\ngenererar några överskott, hur skall man då kunna\r\nföra över pengar till ett annat system? En fattig\r\nkyrkråtta skall finansiera en annan, ännu fattigare,\r\nkyrkråtta. Är det modellen?</pre><pre>Hur många miljarder gick alltså\r\nsjukförsäkringssystemet back med? Det är ju detta\r\nsom enligt Johnny Ahlqvists och\r\nSocialdemokraternas modell skall finansiera det\r\nhär aktuella systemet som går back.</pre><pre>Jag är alltså övertygad -- på den punkten håller jag\r\nmed både Hans Andersson och Johnny Ahlqvist --\r\nom att det är nödvändigt att mycket snabbt göra\r\nnågonting. Nu när Gerhard Larsson har lagt fram\r\nsitt förslag kan man som en allmän iakttagelse säga\r\natt det alltid är mycket lättare att tala om vad som\r\ninte är bra i ett system som föreslås. Kanske hade\r\ndet varit mera kreativt att föreslå ett alternativ, och\r\ndå framför allt ett hållbart sådant.</pre><pre>Om tempot och betydelsen av att det är viktigt att\r\nsnabbt göra någonting tror jag att vi kan vara totalt\r\növerens i denna kammare. Det är inte rimligt att ha\r\nett växande -- ja, galopperande -- underskott.</pre><pre>Vidare är att notera att vad regeringen på ett antal\r\npunkter gör, just för att åstadkomma en ny\r\nekonomisk politik som häver arbetslösheten, är\r\nåtgärder på ett antal områden som vi inte närmare\r\nbehöver gå in på här men som regeringen vid ett\r\nflertal tillfällen har presenterat. Det gäller\r\nsatsningar på småföretagsamheten -- en fråga som\r\nLaila Strid-Jansson varit inne på -- och regeringens\r\nmånga förslag på ett stort antal områden som\r\ngagnar småföretagsamheten.</pre><pre>I dag upplever exportindustrin att orderingången\r\nblir allt bättre. Det är alltså god orderingång och\r\nbra vinster. Därigenom skapas nya jobb inom\r\nexportindustrin. Det kommer givetvis att innebära\r\natt även den inhemska industrin utvecklas och att vi\r\nfår en vändning beträffande arbetslöshetssiffrorna.\r\nDe talen började redan 1989 att rusa i höjden,\r\nJohnny Ahlqvist! Det var inte i oktober 1991 som\r\ndet började, utan vändningen skedde mitt under\r\ndet socialdemokratiska maktinnehavet. Självfallet\r\nvar det ett utslag både av den ekonomiska politik\r\nsom ni förde och av den internationella\r\nkonjunkturen.</pre><pre>Utskottet har lagt fram en del förslag och gjort en\r\ndel revideringar jämfört med den proposition som\r\npresenterats. Det gäller bl.a. karensdagarna. Vi\r\nmenar att ett system med fem karensdagar per\r\nlöpande tolvmåndadersperiod är bättre ägnat att\r\nstimulera människor att ta just kortvariga jobb. Det\r\när av det skälet som vi också i stor enighet föreslår\r\natt ikraftträdandet skjuts framåt, från den 5 juli till\r\nden 6 september. Här finns det framför allt två skäl\r\natt anföra: Dels kan sommararbetsmarknaden med\r\nmånga kortvariga jobb störas genom\r\nkarensvillkoren, dels är det rent administrativt\r\ngivetvis enklare om det blir en något längre\r\nframförhållning.</pre><pre>Vidare har vi behandlat frågorna om en eventuell\r\nsamordning av avgångsvederlag och ersättning i\r\narbetslöshetsersättningen. Det är väldigt lätt att\r\ngenom de stämningar som här finns lockas in i en\r\ndiskussion om att avgångsvederlag är lika med ett\r\nslags fallskärmsavtal med förmåner i miljonklassen.\r\nSådana finns, men sådana bör stävjas på olika sätt.\r\nDet har varit alltför mycket av den typen under de\r\ngångna åren.</pre><pre>Innan man omedelbart bejakar kravet på en\r\nsamordning mellan avgångsvederlag och a-\r\nkasseersättningar är det viktigt att man inser att\r\ndetta med avgångsvederlag är ett mycket väl\r\netablerat instrument på arbetsmarknaden. Detta\r\ninstrument används i stor omfattning, och så har det\r\nvarit under lång tid. Det kommer säkert också\r\nframöver att vara en förutsättning för att det skall\r\ngå att få till stånd en vettig omstrukturering inom\r\nföretagen. Människor som har jobbat länge i ett\r\nföretag skall få rimlig ersättning, om de tvingas\r\nlämna företaget i förtid.</pre><pre>Utskottet pekar på en lång rad frågor som det är\r\nviktigt att klara ut. Avgångsvederlagen regleras i\r\nflera olika kollektivavtal. Inom det statliga\r\nsystemet finns det en regel som säger att förutom\r\narbetslöshetsersättningen skall en form av\r\navgångsvederlag utgå upp till 85 % av den\r\nursprungliga lönen. Det här regleras ju både via\r\nkollektivavtal och direkt mellan arbetstagare och\r\narbetsgivare.</pre><pre>Vi i utskottet har inte ansett det vara rimligt att den\r\nena kategorin skall befrias från samordningskravet,\r\nmedan den andra skall underkastas detsamma. Vi\r\ntycker att det finns anledning att ytterligare titta på\r\ndetta.</pre><pre>Dessutom finns det skäl att fundera över om det\r\nskall ske en samordning -- jag ifrågasätter allvarligt\r\nen sådan -- mellan ideellt utdömda skadestånd och\r\navgångsvederlag och arbetslöshetsersättning. Skall\r\nman exempelvis grunda en sådan samordning på\r\navtalat avgångsvederlag? Skall avtalet i sig utgöra\r\ngrunden för samordningen, eller skall det faktiskt\r\nutbetalade avgångsvederlaget vara det som\r\nsamordningen grundas på?</pre><pre>Herr talman! Det finns flera punkter som\r\nregeringen/departementet ytterligare bör titta på\r\ninnan vi i utskottet kan tycka att det är rimligt att\r\nsäga ja.</pre><pre>Vi har också diskuterat arbetslöshetsbegreppet.\r\nDet råder väl inget tvivel om att det under senare\r\ntid har kommit väldigt många oroande rapporter\r\nom att företagarbegreppet i\r\narbetslöshetsförsäkringen varit alltför vitt tolkat.</pre><pre>Utskottet definierar detta på ett snävare sätt. På\r\nklarspråk handlar det om personer som har ett\r\ndirekt ansvar för verksamheten, personer som har\r\nett direkt ägande och som i sin aktiva gärning kan\r\npåverka företagets resultat. Självfallet skall man ha\r\npersonlig utkomst av företaget.</pre><pre>Arbetslöshetsbegreppet för företagare har även\r\ndiskuterats. Det har gjorts gällande att man från ett\r\nföretags sida borde kunna få åtnjuta\r\narbetslöshetsersättning om intäkterna tryter. Det\r\nkan gälla ett åkeri. Om inkomsterna blir lägre är\r\ndet bara att konstatera att företaget inte längre\r\nexisterar. Sedan utgår arbetslöshetsersättning. Vi\r\nmenar att det inte bör vara ett krav -- här har\r\ntillämpningen varit för hård -- att företaget\r\ndefinitivt upphör och därmed tvingas utförsälja sin\r\negendom. Det kan finnas skäl t.ex. för ett åkeri att\r\nhelt enkelt ställa av bilarna. Då bevisar man att det\r\ninte förekommer några intäkter i rörelsen. I det\r\nläget borde man kunna få ut någon form av\r\nersättning. Det finns anledning för regeringen att\r\nytterligare titta på detta.</pre><pre>Utskottet har också tittat på ett antal\r\nfrågeställningar och förslag som gäller\r\nsamordningen mellan pensioner och\r\narbetslöshetsersättning. Framför allt gäller det\r\nsjömännens pensionsanstalt. Med stöd av vår\r\ninitiativrätt i utskottet har vi föreslagit att det skall\r\nvara möjligt med undantag från regler som innebär\r\natt samordningen försätter pensionärerna i ett\r\nsämre läge.</pre><pre>Med detta yrkar jag bifall till utskottets hemställan\r\npå samtliga punkter.</pre><pre>Anf. 71  JOHNNY AHLQVIST (s) replik:</pre><pre>Herr talman! Anders G Högmark rekommenderar\r\nmig att inte föra en dialog om att det här handlar\r\nom att man försöker komma åt löntagarna. Men jag\r\nkan bara uppfatta framlagda förslag så, att man på\r\nalla sätt försöker komma åt löntagarna.</pre><pre>De borgerliga företrädarna i riksdagen har träffat\r\nen överenskommelse med Ny demokrati om den\r\nekonomiska politiken, innebärande att skatten för\r\nlandets höginkomsttagare höjs med 148 kr!\r\nSamtidigt är man beredd att sänka ersättningsnivån\r\ni fråga om a-kassan med 1 000--1 500 kr i månaden\r\nför löntagarna. Kan inte detta tolkas så, att man på\r\nalla sätt försöker klämma åt löntagarna och att man\r\nlämnar höginkomsttagarna åt sidan? Om inte, kan\r\njag inte förstå resonemanget här.</pre><pre>Så några ord om det galopperande underskottet.\r\nJag redovisade i mitt inledningsanförande att vi har\r\nett heltäckande förslag som vi kan finansiera. En\r\ndel av den finansieringen består i en skatt för\r\nhöginkomsttagarna som skulle tillföra staten ca 4\r\nmiljarder. I botten finns mer än 10 miljarder som\r\nkan tillföras arbetsmarknadsfonden.</pre><pre>Men vad har regeringen för alternativ, Anders G\r\nHögmark? Ni har ju ännu inte presenterat\r\nnågonting här utöver det förslag som Gerhard\r\nLarsson hade presskonferens om i går och som\r\nbiträdande statsministern Bengt Westerberg redan\r\nhar sågat av. Vad har alltså regeringen att komma\r\nmed här? Det är viktigt att veta vilka era alternativ\r\när. Om ni har sådana, tycker jag att ni skall redovisa\r\ndem.</pre><pre>När det gäller att sänka arbetslösheten har vi sedan\r\nhösten 1991 lagt fram konkreta förslag och\r\npresenterat flera program för hur man skall kunna\r\nminska arbetslösheten i det här landet. Men\r\nAnders G Högmark har tillsammans med sina\r\npartikamrater och tillsammans med Ny demokrati\r\nkonsekvent röstat ned alla våra förslag.</pre><pre>Så till det stora underskottet i sjukförsäkringen. Jag\r\nbaserar mina uppgifter på\r\narbetsmarknadsministerns uttalande den 2 april i\r\ndebatten här i riksdagen. Han sade att\r\nsjukförsäkringen redan är överfinansierad på grund\r\nav den sjunkande sjukfrånvaron. Antingen har\r\nAnders G Högmark fel, eller också har\r\narbetsmarknadsminister Börje Hörnlund fel.</pre><pre>Hur blir det med svaren på de frågor som jag ställde\r\nunder debatten? Blir det några\r\nsamhällsekonomiska besparingar genom att man\r\növerför kostnaderna till kommuner i stället? Vad är\r\nAnders G Högmarks svar till den ensamstående\r\nmamma som jag nämnde? Vad skall hon klara med\r\nnär hon får sin lön sänkt med 1 000 kr i månaden\r\nnär hon redan är drabbad?</pre><pre>Anf. 72  ANDERS G HÖGMARK (m)\r\nreplik:</pre><pre>Herr talman! Vad har regeringen för alternativ\r\nutöver det förslag som Gerhard Larsson har\r\npresenterat i går? frågar Johnny Ahlqvist. Jag delar\r\nuppfattningen att det borde ha funnits mer av\r\nsubstans i de förslag som har lagts fram. Man kan\r\nlätt kritisera dem. Det finns väl inslag i dessa förslag\r\nsom man kan ta fasta på och säkert komplettera och\r\nutveckla. Problemet är ju, om man nu skall vara\r\nöppen, att Socialdemokraterna och Johnny\r\nAhlqvist är lika tomma på förslag. Man flyttar\r\npengar från ett ställe till ett annat, från ett ställe där\r\ndet inte finns pengar.</pre><pre>Sjukförsäkringen har gått med underskott 1987,\r\n1988, 1989, 1990 och 1991. Det är därifrån ni skall\r\nta era pengar. Har man den enkla\r\nfinansieringsmodellen att från ett system som går\r\nmed underskott föra över pengar till ett annat\r\nsystem som går med ett ännu större underskott, kan\r\nvi också ganska snabbt snickra ihop någonting, men\r\ntrovärdigheten i ett sådant förslag blir ganska\r\nbegränsad.</pre><pre>Om vi säger att vi inte kan röra den ena eller den\r\nandra komponenten i systemet, att vi inte kan tänka\r\noss egenavgifter osv., kommer vi aldrig att kunna ta\r\noss ur den här situationen. Jag är alldeles övertygad\r\nom att vi kommer att behöva ändra på alla fem\r\nkomponenterna. En sänkning av\r\narbetslöshetsersättningsnivån kommer självfallet\r\natt bli den bästa hjälpen. Regeringens politik\r\nkommer, med satsning på företagsamhet och\r\nföretagande, att ge resultat. Det är inte för att\r\nhjälpa en och annan höginkomsttagare, en och\r\nannan fabrikör eller direktör som vi stimulerar och\r\npå olika sätt underlättar för familjeföretag och\r\nsmåföretagande. Det gör vi för att skapa goda\r\nproduktionsbetingelser, för att ge de människor\r\nsom jobbar i produktionen möjligheter att\r\nnyanställa och utveckla och därmed också få ner\r\narbetslösheten, skapa bättre lönebas och få in mer\r\npengar till både det ena och det andra systemet.</pre><pre>Inte minst kommer arbetsmarknadsfonden med sitt\r\nstora underskott att gagnas av detta. Utan en sådan\r\npolitik som innebär satsningar på företagsamhet\r\noch företagande kommer vi aldrig ur problemen\r\nmed arbetslösheten och underskottet i\r\narbetsmarknadsfonden.</pre><pre>Jag är väl medveten om, Johnny Ahlqvist, hur den\r\nmänniska som har si eller så stor inkomst känner\r\ndet. Jag inser mycket väl att detta känns ordentligt,\r\natt det kommer att vara jobbigt. Om vi har\r\nutgångspunkten att inte någonting kommer att\r\nkännas när vi har ett budgetunderskott på 200\r\nmiljarder, tror jag att vi lätt kommer att hamna i en\r\nsituation där vi inte förmår att göra någonting. Jag\r\nhar inte några illusioner om att detta inte känns för\r\nde människor som är drabbade av arbetslöshet. Vi\r\nmåste på detta område som på många andra\r\nområden göra mycket mer än vad vi har gjort och\r\nframför allt mer än vad Socialdemokraterna är\r\nförmögna till att föreslå, för att vi skall kunna klara\r\ntryggheten på längre sikt och skapa goda\r\nbetingelser för arbete.</pre><pre>Anf. 73  JOHNNY AHLQVIST (s) replik:</pre><pre>Herr talman! Anders G Högmark kommer med ett\r\nalternativ som samtliga berörda i det här landet\r\nfaktiskt har ''sågat av''. Alla fackliga organisationer\r\nhar sagt nej till Gerhard Larssons förslag. SAF har\r\nsagt nej till förslaget, likaså Kommunförbundet och\r\nLandstingsförbundet. Både arbetsgivare och\r\narbetstagare säger alltså nej till detta förslag. Detta\r\nskall då vara regeringens alternativ till det förslag\r\nsom vi har att komma med. Jag tycker att det är fel\r\natt man slår sig för bröstet och säger att detta är vårt\r\nalternativ till Socialdemokraternas förslag.</pre><pre>Jag återkommer till sjukförsäkringen.\r\nArbetsmarknadsminister Börje Hörnlund stod i\r\ndenna kammaren den 2 april och sade att\r\nsjukförsäkringen redan är överfinansierad på grund\r\nav den sjunkande sjukfrånvaron. Jag tar mer fasta\r\npå vad ministern säger i denna fråga än vad --\r\nAnders G Högmark får ursäkta det -- Anders G\r\nHögmark säger. Det finns ett överskott i\r\nsjukförsäkringen, och dessa medel vill vi använda\r\ntill att finansiera underskottet i\r\narbetsmarknadsfonden.</pre><pre>Jag fick inget svar från Anders G Högmark på\r\nfrågan varför Moderaterna och den borgerliga\r\nregeringen kan acceptera en uppgörelse som\r\ninnebär att höginkomsttagarna bara skall betala\r\n148 kr mer i månaden enligt den överenskommelse\r\nsom ni har gjort med Ny demokrati, medan de som\r\när arbetslösa skall betala 1 400 kr. Tio gånger så\r\nmycket skall de betala som redan är drabbade.</pre><pre>Jag kan inte tolka detta på annat vis än att man vill\r\nkomma åt dem som har det sämst i det här landet.\r\nJag kunde gärna för min del betala tio gånger mer,\r\ndärför att jag räknar mig som höginkomsttagare,\r\nprecis som Anders G Högmark är. Men det är\r\ntydligen bättre att ta från de arbetslösa.</pre><pre>När det gäller de 6,8 miljarder som vi talat om fick\r\njag inte något svar av Anders G Högmark på frågan\r\nhur stor den samhällsekonomiska besparingen blir\r\ngenom ert förslag. Hur mycket drabbar det\r\nkommunerna? Hur mycket drabbar det\r\nsamhällsekonomin genom att vi får in än mindre i\r\nskatter, därför att skruvarna dras åt ännu hårdare\r\noch folk kommer att konsumera ännu mindre i det\r\nhär landet. Detta kommer att producera ytterligare\r\narbetslöshet i stället. Jag hade faktiskt varit\r\ntacksam för ett svar.</pre><pre>Anf. 74  ANDERS G HÖGMARK (m)\r\nreplik:</pre><pre>Herr talman! Om det måhända blivit ett\r\nmissförstånd vill jag säga att jag inte tycker att\r\nGerhard Larssons förslag är någonting som man\r\nutan vidare kan ha som underlag för ett förslag till\r\nriksdagen. Så har jag icke uttryckt det. Däremot\r\nsade jag att det är väldigt lätt för alla dem som\r\nJohnny Ahlqvist räknade upp att tala om hur dåligt\r\nförslaget är. Det hade varit väldigt bra om de också\r\nhade varit litet kreativa och kommit med några\r\nalternativ. Då hade det funnits mer för oss att ösa\r\nur när vi nu debatterar hur vi skall konstruera\r\nframtida system. Det förslag som Gerhard Larsson\r\nhar presenterat finns det många betänkligheter\r\nmot. Detta säger jag bara för att göra det tydligt för\r\nJohnny Ahlqvist.</pre><pre>Jag är alldeles övertygad om, att om man gör\r\nsådana statiska analyser som nu SKTF har gjort om\r\nhur mycket kommunerna och olika sektorer\r\nförlorar med det förslag som regeringen förelägger\r\nriksdagen, kan man alltid leda i bevis att de\r\nkommer att förlora si och så mycket. Men\r\nregeringen har faktiskt ett litet mera dynamiskt\r\nbetraktelsesätt. På sikt måste man se till att få\r\nbättre fart på ekonomin. Skall alla särintressen tala\r\nom vilka försämringar varje förslag innebär,\r\nkommer man aldrig att kunna göra några\r\nförändringar.</pre><pre>Kvar står faktum, Johnny Ahlqvist, att man med\r\ndet budgetunderskott som vi har och med det\r\ngalopperande utskott som vi har i\r\narbetsmarknadsfonden måste föreslå ett antal\r\nbesparingar och åtgärder. Det går inte bara att tro\r\natt man genom transfereringar från ett system till\r\nett annat kan finansiera olika saker.</pre><pre>Det må vara riktigt som arbetsmarknadsministern\r\nsade till Johnny Ahlqvist i debatten i april, att\r\nsjukförsäkringen nu har börjat ge ett litet överskott\r\nMen under de år som jag nämnde var det\r\nbetydande underskott. Så det är inte någon gedigen\r\nfinansieringskälla. Det kan mycket snabbt leda\r\nfram till att sjukförsäkringssystemet återigen går\r\nback. Med det underskott som vi har haft tidigare\r\nfinns det ingen säkerhet i detta.</pre><pre>Kontentan, Johnny Ahlqvist, av resonemanget att\r\nregeringen för en politik som otillständigt\r\nmissgynnar de svaga och gynnar de starka är att\r\nalla, inte minst de människor som i dag är utsatta\r\npå arbetsmarknaden, kommer att ha bäst ut av att\r\nman för en ekonomisk politik som gör att nya jobb\r\ntillskapas och att vi igen får full sysselsättning\r\nframöver. Ingen är betjänt av att ha ett\r\ngalopperande underskott i arbetsmarknadsfonden\r\neller i statens affärer, allra minst de människor som\r\ni dag är utan jobb. Med ett budgetunderskott får vi\r\nhöjd ränta. Vi får sämre möjligheter till\r\ninvesteringar i landet, företagen väljer att lägga\r\nsina investeringar i utlandet. Det skapar verkligen\r\ninte de jobb som både Johnny Ahlqvist, jag och\r\nsäkert alla i denna kammare verkligen önskar att se\r\ni Sverige framöver. Då får vi en del av problemen\r\nlösta.</pre><pre>Andre vice talmannen anmälde att Johnny Ahlqvist\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 75  HANS ANDERSSON (v) replik:</pre><pre>Herr talman! Jag har några frågor. Jag skulle vilja\r\nha en kommentar från Anders G Högmark\r\nangående det som jag kallar för den låga kvaliteten\r\npå propositionen. Bortsett från det enkla att skära\r\nner nivåerna och införa sådana försämringar som\r\nkarensdagar, finns det en serie förslag. Jag menar\r\natt underlaget för dessa förslag saknas. Vi fann i\r\nutskottet att kvaliteten var för låg. Det är viktigt att\r\nsäga att utskottet i alla fall har gjort ett arbete,\r\neftersom jag brukar kritisera\r\narbetsmarknadsutskottet hårt. Utskottet har gjort\r\nett arbete, som i praktiken innebär att vi\r\nunderkänner propositionen. Det vore intressant att\r\nfå en kommentar kring detta från Anders G\r\nHögmark.</pre><pre>Anders G Högmark frågade vad det var som ger\r\növerskott. Låt mig fråga: Hur gick det med de\r\ndynamiska effekterna av skattereformen? Den\r\nfrågan kunde jag ha ställt inte bara till de borgerliga\r\npartierna utan även till socialdemokraterna. Hur är\r\ndet med underfinansieringen? Är den 15, 20, 25, 30\r\neller 40 miljarder? Olika ekonomer har olika\r\nuppgifter, men det rör sig om den\r\nstorleksordningen. Låt oss säga att\r\nunderfinansieringen uppgår till 20 miljarder. Det\r\nhandlar om ett fyra gånger större belopp än vad\r\nförsämringarna för de arbetslösa innebär -- brutto --\r\nför statskassan.</pre><pre>Man kan undra över det här med onda avsikter. Jag\r\nmenar att detta ingår i en mycket allmän strategi\r\nsom slår mot löntagarkollektivet i stort, och\r\nframför allt mot de fackliga organisationerna. Det\r\nhandlar om arbetslösheten och självfallet också om\r\nutbildningsbidragen, om svårigheterna för de\r\nlågutbildade att över huvud taget kunna tillägna sig\r\narbetsmarknadsutbildning för att kunna förstärka\r\nsin situation på arbetsmarknaden. Det vet Anders\r\nG Högmark.</pre><pre>Det har varit väldigt mycket gnäll i de moderata\r\nleden över den mycket blygsamma\r\ngrundavdragsreformen, de 148 kronorna i\r\nmånaden. Inser inte Anders G Högmark vad dessa\r\nbesparingar betyder för människor med mycket\r\nsmå ekonomiska resurser, för familjer som har\r\nstora svårigheter att klara det mest elementära?</pre><pre>Jag har ytterligare en fråga. ALU, som nu blir en\r\nvolymåtgärd, kommer att finansieras över samma\r\narbetsmarknadsfond. Den volym som man räknar\r\nmed, 50 000--60 000 platser, kommer att kosta ca 6\r\nmiljarder kronor. Det blir då ökade underskott i det\r\nsom man brukar kalla för a-kassan. Hur skall man\r\ngöra med dessa?</pre><pre>Anf. 76  ANDERS G HÖGMARK (m)\r\nreplik:</pre><pre>Herr talman! Hans Andersson började med att\r\nfråga om underlagets kvalitet. Om vi hade varit\r\nnöjda med underlaget, hade vi inte haft anledning\r\natt skicka tillbaka ärendet. Det är mitt svar.</pre><pre>Hans Andersson undrade hur det var med de\r\ndynamiska effekterna. Sedan minns han litet\r\nnostalgiskt den tid då man hade marginalskatter på\r\n70--80 %. När man genomförde skattereformen\r\noch sänkte marginalskatterna hade man den tanken\r\natt det mycket temporärt skulle bli ett underskott\r\ninnan den dynamiska effekten på olika sätt\r\nuppstod. Är det något slags dröm om en återgång\r\ntill det gamla s.k. goda samhället med\r\nmarginalskatter på 70--80 % för 60--70 % av LO-\r\ngruppernas medlemmar? Är det vad Hans\r\nAndersson längtar tillbaka till? Vill han på något\r\nsätt återinföra beskattning av småföretag, så att de\r\nriktigt skall känna att de sugs ut av skatteväsendet?</pre><pre>Det råder inga tvivel om att de åtgärder som\r\nregeringen har vidtaget bl.a. när det gäller\r\nbeskattning av småföretag har lett till mycket\r\ndynamiska effekter. Det finns en investeringsglädje\r\noch en tro på framtiden i dag hos småföretagen. Jag\r\när inte alls övertygad om att den glädjen skulle\r\nfinnas kvar ett ögonblick, om Hans Andersson\r\nbörjade tala om att återinföra ett antal saker som\r\när negativa för småföretagen och för näringslivet.\r\nDetta är litet grand av dynamiska effekter. Somliga\r\neffekter kommer snabbare, andra uppstår längre\r\nfram.</pre><pre>Man kan undra över det här med onda avsikter. Det\r\nfinns inte någon regering som har satsat så kolossalt\r\nmycket på arbetsmarknadspolitiska insatser som\r\ndenna regering. Skälet till detta är givetvis att vi har\r\nen hög arbetslöshet. Regeringen har satsat långt\r\nmer pengar än någon annan regering på\r\narbetsmarknadspolitik och\r\narbetsmarknadsutbildning.</pre><pre>När det gäller ALU-verksamheten är det viktigt att\r\nbåde utskottet och kammaren framöver observerar\r\nde kvaliteter som finns i ALU-verksamheten, så att\r\ndet inte bara blir en volymvara som kostar pengar.\r\nDet måste också finnas ett innehåll i denna\r\nverksamhet, vilket riksdagen en gång i tiden fattade\r\nbeslut om. Det finns all anledning att observera\r\nframöver. Men kom inte och säg att inte den här\r\nregeringen gör mycket stora insatser inom\r\narbetsmarknadspolitiken! Ingen annan regering\r\nhar gjort så mycket i det här avseendet.</pre><pre>Anf. 77  HANS ANDERSSON (v) replik:</pre><pre>Herr talman! Jag nämnde över huvud taget inte\r\narbetsmarknadspolitik. Det finns inte heller någon\r\nannan regering som har administrerat en så hög\r\narbetslöshet som den här regeringen.</pre><pre>När det gäller ALU, tolkar jag Anders G\r\nHögmarks svar så, att han är medveten om att det\r\ninte är fråga om någon ambitiös\r\narbetsmarknadspolitik. Det finns ingen hög kvalitet\r\npå ALU-sidan. Men vad jag var ute efter var de\r\nkostnader som döljs och som faktiskt dyker upp\r\nprecis i den fond som utskottet och regeringen vill\r\ngöra någonting åt. Det rör sig om ungefär samma\r\nbelopp som försämringen av\r\narbetslöshetsförsäkringen innebar.</pre><pre>Jag nämnde de dynamiska effekterna, eftersom\r\nAnders G Högmark kritiserade SKTF:s\r\nundersökningar och andra undersökningar som har\r\ngjorts, där man har försökt att se påvad en sådan\r\nhär besparing innebär rent dynamiskt. Det innebär\r\natt man flyttar kostnader, att momsintäkterna kan\r\nbli mindre, att bostadsbidragen blir högre och att\r\nsocialbidragen blir högre.</pre><pre>Anders G Högmark frågade mig vad jag vill, om jag\r\nbara vill beskatta det svenska folket och göra livet\r\nbedrövligt för de flesta människor. Nej, jag vill ha\r\nen beskattning efter bärkraft, men det har vi inte\r\nlängre. Jag vill också ha en hushållning av landets\r\nfinanser, som innebär att intäkter och utgifter\r\nsvarar mot varandra.</pre><pre>Det finns inte ett enda förslag från regeringen som\r\nhar inneburit att inkomsterna till\r\narbetsmarknadsfonden har förstärkts i ett läge då\r\nutgifterna är så stora. Håller Anders G Högmark\r\nmed om att orsakerna till den höga arbetslösheten,\r\ntill det höga budgetunderskottet, till underskottet i\r\narbetsmarknadsfonden inte är\r\narbetslöshetsförsäkringen eller kontant\r\narbetsmarknadsstöd? Det är i stället effekter av den\r\nekonomiska krisen och den höga arbetslösheten.\r\nDen verkliga lösningen innebär att minska\r\narbetslösheten. Det handlar då -- och det kan jag\r\nhålla med om -- om ett brett spektrum av\r\nekonomisk-politiska och näringspolitiska ågärder\r\noch om en mycket aktiv arbetsmarknadspolitik,\r\nmen om detta skall vi tala i morgon. Anders G\r\nHögmark måste ändå hålla med om att detta\r\nfördelningspolitiskt sett är djupt orättvist, om man\r\ntittar på hur det slår för olika människor.</pre><pre>Anf. 78  ANDERS G HÖGMARK (m)\r\nreplik:</pre><pre>Herr talman! Jag vill bara säga två saker.</pre><pre>Jag är mycket medveten om att det finns mycket\r\nbra kvalitet på ALU-verksamheten inom systemets\r\nnuvarande ram. Med den enorma expansion av\r\nALU som har skett under de gångna månaderna är\r\njag alldeles övertygad om att det finns en hel del\r\ninslag av sådant som man kritiskt bör granska och\r\nrimligtvis förbättra. Det ligger i sakens natur. Det\r\när viktigt att det finns kvalitet i de\r\narbetsmarknadspolitiska insatserna och att det blir\r\nen generell kompetenshöjning, så att det inte bara\r\nblir fråga om en allmän försörjningsinrättning. Det\r\när viktigt att det finns ett inslag av kompetens.</pre><pre>Hans Andersson har en god inställning, att man\r\nskall låta intäkter och utgifter vara i balans. Det är\r\ndet som regeringen intensivt försöker med, dvs. att\r\nbanta underskottet i budgeten för att få intäkter och\r\nutgifter något mer i balans. Jag vet inte på vilket\r\nsätt Hans Andersson och hans parti aktivt har\r\nbidragit till detta, men det skulle vara välkommet\r\nom det drogs åtminstone ett litet strå till stacken.</pre><pre>Andre vice talmannen anmälde att Hans\r\nAndersson anhållit att till protokollet få antecknat\r\natt han inte ägde rätt till ytterligare replik.</pre><pre>Anf. 79  ISA HALVARSSON (fp):</pre><pre>Herr talman! Det är viktigt att få fler människor i\r\narbete. Jag menar att regeringen arbetar\r\nmålmedvetet för att det skall bli så. Man kan också\r\nse ljus i tunneln. Trovärdigheten i den ekonomiska\r\npolitiken spelar en central roll för möjligheten att\r\nkomma till rätta med Sveriges problem.</pre><pre>Ljuset i tunneln avspeglas i att det har blivit en\r\nstörre konkurrenskraft inom exportindustrin och\r\natt vi har fått avtal som främjar tillväxten. Vi har\r\nockså i kompletteringspropositionen fått förslag om\r\nreala åtgärder för att hejda det snabbt växande\r\nstatliga budgetunderskottet.</pre><pre>Av samhällsekonomiska skäl är det nödvändigt att\r\nde redan tidigare under våren beslutade\r\nbesparingarna i arbetslöshetsförsäkringen och i\r\nKAS genomförs. Vi har i arbetsmarknadsutskottet\r\ndock ansett att införandet av karensdagar bör\r\nsenareläggas två månader, detta för att inte\r\nsommarvikariemarknaden skall störas. Vi har\r\nockså under utskottets arbete kommit fram till en\r\nändring av den av regeringen föreslagna\r\nfemveckorsregeln. För att det inte skall bli orimligt\r\nbör det vara en regel om att de fem karensdagarna\r\nskall ligga inom en tolvmånadersperiod. När det\r\ngäller övergångsreglerna har utskottet förtydligat --\r\nvilket jag tycker är mycket bra -- att man inte skall\r\nbehöva belastas med några karensdagar för att åter\r\nfå arbetslöshetsersättning, om avbrottet i\r\narbetslöshetsperioden har berott på t.ex. sjukdom.</pre><pre>Det här betänkandet från arbetsmarknadsutskottet\r\nillustrerar tydligt hur komplicerat vårt samhälle\r\negentligen är och hur t.ex. olika regler i\r\nersättningssystem påverkar andra regler eller\r\nutfallet för den enskilde.</pre><pre>Ett tydligt exempel på detta är frågan om\r\navgångsvederlag och arbetslöshetsersättning. Helt\r\nklart är det stötande att en person med frikostiga\r\ns.k. fallskärmsavtal också skall kunna erhålla\r\narbetslöshetsersättning. Men frågan är var gränsen\r\nför samordning skall gå. En sak är säker, nämligen\r\natt vi inte kan ha olika regler för olika\r\nanställningsformer. Detta skulle bli fallet om\r\nersättningar som med stöd av kollektivavtal betalas\r\nut via parterna från fonder eller stiftelser inte skulle\r\nsamordnas, men väl ersättningar som betalas ut\r\ndirekt av arbetsgivaren.</pre><pre>Utskottet förutsätter att regeringen gör en\r\nordentlig genomlysning av dessa förhållanden\r\nliksom av om samordningsregeln verkligen skall\r\ngälla när avgångsvederlaget grundar sig på ideell\r\nskada.</pre><pre>Man bör också ta sig en ordentlig funderare på om\r\nman ändå inte skall acceptera kollektivavtal som\r\nsyftar till utfyllnadsersättning, särskilt när\r\nersättningsnivåerna nu sänks i försäkringen.</pre><pre>Att samordningsregler kan slå väldigt snett visas i\r\nett annat sammanhang av exempel från\r\nHandelsflottans Pensionsanstalt. I vissa fall kan den\r\nnuvarande utformningen av samordning mellan\r\narbetslöshetsersättning och vissa pensioner t.o.m.\r\nge till resultat att den arbetslöse får sämre\r\nersättning om han har pension än om han inte har\r\ndet. Utskottet har förutsatt att regeringen med stor\r\nskyndsamhet föreskriver om undantag i sådana fall\r\ndå samordningsreglerna leder till orimliga\r\nkonsekvenser.</pre><pre>Företagare och kanske framför allt anställda\r\nanhöriga i familjeföretag är en grupp som\r\nbehandlats styvmoderligt när det gäller\r\narbetslöshetsförsäkring. Företagarbegreppet har\r\ngivits en alldeles för vidsträckt tolkning. Utskottet\r\nunderstryker att en grundläggande förutsättning för\r\natt man skall betraktas som arbetslös företagare är\r\natt man personligen har varit verksam i rörelsen.</pre><pre>När det gäller arbetslöshetsbegreppet för\r\nföretagare och möjlighet till\r\narbetslöshetsersättning också vid tillfälliga\r\nuppehåll i rörelsen är det viktigt att vi får genomlyst\r\nhur skyddet för företagare skall konstrueras, så att\r\ndet inte blir en snedvriden konkurrens när man så\r\natt säga ''lägger företaget i malpåse''. Den\r\nnuvarande lagens innebörd är att en företagare\r\nskall anses som arbetslös när hans verksamhet i\r\nrörelsen upphört annat än tillfälligt. Något absolut\r\nkrav på att en företagare skall ha sålt fast egendom\r\noch rörelsetillgångar för att betraktas som arbetslös\r\nuppställs emellertid inte. Utskottet förutsätter att\r\nregeringen återkommer i frågan om undantag från\r\nhuvudregeln.</pre><pre>Det är naturligtvis väldigt viktigt att en företagare\r\nskall ha rätt och möjlighet att återfå fotfästet på\r\narbetsmarknaden. Då kan det vara av avgörande\r\nbetydelse för honom eller henne att ha kvar t.ex. ett\r\ninarbetat firmanamn.</pre><pre>Herr talman! Jag yrkar bifall till utskottets förslag.</pre><pre>Anf. 80  CLAUS ZAAR (nyd):</pre><pre>Herr talman! Utvecklingen på arbetsmarknaden\r\nhar visat på stora problem med den kontanta\r\nersättningen vid arbetslöshet.</pre><pre>Vissa familjer lider enormt, medan andra familjer\r\nfinner sig i att få ersättning och på olika sätt\r\nförsöker att klara sig så gott de kan.</pre><pre>Den som är sysslolös utan riktigt arbete behandlas\r\nolika beroende på om han eller hon tillhör en\r\narbetslöshetskassa eller ej. I dagligt tal säger\r\nmedborgarna: Om jag är med i facket får jag\r\narbetslöshetsersättning.</pre><pre>Det är en grundmurad och felaktig uppfattning att\r\nman skall vara med i facket för att få\r\narbetslöshetsersättning, men fackrepresentanter,\r\nbåde stora och små, lever gott på detta.</pre><pre>Låt oss nu en gång för alla underlätta för de\r\nanställda att gå med i en arbetslöshetskassa till dess\r\natt en genomgripande förändring sker. I det här\r\nförslaget saknar jag någonting om detta. Det är\r\nenormt viktigt att den anställde på ett enkelt sätt\r\nskall kunna bli medlem i en arbetslöshetskassa. I\r\ndag får man tillskriva den arbetslöshetskassa som\r\nman vill tillhöra. När det gäller vissa kassor får man\r\ndessutom svar från facket att man, om man vill gå\r\nmed i arbetslöshetskassan, skall göra det via facket.\r\nDet är horribelt att facket använder statliga medel\r\npå det viset. En avgränsning måste ske, men alla\r\nförändringar tar som bekant tid, oerhört lång tid\r\nenligt min uppfattning.</pre><pre>När frågor är känsliga skjuts besluten upp, trots att\r\narbetslösheten i dag kostar runt 100 miljarder. Det\r\när en oerhörd siffra. Det är en tredjedel av vårt\r\nbudgetunderskott. Det ligger snart på 300\r\nmiljarder, även om regeringen fortfarande talar om\r\n200 miljarder. Enligt källor lär det nämligen närma\r\nsig 300 miljarder.</pre><pre>Det nuvarande systemet ger fel signaler. Det ger\r\nt.ex. ökad möjlighet till svartjobb. Det är allvarligt.\r\nJag är övertygad om att det finns många\r\nmedborgare som har ersättning av något slag som\r\nsamtidigt arbetar i någon form. Systemet uppmanar\r\ntill det. Dessutom kan man konstatera att en\r\nföretagare som har gått i personlig konkurs inte kan\r\njobba vitt om han för sitt arbete skall få något kvar\r\nutöver existensminimum.</pre><pre>Herr talman! Så mycket förnuft har våra\r\nmedborgare att de väljer ett annat sätt om det ges\r\nsignaler om att de inte får någon inkomst om de\r\njobbar mer. Då jobbar de svart. Det gör ju deras\r\nbekanta. Det smittar av sig. Detta är en farlig\r\nutveckling. Den vita sektorn blir mindre och\r\nmindre, och en svällande svart sektor skall\r\nfinansieras av den krympande vita sektorn.</pre><pre>Det är ett grundproblem, och det hjälper inte att vi\r\nönskar att få mer pengar.</pre><pre>Alla med sunt förnuft förstår att detta inte håller.\r\nDet har tagits upp till debatt i radion vid ett tillfälle\r\ndå byggbranschen diskuterade detta problem. Allt\r\nfler blir på detta sätt bidragsberoende.</pre><pre>Egentligen kostar arbetsmarknadsförsäkringen\r\n10 000 kronor per år för varje försäkrad, och det är\r\nohållbart. Det begriper den här församlingen. Man\r\nsäger: Vi måste krympa kostnaderna. Det går inte\r\natt ha den här explosionen. Men när det sedan skall\r\nbetalas blir det liv.</pre><pre>Den försäkrade betalar i dag själv endast 600\r\nkronor av dessa 10 000 kronor. Det är alltså fråga\r\nom 600 kronor av de 10 000 kronor som det kostar.\r\nLägg därtill att det finns avgångsvederlag och\r\nfallskärmar, både större och mindre, vilket min\r\npartikollega tidigare talade om, som\r\növerkompenserar den som har drabbats på ett eller\r\nannat sätt. Man skall givetvis inte överkompensera\r\nnär man ser en sådan här bild framför sig. Det är\r\ni ett sådant sammanhang angeläget att ta itu med\r\nfallskärmarna. Det borde ha högsta prioritet till\r\nförändring.</pre><pre>I gårdagens Aftonbladet stod rubriken: Öppen\r\nstrid om a-kassan väntar. Jag förstår att det\r\nkommer att bli strid. Men landet har inte råd till\r\ndetta. Sverige har inte råd med en öppen strid. Vi i\r\nSverige måste hitta på lösningar med sunt förnuft.\r\nNy demokrati har föreslagit en del. Andra har\r\nföreslagit andra. Någonting måste vi här mixa ihop,\r\noch det måste gå snabbt. Jag brukar säga att det\r\nmåste gå med blåljus. Det är vad som behövs.</pre><pre>83 % av arbetskraften är medlem i någon av våra 42\r\narbetslöshetskassor. Dessa kassor är vanligen\r\nknutna, som jag tidigare nämnde, till en facklig\r\norganisation. Arbetslösheten för medlemmarna i a-\r\nkassorna är relativt sett lägre än för dem som inte är\r\nmedlemmar. Det konstateras i den utredning som\r\nGerhard Larsson har lagt fram för någon dag sedan.</pre><pre>Arbete skall löna sig. Det är en grundförutsättning\r\nför en positiv utveckling i Sverige. Då måste detta\r\nåter bli en möjlighet.</pre><pre>Herr talman! En miljon medborgare saknar i dag\r\nett riktigt jobb. Man har alltså på ett eller annat sätt\r\ngömt detta faktum med allt ifrån lönegarantier till\r\nutbildningar. En miljon människor. Detta är en\r\nallvarlig fråga.</pre><pre>Dessutom måste vi få fram nya signaler.\r\nEgenavgifterna är betydligt högre i våra\r\nkonkurrentländer än vad de är i Sverige. Det vägrar\r\nSocialdemokraterna att inse. En försäkring skall\r\nvara som sitt underlag, nämligen självfinansierad\r\noch robust. Men i dag är det, som vissa talare har\r\nsagt, ett stort svart hål.</pre><pre>Det beror på att den som berörs bara med 3 % har\r\nfinansierat den egenavgift det är fråga om.\r\nArbetsgivarna lägger till 27 %, och sedan lånar vi\r\nupp 70 %. Detta håller inte! Det är omöjligt att få\r\nen sådan ekvation att gå ihop. Det finns ingen\r\nlivskraft i det försäkringssystemet.</pre><pre>Hur gör man i konkurrentländerna? Jo, i Tyskland\r\noch i Frankrike har man 10--15 gånger högre\r\nindividavgift än vad vi här tidigare har diskuterat.\r\nVi måste alltså pröva förändringar av avgiften så att\r\ndet blir en sund finansiering av vår\r\narbetslöshetsförsäkring. Det är en angelägen\r\nuppgift att göra med det snaraste.</pre><pre>Anf. 81  HANS ANDERSSON (v):</pre><pre>Herr talman! Jag kan inte låta bli att begära ordet\r\nnär jag hör Claus Zaar. Detta var ett mycket\r\notydligt inlägg, vill jag påstå. Det var mycket svårt\r\natt uppfatta något rationellt budskap. Men det\r\nfanns underströmmar.</pre><pre>Den vita sektorn finansierar den svarta sektorn --\r\noch det tycks vara de arbetslösa. Det är skandalöst\r\natt man får höra sådana antydningar och\r\nanklagelser. De är fullständigt obevisade. Det är\r\nlöst prat och insinuationer. De arbetslösa kostar så\r\noch så mycket. Är det de arbetslösas fel? Nej, det\r\när det inte.</pre><pre>De arbetslösa vill ha arbete, Claus Zaar, men\r\nekonomin tillåter dem inte att få det.\r\nNydemokraterna har just föreslagit att göra det\r\nsom Claus Zaar så ivrigt antyder, nämligen höja\r\negenavgifter, sänka ersättningsnivåer, osv. Man vill\r\ngöra det ännu värre för vanligt folk och för dem som\r\nhar drabbats av arbetslöshet. Bert Karlsson antyder\r\nandra saker i TV och i tidningar. Men det som Claus\r\nZaar står för är den råa nydemokratiska politiken.</pre><pre>Facket och a-kassan är inte samma sak. De har\r\naldrig varit samma sak. Facket är just löntagare\r\nsom har gått ihop. Man har sett som en viktig\r\nförstahandsuppgift att vara solidarisk när det gäller\r\narbete och arbetslöshet.</pre><pre>Vilka är orsakerna till det svarta hålet? Ja,\r\nnaturligtvis den dåliga ekonomin. Den har lett till\r\narbetslöshet, finanskris och spekulativt beteende.\r\nDet har gjort det omöjligt att få ett jobb.</pre><pre>Om jag inte har ett jobb får jag ingen lön och\r\nbetalar ingen skatt och ingen\r\narbetsmarknadsavgift. Jag blir beroende av bidrag.\r\nDet är dåligt. Men jag skall inte få lök på laxen. Jag\r\nskall be att få slippa att Ny demokrati anklagar mig\r\nför att jag är arbetslös.</pre><pre>Anf. 82  CLAUS ZAAR (nyd):</pre><pre>Herr talman! Hans Andersson nämner här några\r\nsaker om de anställda. Han begär fakta. Det är då\r\nbäst att jag redovisar dem.</pre><pre>Jag undersökte själv som egen företagare om det\r\ngick att anställa. Jag vände mig till\r\narbetsförmedlingen och frågade. De hade fyra\r\npersoner som de rekommenderade till en kort\r\nanställning. Jag kontaktade de personerna.</pre><pre>Herr talman! Jag hörs visst inte i högtalarna. Jag\r\nstår tydligen i fel bänk. Ursäkta mig. Jag kom på fel\r\nplats, men sådant kan livet vara.</pre><pre>Hans Andersson ville ha reda på vilket underlag jag\r\nhade. Jag har själv gjort undersökningar. Jag har\r\ndessutom läst den rapport från\r\nByggentreprenörerna i Stockholm som nämndes i\r\nradion. Där fanns en beräkning av hur många som\r\nhade arbetslöshetsunderstöd och samtidigt bedrev\r\nannan verksamhet.</pre><pre>Jag konstaterade att av de fyra som jag nämnde\r\nfanns det inte möjlighet att anställa någon\r\nomedelbart. De hade annan sysselsättning eller\r\nville inte ta jobb just då av personliga skäl. Det\r\nfinns alltså skäl för min synpunkt att arbetskraften\r\när svart.</pre><pre>Bert Karlsson har redogjort för att det inom 70 %\r\nav restaurangerna förekommer svart verksamhet.\r\nVi vet att två restauranger omedelbart fick stänga\r\nnär det undersöktes vad de höll på med här i\r\nStockholm. Det fanns anmärkningar på samtliga\r\nrestauranger. Har man den åsikt som framkom här\r\ntidigare slår man dövörat till när verkligheten talar.</pre><pre>Det finns många familjer som lider. Det vet jag.\r\nDet är därför som det är viktigt att vi får en\r\nfinansiering som är vettig. Bakgrunden till det\r\nsvarta hålet är en felaktig socialdemokratisk\r\nekonomisk politik.</pre><pre>Anf. 83  HANS ANDERSSON (v):</pre><pre>Herr talman! Jag hörde mycket väl vad Claus Zaar\r\nsade. Han frågade om det hördes. Jag vill säga att\r\ndet hördes alltför väl. Han sade sedan att han\r\nkommit på fel plats. Jag vill instämma i det. Det är\r\nmycket malplacerade åsikter som torgförs här.</pre><pre>Det som gör mig mest upprörd är att det tas några\r\nenstaka exempel, något enstaka fall av missbruk av\r\na-kassan och någon som jobbar svart. Claus Zaar\r\ntalade om dem som jobbar svart i de svarta\r\nrestaurangerna. Jag skulle kunna tala om\r\nsmåföretagen som inte betalar skatt och som\r\nfuskar, men det gör jag inte. Jag vill inte lyfta upp\r\nmissförhållanden och enstaka fel till det normala.\r\nDet är inte det normala att småföretagare fuskar,\r\nmen det finns.</pre><pre>Här talar vi om att det finns en armé på en halv\r\nmiljon människor som vill ha arbete. Den typ av\r\nkommentarer och antydningar som Claus Zaar står\r\nför är så verklighetsfrämmande. Jag blir oerhört\r\nupprörd med tanke på alla de människor som jag\r\ntalar med under dagar och helger. De är arbetslösa\r\noch vill inget hellre än att arbeta. De måste ha en\r\nmöjlighet att klara sin försörjning tills de får jobb.\r\nDet har de om de har en skälig a-kassenivå. Det är\r\ndärför jag protesterar så skarpt mot den typ av\r\nosakliga antydningar och påhopp som Claus Zaar\r\nstår för.</pre><pre>Anf. 84  CLAUS ZAAR (nyd):</pre><pre>Herr talman! Det finns en miljon människor som\r\nvill ha arbete just i dag, Hans Andersson. Det är\r\ndubbelt så många som Hans Andersson nämner.\r\nDet är många av dessa människor som lider. Men\r\ndet har utkristalliserat sig ett system där vi inte\r\nerbjuder tillräcklig hjälp för dessa människor att\r\nkomma i gång och söka arbete. En del människor\r\nflyter helt enkelt omkring i detta system. Vi kan\r\ninte fortsätta så. Det underlättar inte att vi inte\r\nlyfter upp hur detta håller på att urarta. Det är vad\r\ndet är frågan om.</pre><pre>Överläggningen var härmed avslutad.</pre><pre>Ajournering</pre><pre>På grund av kontroll av voteringsanläggningen\r\nbeslöt kammaren kl. 14.23 på förslag av andre vice\r\ntalmannen att ajournera förhandlingarna till kl.\r\n14.35.</pre><pre>Återupptagna förhandlingar</pre><pre>Förhandlingarna återupptogs kl. 14.35.</pre><pre>Beslut</pre><pre>Företogs till avgörande skatteutskottets\r\nbetänkanden 1992/93:SkU26, SkU30, SkU36 och\r\nSkU37, lagutskottets betänkanden 1992/93:LU16\r\noch LU47, försvarsutskottets betänkande\r\n1992/93:FöU14, socialutskottets betänkanden\r\n1992/93:SoU27 och SoU28, trafikutskottets\r\nbetänkanden 1992/93:TU29, och TU37,\r\njordbruksutskottets betänkande 1992/93:JoU23,\r\narbetsmarknadsutskottets betänkande\r\n1992/93:AU18, bostadsutskottets betänkande\r\n1992/93:BoU25 (forts. från 4 §) samt\r\nfinansutskottets betänkande 1992/93:FiU29 och\r\narbetsmarknadsutskottets betänkande\r\n1992/93:AU20.</pre><pre>Skatteutskottets betänkande SkU26</pre><pre>Mom. 3 (skepp och luftfartyg)</pre><pre>Utskottets hemställan bifölls med 181 röster mot\r\n142 för reservation 1 av Lars Hedfors m.fl. i\r\nmotsvarande del.</pre><pre>Mom. 6 (budgeteffekter)</pre><pre>Utskottets hemställan bifölls med 182 röster mot\r\n142 för reservation 2 av Lars Hedfors m.fl.</pre><pre>Mom. 7 (alternativmedicin)</pre><pre>Utskottets hemställan bifölls med 173 röster mot\r\n144 för reservation 3 av Lars Hedfors m.fl. 6\r\nledamöter avstod från att rösta.</pre><pre>Mom. 10 (skolor)</pre><pre>Utskottets hemställan bifölls med 296 röster mot 24\r\nför reservation 4 av Peter Kling. 3 ledamöter avstod\r\nfrån att rösta.</pre><pre>Mom. 13 (fastighetsförvaltning)</pre><pre>Utskottets hemställan bifölls med 306 röster mot 16\r\nför meningsyttringen av Lars Bäckström. 1 ledamot\r\navstod från att rösta.</pre><pre>Mom. 18 (reklam i TV)</pre><pre>Utskottets hemställan bifölls med 300 röster mot 22\r\nför reservation 6 av Peter Kling. 1 ledamot avstod\r\nfrån att rösta.</pre><pre>Mom. 20 (lagförslaget)</pre><pre>Utskottets hemställan bifölls.</pre><pre>Övriga moment</pre><pre>Utskottets hemställan bifölls.</pre><pre>Skatteutskottets betänkande SkU30</pre><pre>Mom. 1 (principerna för beskattningen av\r\nallmännyttiga bostadsföretag)</pre><pre>Utskottets hemställan bifölls.</pre><pre>Mom. 2 (övriga frågor)</pre><pre>Utskottets hemställan bifölls med 180 röster mot\r\n141 för reservationen av Lars Hedfors m.fl. 1\r\nledamot avstod från att rösta.</pre><pre>Skatteutskottets betänkande SkU36</pre><pre>Mom. 1 (principlösningen av en stimulans för\r\nbyggnadsarbeten)</pre><pre>Först biträddes reservation 1 av Lars Hedfors m.fl.\r\nmed 168 röster mot 22 för reservation 2 av Peter\r\nKling. 133 ledamöter avstod från att rösta.</pre><pre>Härefter bifölls utskottets hemställan med 159\r\nröster mot 141 för reservation 1 av Lars Hedfors\r\nm.fl. 22 ledamöter avstod från att rösta.</pre><pre>Mom. 2--4</pre><pre>Utskottets hemställan bifölls.</pre><pre>Skatteutskottets betänkande SkU37</pre><pre>Utskottets hemställan bifölls.</pre><pre>Lagutskottets betänkande LU16</pre><pre>Utskottets hemställan bifölls.</pre><pre>Lagutskottets betänkande LU47</pre><pre>Utskottets hemställan bifölls.</pre><pre>Försvarsutskottets betänkande FöU14</pre><pre>Utskottets hemställan bifölls.</pre><pre>Socialutskottets betänkande SoU27</pre><pre>Utskottets hemställan bifölls.</pre><pre>Socialutskottets betänkande SoU28</pre><pre>Mom. 5 (privatisering)</pre><pre>Utskottets hemställan bifölls med 180 röster mot\r\n142 för reservationen av Bo Holmberg m.fl.</pre><pre>Övriga moment</pre><pre>Utskottets hemställan bifölls.</pre><pre>Trafikutskottets betänkande TU29</pre><pre>Mom. 1 (inriktningen av trafiksäkerhetsarbetet\r\ninför 2000-talet)</pre><pre>Utskottets hemställan bifölls med 299 röster mot 22\r\nför reservation 1 av Kenneth Attefors. 1 ledamot\r\navstod från att rösta.</pre><pre>Mom. 4 (den organisatoriska hemvisten för\r\nVägverkets registerverksamhet)</pre><pre>Utskottets hemställan bifölls med 194 röster mot\r\n129 för reservation 2 av Sven-Gösta Signell m.fl.</pre><pre>Mom. 5 (ett trafiksäkerhetsprogram fram till år\r\n2000)</pre><pre>Utskottets hemställan bifölls med 179 röster mot\r\n143 för reservation 3 av Sven-Gösta Signell m.fl.</pre><pre>Mom. 9 (ändring av\r\nhastighetsbegränsningssystemet)</pre><pre>Utskottets hemställan bifölls med 292 röster mot 28\r\nför reservation 5 av Kenneth Attefors. 2 ledamöter\r\navstod från att rösta.</pre><pre>Sonia Karlsson (s) anmälde att hon avsett att rösta\r\nja men markerats ha röstat nej.</pre><pre>Mom. 11 (utökad befogenhet för kommun att\r\nföreskriva hastighetsbegränsningar)</pre><pre>Utskottets hemställan bifölls med 310 röster mot 14\r\nför meningsyttringen av Karl-Erik Persson i\r\nmotsvarande del.</pre><pre>Mom. 18 (ABS-bromsar på släpvagn som dras av\r\ntung lastbil med sådana bromsar)</pre><pre>Utskottets hemställan bifölls med 309 röster mot 14\r\nför meningsyttringen i motsvarande del.</pre><pre>Mom. 22 (krav och strategi för bättre fordon)</pre><pre>Utskottets hemställan bifölls med 181 röster mot\r\n141 för reservation 8 av Sven-Gösta Signell m.fl. 1\r\nledamot avstod från att rösta.</pre><pre>Mom. 25 (reflexsele i buss och lastbil)</pre><pre>Utskottets hemställan bifölls med 180 röster mot\r\n139 för reservation 9 av Sven-Gösta Signell m.fl.</pre><pre>Mom. 29 (meddelande av föreskrifter om kontroll\r\nav viss säkerhetsutrustning)</pre><pre>Utskottets hemställan bifölls med 180 röster mot\r\n142 för reservation 10 av Sven-Gösta Signell m.fl.</pre><pre>Mom. 32 (flygande inspektion)</pre><pre>Utskottets hemställan bifölls med 180 röster mot\r\n141 för reservation 11 av Sven-Gösta Signell m.fl.</pre><pre>Mom. 37 (övningskörning med personbil för den\r\nsom fyllt 16 år)</pre><pre>Utskottets hemställan med godkännande av\r\nutskottets motivering bifölls med 175 röster mot\r\n140 för utskottets hemställan med godkännande av\r\nmotiveringen i reservation 12 av Sven-Gösta Signell\r\nm.fl. 4 ledamöter avstod från att rösta.</pre><pre>Mom. 50 (trafikförsäkringen och\r\nsjukvårdskostnaderna för trafikolycksfallen)</pre><pre>Utskottets hemställan bifölls med 294 röster mot 22\r\nför reservation 15 av Kenneth Attefors.</pre><pre>Övriga moment</pre><pre>Utskottets hemställan bifölls.</pre><pre>Trafikutskottets betänkande TU37</pre><pre>Utskottets hemställan bifölls.</pre><pre>Jordbruksutskottets betänkande JoU23</pre><pre>Mom. 4 (länsstyrelsernas ansvar och samarbetet\r\nmellan Fiskeriverket och länsstyrelsernas\r\nfiskeenheter)</pre><pre>tskottets hemställan bifölls med 178 röster mot 138\r\nför reservation 1 av Margareta Winberg m.fl.</pre><pre>Mom. 6 (ålljustring)</pre><pre>Utskottets hemställan bifölls med 281 röster mot 31\r\nför utskottets hemställan med den ändring däri som\r\nföranleddes av bifall till motionerna 1991/92:Jo409\r\noch 1992/93:Jo403 av Christer Skoog. 7 ledamöter\r\navstod från att rösta.</pre><pre>Mom. 9 och 10 (kräftfiske i enskilt vatten, m.m.)</pre><pre>Utskottets hemställan bifölls med 190 röster mot\r\n130 för reservation 2 av Margareta Winberg m.fl.</pre><pre>Mom. 11 (skyddszon runt fasta redskap m.m.)</pre><pre>Utskottets hemställan bifölls med 190 röster mot\r\n130 för reservation 3 av Margareta Winberg m.fl.</pre><pre>Mom. 12 (redskapsbegränsning)</pre><pre>Först biträddes reservation 5 av Sverre Palm med\r\n59 röster mot 36 för reservation 4 av Max\r\nMontalvo. 223 ledamöter avstod från att rösta.</pre><pre>Härefter bifölls utskottets hemställan med 242\r\nröster mot 54 för reservation 5 av Sverre Palm. 23\r\nledamöter avstod från att rösta.</pre><pre>Mom. 14 (kompetens som kriterium för erhållande\r\nav licens)</pre><pre>Utskottets hemställan bifölls med 292 röster mot 21\r\nför reservation 6 av Max Montalvo. 3 ledamöter\r\navstod från att rösta.</pre><pre>Mom. 19 (förslaget till fiskelag i övrigt)</pre><pre>33 § fiskelagen</pre><pre>I 33 § föreslogs överlåtelse åt utländsk myndighet\r\natt kontrollera att internationella\r\növerenskommelser om fiskevård och fiskets\r\nbedrivande efterlevdes vid svenskt havsfiske\r\nutanför Sveriges sjöterritorium. För beslut om\r\nsådan överlåtelse krävdes enligt 10 kap. 5 §\r\nregeringsformen att tre fjärdedelar av de röstande\r\nförenade sig om beslutet. Beslut skulle fattas\r\ngenom omröstning med rösträkning.</pre><pre>Utskottets hemställan bifölls med 317 röster mot 0\r\nför avslag, dvs. utskottets hemställan hade bifallits\r\nav minst tre fjärdelar av de röstande.</pre><pre>Mom. 19 i övrigt</pre><pre>Utskottets hemställan bifölls.</pre><pre>Övriga moment</pre><pre>Utskottets hemställan bifölls.</pre><pre>Arbetsmarknadsutskottets betänkande AU18</pre><pre>Utskottets hemställan bifölls.</pre><pre>Bostadsutskottets betänkande BoU25</pre><pre>Utskottets hemställan bifölls.</pre><pre>Finansutskottets betänkande FiU29</pre><pre>Mom. 1 (samhällsekonomiskt utrymme för den\r\nkommunala sektorn)</pre><pre>Utskottets hemställan med godkännande av\r\nutskottets motivering bifölls med 277 röster mot 13\r\nför meningsyttringen av Johan Lönnroth i\r\nmotsvarande del. 27 ledamöter avstod från att\r\nrösta.</pre><pre>Mom. 3 (översyn av statsbidragssystemet)</pre><pre>Utskottets hemställan bifölls med 180 röster mot\r\n140 för reservation 2 av Hans Gustafsson m.fl.</pre><pre>Mom. 9 (ekonomiska regleringar år 1994 mellan\r\nstaten och kommunsektorn)</pre><pre>Utskottets hemställan bifölls med 180 röster mot\r\n129 för reservation 3 av Hans Gustafsson m.fl. 10\r\nledamöter avstod från att rösta.</pre><pre>Mom. 17 (statligt lån till Haninge kommun)</pre><pre>Utskottets hemställan bifölls med 295 röster mot 22\r\nför reservation 4 av Ian Wachtmeister i\r\nmotsvarande del. 2 ledamöter avstod från att rösta.</pre><pre>Mom. 18 (bemyndigande att utforma lånevillkoren\r\nunder reservationsanslaget Lån till kommuner)</pre><pre>Först biträddes reservation 4 av Ian Wachtmeister i\r\nmotsvarande del med 26 röster mot 15 för\r\nmeningsyttringen av Johan Lönnroth i\r\nmotsvarande del. 278 ledamöter avstod från att\r\nrösta.</pre><pre>Härefter bifölls utskottets hemställan med 289\r\nröster mot 22 för reservation 4 av Ian Wachtmeister\r\ni motsvarande del. 9 ledamöter avstod från att\r\nrösta.</pre><pre></pre><pre>(forts. efter 7 §)</pre><pre>Då voteringsanläggningen på nytt var ur funktion,\r\nbeslöt kammaren på förslag av andre vice\r\ntalmannen att voteringarna skulle fortsättas efter\r\ndebatten om trafikutskottets betänkande TU35 (7\r\n§).</pre><pre>Beslut om reglerna för debatten om\r\ntrafikutskottets betänkande TU35</pre><pre>Med anledning av det stora antalet talare i dagens\r\ndebatter och framför allt i den nu förestående\r\ndebatten om trafikutskottets betänkande TU35\r\nföreslog andre vice talmannen att kammaren\r\nbeslutade att följande begränsningar i\r\nyttranderätten skulle gälla.</pre><pre>De talare som i den utdelade talarlistan hade\r\nantecknats för ett anförande om tio minuter skulle\r\nfå tala längst denna tid. Övriga talare fick tala\r\nlängst sex minuter.</pre><pre>Kammaren biföll detta förslag.</pre><pre>7 §  Investeringar i trafikens infrastruktur\r\nm.m.</pre><pre>Föredrogs</pre><pre>trafikutskottets betänkande</pre><pre>1992/93:TU35 Investeringar i trafikens\r\ninfrastruktur m.m. (prop. 1992/93:176 och\r\n1992/93:100 delvis).</pre><pre>Anf. 85  SVEN-GÖSTA SIGNELL (s):</pre><pre>Herr talman! Det känns tillfredsställande att vi nu\r\nfrån trafikutskottet kan förelägga riksdagen ett\r\nbetänkande om investeringar i trafikens\r\ninfrastruktur m.m. Vi har där över partigränserna\r\nlyckats ena oss om ett första delbeslut om kraftigt\r\nökade investeringar i vägar och järnvägar. Under\r\ntrafikutskottets 23-åriga tillvaro har något i kronor\r\nräknat mer omfattande förslag om trafik- och\r\ninfrastrukturfrågor aldrig tidigare behandlats, vare\r\nsig av utskottet eller av riksdagen. Ett bevis på att\r\ndet i riksdagen finns ett grundmurat intresse för\r\ntrafik- och infrastrukturfrågor är att vi haft inte\r\nmindre än 121 motioner och 420 yrkanden att ta\r\nställning till.</pre><pre>Utskottet har lyckats med det som\r\nKommunikationsdepartementet och regeringen\r\nmisslyckats med, nämligen att finansiera det\r\nkommande årets investeringar i infrastrukturen.</pre><pre>Trots att ett enigt finansutskott i början av året\r\nuttalade sig för att det inte fanns skäl för att ändra\r\nde nuvarande principerna för finansiering av\r\ninfrastrukturinvesteringarna, föreslog regeringen\r\natt finansieringen skulle ske genom lån i stället för\r\nmed anslag.</pre><pre>Det bör poängteras att ett enigt trafikutskott ställt\r\nsig bakom vad som framhålls i den\r\nsocialdemokratiska motionen, nämligen att\r\nfinansieringen skall ske på traditionellt sätt genom\r\nanslag över budget.</pre><pre>Jag känner ett behov av att uttala en uppskattning\r\ntill utskottets borgerliga ledamöter för att de\r\nlyckats motstå de påtryckningar som de varit\r\nutsatta för från såväl Kommunikations- som\r\nFinansdepartementet. Inte mindre lätt har det varit\r\natt under utskottsarbetet ha stöd av Ny demokratis\r\nrepresentant, som under utskottsarbetets gång bytt\r\nståndpunkt dag från dag helt beroende på vilka\r\nsignaler som han fått från sin partiordförande.</pre><pre>Men som sagt: Nu kan vi känna oss nöjda med att\r\nutskottet så klart uttalat sig i finansieringsfrågan\r\noch gett regeringen ett stort och välförtjänt\r\nnederlag.</pre><pre>Tyvärr har de borgerliga ledamöterna inte ställt upp\r\npå samma sätt när det gäller de målsättningar vi\r\nsocialdemokrater anser vara nödvändiga att uppnå\r\nför att vi skall klara de investeringsbehov som\r\nVägverket och Banverket har för den kommande\r\ntioårsperioden. Klart framgår av vår\r\nsocialdemokratiska motion TU71 och de 15\r\nsocialdemokratiska reservationerna som bifogas\r\nutskottsutlåtandet att det fordras kraftigare insatser\r\nän vad regeringen har föreslagit om vi skall lyckas\r\nförbättra dagens svåra sysselsättningsläge och\r\nmotverka de konkurrensnackdelar vårt land har i\r\noch med de långa avstånden.</pre><pre>Men vi kan ändå konstatera att utskottet i\r\nbetänkandet trots allt föreslår kraftigare\r\ninvesteringar och visar en större framtidstro än vad\r\nregeringen har gjort.</pre><pre>Utskottet ger regeringen ett mycket dåligt betyg\r\noch vi anser i likhet med företrädare för Vägverket,\r\nBanverket, SJ, Vägföreningen, länsstyrelser,\r\nlandsting, kommuner, branschorganisationer för\r\natt nämna några, att regeringens proposition om\r\ninvesteringar i trafikens infrastruktur är att\r\nbeteckna som en mycket bristfällig och ofullständig\r\nprodukt.</pre><pre>Vi instämmer i kritiken att det är en bristfällig och\r\nofullständig proposition som på grund av\r\nmotsatsförhållanden inom regeringen fått denna\r\nsvaga urformning. Man har svårt att förstå att en\r\nregering som lägger fram propositioner av denna\r\nkvalitet kan kalla sig för den mest kompetenta.</pre><pre>Den av mig tidigare åberopade socialdemokratiska\r\nmotionen TU71 har i motsats till propositionen fått\r\nett mycket positivt mottagande från berörda verk,\r\nlänsstyrelser, landsting, kommuner,\r\nbranschorganisationer och många enskilda\r\npersoner som är intresserade av trafik- och\r\ninfrastrukturfrågor.</pre><pre>Regeringen och inte minst\r\nkommunikationsministern vill ofta framhålla att\r\n1990-talet skall bli infrastrukturens årtionde.</pre><pre>Kommer riksdagen att besluta enligt\r\nutskottsmajoritetens förslag om\r\ninfrastrukturinvesteringar då lär inte möjligheterna\r\natt göra 1990-talet till ett infrastrukturens årtionde\r\nvara stora.</pre><pre>Jag vill inte trötta kammaren med alltför många\r\nsiffror, men låt mig ändå få säga att den\r\nsocialdemokratiska regeringen våren 1991 föreslog\r\natt man inför den kommande 10-årsperioden borde\r\nsatsa 100 miljarder kronor på infrastruktur. Nu har\r\nregeringen lagt fram ett förslag som också blir\r\nutskottsmajoritetens förslag om 98 miljarder\r\nkronor, alltså 2 miljarder kronor mindre än vad den\r\nsocialdemokratiska regeringen föreslog.</pre><pre>Inte är detta någon storsatsning när vi alla vet att\r\nbehoven är minst de dubbla. Mot den bakgrunden\r\när vårt förslag om 200 miljarder kronor inför den\r\nkommande 10-årsperioden inte något överbud.</pre><pre>Inför det kommande budgetåret föreslår\r\nutskottsmajoriteten ett ramanslag på 6 297\r\nmiljoner kronor till vägar inkl. bärighetsåtgärder.\r\nVi socialdemokrater i utskottet föreslår ett\r\nramanslag på 12 500 miljoner kronor. Är det så att\r\nman vill påstå att detta är ett överbud, ja då är\r\nockså Vägverkets äskande överbud, för detta är\r\nsummor som Vägverket ansett sig behöva för det\r\nkommande budgetåret.</pre><pre>När det gäller ramanslag till järnvägar föreslår\r\nmajoriteten att man skall stanna på en summa av\r\n5 925 miljoner kronor. Vi föreslår i vår reservation\r\n6 000 miljoner kronor för att bättre tillgodose\r\nBenverkets behov. Inte heller här är det tal om\r\nnågon överbudspolitik.</pre><pre>Ramanslaget till länstrafikanläggningar föreslås av\r\nutskottsmajoriteten till 2 123 miljoner kronor och\r\nvi föreslår 2 500 miljoner kronor. Jag är medveten\r\nom att den summan inte är helt tillfredsställande,\r\nmen det är ytterligare ett bevis på att vi inte\r\nbedriver någon överbudspolitik. Nej, säg dess rätta\r\nnamn, det är en realistisk infrastrukturpolitik.</pre><pre>I betänkandet finns inte mindre än elva tunga\r\navvikelser från propositionen, där utskottet är helt\r\nenigt.</pre><pre>Utskottets förslag innebär att ytterligare 18,8\r\nmiljoner kronor skall anvisas under anslaget\r\nUtredningar. Dessa medel skall tilldelas\r\ndelegationen för infrastrukturinvesteringar för att\r\nmöjliggöra en privat finansiering av Arlandabanan.</pre><pre>Sammanlagt kommer 30 miljoner kronor att ha\r\nanvisats till projekt om Arlandabanan i syfte att få\r\nprivat finansiering. Dessa pengar har gått och\r\nkommer i huvudsak att gå till två ekonomiska och\r\njuridiska konsulter. Vi socialdemokrater anser att\r\nArlandabanan skall vara en del av stomnätet och\r\nbibehållas i samhällets ägo.</pre><pre>Vi vet alla att det inte finns några möjligheter att få\r\nen järnväg att bli ekonomiskt bärkraftig så att den\r\nkan ge ägarna någon avkastning. Därför borde\r\näven riksdagens borgerliga ledamöter inse att det\r\ninte går att få fram någon privat finansiering av\r\nArlandabanan.</pre><pre>Vi motsätter oss därför att delegationen för\r\ninfrastrukturinvesteringar skall tillföras ytterligare\r\nmedel i syfte att få till stånd ett privatfinansierat\r\nprojekt för Arlandabanan. De 30 miljonerna borde\r\nha kunnat användas till bättre ändamål.</pre><pre>En stor brist i propositionen, som vi också har\r\npåtalat i utskottsarbetet, är saknaden av\r\nsamordning mellan de olika\r\nkommunikationsslagen. Sjöfart och flyg nämns\r\nknappast, trots att de utgör en stor och viktig del i\r\nvårt kommunikationssystem.</pre><pre>De reservationer som berör vägar och järnvägar\r\nkommer Bo Nilsson resp. Jarl Lander att senare\r\nredogöra för, varför jag avstår från att kommentera\r\ndem.</pre><pre>Förmågan att på ett effektivt sätt organisera\r\ntransporter och kommunikationer anser vi\r\nsocialdemokrater ha en avgörande betydelse för\r\nutvecklingen av välfärd, samhällsekonomi och\r\nmiljö. Dessutom kan det skapa tusentals\r\nmeningsfulla arbetstillfällen genom att vägar,\r\njärnvägar och järnvägsindustrin byggs ut och\r\nförbättras.</pre><pre>Men detta betyder också att vi kommer bättre\r\nförberedda till mötet med det nya Europa. Med\r\nhänsyn till vårt geografiska läge och\r\nexportberoende måste våra kommunikationer vara\r\nav minst lika god kvalitet som våra\r\nkonkurrentländers, bl.a. inom EG. Utvecklingen i\r\nSverige och omvärlden medför alltså nya krav på de\r\nmedel som behövs för att förnya och utveckla\r\ngemensamma lösningar som tillgodoser\r\ntransportbehoven och minskar trafikens påverkan\r\npå miljön.</pre><pre>Därför inleddes under den socialdemokratiska\r\nledningen en ny era i trafikpolitiken. Strukturella\r\nförändringar tillsammans med stora ekonomiska\r\ninsatser blev upptakten till en offensiv för att\r\nSverige skall stå väl rustat för framtiden.\r\nRiksdagens trafikpolitiska beslut 1988 gav\r\ninriktningen för trafikpolitiken under 1990-talet.</pre><pre>1988 års beslut utgick från fem stora uppgifter.</pre><pre>1. att utveckla infrastrukturen för 2000-talets\r\nbehov,</pre><pre>2. att kraftigt begränsa trafikens miljöpåverkan</pre><pre>3. att minska antalet döda och skadade i trafiken</pre><pre>4. att höja effektiviteten i transportsystemet</pre><pre>5. att säkerställa en tillfredsställande\r\ntrafikförsörjning i hela landet.</pre><pre>Dessa mål är fortfarande högaktuella och bör ligga\r\nsom grund för hur vi skall fortsätta att utveckla våra\r\nkommunikationer mot 2000-talet.</pre><pre>Vi socialdemokrater vill alltså fortsätta att utveckla\r\ntrafikpolitiken så att dessa för\r\nsamhällsutvecklingen strategiska uppgifter kan\r\nförverkligas.</pre><pre>Till betänkandet finns fogade en rad\r\nsocialdemokratiska reservationer. Helt naturligt\r\nställer vi oss bakom samtliga dessa reservationer.\r\nMen vi vill speciellt yrka bifall till reservationerna\r\n1, 2, 4, 5, 6, 9, 10, 12, 13, 14 och 15.</pre><pre>Anf. 86  KENNETH ATTEFORS (nyd):</pre><pre>Herr talman! Först vill jag kommentera vad Sven-\r\nGösta Signell sade om det där med\r\npartiordföranden, hans partipiska, ändra\r\nståndpunkter och så.</pre><pre>Problemet med Sven-Gösta Signell är att han aldrig\r\nvarit med om den parlamentariska situation som\r\nfinns i kammaren just nu. Ny demokrati är faktiskt\r\nett vågmästarparti. Den rollen skall vi naturligtvis\r\nförsöka utnyttja, annars är den fullständigt\r\nbortkastad. Därför har vi faktiskt litet av\r\nkrämarmentalitet, som Bo Nilsson brukar säga\r\nemellanåt. Man försöker köpa och sälja sina\r\nreservationer så att man får ut det bästa av det hela.\r\nDet är fullt naturligt. Så har det inte varit tidigare,\r\nmen så är det nu.</pre><pre>När det gäller finansieringen: Varför valde vi 98-\r\nmiljardersalternativet? Jag tyckte det var ganska\r\nnaturligt. Det finns tre oberoende källor jag vänder\r\nmig till för att konstatera att detta med\r\nlönsamheten på infrastrukturinvesteringar kanske\r\när något överdrivet. Man tror att det skall bli en\r\nenorm ökning av tillväxten, att arbetslösheten skall\r\nminska och att alla Sveriges problem skall bli lösta\r\npå en gång.</pre><pre>I NUTEK:s utredning 1993:6 kan man läsa i\r\nrapportens slutsatser att det är överdrivet att säga\r\natt investeringar i vägar och järnvägar påtagligt\r\nökar den ekonomiska tillväxten och att det är\r\nmeningslöst att forcera fram investeringar i\r\ntransportinfrastrukturen.</pre><pre>I en annan passus talas om att det finns en mängd\r\nsamhällsekonomiskt lönsamma investeringar, och\r\natt dessa givetvis skall genomföras, men att\r\nnäringslivets tillväxt inte påtagligt påverkas.</pre><pre>Man säger också att man vet för litet om\r\ninfrastrukturens inverkan på tillväxten. Man måste\r\nforska mera.</pre><pre>Vi har visserligen blivit överens i utskottet om att vi\r\nskall försöka ta reda på om det är så lönsamt med\r\ndessa trafikinvesteringar. Jag hoppas naturligtvis\r\natt det är så, för det är väldigt trevligt med en massa\r\npengar.</pre><pre>I SOU 1993:16 från Assar Lindbeck står det i\r\nbrödtexten att ROT-program är billigast och bäst\r\nför att få folk i arbete snabbt. Att satsa på ROT-\r\nsektorn är mycket billigare än att sätta människor i\r\narbete med vägar, där det mest bara är jättestora\r\nmaskiner.</pre><pre>Punkt nr 70 har många hänvisat till, bl.a. Tom\r\nHeyman. I punkt 70 av de 113 står det att\r\nsituationen på arbetsmarknaden motiverar att man\r\ntidigarelägger och forcerar investeringar i\r\ninfrastrukturen. Sett över en längre period finns det\r\ndock inga skäl att höja investeringsnivån utöver den\r\nredan beslutade, eftersom man inte har funnit\r\nnågra indikationer på allvarliga brister i den\r\ntraditionella infrastrukturer, dvs. vägar, järnvägar,\r\nhamnar, telenät etc.</pre><pre>Dessutom har jag Studier i offentlig ekonomi, Ds\r\n1993:22, från Finansdepartementet. I\r\npressmeddelandet kring denna utredning kan man\r\nläsa att författaren Jan Ove Jansson, verksam i\r\nLinköping, menar att de tillväxtbefrämjande\r\neffekterna av infrastrukturinvesteringar kraftigt\r\növerdrivits.</pre><pre>Detta är grunden till att jag anser att de 98\r\nmiljarderna, som förresten regeringen föreslagit, är\r\nen lagom nivå på investeringarna.</pre><pre>Det finns en annan författare, Per Kågesson, som i\r\nen debattartikel i Göteborgs-Posten för någon\r\nmånad sedan skrivit att om man skall anslå 200\r\nmiljarder, som Socialdemokraterna vill, kommer\r\nman på sikt att få en sådan negativ avkastning på\r\ndetta kapital som investerats i infrastrukturen, att\r\nman får skära ner på den offentliga sektorn för att\r\nfå pengar att betala räntor, kapitalkostnader och\r\nunderhåll av alla dessa vägar vi skall bygga.</pre><pre>Vi bor faktiskt bara 8,5 miljoner människor i det\r\nhär landet. Vi kan inte bygga som om vi vore 20\r\nmiljoner människor. Det var min kommentar.</pre><pre>Sedan säger Sven-Gösta Signell att alla verk tycker\r\ndet är så bra med Socialdemokraternas motion om\r\n200 miljarder. Men tacka för det! Jag skulle väl\r\nockså tycka det var jättekul om man vräkte pengar\r\npå det verk jag skulle vara chef för. Det är bara den\r\nhaken att även generaldirektören på Tumba\r\nsedelpress måste sättas i arbete. Kontentan av det\r\nhela är att det inte finns tillräckligt med pengar för\r\natt få i gång allt detta som Socialdemokraterna vill.</pre><pre>På något sätt tycker jag att Socialdemokraterna har\r\ntagit över Ny demokratis roll som populistiskt parti,\r\ni alla fall i det här sammanhanget. Här rör det sig\r\nutan någon som helst tvivel om ett populistiskt\r\nutspel.</pre><pre>Kommunikationsminstern kallade faktiskt Ny\r\ndemokrati till förhandlingar när det gällde\r\ninfrastrukturpropositionen -- vad Bengt\r\nWesterberg sedan än säger. Också vi ligger således\r\nlitet grand bakom det hela. Därför tycker jag att\r\npropositionen i stort sett är bra.</pre><pre>Vi bygger vägar i områden där människor bor. Vi\r\nfår motorvägstriangeln. Det finns planer på att\r\nbygga ut snabbtågstrafiken ända upp till Sundsvall\r\noch ner till Malmö. Vi är för Vedabron, som\r\nministern föreslår. Å andra sidan skulle vi mycket\r\nväl kunna tänka oss att byta ut Vedabron mot andra\r\noch bättre infrastrukturinvesteringar i Norrland.\r\nLåt pengarna vara kvar i Norrland, men Vedabron\r\när faktiskt ett något överdrivet projekt.</pre><pre>Det finns i infrastrukturpropositionen ett antal\r\nrader om att man observerat att muren i Berlin föll\r\n1989. Det kommer att bli en jättemarknad på andra\r\nsidan av Östersjön. Och nu lägger vi fast ett\r\ninfrastrukturprogram som gör att vi snabbt kan få\r\növer gods till Ostkusten, där hypersnabba färjor i\r\nen framtid förmodligen kommer att gå från\r\nKarlskrona över till andra sidan av Östersjön.</pre><pre>På en punkt kan jag hålla med Sven-Gösta Signell:\r\nBorgarna har totalt glömt sjöfarten och flyget.\r\nDärför har jag anslutit mig till Socialdemokraternas\r\nmotion om en planering av Flintrännan,\r\nRödkobbsleden och en ränna uppe i Luleå. Det\r\nsom sägs i motionen är bra, och det är en markering\r\ngentemot den borgerliga regeringen som har missat\r\ndet här med sjöfart och flyg.</pre><pre>Herr talman! Så några ord om det s.k. tredje spåret\r\ngenom Stockholm. Tyvärr har man kämpat ganska\r\nså förgäves med att få utskottet att svänga och ta\r\ntunnelalternativet i stället för det tredje spåret.\r\nAnledningen till att vi väljer tunnelalternativet i\r\nstället för det tredje spåret är att vi -- vi människor\r\nlever ju en mycket kort tid här på jorden -- faktiskt\r\nhar en skyldighet att bevara det kulturarv som vi\r\ntagit över. Vi har alltså ingen rätt att, för att lösa\r\nvåra infrastrukturproblem under de närmaste åren,\r\nförstöra 300--500 år gamla kulturminnen. Vi anser\r\ninte att det är rätt att göra så.</pre><pre>Dessutom är Sveriges huvudstad en av de vackraste\r\ni världen. Det är faktiskt en skyldighet för samtliga\r\nledamöter i denna kammare att värna om en av\r\nvärldens vackraste huvudstäder. Detta är ingen\r\nStockholmsfråga, anser jag, utan det är en\r\nriksintressefråga.</pre><pre>Jag har framställt en reservation om det tredje\r\nspåret genom Stockholm. I reservationen har jag\r\nett yrkande om 2 miljarder extra för\r\ntunnelalternativet. När jag tog tillbaka det, blev\r\nutskottets skrivning litet mjukare. Jag får tacka Jan\r\nSandberg för det. Jag hoppas att de fem rader om\r\ndetta som finns i betänkandet kan göra att vi får i\r\ngång ytterligare diskussioner om det tredje spåret.</pre><pre>Dessutom vill jag tacka Ulf Kristersson och Lotta\r\nEdholm för att de har ytterligare aktiverat sig här.\r\nSåvitt jag förstår kommer den nydemokratiska\r\ngruppen att stödja Ulf Kristerssons och Lotta\r\nEdholms förslag här. Jag tror nämligen att Ulf\r\nKristersson kommer att yrka på ett stopp för det\r\ntredje spåret. Det här är naturligtvis en markering\r\nfrån vår sida, eftersom vi tycker att detta är mycket\r\nviktigt. Jag hoppas att fler ledamöter stöder det\r\nförslag som Ulf Kristersson troligen kommer med.</pre><pre>Till slut några ord om Dennispaketet. Vi i Ny\r\ndemokrati kom ju in i politiken ganska sent, men\r\ndet behöver jag ju inte tala om här. I stort sett är\r\ndet två år sedan vi kom in i riksdagen. Vi var alltså\r\ninte med om upptakten när det gäller\r\nDennispaketet.</pre><pre>Dennispaketet är ett fruktansvärt\r\nmastodontprojekt. Man försöker lösa 2000-talets\r\ntrafikproblem med 1950-talets teknik, dvs. med\r\nbreda vägar som inte kommer att behövas\r\nframöver. Men utredningar har ju tillsatts, bl.a. på\r\ninitiativ av oss nydemokrater. Här kommer\r\nklimatpropositionen in. Utredningarna skall\r\nundersöka om det över huvud taget skall vara\r\ntillåtet att köra med något annat än\r\nnollemissionsfordon i innerstäder efter år 2007.</pre><pre>Herr talman! Jag yrkar bifall till hemställan i\r\nbetänkandet men reserverar mig beträffande punkt\r\n8. Det gäller automatisk hastighetsövervakning.\r\nJag vet att Moderaterna där har ett särskilt\r\nyttrande.</pre><pre>Anf. 87  SVEN-GÖSTA SIGNELL (s)\r\nreplik:</pre><pre>Herr talman! Kenneth Attefors inledde med att\r\nsäga att jag inte riktigt förstår den nya\r\nparlamentariska situationen. Nej, det gör jag\r\nverkligen inte! Även om ett parti råkat komma in i\r\nriksdagen som gör gällande att det är ett\r\nvågmästarparti, begriper jag inte vad det har att\r\ngöra med detta med att byta åsikt från den ena\r\ndagen till den andra, att inte kunna stå fast vid sin\r\nåsikt.</pre><pre>Tillräckligt som bevis här är det som Kenneth\r\nAttefors sade i slutet av sitt anförande om det\r\ntredje spåret. Han talade om en kompromiss med\r\nde borgerliga partierna som han har gjort. Men\r\nsedan säger han att det är bra att det kommer ett\r\nmotförslag. Det är således inte mycket att ta fasta\r\npå! En sådan parlamentarisk situation förstår jag\r\nmig inte på.</pre><pre>Sedan säger Kenneth Attefors att vi\r\nsocialdemokrater gör oss populära, att vi får verken\r\natt applådera genom överbud. Men vad är de\r\napplåderar? Jo, de applåderar att vi ställer upp på\r\nderas krav. Är det fråga om överbud beträffande\r\nVägverket eller Banverket? Jag har aldrig hört när\r\nvi träffat representanter för dessa att Kenneth\r\nAttefors har sagt: Ni för överbudspolitik. Det ni\r\näskar är överbud.</pre><pre>När det gäller förhandlingen med regeringen vill\r\njag säga att det verkligen är intressant att detta\r\nkommer med i protokollet.</pre><pre>Jag ser att kommunikationsministern nu kommer in\r\ni kammaren. Det gläder mig. Tyvärr fick jag inte\r\ntillfälle att ha kommunikationsministern som\r\nåhörare när jag höll mitt anförande. Men det finns\r\nkanske möjligheter att diskutera en del saker\r\nsenare.</pre><pre>Det var intressant att höra att\r\nKommunikationsdepartementet har förhandlat\r\nmed Ny demokrati. Jag är glad över att det kommer\r\nmed i protokollet. Däremot blev jag mycket\r\nförvånad över att i en i Skövde utkommande liberal\r\ntidning för ett tag sedan kunna läsa: Nydemokrat\r\nräddar E 20 som motorväg. Kenneth Attefors säger\r\natt han har lyckats rädda E 20 som motorväg. Med\r\nvilka medel? Jo, han har kommit underfund med\r\natt det i diskussionerna med de borgerliga partierna\r\nendast är hot som hjälper. Han har använt sig av\r\nhot. Det är en sak i det parlamentariska livet som\r\njag icke har någon förståelse för.</pre><pre>Jag hoppas att vi får klart för oss hur det förhåller\r\nsig. Är det så att ni har fallit för hot? Jag tror\r\nfaktiskt bättre om de borgerliga ledamöterna i\r\nutskottet. Jag tror inte att de har fallit för hot utan\r\nför sakargument.</pre><pre>Anf. 88  KENNETH ATTEFORS (nyd)\r\nreplik:</pre><pre>Herr talman! Sven-Gösta Signell är en\r\nhedersperson. Men 25 år i riksdagen sätter\r\nnaturligtvis sina spår.</pre><pre>Vi nydemokrater har inte samma belastning när det\r\ngäller att följa de regler som ni har satt upp. Ni har\r\ninte levt i en annan parlamentarisk situation än\r\ndagens. Ny demokrati är faktiskt ett\r\nvågmästarparti. Naturligtvis skall vi utnyttja den\r\nsituationen så mycket som möjligt. Det är faktiskt\r\nett krav från våra väljare att vi skall göra det.</pre><pre>Sedan talas det om 200 miljarder i stället för 100\r\nmiljarder. Jag tycker fortfarande att de utredningar\r\nsom jag har talat om här i talarstolen styrker mitt\r\npåstående att 100 miljarder är fullt tillräckligt.</pre><pre>Vidare sägs det att jag har förhandlat med\r\nregeringen. Ja, jag har försökt att få med i varenda\r\ntidning att jag har gjort det, men man har inte velat\r\nta med det. Det här gjorde jag redan i början av\r\nförhandlingarna. Jag tyckte att det var jättebra att\r\ntala om det, just för att visa att vi inte var så utstötta\r\nsom många hade försökt göra gällande. Detta är\r\nalls inte någon nyhet. Att det kommer med i dagens\r\nprotokoll är bara bra. Herr Signell kan ju då läsa\r\nom detta i protokollet.</pre><pre>Naturligtvis är hot inte detsamma som att ge någon\r\nen smocka. Det är inte sådana hot det är fråga om.\r\nDet kan ju finnas mjukare varianter -- det är väl\r\nsådana som jag har utnyttjat i det här fallet, helt i\r\nenlighet med mina försök att utnyttja partiets\r\nvågmästarposition i riksdagen.</pre><pre>Anf. 89  SVEN-GÖSTA SIGNELL (s)\r\nreplik:</pre><pre>Herr talman! Det är måhända så som Kenneth\r\nAttefors säger: Har man varit med i 25 år här, sätter\r\ndet kanske sina spår.</pre><pre>Jag vet inte om jag får chansen att sitta kvar som\r\nriksdagsman så länge som 25 år. Ännu återstår\r\nnågra år. Men jag skulle inte ha något emot att\r\nfortsätta några år till. Men det är inte den direkta\r\navsikten nu.</pre><pre>Kenneth Attefors säger att hot kan vara av olika\r\nslag. Jag frågar ändå: Vad är det för hot som har\r\nbitit? Är det så att ni inte har kunnat förhandla utan\r\nhot?</pre><pre>I gjorda tidningsintervju säger Kenneth Attefors:\r\nJag har kommit underfund med att hot är det enda\r\nsom biter på dem. Jag säger om de inte stödjer mig\r\ni den här, så stjälper jag dem i en annan fråga.</pre><pre>Är detta det förhandlingsklimat som gällt för er?\r\nOm Kenneth Attefors inte vill vare sig bekräfta\r\neller dementera detta, vore jag mycket tacksam om\r\nkommunikationsministern kunde säga hur det\r\nförhåller sig. Är det på det här sättet ni har\r\nförhandlat, är vi socialdemokrater verkligen\r\nbekymrade -- dvs. att en part kan hota och ni böjer\r\ner för det.</pre><pre>Om ni säger att ni har diskuterat sakargument, har\r\nvi förståelse för ert agerande. Är det däremot fråga\r\nom hot, beklagar vi verkligen den situation som\r\ndärmed uppstått i Sveriges riksdag och i regeringen.</pre><pre>Anf. 90  KENNETH ATTEFORS (nyd)\r\nreplik:</pre><pre>Herr talman! 22 år, sade jag -- inte 25. Jag har fått\r\nbekräftat att det är som jag sade från en som varit\r\nmed i 25 år här. Men 22 år är inte så dåligt!</pre><pre>Vad kan hotet ha varit? Jo, hotet är ni. Vi har hotat\r\natt rösta på Socialdemokraterna i vissa fall. Det är\r\ndet stora hotet. Men det är bara några få gånger vi\r\nhar utnyttjat den möjligheten. Visserligen finns det\r\nmycket hedersvärda socialdemokratiska ledamöter\r\ni trafikutskottet. Jag tycker att socialdemokraterna\r\ndär är utomordentligt bra.</pre><pre>Minister Odell är ju här. Han får väl förklara hur\r\nförhandlingarna har gått till och hur det har varit.</pre><pre>Anf. 91  KARL-ERIK PERSSON (v):</pre><pre>Herr talman! Till viss del kan jag hålla med Sven-\r\nGösta Signell när han kritiserar propositionen och\r\nsäger att den är, och har varit, otydlig. Dessutom\r\nhar det varit svårt att utläsa vad regeringen\r\negentligen menar med sin satsning.</pre><pre>Man kan nästan tro att regeringen -- åtminstone\r\nkommunikationsministern -- på sina resor ute i\r\nlandet har fått kritik för dåliga vägar t.ex. och att\r\nkommunikationsministern då har utlovat en\r\nvägstump här och en järnvägsbit där.</pre><pre>Det finns ingen helhetslösning i propositionen när\r\ndet gäller järnvägs- eller vägsatsningar.</pre><pre>En utgångspunkt för oss har varit att trafikpolitiken\r\nmåste vara till gagn för alla människor i vårt land,\r\noavsett var de bor.</pre><pre>En annan utgångspunkt för oss har varit att\r\ntrafikpolitiken i så stor utsträckning som möjligt\r\nmåste vara miljövänlig. Därför är vi kritiska till den\r\nstora satsning på nya motorvägsbyggen som vi kan\r\nläsa om i betänkandet. Samhällsplaneringen måste\r\nändras så att transporterna minskar så mycket som\r\nmöjligt. Det kan inte vara meningen att gods och\r\nvaror skall transporteras härs och tvärs genom\r\nlandet.</pre><pre></pre><pre>Man transporterar bagerivaror från södra till norra\r\nSverige. En samhällsplanering skulle göra att\r\ninvesteringar i infrastrukturen skulle kunna se ut på\r\nett helt annat än vad den gör i dag. Det satsas i\r\npropositionen oerhört mycket pengar på\r\ninfrastruktur. Av de satsningar som görs går den\r\nstörsta delen i dag till vägarna. Det är inte fråga om\r\nunderhåll av vägar, utan det är nya vägar som\r\nbyggs. Det är verkligen tragiskt när man i dag kan\r\nåka runt och se att Vägverkets största uppgift är att\r\nsätta ut skyltar som varnar för spårig vägbana.</pre><pre>Det är så det blir i dag, när man satsar så litet på\r\nunderhåll. Det skulle behövas mycket mer\r\nunderhåll än vad som görs i dag. Vi skall komma\r\nihåg att det i dag med allmänna och enskilda vägar\r\nfinns runt 415 000 km väg som behöver underhållas.\r\nDetta talas det mycket litet om i den här\r\npropositionen. I stället talas om nya gigantiska\r\nmotorvägsbyggen. Dessa kommer inte att skapa\r\nnågra arbeten. Den som tror att man löser den höga\r\narbetslösheten genom att satsa stora pengar på\r\njärnvägar och vägar, tror jag gör ett stort misstag.</pre><pre>Det är däremot bra att ha ett väl utbyggt\r\ntransportsystem den dag konjunkturen vänder till\r\nen högkonjunktur. Däremot instämmer jag i\r\nkritiken att sjöfarten totalt har kommit bort i\r\npropositionen. Vi skall då veta att en stor del av\r\ngodstransporterna i Sverige i dag sker till sjöss. När\r\ndet gäller utrikeshandel svarar sjötransporterna för\r\n78 % av importen. När det gäller exporten är det\r\n53 % som går sjövägen. Inom landet är 59 %\r\nsjötransport. Dessa uppgifter finns över huvud\r\ntaget inte med i detta betänkande.</pre><pre>Man kan bygga ut hamnarna med terminaler där\r\ngods kan lastas om från sjötransport till eventuell\r\nväg- eller järnvägstransport. I dag får man vid\r\nhamnarna göra en stor omlastning för\r\ngodstransport med bil, oavsett om godset sedan\r\nskall transporteras via järnväg. Detta försvårar\r\nmöjligheterna till en effektiv transportapparat.\r\nDen här frågan har man totalt glömt bort.</pre><pre>\r\nKenneth Attefors var inne på frågan om tredje\r\nspåret. Herr talman! Jag tycker att några av de få\r\nord om tredje spåret som Kenneth Attefors fick\r\nmed i betänkandet egentligen är väldigt\r\nandefattiga.</pre><pre>Vi socialdemokrater föreslog, vilket också Kenneth\r\nAttefors talade om, ett tunnelalterntiv. Jag tycker\r\natt det är mycket som talar för ett tunnelalternativ.\r\nFör det första talar man i dag om att tredje spåret\r\ninte kommer att räcka till för trafiken på 2000-talet.\r\nDå måste man i alla fall bygga en tunnel. För det\r\nandra skulle en byggarbetsplats för anläggare\r\nskapas här i Stockholm. Den skulle vara\r\nvälbehövlig med tanke på den höga arbetslösheten\r\nhär i Stockholm. I dag är investeringskostnaderna\r\nganska låga i förhållande till den nivå som var för\r\nnågra år sedan. För det tredje skulle tunneln rädda\r\nen del kulturbyggnader. Om tredje spåret byggs\r\nkan man inte garantera att dessa byggnader inte\r\nskadas. Detta vet utskottet mycket väl, eftersom vi\r\ni utskottet har deltagit i en rundvandring där vi fick\r\nganska god information om att det inte finns några\r\ngarantier för detta.</pre><pre>Kenneth Attefors och jag försökte att få till stånd\r\nett utskottsinitiativ till trafikutskottet. Detta\r\npapper hann knappt komma upp på bordet förrän\r\nCenterns representant yrkade avslag, vilket också\r\nblev utskottets ställningstagande. Detta tycker jag\r\när mycket märkligt eftersom Centern ute i landet\r\nslåss för hembygdsgårdar, fäbodvallar och\r\nslåtterängar m.m., med all rätt. Men när det gäller\r\natt rädda kulturbyggnader i Stockholm har man\r\ntotalt glömt bort var man hamnar. Då hamnar man\r\ntillsammans med vissa andra partier som kallas\r\nbetongpartier, vilka Centerpartiet tyvärr verkar att\r\nfullt och fast ansluta sig till.</pre><pre>Det är tur att det i Stockholm finns en stor opinion\r\nmot tredje spåret. Men riksdagen, trafikuskottet\r\noch Kommunikationsdepartementet visar då vilka\r\nman är. Då är man egentligen folkets herrar och\r\ninte dess tjänare. Jag beklagar verkligt djupt att\r\nman har hamnat i situationen att en folkopinion\r\nsom också går över partigränserna inte kan\r\nförhindra detta, utan totalt körs över. Jag hoppas\r\natt inte sista ordet är sagt när det gäller tredje\r\nspåret. Men med den stirrighet man har visat, tror\r\njag att detta slag är förlorat. Men man kan väl\r\nförsöka att hoppas in i det längsta. Det sista som\r\növerger människan är ju hoppet.</pre><pre>Med detta, herr talman, vill jag yrka bifall -- jag står\r\ngivetvis bakom alla de meningsyttringar som jag\r\nhar till detta betänkande -- till mom. 1, 7, 17 och 43.</pre><pre>Anf. 92  ROLF CLARKSON (m):</pre><pre>Herr talman! Det kommer att bli en stor dag för\r\nsvensk transportpolitik och för riksdagens\r\ntrafikutskott, när kammaren om några timmar\r\nkommer att säga ja till investeringar i\r\nstorleksordningen 98 miljarder för den kommande\r\ntioårsperioden. Detta står i skarp kontrast till det\r\nförhållande som var under 70- och 80-talet. På 50-\r\noch 60-talet, när bilismen expanderade, gjordes\r\nårligen investeringar för framför allt vägväsendet\r\npå ca 2 % av bruttonationalprodukten. Men de\r\nsjönk drastiskt under 70- och 80-talet. Under\r\nmitten av 80-talet var siffran nere i 0,4 %. Det var\r\nen förändring som innebar kapitalförstöring och\r\nuppbromsning av samhällsaktiviteter.</pre><pre>Trafikpolitiska beslut fattades 1963 då man\r\nbekände sig till konkurrensen som vägledande\r\nprincip. 1979 års beslut innebar att man godtog det\r\nsamhällsekonomiska marginalkostnadssynsättet. I\r\nsamband med 1988 års trafikbeslut gjordes den\r\nväsentliga förändringen av järnvägspolitiken i\r\nlandet som skiljandet av Banverket från Statens\r\njärnvägar innebar och den\r\nomstruktureringsprocess som också följde för\r\nStatens järnvägar. Principen om en regional balans\r\nfastställdes också 1988, dvs. en trafikpolitik i landet\r\nsom tillgodoser allsidiga samhällsintressen.</pre><pre>Den proposition som regeringen i år har lagt fram\r\nhar som bärande motiv att säga ja till säkerhet,\r\neffektivitet, miljö och regional balans. Vad som än\r\nhär har sagts om regeringens proposition, tycker\r\njag att den är bevis på ett utomordentligt fint arbete\r\ndär fyra partier har arbetat fram ett mycket bra\r\ntrafikpolitiskt program som kommer att göra,\r\nSven-Gösta Signell, 90-talet till infrastrukturens\r\nårtionde.</pre><pre>På 80-talet snålade Socialdemokraterna in på\r\nanslaget till infrastrukturen. Mot slutet kom man\r\nunderfund med att en förbättring av\r\ninvesteringstakten inom infrastrukturen i landet\r\nmåste ske. Man började då med att anslå\r\n10 miljarder -- en miljard om året -- under en\r\ntioårsperiod. Men det dröjde inte längre än till\r\npåföljande år förrän man inte kunde fullfölja detta.\r\nDet var ett särskilt utskottsinitiativ från\r\ntrafikutskottet som gjorde att nyinvesteringarna i\r\njärnvägar ökade från 800 miljoner till 2,5 miljarder\r\npå två år, för att därigenom infria vad vi redan hade\r\nbeslutat om.</pre><pre>En del av Socialdemokraternas kritik innebär att de\r\ntycker att 1988 års trafikpolitiska beslut skall\r\nutvärderas. Ja, det tycker vi också. Till grund för\r\nden proposition som regeringen har lagt fram ligger\r\nju en partiell utvärdering, som kommer att ske\r\nfortlöpande under tiden framöver.</pre><pre>Socialdemokraterna har också uttalat kritik mot att\r\ndenna infrastrukturproposition inte omfattar\r\nsjöfart och luftfart, men att dessa områden inte\r\nfinns med är ganska självklart. Sjöfartens\r\ninfrastruktur, hamnar och hamnanläggningar,\r\nbekostas i allmänhet av kommunerna, och\r\nluftfarten sköts av ett affärsdrivande verk som får\r\nsina inkomster via avgifter, medan såväl järnvägar\r\nsom vägar är direkt anslagsberoende i\r\ninvesteringsfrågor.</pre><pre>Jag tycker inte att det är så konstigt. Det viktiga är\r\natt vi sammantaget får en kommunikationspolitik i\r\nlandet som tillgodoser sjöfart, luftfart, vägar,\r\njärnvägar, post och tele samt forskning över huvud\r\ntaget på det trafikpolitiska området. Att staten där\r\nhar ett övergripande ansvar, är vi alla överens om.</pre><pre>Sedan måste jag säga till utskottets ordförande\r\nSven-Gösta Signell att jag åhörde med förvåning\r\ndet inlägg som han gjorde. Det rimmade inte\r\nsärskilt väl med den samförståndsanda som under\r\nåratal har rått i vårt utskott.</pre><pre>Jag tycker för min del, och jag tror att många på\r\nden borgerliga sidan delar min uppfattning, att\r\nSocialdemokraternas investeringsförslag är ett\r\nverkligt överbud. Jag har skrivit upp det. För\r\nvägarna har ni ökat regeringens anslagsyrkande\r\nmed 35 miljarder, för järnvägarna med 13\r\nmiljarder, för länstrafikanläggningar med 11\r\nmiljarder och för bärighetsåtgärderna med 8\r\nmiljarder.</pre><pre>Ni har alltså ett överbud på 67 miljarder. Jag skulle\r\nvara mycket tacksam om Sven-Gösta Signell ville\r\ntala om var ni har fått tag i pengarna eller var den\r\nguldgruva är belägen där ni hämtar dessa pengar.</pre><pre>I en tid när landet lider under en exceptionell\r\nlågkonjunktur avsätter alltså regeringspartierna\r\nnära 100 miljarder till kraftiga\r\ninfrastruktursatsningar, som hela vår\r\nsamhällsekonomi kommer att få nytta av. Jag\r\ntycker att det är viktigt att man utgår från det\r\nfaktiska läget när man bedömer viljan och\r\nförmågan till att göra någonting på\r\ninfrastrukturområdet.</pre><pre>Jag tycker inte att man behöver vara särskilt\r\ntveksam när man säger att infrastruktursatsningar\r\när förutsättningen för en stigande\r\nvälfärdsutveckling i samhället. Det finns bevisat\r\növerallt. Om sådana satsningar sedan inte\r\neliminerar arbetslösheten i den utsträckning som de\r\ngjorde förr i tiden, är en helt annan sak. Men att\r\ninfrastruktursatsningar -- att bygga vägar och\r\njärvägar och att använda dem -- har stor betydelse\r\nför välfärdsutvecklingen i landet är oomtvistligt.</pre><pre>Till sist några anmärkningar om en annan del av\r\ntrafikutskottets betänkande, den som gäller\r\nfinansieringen. Det var inte bara en automatisk\r\nuppslutning kring s-sidans anslagsfinansiering som\r\nvi gjorde. Trafikutskottet frågade självklart det\r\nspecialutskott som finansutskottet utgör i sådana\r\nfrågor. När ett enigt finansutskott förklarade att det\r\nåtminstone för närvarande inte var tillrådligt att\r\nanvända sig av lånefinansiering men sade att man\r\nskulle göra utredningar och återkomma i frågan,\r\nvar det en naturlig attityd från trafikutskottets sida\r\natt följa vad ett specialutskott på det området hade\r\nsagt.</pre><pre>Förr i tiden, under det socialdemokratiska\r\nregeringsinnehavet, när vi hade relativt goda\r\ninkomster, dock inte större än att besparingar\r\nkrävdes i statsbudgeten, var trafikområdet det\r\nförsta område som drabbades. Då kunde man med\r\nkraft föra fram teorin om att lånefinansiering av\r\ninfrastrukturinvesteringar, som annars inte skulle\r\nha kommit till stånd, var en mycket välbetänkt väg\r\natt gå.</pre><pre>Men i dagens läge, när vi lånar till\r\narbetslöshetsunderstöd och över huvud taget\r\nstatsbudgeten går med ett par hundra miljarders\r\nunderskott, spelar det sett från statens finansiella\r\nposition ingen roll om vi tar anslagen till\r\ninfrastruktursatsningar ett par tre år framåt direkt\r\növer anslag eller om vi lånar till dem.\r\nFinansieringssituationen är densamma.</pre><pre>Innan jag avslutar detta inledande resonemang om\r\ntrafikutskottets betänkande 35 om\r\ninfrastruktursatsningar, vars hemställan jag nu\r\nbegär bifall till i alla avseenden, herr talman, vill jag\r\nsäga några ord om trafikutskottets eniga beslut att\r\nprioritera att E 4 i sin nuvarande sträckning från\r\nHelsingborg upp till Stockholm skall utföras i\r\nmotorvägsstandard utan dröjsmål.</pre><pre>Det beror ju på att vägförhållandena i södra Sverige\r\nändrats markant. Sedan Östtyskland har gått upp i\r\nVästtyskland har vi fått en ny väg som kommer att\r\nge utrymme för mycket trafik direkt till den delen\r\nav kontinenten. Brobeslutet kommer att innebära\r\nen stark anhopning av trafik från Malmö till\r\nKöpenhamn, och Helsingborg--Helsingör kommer\r\nfortfarande med sin uppbyggda samhälls- och\r\nnäringslivsstruktur att vara en mycket viktig\r\nkontinentalhamn för Sverige.</pre><pre>Det är absolut riktigt att vidta den prioritering som\r\ntrafikutskottet nu har gjort i stor enighet. Det\r\nkommer att bli tillfälle senare att bygga upp ett rikt\r\nförgrenat nät för våra transporter från Skåne till\r\nkontinenten.</pre><pre>Anf. 93  SVEN-GÖSTA SIGNELL (s):\r\nreplik:</pre><pre>Herr talman! Jag ber om ursäkt, men jag är så liten\r\natt en del påstår att jag inte syns när jag står i\r\nbänken. Det var därför av ren artighet mot\r\nkammaren som jag gick fram till talarstolen.</pre><pre>Rolf Clarkson säger att på 1980-talet fuskade vi\r\nmed satsning på infrastrukturen. Då gjorde vi inte\r\nde stora satsningar som behövdes. Men vad\r\nberodde det på? Jo, det berodde helt enkelt på att\r\nvi hade en överhettning i Sverige. Industrin krävde\r\nmycket arbetskraft, och vi satsade på produktion.\r\nDet var tillverkningsindustrin som tog mycket av\r\narbetskraften, och vid sådana tillfällen -- tyvärr,\r\nmåste jag kanske säga -- blir\r\ninfrastruktursatsningarna eftersatta.</pre><pre>Men under lågkonjunkturer är det rätta\r\nögonblicket att satsa på infrastruktur, och det är\r\ndetta vi har påpekat dels i våra motioner, dels under\r\nutskottsarbetet. Nu är det lämpligt att bygga vägar\r\noch järnvägar. Enligt beräkningar kan det nu göras\r\nmellan 20 och 25 procent billigare.</pre><pre>I slutet av 1980-talet gick konjunkturen ner. Då\r\ngrep den socialdemokratiska regeringen in,\r\nföreslog att vi skulle satsa ordentligt på\r\ninfrastrukturen och föreslog de 100 miljarderna.</pre><pre>Nu säger Rolf Clarkson att mitt inlägg var tråkigt\r\natt höra, för det innebär att samförståndet i\r\nutskottet håller på att brista. Om så vore, skulle jag\r\nvara mycket ledsen över det, men jag tror att jag\r\nkan ta det Rolf Clarkson säger ganska lugnt.</pre><pre>Rolf Clarkson säger att vi tidigare satsade 2 % av\r\nnationalprodukten men att vi på 80-talet gick ner\r\ntill 0,4 %, vilket han tyckte var mycket bedrövligt.\r\nVad är det vi nu gör, som föranleder Rolf Clarkson\r\natt tala om att samförståndet spricker och att vi för\r\nen överbudspolitik? Jo, vi försöker få upp\r\ninvesteringarna från 1 % av nationalprodukten till\r\n1,5 à 2 %. Det är målsättningen, och är det detta\r\nsom kallas för överbudspolitik, då tar jag det med\r\nlugn.</pre><pre>Anf. 94  ROLF CLARKSON (m) replik:</pre><pre>Herr talman! Jag vill först göra ett tillrättaläggande.\r\nJag yrkade bifall till samtliga delar i hemställan i\r\ntrafikutskottets betänkande TU35, men det finns\r\nen reservation, nr 3, som regeringspartiernas\r\nföreträdare står bakom och som jag nu yrkar bifall\r\ntill.</pre><pre>Jag fruktar inte att det goda arbetsklimat och\r\nsamarbetsklimat som vi har i trafikutskottet skall\r\nriskeras för framtiden. Men vad jag vill säga till\r\nSven-Gösta Signell är att Socialdemokraterna som\r\nparti inom nästa alla sektioner ger uttryck för\r\növerbudspolitik eller populistiska utspel. Jag har\r\ninte begärt något annat av Sven-Gösta Signell än att\r\nhan skall förklara varifrån han får dessa pengar.\r\nHan har inte förklarat det, men det har alltid varit\r\nen gängse arbetsmetod från partiernas sida att man\r\nhar talat om vilken budget som man har och hur\r\nman således skall täcka sina utgifter.</pre><pre>I Socialdemokraternas krav i trafikutskottet finns\r\nen sådan klar överbudspolitik som ger\r\nSocialdemokraterna möjlighet att tillgodose alla\r\ntänkbara önskemål som finns i alla delar av landet\r\noch på alla områden. Det har inte vi, som måste\r\nföra en ansvarsfull penningpolitik. Det är därför\r\nsom jag anser att Sven-Gösta Signell och hans\r\nkolleger i utskottet har agerat på ett sätt som inte\r\nådrar dem någon särskild aktning i ekonomiska\r\nhänseenden.</pre><pre>Anf. 95  SVEN-GÖSTA SIGNELL (s)\r\nreplik:</pre><pre>Herr talman! Rolf Clarkson frågade mig varför jag\r\ninte sade något. Men det berodde på att min taletid\r\nvar slut.</pre><pre>Jag skall säga något om finansieringen. Jag sade\r\ntidigare till Rolf Clarkson att regeringspartierna var\r\nutsatta för stora påtryckningar från både\r\nKommunikations- och Finansdepartementet. De\r\nville att ni skulle ändra er. Jag gav er faktiskt\r\nuppskattning. Jag tyckte att ni har gjort det bra.\r\nDet var i samförståndets tecken som jag tyckte att\r\nni har gjort något bra.</pre><pre>Rolf Clarkson frågade vilken lösning\r\nSocialdemokraterna har för framtiden. Jag vill inte\r\nvara så fräck att jag säger: Vad har ni för något? Var\r\ni propositionen, och var i utskottsmajoritetens\r\nförslag står det hur man i framtiden skall ta ut de 98\r\nmiljarderna? Det finns ingen täckning för detta.</pre><pre>Men vad säger vi att vi har? Jo, vi vill med ökade\r\ninvesteringar skapa flera arbetstillfällen, få fart på\r\nSverige och låta de människor som i dag ofrivilligt\r\nhar blivit bidragsmottagare i stället få möjlighet att\r\nfå ett arbete och bli skattebetalare. Vi vill öka\r\nsysselsättningen.</pre><pre>Socialdemkratins politik är en tillväxtpolitik. Det\r\när vår målsättning. Tyvärr måste jag säga att den\r\nnuvarande regeringens målsättning mer är en\r\nåtstramningspolitik. Det är en politik utan\r\nframtidstro. Vi har en politik för framtiden. Vi vill\r\nalltså göra en ökad satsning på infrastrukturen för\r\natt få fart på Sverige. Det är det som vi i framtiden\r\nkommer att göra. Kom inte och angrip oss för att\r\ninte redovisa vår finansiering när denna regering\r\noch utskottsmajoritet inte gör det i större\r\nutsträckning än vi. Vi tror alltså på detta.</pre><pre>Man kan skälla på oss socialdemokrater. Men man\r\nkan gå tillbaka hur långt som helst i historien då\r\nsocialdemokratin har haft regeringsansvar. Vi har\r\nalltid haft budgetar som har varit balanserade, eller\r\nvi har i alla fall visat hur olika saker skall\r\nfinansieras.</pre><pre>Jag vill också gärna säga att även Moderata\r\nsamlingspartiet har varit ett parti som har haft en\r\nstor respekt för hur saker och ting skall finansieras.\r\nTyvärr saknas denna respekt hos andra partier.</pre><pre>Anf. 96  ROLF CLARKSON (m) replik:</pre><pre>Herr talman! Jag vill först säga något om\r\nfinansieringsformen när det gäller\r\ninfrastruktursatsningarna. Om riksdagens\r\nfinansutskott inte hade kommit med sitt yttrande,\r\nsom innebar att regeringens förslag avstyrktes,\r\nhade vi följt det. Det har nämligen ingen betydelse,\r\nsom jag sade i mitt inledningsanförande, om man\r\ngör på det ena eller på det andra sättet när det gäller\r\natt bekosta investeringarna. Men om riksdagen\r\nsåsom första statsmakt har sagt att den vill avvakta\r\noch först utreda hur man skall finansiera\r\ninvesteringar av denna sort så gör man det.</pre><pre>När det gäller resonemanget om att ha en budget\r\nsom håller, kan jag säga att Socialdemokraterna\r\noch även andra partier brukar ha det här i\r\nriksdagen. Men jag efterlyser den i år. Jag har inte\r\nsett något förslag från den socialdemokratiska\r\nriksdagsgruppen som är en heltäckande budget för\r\ndet kommande verksamhetsåret. Det är därför som\r\nman har rätt att anklaga Socialdemokraterna för att\r\nföra en oansvarig överbudspolitik.</pre><pre>Anf. 97  TREDJE VICE TALMANNEN:</pre><pre>Jag vill meddela att anslag om kvällsplenum har\r\nuppsatts.</pre><pre>Vidare erinrar jag om att överläggningarna i dag\r\nfortsätter utan något middagsuppehåll.</pre><pre>Anf. 98  KARL-ERIK PERSSON (v) replik:</pre><pre>Herr talman! Jag skulle vilja ställa en fråga till Rolf\r\nClarkson. Han skäller litet grand på\r\nSocialdemokraterna. Han ansåg att de hade varit\r\ndåliga på att underhålla vägarna under 80-talet och\r\natt det var rena kapitalförstöringen. Jag skulle\r\ndärför vilja fråga Rolf Clarkson varför man nu inte\r\nskall öka underhållet på vägarna i stället för att\r\nbygga nya motorvägar och stora motortrafikleder.\r\nDå gör man ju exakt samma misstag. Om man inte\r\nutökar underhållet på vägarna, innebär det såvitt\r\njag förstår en fortsatt kapitalförstöring.</pre><pre>Rolf Clarkson sade också att staten har det\r\növergripande ansvaret, och sedan räknade han upp\r\nvägar, järnvägar, post och tele. Jag tror att även\r\nsjöfarten kom med litet i slutet av hans uppräkning,\r\noch det tycker jag är bra. Det håller jag helt och\r\nhållet med om. Jag tycker att staten fortsättningsvis\r\nskall ha detta övergripande ansvar. Om vi kan vara\r\növerens om det framöver, då kanske vi kan ta oss ur\r\nen stor del av de problem som ligger framför oss.</pre><pre>Jag efterlyste en sammankoppling, dvs. att när det\r\nnu görs så stora investeringar i järnvägar och vägar\r\nskulle man knyta samman detta med terminaler till\r\nhamnar. Jag tror att man skulle tjäna mycket på\r\ndet. Man skulle slippa ha en godshantering som\r\ninnebär att gods kommer t.ex. med båt, men man\r\nmåste ändå transportera det om man vill ha det på\r\njärnväg. Jag tycker att i den satsning som skall\r\ngöras fram till år 2003 borde detta ha varit med.</pre><pre>Anf. 99  ROLF CLARKSON (m) replik:</pre><pre>Herr talman! För det första vet Karl-Erik Persson\r\nmycket väl att uppläggningen av den\r\ninfrastrukturproposition som riksdagen har fått\r\nfrån regeringen innebär att man har fördelat\r\nresurserna på olika områden. Järnvägarna har\r\nalltså relativt sett fått betydligt mer än vad vägarna\r\ni landet har fått. Man har tagit med en utbyggnad\r\nav motorvägssystemet av det enkla skälet att vi\r\ndärigenom vinner ökad trafiksäkerhet. Vi sparar\r\nett antal människoliv, och vi sparar ett stort antal\r\nskadade i trafiken genom att föra trafiken där den\r\när som tätast på motorvägar. Jag kan inte föreställa\r\nmig att Karl-Erik Persson har något att invända mot\r\nen sådan satsning. Dessutom är det effektivt. Vi får\r\nen mindre miljöpåverkan om en sådan\r\növervägande del av biltrafiken framförs i jämn takt\r\npå motorvägarna än om vi har trafikstockningar på\r\nandra typer av vägar.</pre><pre>Anf. 100  KARL-ERIK PERSSON (v)\r\nreplik:</pre><pre>Herr talman! Givetvis har Rolf Clarkson rätt i att\r\nman skall rädda liv när det gäller vägtransporter.\r\nMen det är inte säkert att man räddar så många liv\r\nbara genom att bygga en stor motorväg någonstans\r\ndär man kanske kunde ha satsat på att bygga bort\r\ntrafikhinder på andra områden. Man skulle kanske\r\nkunna rädda lika många liv på det sättet. Men det\r\när litet svårt att säga vad som gör bäst nytta när det\r\ngäller att rädda liv.</pre><pre>Jag är inte så säker på att man räddar liv bara för att\r\nman bygger en motorväg. Rolf Clarkson vill bygga\r\nE 4:an från Helsingborg till Stockholm. Jag tror att\r\ndet finns många vägar där nere som skulle kunna\r\ntjäna på att bli bättre tillgodosedda, både när det\r\ngäller att rädda liv och att förbättra miljön. Alldeles\r\nsäkert finns det områden där nere där det är\r\ntrafikstopp, där trafiken står stilla. De kommer inte\r\natt få några medel genom den här propositionen\r\neller det här betänkandet, vad jag förstår. Det blir\r\nde stora vägarna som får något. Då har vi missat\r\nlitet av både miljömålet och möjligheten att rädda\r\nliv, tycker jag.</pre><pre>Anf. 101  ROLF CLARKSON (m) replik:</pre><pre>Herr talman! Med det förslag till fördelning av\r\nresurserna på vägområdet som presenteras i\r\nregeringens proposition får man en mycket lycklig\r\nfördelning av trafiken.</pre><pre>Det kan inte förnekas, Karl-Erik Persson, att till\r\nmotorvägarna hör ett stort antal tillförselvägar med\r\ngod standard. Det betyder att vi har fått en regional\r\nbalans med motorvägarna som stomme. Det är en\r\nregional balans som tillförsäkrar hög säkerhet och\r\neffektivitet även i den delen av nätet.</pre><pre>Anf. 102  Kommunikationsminister MATS\r\nODELL (kds):</pre><pre>Herr talman! Under det här riksdagsåret har\r\nfrågorna om utbyggnaden av trafikens infrastruktur\r\nverkligen stått i centrum av debatten inom många\r\nolika samhällssektorer. Det speglar vilken\r\nbetydelse transportsektorn har i samhället, men\r\nockså den konflikt som faktiskt finns mellan olika\r\nsamhällsmål.</pre><pre>Jag tycker att debatten under det gångna året till\r\nstor del har handlat om investeringar i trafikens\r\ninfrastruktur som ett kortsiktigt\r\nstabiliseringspolitiskt medel. Oppositionen har\r\nt.ex. pekat ut just investeringar i infrastrukturen\r\nsom ett av de främsta medlen för att kortsiktigt\r\nbekämpa arbetslösheten.</pre><pre>Överbuden har också haglat över riksdagen. Inte\r\npå lång tid har Socialdemokraterna visat en så stor\r\nvilja att anslå medel till infrastrukturåtgärder som\r\njust nu. Det är synd att inte den heta\r\ninvesteringsviljan manifesterades litet kraftfullare\r\nunder den tid man faktiskt styrde landet.</pre><pre>På den tiden styrdes medlen i stället över till\r\nkortsiktig konsumtion. Det var faktiskt inte i första\r\nhand överhettningsproblem, Sven-Gösta Signell,\r\nutan det var olika särintressen som tryckte på och\r\npressade upp statens transfereringar till hushållen\r\nmer och mer. De nådde faktiskt sin höjdpunkt när\r\nvi hade de ekonomiska hjulen att snurra som allra\r\nfortast här i landet.</pre><pre>Jag noterar med tillfredsställelse att den då\r\nansvarige ministern, Kjell-Olof Feldt, nu i\r\negenskap av ordförande i Vägföreningen, beklagar\r\nde socialdemokratiska regeringarnas och sitt eget\r\nhandlande när det begav sig.</pre><pre>Hur som helst, nu har regeringen presenterat ett\r\nlångsiktigt förslag till hur infrastrukturen skall\r\nbyggas ut under de kommande tio åren. Det\r\nprogram som regeringen har lagt fram är grundat\r\npå en helhetssyn över transportsystemet, men är\r\nockså en avvägning mellan olika trafikpolitiska\r\nmål.</pre><pre>Jag noterar med tillfredsställelse att trafikutskottet\r\ni sitt betänkande i allt väsentligt har godkänt det\r\nförslag till inriktning av investeringarna som\r\nregeringen har lagt fram. Jag konstaterar också att\r\nutskottet delar regeringens bedömning när det\r\ngäller i vilken takt som programmet skall\r\ngenomföras.</pre><pre>Men i detta betänkande finns också en avvikelse\r\nfrån regeringens förslag, som jag anser vara värd att\r\nkommentera. Utskottet föreslår nämligen att\r\nmedel skall anvisas över statsbudgeten på\r\nsedvanligt sätt och inte genom att Vägverket och\r\nBanverket lånar direkt i Riksgäldskontoret.</pre><pre>Jag beklagar faktiskt att inte trafikutskottet och\r\nfinansutskottet var beredda att ta steget fullt ut och\r\ngodkänna regeringens förslag. Visserligen innebär\r\ninte trafikutskottets betänkande någon ändrad\r\nambitionsnivå jämfört med regeringens förslag.\r\nMen den tydlighet och den överblick som hade\r\nblivit följden av att finansiera investeringarna\r\ngenom lån, med en mer bokföringsmässig\r\navskrivningstid, förloras när investeringarna\r\nfinansieras direkt över statsbudgeten år för år. Med\r\nlån kan nämligen investeringskostnaden\r\nperiodiseras över tiden och kostnaderna i\r\nstatsbudgeten kan på ett relevant sätt fås att spegla\r\nkonsumtionen av infrastruktur.</pre><pre>Nu väljer utskottet att fortsätta med det sedvanliga\r\nsättet att i stället finansiera\r\ninvesteringsprogrammet med anslag som\r\nfinansieras genom underskott i statsbudgeten.\r\nKapitalkostnaderna kommer inte att synliggöras,\r\nutan kommer att uppstå som en bland många\r\nanonyma kostnader på kontot Räntor på\r\nstatsskulden. Kostnader för kortsiktig konsumtion\r\noch långsiktiga investeringar kommer alltså även i\r\nfortsättningen att blandas samman, med ökad\r\notydlighet som följd.</pre><pre>Men jag noterar, herr talman, att finansutskottet i\r\nsitt yttrande till trafikutskottet inte helt har gett upp\r\ntanken på en lånemodell. Finansutskottet reser\r\nbl.a. frågan på vilket sätt riksdagen skall utöva sin\r\nfinansmakt och hur det hittills vedertagna sättet att\r\ngenom anslagsbeslut fastställa budgetregleringen\r\nkan utvecklas vidare. Dessutom aviserar\r\nfinansutskottet att man har för avsikt att hos\r\nregeringen hemställa om en översyn av de frågor\r\nsom har aktualiserats vid behandlingen av\r\ninfrastrukturpropositionen. Jag tycker att det är\r\nmycket positivt att man har insett att formerna för\r\nhur staten styr långsiktiga investeringar faktiskt\r\nbehöver utvecklas.</pre><pre>Det innebär, enligt min uppfattning, att nya\r\nstyrformer och redovisningsprinciper bör tillämpas\r\nom även riksdagens inflytande skall kunna öka och\r\npå ett mer ändamålsenligt sätt redovisa de faktiska\r\naktiviteterna i ekonomin. Jag ser fram emot att\r\nregeringen nu får arbeta vidare med att utveckla\r\nstatens styrformer och redovisningsprinciper för\r\nbl.a. investeringar i vägar och järnvägar.</pre><pre>Herr talman! Vi är alla här överens om att\r\ninvesteringarna i vägar och järnvägar måste öka. I\r\nivern att överträffa regeringens förslag har\r\nSocialdemokraterna redovisat planeringsramar\r\nsom är orealistiska att genomföra med det\r\nstatsfinansiella läge som nu råder.\r\nSocialdemokraterna föreslår investeringar för\r\ntotalt 155 miljarder kronor under en tioårsperiod.\r\nDet är en 50-procentig anslagsökning jämfört med\r\nregeringens förslag. Den stora frågan, som flera här\r\ni kammaren redan har ställt, är hur detta skall\r\nfinansieras.</pre><pre>Det socialdemokratiska överbudet på\r\ninfrastrukturens område tycks vara ett\r\nkännemärke, herr talman, för dagens\r\nsocialdemokrati. Om man studerar deras\r\nekonomiskpolitiska motion, som väcktes i\r\nanslutning till kompletteringspropositionen, finner\r\nman överbud på område efter område. Summan av\r\növerbuden är inte sammanräknad någonstans. Jag\r\nkan förstå det. Det skulle nämligen leda till ett\r\nfullständigt gigantiskt budgetunderskott.</pre><pre>I den socialdemokratiska strategin för den\r\nekonomiska politiken föreslås åtgärder som skulle\r\nleda till ett statligt upplåningsbehov på dryga 300\r\nmiljarder kronor. Det är ca 20 % av Sveriges\r\nbruttonationalprodukt. Inget jämförbart land\r\nkommer ens i närheten av sådan statsskuldsättning\r\nsom Sverige skulle göra med den\r\nsocialdemokratiska politiken.</pre><pre>Men, herr talman, då skall man komma ihåg att de\r\növerbud som vi har att behandla i dag icke finns\r\nmed i Socialdemokraternas ekonomiskpolitiska\r\nmotion med anledning av\r\nkompletteringspropositionen, vilket är ytterst\r\nanmärkningsvärt.</pre><pre>Det är inte så konstigt att vi aldrig har hört de\r\napplåder som skulle komma från verken för den\r\nsocialdemokratiska infrastrukturpolitiken. De har\r\nkanske förstått att man över huvud taget inte har\r\nbrytt sig om att föra in denna tillkommande kostnad\r\ni sin egen motion, som skall vara ett alternativ till\r\nregeringens kompletteringsproposition. Såvitt jag\r\nförstår skulle de socialdemokratiska\r\ntrafikpolitikerna för sina överbud behöva lägga till\r\nytterligare ca 100 miljarder kronor under en\r\ntioårsperiod, inkl. de i och för sig vällovliga ökade\r\nsatsningarna på underhåll.</pre><pre>Vi delar den socialdemokratiska ambitionen. Men\r\nregeringen har gått något längre när det gällt att\r\nförsöka finansiera sina anslag. Det är detta som\r\nskiljer oss åt.</pre><pre>Om den socialdemokratiska överbudspolitiken\r\nskulle omsättas i politiska beslut i stället för att bara\r\nvara retoriskt luftbubbel, skulle Sverige verkligen,\r\nherr talman, varaktigt fastna i skuldfällan. Växande\r\nbudgetunderskott skulle leda till stigande räntor,\r\nsom skulle försämra investeringsklimatet och\r\nstatsfinanserna och snabbt leda Sverige till en helt\r\nannan ''division''. Det är dags för\r\nSocialdemokraterna att återvända till verkligheten.\r\nVi har inte råd med den här typen av\r\növerbudspolitik, som når sådana olympiska mått\r\nsom redovisas i de reservationer som\r\nSocialdemokraterna har lagt i utskottet.</pre><pre>Herr talman! Den politik som redovisas i utskottets\r\nbetänkande innebär en välbalanserad\r\ninfrastruktursatsning, som förtjänar riksdagens\r\nstöd.</pre><pre>Anf. 103  KENNETH ATTEFORS (nyd)\r\nreplik:</pre><pre>Herr talman! Jag hörde bitterheten hos ministern\r\nnär det gäller lånefinansiering eller finansiering via\r\nstatsbudgeten. Jag kan delvis hålla med ministern,\r\nför det var faktiskt i en motion från\r\nSocialdemokraterna som man krävde\r\nlånefinansiering och som ni tillstyrkte, medan era\r\nborgerliga kolleger i utskottet inte gjorde det. Det\r\ngav vi regeringen till känna.</pre><pre>Sedan ville Ingvar Carlsson inte lånefinansiera. Då\r\nändrade sig också socialdemokraterna i utskottet.\r\nDet var faktiskt Socialdemokraterna och vi som\r\nfrån början ville låna. Sedan drog herr Signell bort\r\nmattan under fötterna, förmodligen på order från\r\nIngvar Carlsson.</pre><pre>Anf. 104  SVEN-GÖSTA SIGNELL (s)\r\nreplik:</pre><pre>Herr talman! Vi brukar alltid uppskatta att\r\nkommunikationsministern kommer hit och\r\npresenterar sin politik när vi diskuterar\r\ntrafikfrågor. Det har han delvis gjort nu också. Av\r\nsitt tiominutersanförande ägnade\r\nkommunikationsministern några minuter åt sin\r\npolitik. I övrigt skällde han mest på\r\nsocialdemokratin. Det var en ny jargong. Jag är\r\ninte alls förvånad, därför att detta har hänt tidigare.</pre><pre>Jag kritiserade förut propositionen. Ni har fått\r\nkritik. Kommunikationsministern var inte i\r\nplenisalen, men han påstår att han har lyssnat på\r\ndebatten. Då vet han att länsstyrelser, landsting,\r\nkommuner, branschorganisationer osv. har varit\r\nenormt kritiska mot propositionen. Vi har också\r\nvarit det, men vi har aldrig sagt att propositionen är\r\nen bluff. Därför blev jag mycket förvånad när jag\r\nläste i Finanstidningen att\r\nkommunikationsministern på en pressträff, där han\r\nskulle presentera regeringens syn på\r\ntrafiksäkerhetsfrågorna, ägnade ungefär halva\r\ntiden åt att skälla på den socialdemokratiska\r\ntrafikmotionen -- kalla det för bluff eller ren\r\növerbudspolitik om ni så vill.</pre><pre>När man i den politiska debatten beskyller\r\nmotståndarna för att bluffa bara för att dölja sina\r\negna misslyckanden, tycker jag att debatten förs på\r\nen mycket låg nivå. Det är vad som sker här i dag.\r\nDet är vid sådana här tillfällen som jag och många\r\nmed mig tycker att det politiska arbetet känns litet\r\nolustigt.</pre><pre>Kommunikationsministern talar om\r\növerbudspolitik. Då vill jag fråga\r\nkommunikationsministern: Är Banverket\r\norealistiskt när det presenterar budgetar som går\r\nupp till samma summor som våra? Är Vägverket\r\norealistiskt när det lägger fram vägplaner för en\r\ntioårsperiod? När vi gör det är det orealistiskt och\r\növerbudspolitik.</pre><pre>Sedan frågar kommunikationsministern varför vi\r\ninte vill medverka. Jag sade förut att det var dåligt\r\nmed investeringar under 80-talet. När Georg\r\nAndersson var kommunikationsminister lade han\r\nfram ett förslag om att vi skulle satsa 100 miljarder\r\npå infrastrukturen. Det är 2 miljarder mer än vad\r\nMats Odell nu föreslår.</pre><pre>Anf. 105  Kommunikationsminister MATS\r\nODELL (kds):</pre><pre>Herr talman! Sven-Gösta Signell refererade till en\r\npressträff. Syftet med den var att jag skulle\r\nkommentera den socialdemokratiska\r\ninfrastrukturmotionen. Jag tycker ändå, herr\r\ntalman, att det får vara tillåtet för regeringen att\r\nnågot granska och studera den, även om Sven-\r\nGösta Signell i dag tycker att det är olustigt. Det har\r\njag full förståelse för. Men det borde han ha tänkt\r\npå innan han satte sitt namn där.</pre><pre>Det är mycket enkelt att dementera det jag har sagt\r\ngenom att redovisa hur man har tänkt sig\r\nfinansieringen. Har Sven-Gösta Signell över huvud\r\ntaget bett Allan Larsson att föra in detta bland de\r\nangelägna åtgärder som Socialdemokraterna vill ha\r\nmed i en kommande budget? Har man gjort det är\r\nsaken klar. Men när man inte ens tar med detta när\r\nSocialdemokraterna redovisar vilka utgifter och\r\ninkomster man räknar med att det här landet skall\r\nha, då får man faktiskt finna sig i att även en\r\nkommunikationsminister en dag som denna\r\nifrågasätter det.</pre><pre>Jag anser naturligtvis inte att Vägverket och\r\nBanverket lägger fram orealistiska förslag i sina\r\nanslagsäskanden. Tvärtom har Sven-Gösta Signell\r\noch jag precis samma uppfattning om behoven som\r\nBanverket och Vägverket har. Men alltför ofta\r\nhandlar det i politiken om att avväga de tillgångar\r\nsom finns mot behoven och att göra en prioritering.\r\nDet har varit möjligt nu, herr talman, att få ett\r\nmycket kraftigt nivålyft. Det är inte möjligt att\r\nytterligare fördubbla det. Det gäller alltså att\r\nbesinna sig. Oppositionens roll är naturligtvis att\r\nopponera, men man måste ändå ha viss hederlighet\r\nnär man redovisar hur man skall finansiera saker\r\noch ting.</pre><pre>Sven-Gösta Signell återkommer till de 100\r\nmiljarderna. Jag hade trott att jag skulle slippa höra\r\ndet en gång till. Då vill jag anföra följande om dessa\r\n100 miljarder. 45 miljarder består egentligen av\r\nresten av de ordinarie anslagen under detta sekel.\r\n10 miljarder är hälften av det s.k. delfinanslaget.\r\nDessa 10 miljarder var nya pengar som den tidigare\r\nregeringen tog fram. Därutöver är det ytterligare 10\r\nmiljarder som vi nu finansierar i denna\r\ninfrastrukturproposition för att fylla på\r\ndelfinanslaget. Sedan är det 30 miljarder som skall\r\nbetalas av kommande trafikanter enligt\r\nDennispaketet, Göteborgsuppgörelsen och\r\nuppgörelsen om Öresundsbron. Slutligen är det 15\r\nmiljarder som man räknar med att få in genom\r\nnäringslivsmedverkan -- Sven-Gösta Signell har\r\nredan talat om att några sådana pengar vill man inte\r\nha när det gäller Arlandabanan.</pre><pre>Det här är alltså en gigantisk luftpastej. Sanningen\r\nom dessa 100 miljarder är att man utöver ordinarie\r\nanslag tog fram 10 miljarder kronor, en tiondel av\r\ndessa miljarder.</pre><pre>Anf. 106  SVEN-GÖSTA SIGNELL (s)\r\nreplik:</pre><pre>Herr talman! Finansieringen av Arlandabanan har\r\nutretts mycket. Men 30 miljoner kronor kunde ni\r\nha sparat.</pre><pre>Vad kom det engelska konsultbolaget fram till? Jo,\r\nman skulle finansiera med järnvägsobligationer.\r\nJag skulle kunna ge kommunikationsministern tips\r\nom hur han gratis kunde få dessa. Rune Thorén,\r\nsom kommer att tala senare, har vid flera tillfällen\r\nmotionerat om järnvägsobligationer. Jag hoppas att\r\njag inte har missuppfattat det, annars får han rätta\r\nmig. Tala med Rune Thorén,\r\nkommunikationsministern, så får ni dem garanterat\r\ngratis och sparar 30 miljoner. Det är ett bra\r\nspartips.</pre><pre>Sedan säger kommunikationsministern att vi\r\nbluffar med lånefinansiering. Vad är det ni\r\nfinansierar med? Jo, genom lån. Är det svårt att\r\nfinansiera det hela?</pre><pre>Kommunikationsministern säger att vi inte har\r\nkommit med några finansieringsförslag. I vår\r\nfinansmotion från januari föreslog vi 17 miljarder\r\ntill investeringar. Det finns täckning för de\r\nkommande åren. Som jag sade tidigare vill vi sätta\r\nfart på Sverige. På det viset kommer vi att få\r\ninkomster. Om vi får fart på landet, kommer vi\r\nockså att kunna finansiera det hela.</pre><pre>Det är en sak som jag inte vill låta vara oemotsagd.\r\nUnder mina år här -- Kenneth Attefors tyckte att de\r\nhar varit för många, jag tycker inte det, men det är\r\nen annan sak -- har jag aldrig varit med om att\r\nnågon kommunikationsminister har fått ett sådant\r\nenormt bakslag på en proposition, som nu Mats\r\nOdell får. Ni har fått stryk på elva viktiga punkter,\r\nmen det nämner ni ingenting om, trots att vi har\r\nvarit eniga i utskottet. Ni har fått bakslag på\r\ninvesteringsplanen, på investeringar i sjöfarten, på\r\nE 6:n, på E 20, på E 4:an när det gäller sträckan\r\nGävle--Sundsvall, på E 4:an genom Skåne, på\r\nBotniabanan, på Nyköpingslänken och på\r\nNordlänken. Är det någonting att vara stolt över?\r\nNej, inte alls.</pre><pre>Anf. 107  Kommunikationsminister MATS\r\nODELL (kds):</pre><pre>Herr talman! Sven-Gösta Signell återkommer till\r\nde 30 miljoner kronor som regeringen vill anslå till\r\nDelegationen för infrastrukturinvesteringar, som\r\ninrättades av den socialdemokratiska regeringen\r\nför att den i samverkan med näringslivet skulle ta\r\nfram pengar och annan typ av privatfinansiering.\r\nDenna delegation skall få dessa resurser för att\r\nkunna arbeta vidare för att ta fram pengar till bl.a.\r\nArlandabanan.</pre><pre>På stående fot inbjuder jag Sven-Gösta Signell att\r\nkomma upp på departementet, så skall han få en\r\ngenomgång av detta. Jag tror att det skulle göra vår\r\ndebatt litet mera meningsfull.</pre><pre>Sven-Gösta Signell tycker att vi kommer lindrigt\r\nundan genom att vi föreslår en lånefinansiering.\r\nDet är ju detta som skiljer oss från\r\nsocialdemokraterna. Ni avstyrker vårt förslag och\r\nvill i stället ta fram pengarna över statsbudgeten.\r\nDå får ni faktiskt lov att också visa hur det skulle gå\r\ntill.</pre><pre>Anf. 108  KARL-ERIK PERSSON (v)\r\nreplik:</pre><pre>Herr talman! Det är litet svårt att kommentera det\r\nsom kommunikationsministern har sagt. Jag vill\r\nbörja med att säga att det är första gången som jag\r\ndeltar i en debatt med kommunikationsministern.\r\nMen jag har varit med i debatter med andra\r\nkommunikationsministrar. Och jag har aldrig varit\r\nmed om att en minister har berömt sig själv så\r\nväldigt mycket och talat så väldigt litet om det\r\nbetänkande som behandlas i kammaren.</pre><pre>Man hakar upp sig på om det skall vara\r\nlånefinansiering eller om det skall vara finansiering\r\növer budgeten och på de gigantiska beloppen. Jag\r\nmåste faktiskt påminna kammaren om -- även om\r\ndet inte hör till denna debatt -- att man varje månad\r\nbetalar ut 3 miljarder kronor i\r\narbetslöshetsersättning. Det skulle man kanske\r\nockså ha med i den här debatten.</pre><pre>Anf. 109  STEN-OVE SUNDSTRÖM (s):</pre><pre>Herr talman! Jag har till detta betänkande fogat ett\r\nsärskilt yttrande, och jag skall i huvudsak ägna min\r\ntalartid åt bakgrunden till detta.</pre><pre>Ett av landets största byggföretag har nyligen gått\r\nut i affärstidningarna med en helsidesannons, där\r\nman säger: Att satsa på infrastrukturen är att bygga\r\nupp landets framtid. Visst är det på det viset. När\r\nnu detta betänkande går igenom här i riksdagen,\r\nkommer nära 100 miljarder att pumpas ut under en\r\ntioårsperiod för att bygga upp och rusta vår framtid\r\ni form av vägar, broar, järnvägar och andra viktiga\r\nkommunikationer. På det sättet skall vi få bättre\r\nförutsättningar att utveckla näringslivet och få\r\nsnabbare kommunikationer mot Europas centrum.</pre><pre>Eller som trafikutskottet uttrycker sig: förbättra\r\nkvaliteten i transportsystemet och binda samman\r\nlandets olika delar på ett effektivt sätt samt öka\r\ntillgängligheten till de för vår ekonomi\r\nbetydelsefulla europeiska marknaderna.</pre><pre>Så långt låter allt positivt. Men är det så, att vi med\r\ndetta betänkande som grund verkligen bygger\r\nframtiden för hela landet? Om så vore fallet, borde\r\ninvesteringarna vara någorlunda jämt fördelade\r\növer landet. Tyvärr är det inte så.</pre><pre>Med den inriktning som satsningarna nu har\r\nkoncentreras huvuddelen på storstadsregionerna\r\noch i södra Sverige. Därmed riskerar det\r\ntrafikpolitiska delmålet om regional balans att bli\r\nen pratbubbla utan rejält innehåll. En vacker\r\nmålformulering som varken regering eller riksdag\r\norkar leva upp till.</pre><pre>Konkret får Norrland bara smulor av dessa\r\nstorsatsningar. Några exempel: Från Stockholm till\r\nSkåne skall E 4 få utbyggd motorvägsstandard\r\nunder planperioden, medan dess norra del t.ex.\r\ngenom Västeroch Norrbotten inte får någon som\r\nhelst upprustning. Detsamma gäller riksväg 45,\r\nsom i dess södra del rustas upp, medan den norra\r\ndelen bara får punktvisa insatser, dvs. lagningar av\r\ntjälskott och liknande mindre förbättringar.</pre><pre>På järnvägsområdet gäller samma obalans mellan\r\nnorr och söder. Huvuddelen av miljardsatsningarna\r\ngår till att knyta samman storstadsregionerna,\r\nmedan t.ex. den för Norrland så viktiga pulsådern\r\nnorra stambanan får sina investeringar kraftigt\r\nbantade: från de planerade 2,3 miljarderna till 200\r\nmiljoner. Den för Norrland så viktiga\r\nframtidssatsningen Botniabanan får bara sin\r\nstartsträcka putsad i form av en mindre satsning på\r\nÅdalsbanan. Inget annat kommer i stort sett att ske\r\nunder denna långa period.</pre><pre>De som påstår att denna proposition och utskottets\r\nmajoritetsskrivning är en satsning för hela landet\r\nmåste vara otroligt inskränkt i sin framtidssyn, eller\r\nmåste tro på det enkla budskapet att om man bara\r\nsatsar på storstäderna så utvecklas hela landet\r\nautomatiskt.</pre><pre>Det betyder naturligtvis inte att vi norrlänningar är\r\nnegativa till insatser i storstadsregionerna, men det\r\nfår inte ske till priset av en utarmning av\r\nglesbyggdslänen.</pre><pre>Vilka krafter påverkar den borgerliga politiken när\r\nen så våldsam snedfördelning sker av\r\nframtidsinvesteringarna i infrastrukturen? Är det\r\nde framträdande politiska lobbyisterna som har fått\r\nstort utrymme i storstadstidningarna som har\r\npåverkat de politiska besluten, eller är det\r\nnäringslivets lobbyister i form av t.ex. Rail Forum\r\nsom de borgerliga nu till fullo ställer upp på? Eller\r\när det kanske effekten av att den borgerliga\r\nmajoriteten ofta tvingas att söka politiskt stöd hos\r\ndet extremt storstadsfixerade Ny demokrati, som\r\nhar bidragit till att skapa denna obalans?</pre><pre>Det är ju alla skattebetalare som skall vara med och\r\nbetala notan på närmare 100 miljarder. Och visst\r\nkan hela landets utvecklas med en bättre fördelning\r\nav dessa resurser.</pre><pre>Vi stöder alltså gärna viktiga projekt i storstäderna\r\noch i landets södra del, men vi i norra Sverige måste\r\nockså få vår del av investeringskakan.\r\nStorsatsningarna på infrastrukturen är viktiga,\r\noavsett om vi går med i EG eller ej. De är oerhört\r\nviktiga för framtidsbyggandet, men om inte\r\ninriktningen förändras, är jag övertygad om att\r\nnorrlänningarnas syn på EG och kopplingen mot\r\nsöder kan komma att förändras.</pre><pre>Om vi skall vara med och närma oss Europa på lika\r\nvillkor, bör självfallet detta också komma till\r\nuttryck nu när kommunikationerna skall förbättras.\r\nDet finns många skäl för detta.</pre><pre>De fem nordligaste länen hade tillsammans en\r\nnettoexportöverskott på över 46 miljarder, och det\r\ntotala nettoexportvärdet per sysselsatt i Norrland\r\nligger 19 000 kr över riksgenomsnittet.</pre><pre>Vi är självfallet beredda att även i fortsättningen\r\ndela med oss av våra naturresurser, men solidaritet\r\nkan aldrig vara enkelriktad. Vi måste också få vår\r\ndel av framtidssatsningarna.</pre><pre>Jag har dock den förhoppningen att en annan\r\nregering och en annan riksdagsmajoritet skall\r\nförändra och justera denna långsiktiga inriktning av\r\nsatsningarna på infrastrukturen, så att alla\r\nmänniskor -- oavett var de bor och verkar i vårt\r\nland -- skall kunna känna sig delaktiga i\r\nframtidssatsningarna.</pre><pre>Fru talman! Det är mot den bakgrunden som jag\r\nhar avgett detta särskilda yttrande.</pre><pre>Anf. 110  KENTH SKÅRVIK (fp):</pre><pre>Fru talman! Folkpartiet liberalerna står bakom\r\nutskottsmajoriteten när det gäller detta\r\nbetänkande, men jag vill ändå här lyfta fram de\r\nståndpunkter som Folkpartiet har i\r\ninfrastrukturfrågor samt något beröra vägfrågorna.</pre><pre>Som liberaler vill vi skapa ett samhälle där\r\nmänniskor, idéer och varor kan förmedlas och\r\ntransporteras snabbt och effektivt. Väl utbyggda\r\nkommunikationer inom Sverige är nödvändiga för\r\nnäringsliv och sysselsättning i alla delar av landet.\r\nGoda kommunikationer med utlandet är en\r\nförutsättning för Europasamarbetet. Resor till och\r\nfrån arbetet, serviceställen och fritidsaktiviteter är\r\nviktiga för ett fungerande vardagsliv.</pre><pre>Samhället har ett övergripande ansvar för att\r\nkommunikationerna fungerar. Men det hindrar inte\r\natt trafikföretagen drivs i annan regi, tvärtom.</pre><pre></pre><pre>Folkpartiet liberalerna vill främja konkurrensen\r\nmellan trafikföretag, för att konsumenternas behov\r\nskall tillgodoses till rimliga priser.</pre><pre>Det är glädjande att det i regeringens proposition\r\nfinns förslag om kraftiga satsningar på järnvägar\r\noch vägar. Detta är viktigt inte minst ur\r\nregionalpolitisk synpunkt. Utan ordentliga vägar\r\noch järnvägar hämmas utvecklingen i glesbygden.\r\nMen med satsningar i den storleksordning som vi i\r\ndag skall fatta beslut om tillsammans med de\r\ntidigareläggningar av investeringar som den\r\nborgerliga regeringen fattade beslut om under sitt\r\nförsta år, ökar möjligheterna till en god utveckling\r\nför glesbygden vad gäller vägar och järnvägar.</pre><pre>Det är ändå värt att påpeka att det ej går att bygga\r\njärnvägar och vägar bara för byggandets skull.\r\nInriktningen av projekten måste planeras med\r\nhänsyn till ekonomisk tillväxt, ökad trafiksäkerhet\r\noch miljön. Därför måste dessa faktorer vägas emot\r\nvarandra innan ett projekt sätts i gång.</pre><pre>Socialdemokraternas alternativ till regeringen\r\npräglas av överbudspolitik. När det gäller\r\nSocialdemokraternas infrastruktursatsningar kan\r\nman säga: sent skall syndaren vakna. Efter att\r\nunder en större del av 1980-talet ha eftersatt\r\ninvesteringar i framför allt vägar och järnvägar\r\npräglas nu Socialdemokraternas politik av överbud\r\noch löften om dubbelt större anslag.</pre><pre>Jag tänker nu kommentera en del olika projekt i\r\nvägdelen av propositionen. Att E 4 nu får\r\nmotorvägsstandard mellan Helsingborg och\r\nStockholm och vidare upp till Gävle samtidigt som\r\nE 6 mellan Trelleborg, Göteborg och Uddevalla får\r\nmotorvägsstandard är något som vi i Folkpartiet har\r\narbetat för länge. Att E 20 mellan Stockholm och\r\nGöteborg får motorvägsstandard hela vägen är\r\nockså ett önskemål. Ett första steg till detta tas i\r\nbetänkandet, men det vore givetvis önskvärt att\r\nhela E 20 blir motorväg, enligt vår uppfattning.</pre><pre>Fru talman! Det är inte bara i södra Sverige som det\r\nbehövs bra vägar. I Norrland är vägarnas standard\r\nockså viktig. De skall klara ett bistrare klimat. De\r\nskall klara tunga transporter på relativt små vägar\r\ndit ej järnvägen når. Satsningar görs nu på att\r\nförbättra och höja vägstandarden också i Norrland.\r\nSöderifrån sett kommer delar av\r\nBergslagsdiagonalen och även den s.k Räta linjen\r\natt ingå i det nationella stamvägnätet. Dessa vägar\r\när av betydelse som transitvägar till och från\r\nNorrland och därmed också av betydelse för\r\nNorrlands fortsatta utveckling. En väsentlig\r\nhöjning av vägstandarden i Norrland genomförs\r\nockså, och en förbättring av riksväg 45 från\r\nVärmlandsgränsen mot norr är också en\r\nnödvändighet.</pre><pre>Om jag vänder blicken mot min egen hemtrakt,\r\nVästkusten, kan jag säga att det är glädjande att E 6\r\nblir motorväg, vilket tidigare har nämnts. Att\r\nriksväg 45 byggs som motorväg upp till Vänersborg\r\när mer komplicerat. En eventuell vägsträckning\r\nintill Göta älv kan bli problematisk, och om riksväg\r\n45 skall byggas ut måste speciella studier\r\ngenomföras över de rådande markförhållandena\r\neller också måste nya markområden tas i anspråk.\r\nVad gäller E 6 från Uddevalla till Svinesund har\r\nutskottet, i motsats till kommunikationsministern,\r\nglädjande nog beslutat att denna vägdel skall\r\nbyggas om till motorvägsstandard. Nu måste\r\nVägverket och Kommunikationsdepartementet\r\nförsöka omprioritera eller ta fram behövliga pengar\r\nför färdigställandet av en nödvändig om- och\r\nutbyggnad. Detta är något som jag har arbetat för i\r\nriksdagen under flera år, och det är nu\r\ntillfredsställande att se planerna förverkligas. Ett\r\nannat viktigt vägprojekt i Västsverige är utbyggnad\r\nav riksväg 40 till full motorvägsstandard. Att denna\r\nutbyggnad är nödvändig beror på att riksväg 40 har\r\nvarit mycket olycksdrabbad under åren. En höjning\r\nav standarden på denna väg kommer att drastiskt\r\nöka trafiksäkerheten och minska antalet\r\ntrafikoffer.</pre><pre>Fru talman! Regeringens förslag, som också\r\nutskottet i stort ställer sig bakom, är väl prövat.\r\nPengar satsas på projekt i hela Sverige. Det är stora\r\nmedel som satsas. Jag skulle vilja påstå, som talare\r\nföre mig redan har gjort, att en regering aldrig\r\ntidigare i modern tid har satsat så här mycket på\r\nutbyggnad av infrastruktur. Detta visar de\r\nborgerliga partiernas intention att medverka till en\r\nutveckling där näringslivet, jobben och välfärden i\r\nhela Sverige tryggas genom goda väg- och\r\njärnvägsförbindelser. Dessutom höjs\r\ntrafiksäkerheten och människoliv kan sparas.\r\nDärför yrkar jag bifall till utskottets hemställan.</pre><pre>Anf. 111  ELVING ANDERSSON (c):</pre><pre>Fru talman! Rolf Clarkson har på ett utmärkt sätt\r\ntidigare i debatten företrätt utskottets majoritet\r\noch redovisat de överväganden som ligger bakom\r\nmajoritetsskrivningen i betänkandet.</pre><pre>Men eftersom detta är det största beslut som har\r\nfattats inom infrastrukturområdet vill jag ändå\r\npassa på att ta tillfället i akt att redovisa min och\r\nCenterns syn på infrastrukturen. Med hänsyn till de\r\nansträngda arbetsläget i kammaren skall jag\r\ndessutom göra det mycket kortfattat.</pre><pre>Satsningar inom infrastruktursektorn är strategiska\r\nsatsningar inför framtiden. Genom att det skapas\r\nbra kommunikationer för svenskt näringsliv\r\nförbättras företagens möjligheter att konkurrera på\r\nden viktiga Europamarknaden. Att i den nu\r\nrådande mycket djupa och långvariga\r\nlågkonjunkturen göra kraftfulla insatser är en klok\r\npolitik. Det är billigare. Man får fler mil järnväg\r\neller väg till ett visst pris, jämfört med hur det var\r\nför ett eller ett par år sedan. Dessutom skapas\r\nsysselsättning inom den viktiga bygg- och\r\nanläggningssektorn. Men framför allt står Sverige,\r\ngenom dessa investeringar bättre rustat som nation\r\nför att ta till vara den förbättrade konjunktur som\r\nvi vet kommer.</pre><pre>Låt mig också konstatera att det är mycket\r\ntillfredsställande att vi nu får till stånd mycket\r\nkraftiga investeringar i infrastrukturen -- det rör sig\r\nom nästan 100 miljarder under den kommande\r\ntioårsperioden. Ändå vet vi som sysslar med\r\ntrafikpolitik att behoven är så stora och många att\r\nlångt ifrån alla kan tillgodoses, trots denna stora\r\nsatsning. Detta beror till stor del på att\r\ninvesteringar i vägar och järnvägar har eftersatts\r\nunder en lång följd av år.</pre><pre>Centern har under många år varit pådrivande när\r\ndet gäller både takten och nivån på investeringar i\r\nvägar och järnvägar. Vi fullföljer nu denna politik i\r\nregeringsställning. Trots ett mycket allvarligt\r\nstatsfinansiellt läge med stora budgetunderskott\r\ngör nu riksdag och regering denna mycket kraftfulla\r\nsatsning på de här viktiga framtidsinvesteringarna.</pre><pre>I 1988 års trafikpolitiska beslut, vars mål\r\nfortfarande ligger fast, fastställdes fem olika delmål\r\nför trafikpolitiken. Det handlade om tillgänglighet,\r\neffektivitet, säkerhet, god miljö och regional\r\nbalans. Dessa mål är delvis motstridiga. Därför är\r\ndet bra att riksdagen nu på ett helt annat sätt än\r\ntidigare lägger fast inriktningen för\r\ninvesteringarna.</pre><pre>Det är svåra avvägningar och prioriteringar som\r\nligger bakom betänkandet. Det har gjorts\r\navvägningar mellan de olika trafikpolitiska målen.\r\nDet har gjorts avvägningar mellan hur mycket som\r\nskall satsas på väg resp. järnväg, och det har gjorts\r\navvägningar mellan olika regioners berättigade\r\nintressen. Som jag sade förut är den statsfinansiella\r\nsituationen sådan att alla välmotiverade satsningar\r\ninte kan genomföras. Jag tycker ändå att det förslag\r\nsom nu föreligger är en bra avvägning och\r\nsammanjämkning mellan de olika intressena.</pre><pre>Från Centerns sida har vi tidigare framför allt\r\nkritiserat den socialdemokratiska regeringen för att\r\ntvå av dessa fem delmål har uppfyllts väldigt dåligt.\r\nDet har gällt målen om god miljö och regional\r\nbalans. I det nu föreliggande förslaget är dessa mål\r\npå ett väsentligt sätt bättre tillgodosedda än\r\ntidigare. Jag hade kanske för min del velat lägga än\r\nstörre vikt vid att de miljö- och regionalpolitiska\r\nmålen skall uppfyllas, men det är en fullt acceptabel\r\nkompromiss som har uppnåtts.</pre><pre>Dessa investeringar skall också, Sten-Ove\r\nSundström, ses tillsammans med de olika\r\nsatsningar i mångmiljardklassen som regeringen\r\nhar gjort i olika s.k. sysselsättningspaket, både\r\nförra året och i år. Just i dessa sysselsättningspaket\r\nhar de regionalpolitiska behoven tillgodosetts i\r\nganska stor utsträckning.</pre><pre>Om man skall förverkliga de stolta deklarationerna\r\nom att hela Sverige skall leva krävs kraftfulla\r\nsatsningar på infrastrukturen. Bra\r\nkommunikationer är den viktigaste förutsättningen\r\nför att en bygd eller en region skall kunna få en\r\npositiv utveckling.</pre><pre>Även på miljöpolitikens område är trafiken ett\r\nstrategiskt område. Skall en bra miljö\r\nåstadkommas måste också trafikpolitiken\r\nunderställas kraven på ekologisk balans. Det\r\nhandlar om kraftfulla satsningar på kollektivtrafik\r\noch spårburen trafik, men det handlar också om att\r\npå olika sätt minska utsläppen från bilar, lastbilar\r\noch bussar, eftersom dessa transportmedel är de\r\nenda realistiska för många typer av transporter i\r\nflera områden i vårt land.</pre><pre>Det är oerhört viktigt med en helhetssyn i\r\ntrafikpolitiken. De olika trafikslagen skall\r\nsamverka -- väg, järnväg, sjö- och luftfart. Här\r\nbehövs utan tvivel ytterligare åtgärder vidtas för att\r\nfå detta samspel att fungera ännu effektivare.</pre><pre>Fru talman! Jag kan avslutningsvis konstatera att\r\ndagens beslut innebär ett viktigt trendbrott när det\r\ngäller investeringar i den viktiga infrastrukturen.\r\nInte minst gläder det mig som centerpartist och\r\njärnvägsförespråkare att investeringarna i\r\njärnvägar nu når nya rekordnivåer.</pre><pre>Anf. 112  LARS SVENSK (kds):</pre><pre>Fru talman! Investeringar i vägar och järnvägar\r\ntilldrar sig alltid stort intresse. I samband med\r\nutarbetandet av betänkandet har utskottet\r\nbehandlat inte mindre än 424 yrkanden. Jag är\r\nimponerad av det sätt på vilket kansliet har\r\nhanterat frågorna och den vilja som har funnits i\r\nutskottet att komma framåt i behandlingen.</pre><pre>Goda kommunikationer är bra för ett land. Det\r\nråder det stor enighet om. Svårare är det att\r\ndefiniera vad som är goda kommunikationer. För\r\nden som bor nära tunnelbanestationen kan bilen\r\nanses som onödig i samhället. För en glesbygdsbo\r\nkan den vara en livsnödvändighet.</pre><pre>Upprinnelsen till proposition 176 om investeringar\r\ni trafikens infrastruktur finner vi i ett\r\nutskottsinitativ, där det sades att riksdagens och\r\nregeringens inflytande över\r\ninvesteringsplaneringen borde stärkas, utan att\r\nnågon detaljstyrning får ske. Utskottet ansåg\r\ndessutom att det var av grundläggande betydelse att\r\növergripande politiska avvägningar skall ske på\r\npolitisk nivå och inte på myndighetsnivå och att\r\nregeringen borde ge riksdagen ett underlag med\r\nförslag till övergripande riktlinjer.</pre><pre>Det här måste tolkas som att de övergripande\r\nbesluten skall fattas på politisk nivå och att vi skall\r\növerlåta detaljerna -- när, var, hur, osv -- till verken,\r\ndvs. experterna.</pre><pre>De satsningar som nu föreslås i proposition 176\r\ninnebär ett stort lyft vad gäller investeringar i vägar\r\noch järnvägar jämfört med vad vi har varit vana vid\r\nunder 80-talet. För åren 1993-1996 föreslås\r\ninvesteringar i en storleksordning som är fem\r\ngånger större än vad som kunde åstadkommas\r\nunder 80-talet. Det betyder också -- om jag förstått\r\nSven-Gösta Signells anförande rätt -- att om man\r\nmäter en regerings kompetens genom\r\ninvesteringsnivån, kommer vi att ha en regering\r\nmed fem gånger högre kompetens än vad vi hade\r\nunder 80-talet.</pre><pre>Det är därför med förvåning vi nu ser att\r\nSocialdemokraterna inte är nöjda, utan föreslår att\r\ninvesteringarna i det närmaste skall fördubblas. I\r\nden s.k. 200-miljardersreservationen kan man\r\nsummera investeringarna till 155 miljarder, att\r\njämföras med propositionens 98 miljarder.\r\nFörklaringen ligger naturligtvis i att\r\nSocialdemokraterna i opposition har tillgång till\r\nbetydligt mer pengar än regeringen.</pre><pre>Propositionen innebär ett stort lyft när det gäller\r\njärnvägen. Satsningarna utgör det största paket på\r\növer 100 år.</pre><pre>En allmän kritik är att propositionen saknar s.k.\r\nmiljöprofil. Vid en jämförelse mellan satsningar på\r\nväg resp. järnväg kan sägas att allt under 50 % i\r\nsatsning på järnväg är lika med underkänt.</pre><pre>Om vi beaktar att endast 12 % av de långväga\r\npersontransporterna och 28 % av långväga\r\ngodstransporterna sker på järnväg, kan man\r\nkonstatera att över 40 %, dvs. 32 miljarder plus\r\nhalva LTA-anslaget, satsas på järnvägen. Det sker\r\nalltså en kraftig överinvestering om vi ser till det\r\nfaktiska nyttjandet. Det sker helt avsiktligt för att\r\nstyra över mer av transporterna till järnväg. Ser vi\r\ntill Socialdemokraternas reservation, vill man med\r\nsin ''överinvestering'' lägga 17 miljarder extra på\r\njärnväg och hela 43 miljarder på vägarna.</pre><pre>Vi kristdemokrater vill vara med att skapa ett\r\nsamhälle där vi kan erbjuda snabba och effektiva\r\nkommunikationer såväl inom landet som ut i\r\nvärlden, och det skall ske på ett trafiksäkert och\r\nmiljövänligt sätt -- en kombination som inte alltid\r\när den lättaste att åstadkomma.</pre><pre>--Vi måste skapa ett vägsystem som kan erbjuda ett\r\nkörsätt som minimerar utsläppen.</pre><pre>--Vi måste satsa på järnväg och på övrig\r\nkollektivtrafik som på olika sätt nyttjas av\r\nallmänheten, och vi skall dessutom stimulera\r\nanvändningen.</pre><pre>--Vi måste ställa höga krav på bränsle och fordon.</pre><pre>--Vi måste ta till vara de möjligheter som finns att\r\nbygga säkra vägsystem.</pre><pre>Detta var några exempel. Vi kan konstatera att\r\ndetta finns omnämnt i propositionen.</pre><pre>Det finns två extra känsliga infrastruktursatsningar\r\nsom nu är mycket debatterade. Det är\r\nÖresundsbron och tredje spårets dragning genom\r\nRiddarholmen.</pre><pre>När det gäller tredje spåret, som omfattas av detta\r\nbetänkande, undrar jag om det egentligen är så\r\nklokt att låta vårt vackra Stockholm, kringgärdat av\r\nså mycket vatten, vara nav för tågtrafiken. Uppsala\r\nligger faktiskt närmare Arlanda än Stockholm. Det\r\nhade kanske varit bättre att lägga navet där. Från\r\nUppsala finns det dessutom redan en fungerande\r\npendeltrafik till Stockholm.</pre><pre>Vi kan ändå konstatera att utskottet inte helt har\r\nstängt dörren för alternativa lösningar. Kravet är\r\natt inte kostnad och tidsplan allvarligt äventyras.</pre><pre>Fru talman! Det betänkande vi nu skall ta ställning\r\ntill bygger i stort på proposition 176. Små\r\njusteringar har gjorts, vilka kommer att lyftas fram\r\nsenare i debatten.</pre><pre>När det gäller finansieringen konstaterar utskottet,\r\ntyvärr, att finansutskottet inte accepterar att lån tas\r\nupp i Riksgäldskontoret, utan man förordar anslag\r\nvia statsbudgeten. Det är beklagligt, men\r\ntrafikutskottets ställningstagande påverkar ändå\r\ninte omfattningen av investeringarna eller ger\r\nnågon tidsförskjutning.</pre><pre>Fru talman! Jag yrkar, förutom bifall till reservation\r\n3, bifall till utskottets hemställan.</pre><pre>Anf. 113  STEN ANDERSSON i Malmö\r\n(m):</pre><pre>Fru talman! Det har sagts tidigare att hela Sverige\r\nskall leva, och det kan vi vara överens om. Vi är\r\nockså lika överens om att det krävs goda\r\nkommunikationer för att uppnå detta. Men vi\r\nkanske snart måste börja fråga oss vilken sorts\r\nkommunikationer vi skall ha i vårt land.</pre><pre>Det finns nämligen vad gäller Sverige ett antal\r\nbegränsningar, vilket man ser vid en jämförelse\r\nmed andra länder. Sverige har en stor yta. Vi har en\r\nlåg befolkningstäthet, och vi har, höll jag på att\r\nsäga, inga pengar. Det beslut vi kommer att fatta i\r\ndag, med inriktning på järnväg och biltrafik, måste\r\nvi acceptera. Men vi kanske måste tänka en gång till\r\nnär det gäller de satsningar vi skall göra på 2000-\r\ntalet.</pre><pre>Fru talman! Frågan måste ställas: Har Sverige\r\nförutsättningar att bli ett järnvägsland? Tyskland\r\nhar tio gånger fler invånare än Sverige men bara\r\n65 % av Sveriges yta. Man talar om snabbtågen i\r\nFrankrike. Men man glömmer att tala om att\r\nParisområdet rymmer lika mycket människor som\r\nhela Sverige. Man talar också ofta om snabbtåget\r\nmellan Paris och Lyon. Lyon är lika stort som\r\nStockholm.</pre><pre>Skulle man applicera dessa förutsättningar på\r\nSverige, skulle Stockholm vara lika stort som\r\nSverige är i dag, och Alingsås skulle vara lika stort\r\nsom Stockholm. Då hade det kanske funnits skäl att\r\nbygga snabbtågsförbindelser. Det finns i dag\r\nsnabbtåg som visar mycket röda siffror. Vi kan inte\r\nslösa och låna pengar till kommunikationer som\r\ninte har någon chans att bära sig.</pre><pre>Nu får vi visserligen i riksdagen i allmänhet och i\r\nutskottet i synnerhet av lobbyister höra att\r\nframtiden för Sverige är järnvägen. Men jag kan,\r\nfru talman, inte undgå att påpeka, att ett särpräglat\r\ndrag hos dessa lobbyister är att de samtliga är\r\nmycket hårt knutna till järnvägsindustrin. Detta\r\nklara faktum får vi aldrig bortse ifrån när vi skall\r\nhantera svenska folkets pengar.</pre><pre>Det har sagts här i dag att det är billigare att bygga\r\njärnvägar nu. Det kan förvisso ingen förneka. Men\r\nsom Elving Andersson också sade är det lika många\r\nprocent billigare att bygga vägar. Det framgår inte\r\nalltid av den debatt som vi för.</pre><pre>Fru talman! Jag menar att vi inte får utesluta\r\nbiltransporter av miljöskäl som inte riktigt existerar\r\nlängre. På det här området finns det en mycket\r\nkraftig positiv utveckling. De lastbilar och bussar vi\r\nser i dag och dem vi ser i morgon kommer att skilja\r\nsig väsentligt från dem vi hade för fem år sedan.</pre><pre>Fru talman! Jag är inte motståndare till järnväg och\r\ninte någon aktiv förespråkare för bil- och\r\nbusstrafik, men vi skall använda de\r\nkommunikationsslag där vi får mest för pengarna\r\noch där vi ändå kan göra en god insats för miljön.</pre><pre>Jag har inte tid att provocera just nu eftersom jag\r\nskall spela fotboll. Låt mig ändå till sist ställa en\r\nfråga. Det gäller Öresundsbron. Eftersom jag\r\nkommer från Malmö är den ganska intressant för\r\nmig. Jag skulle vilja ha svar på följande fråga. Jag\r\nhar åkt runt i Sverige med utskottet och privat. Då\r\nhar jag noterat att alla de som använder de broar\r\nsom finns, är ytterst tacksamma för dem. Små broar\r\när tydligen positiva, men inte längre broar. Var går\r\ngränsen i meter mellan en negativ och en positiv\r\nbro?</pre><pre>Anf. 114  BO NILSSON (s):</pre><pre>Fru talman! Jag kommer i huvudsak att ta upp\r\nfrågan om vägpolitiken i allmänhet och dess\r\nbetydelse i framtidens transportsystem. Men jag\r\nkommer också att ta upp våra socialdemokratiska\r\nförslag och därmed våra reservationer som lagts till\r\nbetänkandet TU35.</pre><pre>1990-talet kommer säkerligen att bli\r\ninfrastrukturens årtionde, framför allt om de\r\nsatsningar som vi socialdemokrater föreslår blir\r\nförverkligade. Regeringens förslag till\r\ninvesteringar är otillräckliga. Det har bekräftats av\r\natt kommunikationsministern just sade att han\r\negentligen ställde upp på både Banverkets och\r\nVägverkets förslag. Då tror jag att vi ligger ganska\r\nrätt.</pre><pre>Det skall tilläggas att satsningarna på drift och\r\nunderhåll av vägarna också är klart otillräckliga.\r\nMed andra ord bevarar de inte vägkapitalet, vilket\r\nalla experter anser vara ett av de viktigaste målen\r\nför vägpolitiken.</pre><pre>I ett nytt Europa kommer transportsektorn att få en\r\nviktigare roll än i dag. Transporterna kommer att\r\nöka enormt och de regioner och länder som vågar\r\nsatsa på att bygga ut sin infrastruktur kommer att\r\nstå sig väl i framtidens nya Europa. Vi\r\nsocialdemokrater är övertygade om att Sverige\r\nbl.a. därför behöver ett nationellt vägnät av minst\r\nden omfattning och kvalitet som Vägverket\r\nföreslagit i sitt sammanvägda förslag. Vi behöver\r\ndet för tillväxtens och näringslivets skull, men\r\nockså för trafiksäkerhetens skull. Detta är inte\r\nminst viktigt mot bakgrund av vårt\r\navståndshandikapp i förhållande till den stora\r\ncentraleuropeiska marknaden.</pre><pre>Sverige är en del av Norden. Norden är en viktig\r\ndel av Europa -- dess vägar hör samman. Med en\r\nplaneringsram på 75 miljarder kronor är det möjligt\r\natt under planeringsperioden nå full målstandard\r\npå alla de vägar som Vägverkets sammanvägda\r\nförslag till stamvägnät omfattar.</pre><pre>Vi socialdemokrater föreslår att planeringsramen\r\nbör vara 75 miljarder kronor under planperioden\r\n1994--2003. Vägarna är och kommer under lång tid\r\natt vara basen i transportsystemet. De är en\r\nnödvändighet för såväl den svenska glesbygden\r\nsom industrins behov av flexibla transporter. För\r\natt detta system skall fungera på ett bra sätt i\r\nframtiden behövs åtgärder inom hela\r\nvägtrafiksystemet, en väl utbyggd infrastruktur och\r\nen modern miljövänlig fordonspark.</pre><pre>Stora satsningar måste emellertid göras för att\r\nminska trafikens miljöproblem. Målet måste vara\r\natt så snart som möjligt nå kravet om avgasfria\r\nfordon. Katalysatorer och blyfri bensin har\r\nglädjande nog gett flera positiva miljöeffekter. Före\r\når 2000 kommer bilarnas blyföroreningar nästan att\r\nha försvunnit. En rad andra utsläpp från\r\npersonbilarna kommer också att ha minskat med ca\r\n80 % jämfört med situationen före införandet av\r\nkatalysatorer. Krav måste ställas på ytterligare\r\nminskningar av föroreningarna. Ytterligare\r\ninsatser måste göras för att stimulera forskning och\r\nutveckling av eldrivna och vätgasdrivna bilar och\r\nbilar tillverkade med hybridteknologi.</pre><pre>Även beträffande lastbilar bör det självfallet också\r\nvara möjligt att på sikt uppnå avgasfria fordon i\r\nbörjan av 2000-talet. Här gäller det att få\r\nstatsmakten och samhället att ställa krav på\r\nbiltillverkare, forskare och användare. Vi\r\nsocialdemokrater är beredda att ställa långtgående\r\nkrav för att minska trafikens miljöproblem.</pre><pre>Förutom att införa tekniska förbättringar av\r\nfordonen kommer ett viktigt medel för minskning\r\nav luftföroreningarna i städerna att vara\r\nomläggning av vägnätet, så att genomfartstrafiken\r\nleds utanför städerna. Vi vill att förbifarter skall\r\nbyggas för att förbättra miljön i utsatta orter.\r\nDärmed kommer man inte bara att kunna minska\r\nde lokala luftföroreningarna i städerna väsentligt,\r\nman kommer också i hög grad att reducera\r\nbullerproblemen. Om man samtidigt kan minska\r\nhastigheten på det lokala vägnätet i städerna,\r\nkommer vägtrafikens totala bullerproblem att\r\nminska väsentligt.</pre><pre>Vi politiker måste våga pröva olika möjligheter för\r\natt minimera trafikens miljöproblem. Vägverket\r\nanger i sin sammanfattning att man genom\r\nsatsningar på järnvägsinvesteringar kan minska\r\nvägtrafikens ökningstakt, observera ökningstakt,\r\nmed 3 procentenheter. Även om jag tror och\r\nhoppas på en större överflyttning av inte minst\r\ngodstrafik till järnväg, måste man konstatera att det\r\ninte är möjligt att i någon nämnvärd grad minska\r\nbehovet av stora investeringar i Sveriges vägnät.</pre><pre>Fru talman! Jag måste tyvärr återgå till betänkande\r\n35 för att bevisa de svagheter som det borgerliga\r\nförslaget innehåller. En bidragande orsak är den\r\nkompromiss som träffats mellan de borgerliga\r\npartierna. En kompromiss blir sällan riktigt bra,\r\noch här finns ett bevis för detta. Genom kraven från\r\nCentern har stamvägnätet utökats för mycket. Det\r\när för många vägar som ingår och därmed minskar\r\nmöjligheten till måluppfyllelse. Det blir därmed\r\nomöjligt att tillgodose de i stamvägnätet ingående\r\nvägarnas investeringsbehov.</pre><pre>Vi socialdemokrater anser att regeringen gör fel när\r\nman pekar ut ett för stort antal vägar som\r\nstamnätsvägar, samtidigt som man inte är beredd\r\natt satsa på dessa vägar på ett sätt som gör att de\r\nförtjänar beteckningen stamnätsväg.</pre><pre>Låt mig ta några exempel och börja med E 4\r\nGävle--Haparanda. I Vägverkets sammanvägda\r\nförslag föreslås att E 4 Gävle--Sundsvall skall få\r\nmotorvägsstandard samt att E 4 Sundsvall--\r\nHaparanda skall byggas ut till 13-metersstandard.\r\n2,1 miljarder kronor skall investeras under\r\nplanperioden, alltså fram till år 2003.</pre><pre>I utskottsmajoritetens förslag kommer delen\r\nSundsvall--Haparanda inte att få ett enda nickel,\r\ninte ens till punktvisa insatser. När det gäller delen\r\nGävle--Sundsvall har standarden sänkts till 13\r\nmeter, trots uttryckliga löften från\r\nkommunikationsministern om motorvägsstandard.\r\nDetta gäller inte minst den färdigprojekterade\r\ndelen Söderhamn--Hudiksvall.</pre><pre>Ett parallellbygge med Ostkustbanan ger en\r\nsamordningsvinst på ca 100 miljoner kronor. En\r\nstor del av sträckan är färdig för start. En\r\nnerprioritering till 13 meter innebär en försening av\r\nprojektet med minst sex månader. Om man i ett\r\nsenare skede, vilket troligen är nödvändigt,\r\nkommer att bygga ut till motorväg, innebär detta en\r\ntotal kostnadsfördyrning på denna sträcka med ca\r\n130 miljoner kronor.</pre><pre>Denna E 4-del från Gävle till Haparanda är en\r\nviktig pulsåder för norra Sverige. Sten-Ove\r\nSundström har ju redan talat om det. Därför måste\r\ndet kännas bittert för kommunikationsministern,\r\näven om han inte är närvarande i kammaren nu, att\r\nbokstavligt talat ha blivit överkörd i en så viktig\r\nregionalpolitisk fråga. När han dessutom har varit\r\nuppe på platsen och uttryckligen lovat att det skall\r\nbli motorvägsstandard, måste nederlaget kännas så\r\nmycket värre. Man frågar sig om de andra\r\nborgerliga partierna är beredda att ta ansvar för ett\r\nsådant löftesbrott.</pre><pre>Utskottsmajoriteten skriver något kryptiskt om att\r\nregeringen i fråga om vissa vägavsnitt och inom\r\ninvesteringsramen bör kunna avvika från den\r\nmålstandard som anges i propositionen i fall då det\r\när uppenbart att en avvikelse skulle innebära\r\nbetydande effektivitetsvinster.</pre><pre>Det jag nu har sagt om framför allt sträckan\r\nSöderhamn--Hudiksvall är väl ett sådant exempel,\r\neller hur Jan Sandberg, som är majoritetens\r\nföreträdare? Jag vill gärna ha ett konkret svar på\r\nden frågan.</pre><pre>Nästa sträcka är E 20 sträckan Göteborg--Örebro.\r\nDär skriver de borgerliga och Ny demokrati att inga\r\nåtgärder bör vidtas som hindrar att även sträckan\r\nGöteborg--Örebro på sikt kan uppnå\r\nmotorvägstandard. Detta är enligt min uppfattning\r\nungefär ''god dag yxskaft''. Vägverket anser att det\r\nskulle behövas 6 miljarder kronor, varav 4,2 under\r\nplanperioden, och majoriteten föreslår 160\r\nmiljoner, observera 160 miljoner. Detta betyder att\r\ndet praktiskt taget inte kommer att hända något\r\npositivt för E 20, bortsett från någon enstaka\r\npunktinsats.</pre><pre>E 22-stråket mellan Karlskrona och Malmö är en\r\nviktig pulsåder för sydöstra Sverige. Det finns\r\nmycket besvärliga förbifarter både i Skåne och\r\nBlekinge. Det är också en väg med hög\r\ntrafikbelastning och brister i trafiksäkerheten.\r\nDenna väg kommer säkerligen att öka i betydelse\r\nav framför allt två skäl: dels den fasta förbindelsen\r\növer Öresund, dels den, som alla är överens om,\r\nökade trafiken mot Östeuropa. Även här har\r\nregeringens dåliga kompromiss betytt att vägen\r\nklassats ner, vilket får negativa konsekvenser för\r\nsydöstra Sverige, inkl. Skåne.</pre><pre>En annan konsekvens av regeringens förslag\r\nkommer att synas när det gäller E 6 Göteborg--\r\nSvinesund. Den sträckan är av stor betydelse inte\r\nbara för Sverige utan också för Norge. Den vägen\r\nkan inte heller byggas ut till motorvägsstandard\r\nunder planperioden. Detta trots att borgarna i\r\nutskottet tycker att det vore riktigt. Det finns starka\r\nskäl till att stödja det socialdemokratiska\r\nalternativet -- om inte annat så av\r\ntrafiksäkerhetsskäl. Denna väg är hårt belastad.</pre><pre>Jag måste emellertid också säga något positivt om\r\nutskottets borgerliga ledamöter. Det gäller framför\r\nallt vägsträckningarna i Skåne. Utskottet har i\r\nenighet konstaterat att Skåne är ett viktigt\r\ntransitområde för export och import av varor.\r\nOckså en mycket stor del av personresorna till och\r\nfrån Sverige passerar landskapet. Därför behövs i\r\nframtiden inte en utan två pulsådror för vägtrafiken\r\nsöderut genom Skåne. Det hedrar utskottets\r\nledamöter att vi kunnat enas om detta.</pre><pre>Sammanfattningsvis måste det dock sägas att\r\nregeringens förslag om medel till väginvesteringar\r\när otillräckliga. Dessutom har kompromissen\r\ninneburit att ett för stort vägnät tillförts\r\nstamvägnätet. Detta betyder att många viktiga\r\nvägar som har stor betydelse för det nationella\r\nvägnätet inte får sin berättigade del av anslaget för\r\nutbyggnad. Dessutom kommer betydande summor\r\ngå förlorade då redan färdigprojekterade vägar\r\nmåste nedprioriteras från t.ex. motorväg till 13-\r\nmetersväg och att samordningsvinster går\r\nförlorade.</pre><pre>Nu hade jag tänkt att ta upp frågan om\r\nvägunderhållet. Men jag måste notera att jag inte\r\nhinner med.</pre><pre>Jag konstaterar att det behöver satsas mer på\r\nvägunderhållet. Det har de flesta här redan sagt. Vi\r\nvill satsa 3,5 miljarder kronor till för att bevara\r\nvägkapitalet. De borgerliga säger nej.</pre><pre>Jag hinner inte ta upp frågan om länsanslagen. Jag\r\navslutar med att säga följande. Finansieringen av\r\ndessa investeringar är ett stort problem. De flesta\r\nindustriländer i vår närhet satsar 1,5--2 % av\r\nbruttonationalprodukten. Rolf Clarkson säger att\r\nvi också har gjort det. Jag tycker att det finns all\r\nanledning att sikta på att nå dit igen. Det är kanske\r\ndet som behövs för infrastrukturen. Jag tror att det\r\nfinns möjlighet att diskutera frågan om\r\nfinansieringen framöver. Jag hinner som sagt inte\r\nfördjupa mig i den frågan nu.</pre><pre>Anf. 115  JAN JENNEHAG (v):</pre><pre>Fru talman! Karl-Erik Persson har redovisat\r\nkonsekvenserna av Vänsterpartiets politik och\r\ninställning till utbyggnaden av vägnätet.</pre><pre>Här finns olika symbolfrågor. Öresundsbron har\r\nunder lång tid varit en, där vårt nej till projektet har\r\nvarit en konsekvens av den syn vi har på\r\nutbyggnaden av vägnätet. Vedaprojektet är en\r\nannan sådan testpunkt där man kan se vilka\r\nkonsekvenser politiken får.</pre><pre>Låt oss ta Vedaprojektet som ett exempel. Vi kan\r\nförst och främst konstatera att i betänkandet har de\r\nmotionsförslag som säger nej till bygget avfärdats\r\npraktiskt taget utan kommentarer.\r\nBeslutsunderlaget i propositionen var undermåligt.\r\nDet var helt enkelt inte möjligt att ta ställning till\r\nVedaprojektet med utgångspunkt i de uppgifter\r\nsom presenterades i propositionen. Där jämfördes\r\nVedaprojektet med Sandöalternativet.\r\nSandöalternativet innebär, med hjälp av en ändrad\r\nsträckning av vägen, en förbättring av\r\nSandöbroarna.</pre><pre>I propositionen finns inte heller någon ekonomisk\r\njämförelse. Det är ytterst anmärkningsvärt att i en\r\nproposition ange alternativ utan att jämföra de\r\nekonomiska utfallen.</pre><pre>Vägverket har gjort ett omfattande\r\nutredningsarbete, och Vägverket redovisar\r\nSandöalternativet som ett samhällsekonomiskt\r\nklart mer fördelaktigt alternativ. Detta nämns över\r\nhuvud taget inte i propositionen eller betänkandet.\r\nNågon jämförelse mellan kalkylerade kostnader för\r\ndrift och underhåll nämns inte heller.\r\nMiljökonsekvenserna anges som likvärdiga, men\r\natt Vedaalternativet blir nio kilometer kortare.\r\nFörst och främst är detta felaktigt. Det blir en\r\nskillnad på två kilometer. Det rör sig om sju\r\nkilometers förkortning. Men det viktigaste är att\r\nläsaren bibringas närmast föreställningen att\r\nVedaalternativet skulle vara att föredra från\r\nmiljösynpunkt. Någon annan motivering än\r\nförkortning av vägsträckan ges inte.</pre><pre>Låt oss titta på vad gällande lag säger. Vi kan se att\r\nav 2 kap. i naturresurslagen framgår det att stora\r\nmark- och vattenområden som inte alls eller endast\r\nobetydligt är påverkade av exploateringsföretag\r\neller andra ingrepp i miljön skall så långt möjligt\r\nskyddas mot åtgärder som kan påverka områdenas\r\nkaraktär. Det är ju alldeles utmärkt. Få saker\r\npåverkar detta områdes karaktär i så hög grad som\r\nVedaprojektet.</pre><pre>Det här var naturfrågorna. Det finns mängder av\r\nandra skäl som gör detta område värt att skydda,\r\nt.ex. fornminnen. Denna vägsträckning kommer\r\natt gå i ett område som är av stor betydelse för vårt\r\nkulturarv och vårt historiska arv.</pre><pre>Om man skulle göra en samhällsekonomisk kalkyl\r\növer vad som har fordrats för att skapa den miljö\r\nsom nu finns där och sedan jämför med vad som\r\nsatsas på detta projekt, skulle det visa sig att\r\njämförelsen blir helt orimlig. Vi kommer i ett slag\r\natt ödelägga stora värden som aldrig kommer att gå\r\natt återskapa. Vad blir nu skyddsvärt, fru talman,\r\nom man låter detta projekt genomföras? Vilka\r\nandra områden i Sverige kommer då att anses\r\nskyddsvärda vid framtida vägprojekt av liknande\r\nslag?</pre><pre>Övriga uppgifter i propositionen var av närmast\r\nfiktiv karaktär. Regeringen hävdar att\r\nplanberedskapen för vägbygget är mycket god. Det\r\när möjligt. Men det intressanta är naturligtvis\r\nåterigen jämförelsen med andra alternativ. Hur bra\r\när detta projekt i förhållande till\r\nSandöalternativet? Det är inte alls säkert att\r\nVedaalternativet är överlägset i fråga om att snabbt\r\nkomma i gång med bygget. Förmodligen tvärtom.\r\nSandöalternativet kan startas omedelbart. För\r\nVedaprojektet gäller också att de geologiska\r\nförhållandena är mycket ofullständigt utredda.\r\nÖverraskningar blir oundvikliga. Kostnaderna\r\nkommer att öka. Sandöalternativet är inte i lika hög\r\ngrad osäkert.</pre><pre>Fru talman! Det är sällan som riksdagen har haft ett\r\nsådant dåligt underlag att ta ställning till. Jag yrkar\r\nbifall till Karl-Erik Perssons meningsyttring vad\r\ngäller mom. 9.</pre><pre>Anf. 116  JAN SANDBERG (m):</pre><pre>Fru talman! Jag skall främst beröra de\r\nvägsatsningar som tas upp i betänkandet. Det är\r\ningen nyhet att förslaget från regeringen innebär de\r\nstörsta satsningarna i modern tid på bl.a. vägarna.</pre><pre>Det är är av olika skäl bra, t.ex. om vi vill ha ökad\r\ntillväxt i landet, fungerande vägtransporter, ökad\r\ntrafiksäkerhet och en bättre miljö. Det är också\r\npositivt om det här samtidigt kan ge många nya\r\narbetstillfällen.</pre><pre>Utskottet stöder i huvudsak regeringens förslag.\r\nMen utskottet föreslår också vissa justeringar. Rent\r\nallmänt vill utskottet ha en något större inriktning\r\npå bredare och trafiksäkrare vägar, framför allt\r\nmotorvägar, på vissa sträckor. Det här skall\r\nfinansiellt lösas inom den ram som föreslås. Norra\r\ndelen av E 6, Göteborg-Svinesund, skall få\r\nmotorvägsstandard. Det handlar om att eventuella\r\nförseningar av utbyggnaden av E 4 måste undvikas.\r\nI första hand skall E 4 byggas ut i nuvarande\r\nsträckning genom Skåne till motorväg. Därefter\r\nkan en ny sträckning i södra Skåne byggas. Vad det\r\ngäller E 20 säger utskottet att inga åtgärder skall\r\nvidtas som hindrar att även sträckan Göteborg--\r\nÖrebro på sikt skall kunna uppnå\r\nmotorvägsstandard.</pre><pre>Trafikutskottet uttalar också att regeringen inom\r\nramen för ett visst vägavsnitt får avvika från\r\nmålstandarden 13 meter till motorvägsstandard om\r\ndet kan innebära betydande effektivitetsvinster.\r\nDet kan exempelvis gälla E 20 mellan Göteborg\r\noch Örebro eller E 4 mellan Gävle och Sundsvall.</pre><pre>Det avsätts också medel för en bro över\r\nÅngermanälven -- den s.k. Vedabron. Det är inte\r\ndirekt ett nytt förslag som har kastats fram, vilket\r\nföregående talare antydde. Det har behandlats på\r\ndet sätt som dylika förslag skall behandlas. Det är\r\nheller ingen nyhet att många kommuner och\r\nLänsstyrelsen tycker att Vedabron är det bästa\r\nförslaget.</pre><pre>Utskottet betonar också att\r\nlänstrafikanläggningssatsningarna på vägsidan skall\r\nöka framkomligheten och minska avgasutsläppen.</pre><pre>Intresset för propositionen har varit mycket stort.\r\nBehovet av fungerande vägtransporter är stort, och\r\nnyttan är stor. Man kan också se intresset i det stora\r\nantal motioner som har avlämnats i samband med\r\npropositionen. En del motioner har fått en positiv\r\nbehandling. Andra har inte fått lika positiv\r\nbehandling, framför allt därför att vi inte har\r\nobegränsat med pengar i Sverige.</pre><pre>Jag vill här betona att riksdagen normalt inte\r\nbestämmer så mycket om detaljer i vägdragningar\r\nm.m. utan mer om målinriktningar för olika\r\nprojekt. Så är det även i det här betänkandet.</pre><pre>Fru talman! Jag vill yrka bifall till hemställan i\r\nbetänkandet med undantag för mom. 4, där vi\r\nmoderater har en reservation -- reservation nr 3.</pre><pre>Jag kan inte undgå att något kommentera\r\nSocialdemokraternas förslag. Jag skulle vilja kalla\r\ndet för julaftonsteoremet. De vill göra alla\r\nsatsningar överallt. Problemet är bara, vilket\r\nnämnts tidigare, Socialdemokraternas finansiering.</pre><pre>Om jag skall kommentera några av de frågor Bo\r\nNilsson tog upp i sitt inlägg vill jag säga följande.\r\nDet framfördes synpunker på att vi försöker vara\r\nlitet mer flexibla vad gäller satsningarna på\r\nstamvägnät och riksvägnät. Jag tycker inte att man\r\nskall kritisera att vi försöker vara litet mer flexibla.\r\nDet här är trots allt saker som riksdagen inte skall\r\nfatta detaljbeslut om. Det är ett sätt att från\r\nutskottets sida se till att de som kan dessa saker\r\nbäst -- Vägverket, regeringen -- ser till att de här\r\navvägningarna görs. Det blir säkerligen mycket bra\r\npå alla sätt och vis.</pre><pre>Det har också framförts kritik mot att vi föreslår att\r\nman på vissa sträckor skall gå från målstandard 13\r\nmeter upp till motorvägsstandard. Det skulle\r\nomöjliggöra satsningar på dessa speciella\r\nvägsträckor. Så är det inte heller. Det tar kanske\r\nlitet längre tid, och måluppfyllelsen kan kanske inte\r\nnås under denna planperiod, men målet är helt\r\nklart.</pre><pre>Det var litet underligt att höra Bo Nilsson kritisera\r\ntrafikutskottets ställningstagande om vissa\r\nvägsträckor och påstå att utskottsmajoriteten har\r\nen annorlunda inriktning och nya skrivningar, när\r\nhan i samma andetag säger att han tycker att det är\r\nväldigt bra att utskottet har en speciell skrivning om\r\nE 4 i Skåne. Det var tydligen bra.</pre><pre>Vi tycker att den liksom utskottsmajoritetens\r\növriga skrivningar i betänkandet är bra. Jag yrkar\r\nalltså bifall till utskottets hemställan.</pre><pre>Anf. 117  JAN JENNEHAG (v) replik:</pre><pre>Fru talman! Jan Sandberg tog upp Vedaprojektet\r\noch nämnde att kommuner och Länsstyrelsen i\r\nVästernorrland är positiva. Ja, det är de\r\nnaturligtvis. Här blir det pengar till Norrland -- det\r\nblir pengar till länet. Det är också en symbolfråga\r\nnär det gäller satsning på Norrland.</pre><pre>Jag menar att Norrland behöver andra satsningar\r\nän motorvägar och stora trafikinvesteringar.\r\nSådana behövs också, men inte i den form som\r\nVedaprojektet har fått.</pre><pre>Länsstyrelsen i Västernorrland har i detta fall valt\r\natt företräda andra intressen än de miljömässiga.\r\nJag kan ha förståelse för det, även om jag beklagar\r\ndet. Länsstyrelsen och kommunerna har heller inte\r\nbehövt ta hänsyn till Vedaprojektets sämre\r\nsamhällsekonomiska lönsamhet i jämförelse med\r\nSandöalternativet. Det är ju staten som betalar, och\r\npengar spiller över i länet. Det är inte konstigt att\r\nLänsstyrelsen och kommunerna är positiva.</pre><pre>Anf. 118  BO NILSSON (s) replik:</pre><pre>Fru talman! Det är ganska konstigt att höra Jan\r\nSandberg tala om julafton.\r\nKommunikationsministern har uttalat att de\r\ninsatser vi socialdemokrater föreslår är vad som\r\nbehövs, men att Sverige inte klarar av det. När vi\r\ntycker att vi kan genomföra förslagen säger Jan\r\nSandberg att det är julafton. Tycker inte också Jan\r\nSandberg att vårt förslag egentligen är bäst? Han\r\nhar bara inga pengar.</pre><pre>Det vore välgörande att få ett sådant svar, för jag\r\ntror att det är det Jan Sandberg tänker. Han\r\nbehöver inte säga det i dag om han inte vill; han kan\r\nsäga det sedan.</pre><pre>När det gäller de löften om att E 6 och E 20 skall\r\nbli motorväg osv. som Jan Sandberg ger är det ju\r\nfaktiskt på det sättet att ni inte har några pengar till\r\ndet. Det är bara att konstatera att det blir mycket\r\ndyrare att först bygga 13-metersväg och sedan\r\nmotorväg. Det är slöseri med statens medel att göra\r\nen sådan prioritering.</pre><pre>Ett av skälen till problemen, Jan Sandberg, är att ni\r\nhar dragit in för många vägar i stamvägnätet.\r\nDärför måste ni försämra det. Om vi skulle räkna\r\nkvadratmeter tror jag inte att vi socialdemokrater\r\nföreslår fler kvadratmeter väg än vad ni gör. Det är\r\nbara det att ni har lagt ut ett pussel över landet. Det\r\ntror jag inte att Jan Sandberg själv tycker är\r\nspeciellt bra, men så är det när fyra partier skall\r\nsamsas.</pre><pre>Jag hade tänkt att i mitt anförande tala om att det\r\när bra att ni visar flexibilitet. Det har vi\r\nsocialdemokrater nämligen också skrivit i vår\r\nreservation. Men man hinner inte med allt. Låt mig\r\nsäga, fru talman, att jag tycker att det är på gränsen\r\ntill orättvist att inläggen i debatten om en så stor\r\nfråga -- 150 miljarder skall satsas på nybyggnad och\r\nunderhåll av vägar -- skall klaras på 10 minuter. Det\r\när praktiskt taget omöjligt. Jag vill ha sagt det.</pre><pre>När det gäller E 6 och E 20 har också Folkpartiet\r\nsagt att det är viktigt att vi bygger motorvägar,\r\ndärför att det är det som behövs. Det bästa sättet\r\natt klara det är faktiskt att rösta på våra\r\nreservationer, för då blir det de vägar och den\r\nvägstandard som de flesta egentligen vill ha, men\r\nsom regeringen anser att vi inte har pengar till.\r\nBifall till våra reservationer innebär att vi kan\r\nbygga de motorvägar som alla egentligen vill ha.</pre><pre>Anf. 119  JAN SANDBERG (m) replik:</pre><pre>Fru talman! Jag kallar det julaftonsteoremet därför\r\natt jag tänker på hur det fungerar fram till jul. Man\r\nskriver ofta en väldigt lång önskelista med alla\r\njulklappar man vill ha, men man vet att man\r\ntroligen bara får några av dessa julklappar.</pre><pre>Vi moderater kan också skriva en väldigt lång\r\nönskelista på de projekt vi vill satsa på. Jag skulle\r\nkunna tänka mig att som en sådan lista ha\r\nexempelvis Vägverkets lista på förslag. Men det\r\nhandlar om att det måste betalas.</pre><pre>Regeringen gör den största satsningen i modern tid\r\npå olika infrastrukturåtgärder, däribland vägar -- 98\r\nmiljarder. Vad gör Socialdemokraterna? De\r\ndubblar! Jag tycker att det här är ledsamt. Jag tror\r\nockså att utomstående intressenter förstår att det\r\naldrig skulle ha kommit som förslag från en\r\neventuell socialdemokratisk regering. Om man har\r\nregeringsmakten så känner man också ett ansvar\r\nför landets finanser.</pre><pre>Antag att Socialdemokraternas förslag skulle gå\r\nigenom. Vad händer? Jag tror att Assar Lindbeck\r\noch Lindbeckkommissionen skulle ta sig för\r\npannan. De tycker att vi redan nu ligger högt när\r\ndet gäller vad man egentligen kan satsa på\r\ninfrastruktur under en sådan här period.</pre><pre>Om s-förslaget går igenom blir det en ytterligare\r\nbelastning på statsbudgeten. Räntan far upp. Det\r\nnäringsliv vi har i Sverige som är beroende av\r\nriskvilligt kapital kommer att få ännu svårare att\r\ninvestera. Det kommer att få till följd att även\r\nräntorna för bostadslån går upp, vilket gör att\r\nboendekostnaderna ökar. Vi kommer med all\r\nsäkerhet att se att kronans värde börjar dala och att\r\ninflationen tar fart.</pre><pre>Det handlar om att ta ansvar för en rimlig, vettig\r\noch kraftfull satsning på infrastrukturen, samtidigt\r\nsom man tar ett lika stort ansvar för Svea rikes\r\nfinanser. Det tycker jag är minst lika viktigt.</pre><pre>Anf. 120  BO NILSSON (s) replik:</pre><pre>Fru talman! Jan Sandberg sade i sitt första inlägg att\r\ndet är Vägverket som kan dessa frågor. Det var\r\nintressant att notera, därför att i nästa ögonblick\r\nsäger han att Vägverkets förslag är som en\r\nönskelista inför julafton -- man lägger bara fram en\r\nmassa förslag.</pre><pre>Vägverket kan naturligtvis det här. Man vet var\r\nsatsningarna behöver göras. Jag tycker att det finns\r\nalla skäl att lyssna på vad Vägverket säger. Det må\r\nvara hänt att vi inte kan leva upp till det, men visst\r\när det så att det är Vägverket som kan det här.</pre><pre>Jag måste än en gång säga till Jan Sandberg: Jag\r\ntror inte att vi socialdemokrater och inte heller\r\nVägverket vill satsa på flera vägar. Vi vill ha ett\r\nnationellt stamvägnät som måste ha en hög\r\nstandard. Det är det vi vill satsa på. Ni lägger\r\npussel, och därmed får ni sämre måluppfyllelse. Då\r\nblir det sämre vägar där vägarna bäst behövs. Det\r\nfinns skäl att konstatera det.</pre><pre>Det talas hela tiden om överbud. Rolf Clarkson är\r\nalltid intressant att höra på. Han upplyste oss om\r\natt satsningarna på vägar och järnvägar på 1960-\r\ntalet var 2 % av bruttonationalprodukten. Det\r\nbetyder att denna satsning inte på något sätt är den\r\nstörsta som någonsin har gjorts, åtminstone inte om\r\nman räknar i andelar. Vi måste nu tillbaka till\r\nsådana satsningar som vi gjorde på 1960-talet. Det\r\när som vi säger, att dessa satsningar inte är större.\r\nDäremot är de mindre än vad ni säger.</pre><pre>Oavsett vad Jan Sandberg tycker i dag måste vi\r\nupp, till nivån 2 % av bruttonationalprodukten. Jag\r\ntror att vi måste det. Landet behöver det.\r\nNäringslivet behöver det. Det är nödvändigt för\r\ntrafiksäkerheten. Därför måste vi göra det.</pre><pre>\r\nFlera av de stora industriländerna i Europa, inte\r\nminst EG-länderna, satsar redan 2 % av sin\r\nbruttonationalprodukt på infrastrukturen. Varför\r\nskulle det då vara så omöjligt för oss att göra det?\r\nLåt oss i stället föra en vettig diskussion om hur det\r\nskall finansieras och klara ut det på ett bra sätt. Då\r\ntror jag att vi kunde vara överens om att 2 % är\r\nnödvändigt.</pre><pre>Anf. 121  JAN SANDBERG (m) replik:</pre><pre>Fru talman! Bo Nilsson säger: Varför inte göra som\r\növriga Europa och satsa 2 % av\r\nbruttonationalprodukten på\r\ninfrastrukturinvesteringar? Jag önskar att vi kunde\r\ngöra det. En av orsakerna till att vi inte kan göra\r\ndet i dag är att vi tidigare i Sverige inte har gjort\r\nsom övriga Europa. Vi har gått på tvärs mot den\r\nallmänna ekonomisk-politiska utvecklingen i\r\növriga Europa. Därigenom har vi bäddat för de\r\nstora problem vi i dag har, med mycket stora\r\nbudgetunderskott m.m. Hade vi redan då följt\r\nEuropa, inte bara på detta område utan även på det\r\nekonomisk-politiska området, hade vi möjligen\r\nkunnat diskutera en ökning av ramen. Med en\r\nsatsning på i stort sett 100 miljarder, med de\r\nförutsättningar som finns, har vi faktiskt tagit i\r\nordentligt.</pre><pre>Talmannen anmälde att Bo Nilsson anhållit att till\r\nprotokollet få antecknat att han inte ägde rätt till\r\nytterligare replik.</pre><pre>Anf. 122  PONTUS WIKLUND (kds):</pre><pre>Fru talman! Det känns som en betydelsefull dag för\r\noss gävleborgare. Regeringens stora\r\ninfrastruktursatsning som behandlas i detta\r\nbetänkande berör oss i ganska betydande grad,\r\nmed all rätt. Gävleborg är Sveriges sjunde största\r\nlän. Det utgör förbindelselänken mellan övriga\r\nNorrland och resten av Sverige. Länet svarar\r\ntillsammans med övriga Norrlandslän för en stor\r\ndel av vårt lands nettoexportinkomster och är en\r\nlönsam del av Sverige.</pre><pre>Infrastruktursatsningarna kommer att minska en\r\ndel av Norrlands avståndshandikapp till övriga\r\nSverige och Europa och förbättrar således\r\nkonkurrenskraften, till hela landets fromma.</pre><pre>Regeringspropositionen innebar dock två\r\nbesvikelser för oss. Den ena är att\r\nBergslagsdiagonalen/Askersundsleden bryts i\r\nBorlänge och inte når fram till Hälsingekusten.</pre><pre>Det är bra att utskottet har en positiv skrivning.\r\nUtskottet betonar det angelägna i att Vägverket\r\nenligt propositionen tar upp behovet av bättre\r\nvägförbindelser från Borlänge/Falun till Norrlands\r\nkustland. Vi hyser en stor förhoppning om att det\r\nskall resultera i första hand i punktvisa\r\nförbättringar av vägsträckan, i väntan på en\r\nframtida stamväg som rimligen måste komma.</pre><pre>Den andra besvikelsen var att E 4, sträckan Gävle--\r\nSundsvall, i propositionen inte föreslogs få\r\nmotorvägsstandard. Däremot föreslås detta för E 4\r\nsöder om Gävle, som har lägre trafikintensitet inte\r\nminst i fråga om tyngre trafik. En stor del av\r\ntrafiken från Norrland viker nämligen av i Gävle,\r\npå den s.k. Räta linjen mot Västerås.</pre><pre>Standarden på E 4 norr om Gävle är på sträckan\r\nSöderhamn--Hudiksvall mycket låg. Vägverket har\r\ndärför, i hög grad med kommunikationsministerns\r\ngoda minne, redan projekterat för motorväg på den\r\nsträckan. En stor del av den vägen kan byggas\r\nparallellt med en ny sträckning av Ostkustbanan,\r\nvilket ger betydande samordningsvinster, ca l00\r\nmiljoner.</pre><pre>Utskottet har tagit hänsyn till de sakskäl som förts\r\nfram bl.a. från berörda kommuner, där det finns ett\r\nstort engagemang i denna för framtiden så viktiga\r\nfråga, och till intentionerna i flera motioner, inkl.\r\nmin egen motion T32.</pre><pre>Utskottet skriver bl.a. följande: ''Utskottet vill\r\nunderstryka att regeringen i fråga om vissa\r\nvägavsnitt, och inom investeringsramen för resp.\r\nvägavsnitt, bör kunna avvika från den målstandard\r\nsom anges i propositionen, i fall det då är uppenbart\r\natt en avvikelse skulle innebära betydande\r\neffektivitetsvinster. Sådana vinster synes kunna nås\r\nt.ex. på E 4, sträckan Gävle--Sundsvall.''</pre><pre>Effektivitetsvinsten blir i första hand störst just på\r\nsträckan Söderhamn--Hudiksvall. Där är\r\nprojekteringen av motorväg redan klar. Det beslut\r\nsom nu skall fattas innebär att den politiska spärren\r\nmot motorvägsbygge undanröjs. Det är vår starka\r\nförhoppning att regeringen, efter beslutet här i\r\nriksdagen, omgående ger klartecken till Vägverket\r\natt starta bygget. Det kommer att betyda mycket\r\nför utvecklingen i framtiden, och det förbättrar\r\nnågot det nu svåra sysselsättningsläget.</pre><pre>Jag yrkar bifall till utskottets hemställan.</pre><pre>Anf. 123  BO NILSSON (s) replik:</pre><pre>Fru talman! Detta var ett lovtal till den\r\nsocialdemokratiska politiken, framför allt när det\r\ngäller sträckningen av E 4 från Gävle och uppåt och\r\ndessutom motorvägen Borlänge--Falun. Jag skulle\r\ninte ha kunnat säga det bättre själv än vad Pontus\r\nWiklund nu gjorde.</pre><pre>Jag tycker dock att Pontus Wiklund skall fråga Jan\r\nSandberg om betydelsen av den planering man nu\r\nhar gjort och förlusten av dessa pengar. Vad\r\nbetyder det för Borlänge och Falun att man skulle\r\nfå motorväg mellan dessa båda orter i Dalarna, som\r\när så oerhört viktiga? Ställ frågan till Jan Sandberg,\r\noch be att få ett svar! Det tycker jag skulle vara\r\nvälgörande för den fortsatta debatten.</pre><pre>Anf. 124  PONTUS WIKLUND (kds)\r\nreplik:</pre><pre>Fru talman! Jag vill påstå att vi i vårt parti har tänkt\r\nigenom denna sak. Vi tycker att det är en fin\r\navvägning i utskottets betänkande. Det finns\r\nmånga krav. Här har getts öppningar för att lösa de\r\nproblem som jag nämnde, och det är vi tacksamma\r\nför.</pre><pre>När man lyssnar på Socialdemokraterna kommer\r\nman osökt att tänka på talesättet Den som gapar\r\növer mycket mister ofta hela stycket. Med era\r\növerbud vet man inte var vi hamnar. Jag menar att\r\nvi genom att bifalla utskottets hemställan kommer\r\natt kunna lösa dessa problem, även om det tar litet\r\nlängre tid än vad vi hade hoppats.</pre><pre>Det finns redan en del pengar anslagna för\r\nmotorvägsbygge mellan Söderhamn och\r\nHudiksvall, närmare bestämt 340 miljoner. Bygget\r\nkan starta i augusti.</pre><pre>Anf. 125  BO NILSSON (s) replik:</pre><pre>Fru talman! Nu har jag förstått Pontus Wiklund.\r\nDet är alltså inte byggande han vill ha, utan\r\nöppningar. Det kan jag bara beklaga.</pre><pre>Anf. 126  BO FORSLUND (s):</pre><pre>Fru talman! Det betänkande vi nu behandlar gäller\r\ninvesteringar i trafikens infrastruktur. Vi hade\r\nverkligen ställt stora förhoppningar till det. Tyvärr\r\nmåste jag konstatera att utskottets majoritet\r\nfaktiskt har grusat våra förhoppningar.</pre><pre>Vi har i dag betydande brister i infrastrukturen i\r\nVästernorrland. De lägger hinder i vägen för att\r\nlänet skall kunna utvecklas ytterligare, både\r\nekonomiskt, socialt och kulturellt. Ett förbättrat\r\nväg- och järnvägsnät har en avgörande betydelse\r\nför näringslivets utveckling. Därför är det en god\r\ninvestering både på kort och lång sikt att satsa på\r\nför länet viktiga infrastrukturella åtgärder. Vi\r\nsocialdemokratiska ledamöter från Västernorrland\r\nhar föreslagit sådana åtgärder i våra motioner.</pre><pre>Standarden på de nationella väg- och\r\njärnvägsstråken längs Norrlandskusten är klart\r\nundermålig, för att uttrycka sig milt. Man kan utan\r\növerdrift påstå att vägstandarden i Västernorrland\r\när landets utan jämförelse sämsta, samtidigt som\r\ngenomfarten i Sundsvall har den högsta\r\ntrafikbelastningen på E 4 norr om Arlanda.</pre><pre></pre><pre>Den socialdemokratiska regeringen tillsatte en\r\nsärskild förhandlare för att säkra långsiktiga och\r\nmiljömässiga överenskommelser och förslag om\r\ntrafikinvesteringar i Sundsvall--Timråregionen.</pre><pre>Dessa utredningsförslag har överlämnats till\r\nregeringskansliet och förslagen resulterade i ett\r\npaket av projekt i syfte att förbättra trafik- och\r\nmiljösituationen i Sundsvallsområdet.</pre><pre>Vi är därför i dag djupt besvikna över att den\r\nborgerliga regeringen inte avsatt en enda krona\r\nutöver dem som det redan beslutats om när det\r\ngäller byggandet av Vedabron.</pre><pre>En förbättring av vägstandarden för E 4 genom\r\nVästernorrland är både från trafiksäkerhet- och\r\nmiljösynpunkt mycket välmotiverad. Sådana\r\ninvesteringar skulle betydligt begränsa den mycket\r\nhöga arbetslöshet som råder i Västernorrland.</pre><pre>Slutligen, fru talman, ställer jag osökt frågan om\r\nhuruvida man har någon vision om hur miljö- och\r\ntrafiksituationen skall klaras i en sådan viktig\r\nindustriregion som Sundsvall--Timrå utgör.</pre><pre>Anf. 127  ARNE JANSSON (nyd):</pre><pre>Fru talman! Norrland bidrar i hög grad till Sveriges\r\nvälstånd, inte minst genom malmen, skogen och\r\nvattenkraften.</pre><pre>Det finns siffror på att näringslivet i de fem\r\nnordligaste länen, vars produktion i stora delar går\r\npå export, under 1988 svarade för ett\r\nnettoexportvärde på 40 miljarder kronor. Detta\r\nskall jämföras med nettoexportvärdet för hela riket\r\nsom under samma tid uppgick till 240 miljarder\r\nkronor.</pre><pre>Vidare bidrar de fem nordligaste länen med drygt\r\n80 % av landets vattenkraftsproduktion och 40 %\r\nav landets totala elkraftsproduktion. Av detta\r\n''exporteras'' 50 % av den producerade elkraften\r\ntill Sydsverige.</pre><pre>Skulle man sätta en prislapp på denna export skulle\r\nden lyda på ca 8 miljarder kronor årligen. De\r\nvinster som turistnäringen dessutom tillför -- och i\r\nökad omfattning kommer att tillföra -- Sverige tack\r\nvare den lockande norrländska naturen är\r\navsevärda.</pre><pre>Med dessa tankvärda fakta vill jag beröra en av\r\npulsådrarna till Norrland, nämligen E 4.</pre><pre>Vägverket har utifrån sin planering utgått från att\r\nE 4 upp till Sundsvall skall byggas ut till motorväg.\r\nKommunikationsminister Mats Odell har också\r\nofficiellt anslutit sig till Vägverkets uppfattning i\r\ndetta avseende. Därför var det minst sagt\r\nförvånande när regeringen stoppade de färdiga\r\nutbyggnadsplanerna för motorväg när det gäller\r\nsträckan Söderhamn--Hudiksvall och i stället\r\nföreslog att E 4 norr om Gävle, till Sundsvall, skulle\r\nutgöras av en 13 m bred vägbana. Detta föreslår\r\nman samtidigt som E 4 söder om Gävle skall byggas\r\nut till motorväg!</pre><pre>Är det återigen någon form av politiskt mygel som\r\nlegat till grund för dessa beslut?</pre><pre>Verkligheten utvisar att E 4 norr om Gävle, t.ex.\r\nmellan Söderhamn och Enånger, trafikeras av 6 790\r\nfordon per årsmedeldygn, varav den tunga trafiken\r\nutgör 13 %. Söder om Gävle är motsvarande siffror\r\n5 950 fordon och 10 % tung trafik.</pre><pre>Insatserna behövs norr om Gävle, inte söder\r\ndärom! Varför bortser regeringen så plötsligt från\r\ndessa fakta?</pre><pre>I sitt betänkande skriver utskottet: ''Utskottet vill\r\nvidare understryka att regeringen i fråga om vissa\r\nvägavsnitt inom investeringsramen för resp.\r\nvägavsnitt bör kunna avvika från den målstandard\r\nsom anges i propositionen i fall då det är uppenbart\r\natt en avvikelse skulle innebära betydande\r\neffektivitetsvinster. Sådana vinster synes kunna nås\r\nt.ex. på E 4, sträckan Gävle--Sundsvall. Av\r\neffektivitetsskäl bör regeringen vidare kunna\r\navvika från den grad av måluppfyllelse på de olika\r\nstråken, vid planperiodens slut, som anges i\r\npropositionen.''</pre><pre>Fru talman! På grund av att riksdagen nu skall gå\r\npå semester har en överenskommelse träffats om\r\ntidsbegränsade anföranden. Detta beklagar jag\r\ndjupt då det förhindrar mig att inför riksdagen\r\nframlägga de fakta som tydligen utskottet saknar.\r\nDessa fakta borde kunna påverka den kommande\r\nvoteringen till förmån för bl.a. motion T43. Men nu\r\när det tydligen viktigare att riksdagen få ta\r\nsemester.</pre><pre>Fru talman! Få projekt är nämligen så\r\nkoordinerade för att uppnå samordnings- och\r\neffektivitetsvinster som detta. Jag har därvid inte\r\nens berört arbetslösheten som råder i länet.\r\nMeningsfyllda jobb skulle även ha kunnat skapas i\r\nlänet, som har landets näst högsta arbetslöshet.</pre><pre>Få projekt har enat kommuner som detta genom ett\r\ngemensamt deltagande i finansieringen. Här skall\r\nbetonas att finansieringen därvid gäller byggande\r\nav motorväg, inte byggande av motortrafikled.</pre><pre>Med tanke på utskottets skrivning, nämligen att en\r\nmålstandardavvikelse på denna sträcka bör kunna\r\ngöras eftersom det skulle innebära\r\neffektivitetsvinster, är det för mig obegripligt att\r\nutskottet inte till 100 % tillgodosett min hemställan\r\ni motion T43, yrkande 2, att prioritera bl.a.\r\nmotorvägsbyggande av E 4 när det gäller sträckan\r\nSöderhamn--Enånger.</pre><pre>Fru talman! Med det anförda hemställer jag i\r\nenlighet med det utdelade särskilda yrkandet att\r\nriksdagen bl.a. med anledning av min motion T43,\r\nyrkande 2, ger regeringen till känna vad utskottet\r\nanfört om stamvägnätets standard och\r\nutbyggnadstakt, med den ändringen att\r\nmotorvägsbyggande på det olycksdrabbade och\r\nsvårframkomliga avsnittet av E 4 mellan\r\nSöderhamn--Enånger skall prioriters.</pre><pre>Det utdelade särskilda yrkandet har följande\r\nlydelse:</pre><pre>9. beträffande väginvesteringarnas inriktning och\r\nstamvägnätets omfattning m.m.</pre><pre>att riksdagen med anledning av regeringens förslag\r\noch motionerna 1992/93:T43 yrkandena 1 och 2,\r\n1992/93:T44, 1992/93:T71 yrkande 6 i denna del,\r\n1992/93:T522 yrkande 2, 1992/93:A478 yrkande 7\r\nsamt med avslag på motionerna 1992/93:T32,\r\n1992/93:T36 yrkande 1, 1992/93:T37, 1992/93:T40,\r\n1992/93:T42, 1992/93:T46, 1992/93:T53,\r\n1992/93:T54, 1992/93:T62 yrkandena 11, 19, 28 och\r\n29, 1992/93:T65 yrkande 1, 1992/93:T66,\r\n1992/93:T68 yrkande 2, 1992/93:T70 yrkande 2,\r\n1992/93:T72, 1992/93:T75, 1992/93:T76 yrkande 1,\r\n1992/93:T77, 1992/93:T82 yrkande 1, 1992/93:T83,\r\n1992/93:T90 yrkande 2, 1992/93:T94 yrkande 5,\r\n1992/93:T203 yrkande 5, 1992/93:T205 yrkandena\r\n1--2 och yrkande 3 i denna del, 1992/93:T216\r\nyrkande 6, 1992/93:T225 yrkande 2, 1992/93:T301,\r\n1992/93:T302, 1992/93:T304, 1992/93:T305,\r\n1992/93:T306, 1992/93:T309 yrkande 1,\r\n1992/93:T310, 1992/93:T314, 1992/93:T318,\r\n1992/93:T319, 1992/93:T320, 1992/93:T324\r\nyrkande 1, 1992/93:T325, 1992/93:T326,\r\n1992/93:T327 yrkande 1, 1992/93:T328,\r\n1992/93:T331, 1992/93:T332, 1992/93:T333,\r\n1992/93:T339, 1992/93:T340, 1992/93:T342,\r\n1992/93:T344, 1992/93:T556 yrkande 2,\r\n1992/93:T640 yrkande 6, 1992/93:A410 yrkande 7\r\noch 8, 1992/93:A427 yrkande 2, 1992/93:A443\r\nyrkande 6 och 7, 1992/93:A472 yrkande 6,\r\n1992/93:Fi211 yrkande 24, 1992/93:N317 yrkande\r\n13 samt 1992/93:Ub646 yrkandena 11 och 12</pre><pre>dels godkänner att vägsystemet skall inriktas mot\r\nökad trafiksäkerhet i enlighet med vad som\r\nredovisas i proposition 1992/93:176,</pre><pre>dels godkänner att stamvägnätet skall utgöras av\r\nriksvägarna E 4, E 6, E 20, E 18, 70(till Mora), 40,\r\n26, E 22, 48/64 (till Kristinehamn), 45, 50, 60 (till\r\nBorlänge), 56/67, 25, 31/33, E 10, E 12, E 14 och\r\nE 65 i enlighet med vad som redovisas i proposition\r\n1992/93:176,</pre><pre>dels som sin mening ger regeringen till känna vad\r\nutskottet anfört om stamvägnätets standard och\r\nutbyggnadstakt med den ändringen att\r\nmotorvägsbyggande på det olycksdrabbade\r\navsnittet av E 4 mellan Söderhamn och Enånger\r\nprioriteras.</pre><pre>Anf. 128  LEO PERSSON (s):</pre><pre>Fru talman! Debatten i dag handlar om hur\r\nbetydelsefulla investeringarna i trafikens\r\ninfrastruktur egentligen är.</pre><pre>I avsnitt sju i betänkandet konstaterar utskottet att\r\ndet väckts ett stort antal motioner om investeringar\r\ni olika vägar och järnvägar.</pre><pre>Utskottet anser att de synsätt som beskrivs i\r\nmotionerna i princip är riktiga.</pre><pre>Utskottet har i motionerna funnit flera angelägna\r\nexempel på investeringar i bl.a. vägar och järnvägar\r\nmen konstaterar att hanteringen av detta kräver ett\r\nväl utvecklat planeringssystem som förmår att peka\r\nut de objekt som är lämpligast.</pre><pre>Fru talman! Jag kan ställa upp på att de konkreta\r\nförslag som finns i motionerna skall ingå i planerna,\r\nmen motionerna speglar faktiskt för skogslänens\r\ndel ett allmäntillstånd som är mycket allvarligt vad\r\navser länsvägnätets bärighet och underhåll.</pre><pre>Utskottet borde ha kunnat inse att det som\r\nutskottet anser är riksdagens uppgift, nämligen ''att\r\nutforma principer för de övergripande ramarna och\r\nriktlinjerna för investeringsplaneringen'', på ett än\r\nbättre sätt skulle kunna beskriva den ''regionala\r\nbalansen'' av den betydelse som den har vid\r\nbestämmande av resp. anslags storlek. Det gäller\r\noavsett om man går på den litet generösare linje\r\nsom Socialdemokraterna anvisar i sin motion eller\r\nom man använder den fördelningsram som\r\nmajoriteten är överens om.</pre><pre>Fru talman! Nu har utskottet -- om man får tro\r\nVägverkets tolkning som kommit mig till del när\r\ndet gäller det beslut vi nu skall fatta -- sagt att man\r\ni huvudsak skall inrikta sina planeringsmodeller på\r\n''trafiksäkerhet och miljö'', vilket gör att aspekter\r\npå ''regional balans'' kommer på undantag.</pre><pre>Fru talman! Jag vill starkt påtala behovet av att\r\nlänsvägnätet i skogslänen får en ökad bärighet. Det\r\nräcker inte med att snart alla broar nu har byggts\r\nom, det måste också finnas vägar med bärighet\r\nmellan broarna. Nu tvingas man under långa\r\nperioder begränsa, eller i vissa fall helt stänga,\r\nhälften av länsvägnätet i skogslänen.</pre><pre>Fru talman! Det är av utomordentlig vikt att man\r\nuppfattar att det skett en förändring i\r\nskogsnäringens villkor. Nu handlar det om att än\r\nmer betrakta trädet från skogen såsom färskvara.\r\nTrädet skall, så fort som det i princip fällts, kunna\r\nfraktas direkt till skogsförädling.</pre><pre>Det gäller såväl transporter till pappersindustrin\r\nsom transporter till sågverken. Tiden måste hållas\r\nkort mellan uttaget av råvara och förädling. Detta\r\när en förutsättning för den svenska skogsnäringens\r\nkonkurrenskraft, och därför är bärigheten på\r\nlänsvägnätet av stort riksintresse. Skogsnäringen\r\nger många inkomstmiljoner till Sveriges\r\nförsörjning.</pre><pre>Sammantaget är behovet av omedelbara åtgärder\r\nenbart i skogslänen beräknat till ca 13 miljarder\r\nkronor enligt en rapport som\r\nglesbygdsmyndigheten överlämnade till regeringen\r\ni januri 1993. Majoriteten i utskottet vill anslå 7\r\nmiljarder till bärighetsåtgärder. Detta är väl litet,\r\noch jag anser därför att det finns stort fog för\r\nreservation 4 av socialdemokraterna i utskottet.\r\nReservanterna har förstått att behovet är större och\r\nhar därför föreslagit ett anslag på 15 miljarder för\r\nden tioårsperiod som planeringen gäller.</pre><pre>Socialdemokraterna har också sagt att det är viktigt\r\natt reparationerna och underhållet av vägarna ökar.</pre><pre>Jag hoppas att någon företrädare för trafikutskottet\r\nkan tala om ifall man har förstått att det är viktigt\r\natt regionala hänsyn skall påverka fördelningen av\r\nanslaget. Vad man kunnat läsa i massmedia på\r\nsistone tyder på att man ansett att detta skall\r\nkomma på undantag även i fortsättningen.</pre><pre>Min oro när det gäller bärigheten gör att jag måste\r\nyrka bifall till motionerna T55 och T337. Utskottet\r\nhar vid sin bedömning inte tagit tillräcklig hänsyn\r\ntill detta. Jag vet att Per Erik Granström i sitt\r\nanförande kommer att mer ingående beröra LTA-\r\nmedlen. Vårt län, Kopparbergs län, har fått så liten\r\ndel av dessa att det skulle ta 150 år att bygga bort\r\nbristerna i det länet.</pre><pre>Av de speciella anslag som har fördelats genom\r\nsysselsättningspaketen, dvs. drygt 11,7 miljarder,\r\nfick Dalarna 442 miljoner kronor för åtgärder för\r\natt förbättra sin infrastruktur.</pre><pre>Detta är verkligen bekymmersamt: LTA-anslaget\r\när helt otillräckligt.</pre><pre>Fru talman! Jag yrkar bifall till den\r\nsocialdemokratiska reservationen nr 4, som ger en\r\nbättre balans än den fördelning som utskottets\r\nmajoritet förordar.</pre><pre>Anf. 129  PER ERIK GRANSTRÖM (s):</pre><pre>Fru talman! I trafikutskottets betänkande TU35\r\nbehandlas investeringar i trafikens infrastruktur för\r\ntio år framåt. Under avsnittet Inriktningen av\r\ntrafikpolitiken konstaterar utskottet att de delmål\r\nför trafikförsörjningen om tillgänglighet,\r\neffektivitet, säkerhet, god miljö och regional balans\r\nsom riksdagen ställde sig bakom 1988 bör ligga fast.</pre><pre>En god infrastruktur är en grundläggande\r\nförutsättning för ekonomisk tillväxt. Med rätt\r\nplanering av infrastrukturen förbättras\r\nförutsättningarna för att ge tillväxten en regionalt\r\nutjämnande effekt.</pre><pre>I motioner tar vi socialdemokratiska ledamöter\r\nfrån Dalarna upp frågor som har strategisk\r\nbetydelse för länets utveckling men som också har\r\nbetydelse för angränsande län.</pre><pre>Under avsnitt 4 i betänkandet behandlas\r\nstamvägnätets omfattning, standard och\r\nutbyggnadstakt. Utskottet delar den i motion T54\r\noch även i andra motioner uttalade uppfattningen\r\natt Bergslagsdiagonalens betydelse skulle öka om\r\nden förlängdes via Falun till en punkt vid Norrlands\r\nkustland. Av propositionen framgår att det ingår i\r\nVägverkets uppgifter att bedöma behovet av\r\nförbättrade vägförbindelser mellan\r\nBergslagsdiagonalens upptagningsområde i norr\r\noch Norrlands kustland. Utskottet vill för sin del\r\nbetona det angelägna i denna uppgift.</pre><pre>Jag gör för min del två positiva tolkningar av\r\nskrivningen. För det första har benämningen\r\nBergslagsdiagonalen blivit ett begrepp. För det\r\nandra tolkar jag utskottets skrivning som en\r\nbeställning av en utbyggd Bergslagsdiagonal som\r\nskulle bidra till ett effektivare resursutnyttjande\r\noch utgöra en viktig förbindelse mellan Norrland\r\noch mellersta Sverige.</pre><pre>Till detta vill jag också lägga att en utbyggd\r\nBergslagsdiagonal/Askersundsled ger stora\r\nförkortningar i det övergripande vägsystemet för\r\nfjärrtrafik mellan Norrlandskusten och Syd- och\r\nVästsverige. Dessutom är den av betydelse för\r\nutvecklingen av näringslivet i Bergslagen.</pre><pre>Utskottet fullföljer dock inte tydligt sin beställning\r\nmed att föreslå en förlängning av\r\nBergslagsdiagonalen från Borlänge och norrut.\r\nMed utskottets ställningstagande kommer inte\r\nheller Falun att beröras. Det innebär att en\r\nresidensstad ställs utan anslutning till det nationella\r\nstamvägnätet. Detta bedömer vi socialdemokrater\r\ni Dalarna som mycket olyckligt.</pre><pre>Fru talman! Jag yrkar av den anledningen, under\r\nförutsättning av bifall till reservation 4, bifall till\r\nreservation nr 5, i vilken socialdemokraterna i\r\nutskottet i vart fall föreslår att sträckan Borlänge-\r\nFalun bör få motorvägsstandard under\r\nplanperioden.</pre><pre>Av propositionen framgår också att berörda\r\nlänsstyrelser har anmält särskilt intresse för\r\ninvesteringar i vissa uppräknade länsjärnvägar.\r\nUtskottet säger i sin skrivning att det är angeläget\r\nmed satsningar i länsjärnvägarna. Möjligheterna\r\ntill sådana satsningar ökar också väsentligt till följd\r\nav förslaget i kompletteringspropositionen.\r\nUtskottet förutsätter att de av länsstyrelserna\r\ntidigare anmälda investeringsbehoven för\r\nlänsjärnvägarna därmed kan tillgodoses i väsentliga\r\ndelar.</pre><pre>Vad jag kan konstatera är att någon länsjärnväg\r\nsom berör Dalarna inte finns med i uppräkningen.\r\nDetta beror inte på att Dalarna, som är en av de\r\nregioner som har flest antal kilometer länsjärnväg,\r\nsaknar behov av upprustning av dessa. Tvärtom är\r\ndet så att många års eftersatt underhåll, behov av\r\natt klara tunga transporter som trätåg på\r\nVästerdalsbanan och transporter av skrot och\r\nvalsade produkter på bandelen Ludvika--Fagersta\r\ntillsammans med en utvecklad persontrafik kräver\r\nstora insatser för att höja bärigheten och minska\r\nrestider.</pre><pre>Min oro är att utskottets skrivning kan tolkas som\r\natt med de insatser som nu föreslås är\r\ninvesteringsbehovet i länsjärnvägarna i stort\r\ntillgodosett.</pre><pre>Det skulle för mig ha känts tryggare med en\r\nskrivning som gett anvisning om att regeringen vid\r\nfördelning av LTA-anslaget haft att ta speciell\r\nhänsyn till län med stort inslag av länsjärnvägar. En\r\nskrivning i den riktningen skulle också till viss del\r\nha tillgodosett yrkandena i motioner från de\r\nsocialdemokratiska ledamöterna på Dalabänken.</pre><pre>Fru talman! I reservation 10 föreslår\r\nsocialdemokraterna en högre planeringsram för\r\nbyggande av länstrafikanläggningar. Jag vill yrka\r\nbifall till den reservationen. Helst hade jag\r\nnaturligtvis velat yrka bifall till motionerna T55 och\r\nT532. Ett beslut enligt reservationen ökar dock,\r\nsom jag ser det, möjligheterna att tillgodose de\r\nsynpunkter som jag framfört beträffande\r\nlänsjärnvägar.</pre><pre>Anf. 130  JARL LANDER (s):</pre><pre>Fru talman! Jag skulle vilja börja mitt anförande\r\nmed att instämma i vad Bo Nilsson sade om det\r\nproblem som vi utskottsledamöter nu har ställts\r\ninför, när vi på en begränsad tid tvingats\r\ngenomgripande diskutera och lägga fram förslag\r\nom hur infrastrukturinvesteringarna framöver skall\r\nske. Jag tycker också att det är mycket olyckligt att\r\nkammaren har begränsat våra taletider. När det\r\ngäller järnvägssidan som vi nu skall debattera\r\nbehövs det mycket diskussion om vi skall lyckas\r\nlyfta över ytterligare gods från landsväg till järnväg.</pre><pre>Järnvägen framstår alltmer som ett transportmedel\r\nmed stora utvecklingsmöjligheter. Till detta\r\nkommer att järnvägstransporterna är\r\nenergieffektivare och därför lättare kan uppnå de\r\nmålsättningar för miljön och den hushållning med\r\nnaturresurser som vi i denna kammare tidigare har\r\nuttalat oss för.</pre><pre>De investeringar som nu föreslås kommer att leda\r\ntill överflyttning av persontrafik och\r\ngodstransporter till järnvägsnätet. Detta medför,\r\ntrots en förväntad teknikutveckling när det gäller\r\nsåväl landstrafik som flygtrafik, betydande\r\nmiljövinster. Även om de totala utsläppsnivåerna\r\nfortfarande kommer att vara högre än vad naturen\r\nlångsiktigt tål -- i varje fall enligt de flesta\r\nexperter -- ger investeringarna i järnvägen ett\r\nbetydande bidrag till ett miljöanpassat\r\ntrafiksystem.</pre><pre>Detta förutsätter naturligtvis att en\r\nplaneringsinriktning måste innehålla förslag om\r\nutbyggnad och upprustning av bannätet för att\r\nerhålla kortare transporttider, liksom att\r\nkombitrafiken väg-järnväg ges\r\nutvecklingsmöjligheter. Förutsättningarna till\r\nstrategiskt placerade terminaler för samordning av\r\nbil-, tåg- och båttransporter måste också ingå i\r\nplaneringsinriktningen. Med dessa förutsättningar\r\noch ett modernt informationssystem om\r\ngodsflöden, omlastningar mellan transportslag osv.\r\nskulle snabba järnvägstransporter mellan landets\r\nproduktionsområden och de viktigaste\r\nkonsumtionsområdena såväl i Sverige som ute i\r\nEuropa kunna erhållas.</pre><pre>Denna inriktning har jag tidigare upplevt att vi varit\r\növerens om inom alla partigrupper i trafikutskottet.\r\nMen när regeringen nu presenterat sitt förslag till\r\nplaneringsinriktning för den kommande\r\ntioårsperioden, kan jag bara konstatera att det är\r\nnågot som är fel i regeringsförslaget. Hur skall man\r\nannars uppfatta propositionen när man först\r\ntillstyrker vad Banverket föreslår och därefter\r\ntillför ytterligare bandelar i planeringsunderlaget.\r\nDetta skall sedan färdigställas med mindre medel\r\nän vad Banverket har beräknat att det är möjligt att\r\nfärdigställa projekten för.</pre><pre>Banverket kommer i sin sammanfattning fram till\r\natt dess investeringsförslag med inriktning\r\n''Koncentration'' bör läggas till grund för den\r\nfortsatta stomnätsplaneringen. För att uppväga\r\nvissa brister i uppfyllandet av målen för effektivitet,\r\ntillgänglighet och regional balans anser verket att\r\nförslaget bör kompletteras med utbyggnaden av\r\nOstkustbanan, som ingår i de andra förslagen och\r\nsom kommer att kunna bli en kraftfull länk i ett\r\nsammanhållet högklassigt godsstråk från Luleå i\r\nnorr till Skåne i söder.</pre><pre>Vi Socialdemokrater anser att Banverkets förslag\r\ntill planeringsinriktning för den kommande\r\ntioårsperioden är ganska väl avvägd, och vi\r\ntillstyrker i princip detta planeringsförslag. Vi\r\nfinner inte anledning att, såsom regeringen gör, gå\r\nin och kullkasta ett så genomgripande och -- måste\r\njag säga -- samhällsekonomiskt så lönande förslag\r\nsom det Banverket nu framlagt.</pre><pre>Regeringen har utökat Banverkets förslag till att\r\ngälla ett antal ytterligare bansträckor. Regeringen\r\nsäger i propositionen att den långsiktiga\r\ninriktningen bör grundas på det av Banverket\r\nutarbetade investeringsalternativet ''Hög'' med\r\ninriktning mot ''Miljö/Tillgänglighet''. Detta\r\nmodifierat med hänsyn till önskvärdheten att\r\nsnabbt bygga ut järnvägen mellan befolkningstäta\r\nområden, med hänsyn till behovet att säkerställa\r\nden regionala balansen och till behovet att\r\ntillgodose näringslivets grundläggande\r\ntransportbehov. Vidare står det att läsa i\r\nregeringsförslaget: ''I den långsiktiga inriktningen\r\ningår också en viss utvidgning av\r\njärnvägssystemet.''</pre><pre>Fru talman! Jag måste säga att det här låter\r\negentligen mycket bra, ända fram till dess att man\r\ntar del av den summa pengar som regeringen är\r\nberedd att satsa på dessa planer. För det som, utan\r\nutökat förslag, är kostnadsberäknat till 40 miljarder\r\nanslår regeringen 32 miljarder kronor. Hur menar\r\nutskottsmajoriteten att Banverket skall klara av\r\ndetta?</pre><pre>Vi har vidare från socialdemokratiskt håll försökt\r\nutröna vilka ekonomiska och praktiska\r\nkonsekvenser regeringens och utskottsmajoritetens\r\nförslag får för Banverkets planeringsinriktning. Jag\r\nmåste då erkänna att det inte är helt lätt att sätta sig\r\nin i hela denna planeringsprocess, och jag kan ha\r\nförståelse för att vissa skillnader uppstår när det\r\ngäller hur planerna skall läsas.</pre><pre>Jag vill också säga att i och för sig kan regeringen\r\nmycket väl göra avvikelser från ett statligt verks\r\nförslag. Det är nu fråga om ett förslag med ett\r\nplaneringsunderlag i storleksordningen 40\r\nmiljarder kronor under tio år. Det är så pass\r\nomfattande att vi inte kan förstå hur\r\nregeringskansliet liksom utskottsmajoriteten bara\r\npå några veckor, utan remissförfarande, kunnat\r\ngranska och så radikalt förändra\r\nplaneringsförslaget.</pre><pre>Hur kan man t.ex. säga att SJ skall fortsätta\r\nutvecklingen av godstrafiken på Norrland så att\r\ndenna kan öka i volym, när man förändrar\r\nBanverkets förslag på norra stambanan från\r\nberäknat 2,3 miljarder till en nivå på endast 200\r\nmiljoner? Hur skall den norrländska industrin\r\nkunna få förutsättningar för effektivare\r\njärnvägstransporter?</pre><pre>Jag vill också peka på en annan grov avvikelse. Det\r\ngäller verkets satsningar på\r\ntrafiksäkerhetsåtgärder. Här har en nedskärning\r\nskett från 1,4 miljarder till 200 miljoner. Det är\r\nanmärkningsvärt nonchalant av regeringen att\r\nhantera Banverkets goda försök till\r\ntrafiksäkerhetsarbete på det här sättet.</pre><pre>Utskottsmajoriteten föreslår nu ett ramanslag för\r\ndet kommande budgetåret på 5 925 miljoner. Det\r\när i och för sig bra. Det är också bra att majoriteten\r\nföreslår att det under den kommande\r\ntreårsperioden bör fastställas en ram på 18 670\r\nmiljoner kronor. Men sedan då? Vi talar ju om en\r\ntioårsperiod. För tioårsperioden är\r\nregeringsförslaget 32 miljarder. Nästan två\r\ntredjedelar av detta anslag anser alltså majoriteten\r\nskall förbrukas under de första tre åren. Ändå\r\ntäcker man inte Banverkets hela förslag. Vad skall\r\nman göra de resterande sju åren? Det förslag som\r\nBanverket har presenterat för regeringen inför\r\nskrivandet av infrastrukturpropositionen\r\ninnehåller samhällsekonomiskt lönsamma objekt\r\nlångt utöver regeringens förslag. Skall inte de\r\nfärdigställas eller skall de bara byggas ut punktvis,\r\nsåsom man i propositionen har föreslagit att man\r\nskall göra med vägarna?</pre><pre>Av detta följer att vi socialdemokrater hävdar att\r\ndet behövs en väsentligt höjd ambitionsnivå för\r\ninvesteringar i järnvägens infrastruktur. Därför\r\nåterkommer vi till det som tidigare har diskuterats\r\nhär i dag, nämligen att det behövs i\r\nstorleksordningen 45 miljarder under en\r\ntioårsperiod. För det närmaste budgetåret föreslår\r\nvi 6 miljarder.</pre><pre>Fru talman! Tiden går snabbt, men jag måste ändå\r\nsäga några ord om det som ändock är mest\r\nanmärkningsvärt i utskottsmajoritetens förslag.\r\nDet är bristen på medel till underhåll. I dag råder\r\ndet redan obalans mellan underhållspengar och\r\nbehovet av dessa pengar. Banverket säger i sin\r\nskrift att man måste få minst 3 miljarder för\r\nunderhållskostnader. Vi socialdemokrater säger att\r\nregeringens förslag bör ökas med 1,5 miljarder.\r\nRegeringens och utskottsmajoritetens förslag är 2,8\r\nmiljarder. Dessa 2,8 miljarder kommer att medföra\r\nytterligare obalans när det gäller underhållet av\r\nsvensk järnväg.</pre><pre>Anf. 131  BENGT HURTIG (v):</pre><pre>Fru talman! I World Watch Institutes rapport från\r\n1993 visas hur järnvägens renässans pågår runt om\r\ni världen. I USA, bilresandets land framför alla\r\nandra, har delstaten Kalifornien beslutat att satsa\r\n375 miljarder på nya spårbundna system. I\r\nFrankrike fortsätter satsningen i en liknande\r\nstorleksordning. I Tyskland planeras\r\njärnvägsinvesteringar på ungefär 200 miljarder\r\nunder tio år. Vi som kräver ökade satsningar på\r\njärnvägsinvesteringar är i gott sällskap.</pre><pre>Snabbtågen förefaller vara extremt trafiksäkra.\r\nBland tre miljoner passagerare på japanska och\r\nfranska snabbtåg har hittills noll dödsfall inträffat.</pre><pre>Det är ingen tillfällighet att satsningar på järnvägen\r\ngörs i regioner i världen där trafikträngseln och\r\nmiljöförstöringen är stor. Kostnaderna för den tid\r\noch den energi som slösas bort i bilköer och på\r\nflygplatser motsvaras av värden i\r\nmångmiljardklassen. Detta har även\r\nStorstadskommittén i vårt land visat.</pre><pre>Varför börjar då inte regering och riksdag ännu mer\r\nbestämt att styra trafikpolitiken i riktning mot en\r\nekologiskt uthållig politik? Man har egentligen gott\r\nstöd i 1988 års trafikpolitiska riktlinjer. Där sades\r\natt man först och främst skulle tillgodose\r\nmedborgarnas och näringslivets grundläggande\r\nbehov av transporter. Man skulle bidra till ett\r\neffektivt resursutnyttjande i samhället som helhet.\r\nMan skulle motsvara högt ställda krav på säkerhet\r\ni trafiken. Man skulle främja god miljö och\r\nhushållning med naturresurser och bidra till\r\nregional balans. Dessa fem punkter skulle mycket\r\nväl kunna användas som argument för utbyggnad\r\nav järnväg och godstrafik, t.ex. i Norrland som Jarl\r\nLander nyss talade om.</pre><pre>Formuleringarna är dock faktiskt litet annorlunda\r\nän de som förekommer i den socialdemokratiska\r\nreservationen 1. Där har man utelämnat\r\nmålsättningen med hushållning med naturresurser.</pre><pre>Jag menar att både den förra och den nuvarande\r\nregeringen i själva verket har fattat en rad beslut\r\nsom har försvårat för tågtrafiken att konkurrera på\r\ngodstrafikens område. Lönsamhetskravet har i\r\npraktiken blivit svårt att förena med de fem\r\ndelmålen. Även Riksdagens revisorer har pekat på\r\nsvårigheterna att uppnå de trafikpolitiska målen.\r\nÅtminstone borde miljökostnaderna för olika\r\ntrafikslag utredas ordentligt.</pre><pre>År 1991 togs utvecklingsbidraget för SJ:s godstrafik\r\nbort. Det uppgick till 450 miljoner kronor. Den\r\nlångväga långtradartrafiken har stegvis fått tillstånd\r\ntill allt högre axel- och boggitryck. Det kommer att\r\nkosta hundratals miljoner per år i ökat\r\nvägunderhåll. Minskningen av accisen på lastbilar,\r\nborttagande av kilometerskatten och sänkning av\r\nskatten på dieselolja som vi nyligen genomförde,\r\nhar naturligtvis också missgynnat godstrafiken på\r\njärnväg. Dessutom menar vi att landsvägstrafiken\r\ninte står för hela sin samhällsekonomiska kostnad.\r\nOm man räknar in miljöeffekter,\r\nsjukvårdskostnader och trängseleffekter betalar\r\nstora delar av vägtrafiken i själva verket inte sina\r\nkostnader.</pre><pre>I den mån styrning har förekommit under de\r\nsenaste åren har man vidtagit åtgärder som har ökat\r\nsvårigheterna för godstrafik på järnväg att kunna\r\nkonkurrera. Följaktligen har andelen långväga\r\ngodsvägstrafik på lastbil ökat.</pre><pre>Om man hade följt 1988 års trafikpolitiska beslut\r\nborde man ha gjort tvärtom och kraftigt underlättat\r\ngodstrafiken på järnväg. Tanken var att gods skulle\r\nföras över från väg till järnväg. Nu kan man fråga\r\nsig om det är marknaden eller lobbyisterna som har\r\ntagit kommandot. I en artikel häromdagen reste\r\nDagens Nyheter frågan om det var Rail Forum med\r\nCurt Nicolin som styrde.</pre><pre>Man kan fråga sig hur det är med lobbyismen för\r\nt.ex. motorvägsbyggen. Varifrån kommer\r\npåtryckningar för Öresundsbron, ScanLink-\r\nprojektet och motorvägarna genom Bohuslän?\r\nOfta är det en kombination av biltillverkare,\r\noljebolag, åkeribranschen, vägbyggnadsindustrin,\r\nkommunpolitiker och andra som driver på.\r\nNaturligtvis värnar också Vägverket liksom\r\nBanverket om sin verksamhet.</pre><pre>Det är inga små intressen som är krafter bakom\r\nolika infrastrukturprojekt. Vill man vara litet elak\r\nkan man säga att infrastrukturpropositionerna de\r\nsenaste åren har visat att väg- och brolobbyister har\r\nvarit mycket duktigare än järnvägslobbyister.</pre><pre>Vi frågar oss om det finns någon oberoende\r\nsamhällsekonomisk analys av de här\r\ninfrastrukturinvesteringarna. Kommer de i\r\nverkligheten att vara lönsamma i längden? Kanske\r\när det tele- och datakommunikationer som kommer\r\natt vara framtidens mest växande\r\nkommunikationsmedel?</pre><pre>Vänsterpartiet föreslår en kraftigare satsning på\r\njärnvägar än vad både regeringen och\r\nSocialdemokraterna föreslår. Vi föreslår en\r\nsatsning om 70 miljarder på en tioårsperiod, och\r\ndenna satsning skall innefatta stomjärnvägar och\r\nandra järnvägar. Vi ville för ytterligare satsningar\r\nutöver de av regeringen föreslagna lyfta fram\r\nVästkustbanan, Ostkustbanan, godsstråket genom\r\nBergslagen, Norge--Väner-länken, Bohusbanan\r\noch sträckan Borås--Herrljunga--Uddevalla,\r\nBothniabanan och Norrbothniabanan samt norra\r\nstambanan och Västkustbanan.</pre><pre>Vi beklagar djupt motorvägssatsningarna i\r\nstorstäderna.</pre><pre>När det gäller Stockholmsområdet har vi tagit\r\nställning för att ett tredje och eventuellt fjärde spår\r\nskall gå i tunnel. Detta tog Karl-Erik Persson upp i\r\nförmiddags. Vi anser också att förbindelsen mellan\r\nUppsala och Arlanda inte får släppas.</pre><pre>Vi har ställt oss bakom kravet att Riksbangård Syd\r\nskall lokaliseras till Hässleholmstrakten.</pre><pre>Jag yrkar bifall till Karl-Erik Perssons\r\nmeningsyttring avseende mom. 43.</pre><pre>Anf. 132  RUNE THORÉN (c):</pre><pre>Fru talman! Det beslut vi fattar i dag är den största\r\nsatsning på järnvägsområdet som riksdagen\r\nnågonsin har fattat beslut om. I nästa års budget\r\navsätts mer än 10 miljarder för järnvägsändamål.\r\nDet är en bra signal som vi i dag ger till landets\r\nkommuner och till vår industri och övrig\r\nnäringsverksamhet. Alla vet nu vad man har att\r\nplanera efter.</pre><pre>De stora satsningar som den närmaste tiden sker på\r\njärnvägen i vårt land innebär en stark förbättring\r\nför godstrafiken, och tåget får därigenom en\r\nrättmätig chans att bli ett alternativ till såväl bilen\r\nsom flyget på många sträckor. Vad det sedan har för\r\nbetydelse för miljön och vad det innebär i fråga om\r\nett minskat behov av andra satsningar behöver jag\r\nsäkerligen inte gå in på. Genom den överföring av\r\ntransporter från väg till järnväg som därmed\r\nmöjliggörs ökar också trafiksäkerheten på våra\r\nvägar.</pre><pre>Denna genom tiderna största satsning sker också i\r\nen tid då vi behöver öka sysselsättningen. Jag vill\r\nhär tillbakavisa de påståenden som ibland görs i\r\ndebatten om att detta är alltför dyra jobb.\r\nSjälvfallet är även järnvägsbyggandet i dag ett\r\nstarkt mekaniserat arbete, men totalt sett, om man\r\nser på antalet direkt sysselsatta samt\r\nmaterialåtgång, ger det ett gott tillskott till\r\narbetsmarknaden. Ännu viktigare är ändå att det\r\nsedan indirekt ger en ökad sysselsättning och\r\nvälfärd genom att en utbyggd järnväg, som jag\r\ntidigare har sagt, ger bättre förutsättningar för vårt\r\nnäringsliv.</pre><pre>En utbyggnad av järnvägen ger också ökade\r\nmöjligheter för en förbättring av den regionala\r\npendeltågstrafiken, inte bara i våra tre\r\nstorstadsområden utan även på andra håll i landet.\r\nDet ger också ökade möjligheter för andra aktörer,\r\nsåsom länstrafiken m.fl., att upprätthålla såväl\r\nperson- och godstrafik som matarlinjer till de stora\r\nhuvudstråken.</pre><pre>Det är också en stark signal som riksdagen i dag\r\navger, eftersom vi i princip är eniga om det vi\r\nföreslår. Visserligen föreligger reservationer, men\r\ndet betyder i stort sett inte att man är emot vad\r\nregeringen och utskottsmajoriteten föreslår utan\r\natt man vill gå ännu längre i sina satsningar. I första\r\nhand gäller detta under planeringsperioden --\r\nskillnaderna för nästa år är närmast marginella.</pre><pre>Det är inte bara regeringen, riksdagen, Banverket\r\noch SJ som av naturliga skäl visat intresse för ett\r\nökat järnvägsbyggande. Nej, från såväl\r\nlänsstyrelser som kommuner och olika slag av\r\nföretagssammanslutningar, exempelvis\r\nhandelskammare, har utskottet fått ta del av\r\nskrivelser och uppvaktningar om behovet av en\r\njärnvägsutbyggnad. På många håll har det varit ett\r\nflertal kommuner liksom län som slagit sig samman\r\nom att redovisa det gemensamma behovet.</pre><pre>Allt detta visar att de järnvägssatsningar som\r\nregeringen och riksdagen nu gör är mycket\r\nvälgrundade.</pre><pre>I och med att vårt land är avlångt och därmed har\r\nstora transportbehov är det av mycket stor vikt att\r\nvi genom snabba transporter kan minska vårt\r\navståndshandikapp inom landet -- detta om vi\r\nmenar allvar med devisen Hela Sveriges skall leva,\r\noch det gör vi ju. Av allt större betydelse blir också\r\natt vi kan minska avståndet till övriga Europa,\r\neftersom vi, oberoende av om vi kommer med i EG\r\neller ej, torde få räkna med en utvidgad handel med\r\növriga världen, och då inte minst med Europa.</pre><pre>Fru talman! Till betänkanden finns fem\r\nreservationer fogade angående järnvägen, och\r\nVänsterpartiet har dessutom avgivit s.k.\r\nmeningsyttringar. Jag skall något ägna mig åt att\r\nkommentera reservationerna.</pre><pre>I reservation 13 tar Socialdemokraterna upp den\r\nallmänna planeringsinriktningen i fråga om\r\njärnvägen. I långa stycken har jag svårt att se några\r\nåsiktsskillnader. De erinringar som reservationen\r\ninnehåller ser jag egentligen mera som uttryck för\r\nen samsyn vad gäller utbyggnaden, men\r\nreservationen är betingad dels av att\r\nSocialdemokraterna anser sig kunna finansiera en\r\nstörre utbyggnad än vad regeringen och\r\nriksdagsmajoriteten dristat sig till, dels av att man\r\nönskar vissa klarlägganden.</pre><pre>Jag skall nu försöka att bringa viss klarhet på vissa\r\npunkter.</pre><pre>När det gäller Nyköpingslänken har även\r\nmajoriteten i riksdagen till viss del avvikit från\r\nsjälva propositionen. Utskottet anser därför, vilket\r\nframgår av utskottsmajoritetens text, att de 4,5\r\nmiljarder som omnämnes i reservationen ej i sin\r\nhelhet nu skall satsas på en utbyggnad av\r\nNyköpingslänken. Andra av Banverket redovisade\r\nprojekt bör prövas än en gång innan regeringen tar\r\nslutlig ställning till på vilka objekt dessa 4,5\r\nmiljarder skall fördelas. Vid en sådan prövning kan\r\nett flertal av de i reservationen upptagna projekten\r\nkomma i fråga.</pre><pre>\r\nBeträffande Nordlänken, dvs. järnvägen mellan\r\nOslo och Göteborg, har utskottet anfört det vara av\r\nvikt att detta projekt kan förverkligas skyndsamt.</pre><pre>Beträffande Bothniabanan synes det mig som om vi\r\när överens om att sträckan Örnsköldsvik--Husum\r\nskall kunna utgöra den första delen och att\r\nBanverket närmare får titta på den frågan. Det är\r\ninte fråga om industrispår utan en sträcka som\r\nutgör en del i Bothniabanan.</pre><pre>Några särskilda åtgärder behöver enligt min\r\nuppfattning därför ej vidtas med anledning av\r\nreservation 13, och jag yrkar därmed avslag på\r\ndensamma.</pre><pre>I reservation 14 föreslås att mera pengar skall satsas\r\npå drift och underhåll, vilket Jarl Lander nyss\r\ntalade om. Utskottet bedömer att de avvägningar\r\nsom regeringen gör är tillräckliga, och jag yrkar\r\ndärför avslag på reservationen.</pre><pre>I reservation 15 tar man upp frågan om anslag till\r\nnyinvesteringar i järnvägar. Skillnaden mellan\r\nregeringens förslag för kommande budgetår och\r\nSocialdemokraternas är faktiskt inte särskilt stor.\r\nUtskottsmajoriteten föreslår, som Jarl Lander nyss\r\nnämnde, 5 925 miljoner kronor och\r\nSocialdemokraterna 6 miljarder. Vänsterpartiet\r\nföreslår för sin del 2 miljarder mer än\r\nutskottsmajoriteten. Men det är som sagt i detta\r\nsammanhang fråga om mycket små skillnader\r\nmellan Socialdemokraternas förslag och\r\nutskottsmajoritetens. Jag ber att få yrka avslag på\r\nsåväl Socialdemokraternas som Vänsterpartiets\r\nförslag.</pre><pre>När det gäller reservation 17, som handlar om\r\njärnvägsindustrin, vill jag framhålla vad som\r\ntidigare gjorts genom medverkan från AMS och\r\ndärmed tidigareläggningar av beställningar.\r\nUtskottet förutsätter att detta kan ske även vid\r\nkommande tillfällen, och jag yrkar därför avslag\r\näven på denna reservation.</pre><pre>Tredje spåret här i Stockholm har på senare tid\r\nblivit en viktig Stockholmsfråga, som också\r\nförekommit mycket i media. Utskottet vill för sin\r\ndel erinra om vad som sägs i propositionen om att\r\nstörsta möjliga hänsyn måste tas till stadsbild och\r\nkulturmiljö. Utskottet förutsätter samtidigt att den\r\nnu förordade ytsträckningen över Riddarholmen\r\nbör kunna frångås om man kan åstadkomma en\r\nfinansieringslösning för ett tunnelalternativ som\r\ninte inkräktar ekonomiskt eller\r\nverksamhetsmässigt på det övriga\r\njärnvägsbyggandet. Det bör ankomma på berörda\r\nintressenter att ta sådana initiativ. Detta påpekas\r\nockså i det betänkande vi nu debatterar.</pre><pre>Jag har på senare tid sett att\r\nDennisöverenskommelsen förekommit i\r\ndiskussionen. Det måste vara intressenterna i\r\nStockholm som tar upp den diskussionen direkt\r\nmed departementet. Men om man kommer överens\r\nlokalt utan att tidsmässigt förhindra eller fördyra,\r\nkan det från utskottets och riksdagens sida inte\r\nfinnas något som gör att man är emot denna\r\nlösning.</pre><pre>Fru talman! Till sist vill jag ännu en gång\r\nunderstryka värdet av att vi i denna kammare är så\r\növerens om de satsningar vi gör för våra spårburna\r\nkommunikationer. Det tog lång tid innan järnvägen\r\nfick de investeringsmedel den så väl behöver, men\r\nnu verkar vi vara överens om dels att det behövs,\r\ndels att vi också alla är beredda att anslå medel,\r\näven om nivåerna är olika. Det bådar gott inte bara\r\nför svenskt näringsliv, utan för oss alla.</pre><pre>Slutligen vill jag yrka bifall till hemställan i\r\ntrafikutskottets betänkande inom järnvägsavsnittet\r\ni dess helhet samt avslag på samliga reservationer\r\nunder samma avsnitt.</pre><pre>Anf. 133  JARL LANDER (s) replik:</pre><pre>Fru talman! Rune Thorén avslutar med att säga att\r\nhan är glad att svensk järnväg har fått de medel man\r\nså väl behöver. Jag vill bara påminna Rune Thorén\r\nom att äskandena från Banverket ligger på en\r\nmycket högre nivå än regeringsförslaget. De ligger\r\nockså på mycket högre nivå än vad vi\r\nsocialdemokrater säger att vi har förutsättningar att\r\nfinansiera i det s.k. julaftonsförslaget, som andra i\r\ndebatten kallat det socialdemokratiska förslaget.\r\nVi föreslår där att man under en tioårsperiod\r\ninvesterar 200 miljarder i infrastrukturen.</pre><pre>Sedan säger Rune Thorén att skillnaden i anslag för\r\nnästa år inte är så stora. Nej, jag måste säga att vi\r\när positivt överraskade från socialdemokratisk sida\r\növer att den borgerliga gruppen i trafikutskottet\r\nsträckte sig så långt. När förslaget om\r\nlånefinanisering föll och man skulle\r\nanslagsfinansiera så blev det ett rätt bra förslag för\r\nnästkommande år. Det är ett bra förslag för de tre\r\nförsta åren, Rune Thorén.</pre><pre>Men i mitt anförande frågade jag: Vad händer efter\r\nde tre åren, när ni har förbrukat två tredjedelar av\r\ntioårsanslaget? Förlitar ni er månne på att det efter\r\nnästa val blir en annan majoritet i kammaren som\r\nkan fortsätta att stötta svensk järnväg, så att vi\r\nkommer över till miljövänligare transporter här i\r\nlandet?</pre><pre>Sedan också en kommentar till det Rune Thorén\r\nsäger om Husumspåret, Nordlänken, osv.</pre><pre>Det är positivt att ni i utskottet har tagit de\r\ninitiativen, i motsats till regeringen. Men jag vill\r\npåminna om att det vad gäller Nordlänken bara är\r\nen liten del som har förutsättningar att rymmas\r\ninom ert förslag under tioårsperioden, fastän ni\r\nsäger att det är ett prioriterat objekt. Detsamma\r\ngäller Husumspåret.</pre><pre>Det vore tacknämligt om ni kunde övertyga\r\nregeringen om att det inte är Ådalsbanan som är\r\nbörjan till en Bothniabana, utan en rejäl järväg på\r\ndet s.k. Husumspåret.</pre><pre>Anf. 134  RUNE THORÉN (c) replik:</pre><pre>Fru talman! Jag sade, Jarl Lander, att det vi gjorde\r\nvar väbehövligt. Jag sade inte att det var tillräckligt.\r\nJag är helt klar i min uppfattning att det behövs\r\nännu mera pengar.</pre><pre>Men låt oss genomföra satsningar om de första tre\r\nåren och se sedan. Jag är helt övertygad om att vi\r\nkommer att fortsätta med en mycket stark\r\ninvestering.</pre><pre>Jag har inte riktigt samma tro som Jarl Lander på\r\natt en annan majoritet i denna kammare efter nästa\r\nval -- om det skulle bli så -- skulle ha större\r\nförutsättningar.</pre><pre>Jag har från denna talarstol haft diskussioner med\r\nföreträdare från Socialdemokraterna om större\r\nsatsningar på järnvägen. Jag har sagt, bl.a. till\r\nGeorg Andersson: Låt oss åtminstone vara överens\r\nom behovet.</pre><pre>Nu synes både majoritet och minoritet vara överens\r\nom behovet av olika satsningar. Då tror jag att vi i\r\nframtiden även kommer att kunna klara att täcka\r\nbehovet. Tidigare har vi hela tiden diskuterat\r\nbehovet. Nu är vi eniga om de stora sakerna,\r\nBothniabanan, Nordlänken och Götalandsbanan.\r\nFörut var det nästan nonsens att diskutera sådant,\r\nmen inte nu.</pre><pre>Så småningom måste vi också finna medel. Det har\r\nvi nu gjort. Under tre års tid sker en mycket stark\r\nutbyggnad av järnvägen. Jag är förhoppningsfull.\r\nMen jag får säga till Jarl Lander: Mitt hopp är\r\nstörre om vi bibehåller den här majoriteten än om\r\nvi återgår till den som inte byggde alls i den här\r\nutsträckningen.</pre><pre>Anf. 135  JARL LANDER (s) replik:</pre><pre>Fru talman! Än en gång vill jag börja där Rune\r\nThorén slutade. Han säger att den föregående\r\nmajoriteten inte byggde. Men jag tyckte att, både i\r\nutskottsdiskussionerna och tidigare här i kammaren\r\ni dag, var nästan överens varför det inte byggdes så\r\nmycket på järnvägssidan under 1980-talet. Det var\r\nju bl.a. överhettningen i industrin som gjorde att\r\nstaten inte satsade några stora summor på\r\ninfrastruktur över huvud taget.</pre><pre>Däremot vet jag att Centern och Rune Thorén i\r\nsynnerhet har varit väldigt välvillig att föreslå\r\nmedel till infrastrukturen, i synnerhet på\r\njärnvägssidan. Det förvånar oss socialdemokrater\r\nnu att Centern inte fortsätter att leva upp till vad\r\nman sade under förra valperioden, när Centern,\r\nMiljöpartiet och Vänsterpartiet alltid skulle\r\növerglänsa varandra i antalet kronor till\r\njärnvägssatsningar.</pre><pre>Det hade varit ett utmärkt läge för Centern att nu\r\nstötta det förslag som vi socialdemokrater\r\nframlägger.</pre><pre>Jag är också väldigt förvånad, fru talman, över att\r\nCentern och Rune Thorén inte pratar sig varm för\r\nytterligare underhållspengar till järnvägen.</pre><pre>Som jag sade i mitt anförande ger ett lägre\r\nunderhållsanslag än 3 miljarder ytterligare obalans\r\nmellan stomjärnvägar och nyinvesteringar och det\r\nbehov av vidmakthållande åtgärder som behövs\r\nfrån Banverkets sida.</pre><pre>Det betyder att de s.k. icke-prioriterade\r\njärnvägarna går ner i kvalitet, och att transporterna\r\npå dessa bansträckor inte kan fylla behovet av\r\nytterligare godstransporter på stomjärnvägsnätet.</pre><pre>Med ett underhållsanslag lägre än 3 miljarder\r\ntappar den svenska järnvägen godstrafik totalt sett.\r\nEtt sådant beslut var det väl inte meningen att Rune\r\nThorén skulle vara med om att fatta?</pre><pre>Anf. 136  RUNE THORÉN (c) replik:</pre><pre>Fru talman! Jarl Lander säger att under 1980-talet\r\nvar arbetsmarknadssituationen orsaken till att man\r\ninte kunde satsa på järvägarna. Men det förbjöd\r\nändå inte Socialdemokraterna att vara överens med\r\noss om att det fanns behov av en\r\njärnvägsutbyggnad. Men inte ens det kunde ni vara\r\nmed på.</pre><pre>Att ni inte hade pengar at anslå kan jag hålla er\r\nräkning för, men ni ifrågasatte hela tiden behovet\r\nav utbyggnaden. Jag har många gånger stått i den\r\nhär talarstolen och fört just den debatten: Låt oss\r\nåtminstone vara överens om behovet. Låt oss sedan\r\nse hur vi kan få fram pengar.</pre><pre>Anf. 137  BENGT HURTIG (v) replik:</pre><pre>Fru talman! Med anledning av det senaste\r\nreplikskiftet kanske man kan säga att en viss\r\nindustri var överhettad på 1980-talet. Det var den\r\nbyggnadsindustri som byggde onödiga bankpalats,\r\naffärsgallerier och kontorshus som i dag står tomma\r\noch är en del i bankkrisen. Satsningarna borde i\r\nstället ha skett på järnvägar, vägar och\r\nkollektivtrafik.</pre><pre>Men jag tänkte fråga Rune Thorén en annan sak.\r\nCentern har alltid försökt framstå som ett parti som\r\nkämpar för och slår vakt om miljö och kulturmiljö.\r\nNu släpper ni fram det tredje spåret ovan jord. Vi\r\nvet att förr eller senare behövs ett fjärde spår, som\r\ninte kommer att rymmas ovan jord. Samtidigt hotas\r\nde här gamla byggnderna. Hade det inte varit\r\nrimligt att ni hade lagt på något litet gram på de här\r\n32 miljarderna för att klara ett tunnelalternativ\r\ngenom Stockholms city, så att vi också hade haft\r\nutrymme för det fjärde spåret?</pre><pre>Anf. 138  RUNE THORÉN (c) replik:</pre><pre>Fru talman! I budgeten har vi 6 miljarder kronor.\r\nOm vi tar 2 miljarder för att lägga i Stockholm blir\r\ndet en tredjedel. Men vi har hört av kammarens\r\nledamöter tidigare att det redan är en stor obalans.\r\nDärför har vi sagt: man gör stora satsningar i\r\nStockholmsregionen, t.ex. Dennispaketet. Låt\r\nKommunikationsdepartementet och företrädare\r\nför Storstockholm diskutera om man komma fram\r\ntill andra lösningar. Då tycker vi det är bra. Tredje\r\nspåret som helhet är ju också en fördel för\r\nStockholms miljö. Kan man lättare komma in med\r\ntåg till Stockholm kanske en del av\r\nbilledsbyggandet här i Stockholm kan undvaras.</pre><pre>Men det är ingen sak som riksdagen lägger sig i. Låt\r\ndem klara det så får vi se. Det är därför vi har denna\r\nöppna skrivning i utskottsmajoritetens text som jag\r\nhar redovisat. Jag ser fortfarande förhoppningsfullt\r\npå att man kan lösa detta.</pre><pre>Anf. 139  BENGT HURTIG (v) replik:</pre><pre>Fru talman! Såvitt jag begriper är det också\r\nbristande kapacitet ovan jord när det gäller själva\r\nstationsområdet. Dessutom kunde man ha\r\nmarkerat att man hade kunnat avstå ifrån att bygga\r\nen massa nya motorvägar i Stockholmsområdet,\r\nvilket föreslås i Dennispaketet. Dessa\r\nmotorvägsbyggen finns det en massiv kritik mot i\r\nStockholmsområdet från miljömänniskorna.</pre><pre>Anf. 140  ELVY SÖDERSTRÖM (s):</pre><pre>Fru talman! Intresset och engagemangen kring\r\ndetta betänkande är stort, inte bara i kammaren\r\noch i riksdagen, utan även runt om i landet. Jag\r\nkommer i mitt inlägg att uppehålla mig kring\r\ninfrastrukturen i Västernorrland och övriga\r\nNorrland.</pre><pre>Avgörande för näringslivets utveckling i vår del av\r\nlandet är att kommunikationerna förstärks och\r\nbyggs ut. Detta är inte minst viktigt för\r\nexportindustrin, men också för utvecklingskraften i\r\nde mindre, befintliga företagen och för nystartande\r\nav företag.</pre><pre>Det är framför allt viktigt för Sverige, därför att\r\nexportindustrin bidrar med viktiga och betydande\r\ninkomster till landet.</pre><pre>Fru talman! När det gäller utbyggnaden av\r\njärnvägen vill jag anföra följande.\r\nJärnvägstransporterna går i dag på ett bannät som\r\nplanerades och byggdes på 1800-talet. Därför\r\nmåste Sveriges järnvägsnät moderniseras och\r\nkompletteras med nya bansträckningar för att vi\r\nskall få ett effektivare järnvägssystem. Snabba och\r\nsäkra transporter är en grundförutsättning för att\r\ndet svenska näringslivets konkurrenskraft skall\r\nförbättras. Detta är inte minst viktigt i en tid då\r\nEuropa får en allt större betydelse för Sverige och\r\nden svenska industrins utveckling.</pre><pre>Vår miljö kräver också att det i framtiden finns\r\nreella möjligheter att välja miljövänliga\r\ntransportsätt för både gods och personer.</pre><pre>Detta är motivet till att vi kräver att Bothniabanan\r\nskall byggas. Regeringens och utskottsmajoritetens\r\nförslag medför en alltför långsam utbyggnadstakt\r\nav Bothniabanan. Därför yrkar vi i vår motion\r\n1992/93:T73 att i byggstarten av Bothniabanan skall\r\ningå utbyggnaden till Kramfors och delen\r\nÖrnsköldsvik--Husum.</pre><pre>Jag delar utskottets bedömning om delen\r\nÖrnsköldsvik--Husum och vill med kraft\r\nunderstryka vad som sägs i betänkandet på s. 111--\r\n112: ''Med Husumspåret har härvid inte någon\r\nindustrispårslösning av enklare karaktär avsetts\r\nutan anläggandet av en kvalitativt högtstående\r\nbandel som skall ingå som en integrerad länk i den\r\nkommande Botniabanan.'' Detta är oerhört viktigt.</pre><pre>En av förutsättningarna för Bothniabanan är\r\nsnabbtåg till Sundsvall--Härnösand. En tidigare\r\nförutsättning har varit att snabbtågsförbindelsen\r\nskall var klar 1996. Den tidsplanen måste hållas.</pre><pre>Fru talman! Våra förslag när det gäller\r\njärnvägstrafiken efter Norrlandskusten kan\r\nsammanfattas i följande punkter:</pre><pre>1. Snabbtåg till Sundsvall--Härnösand senast 1996.</pre><pre>2. Projektera och påbörja byggandet av\r\nBothniabanan. I etapp 1 skall ingå utbyggnaden till\r\nKramfors och delen Örnsköldsvik--Husum.</pre><pre>3. Överför snarast Ådalsbanan till stomnätet.</pre><pre></pre><pre>Vad gäller mittstråket och sträckan Storlien--\r\nÖstersund--Sundsvall är vi mycket positiva till den\r\nkapacitetshöjning som föreslås. När det gäller\r\nnorra stambanan vill jag poängtera att det är viktigt\r\natt ytterligare förbättringar görs för att förbättra\r\ntransportmöjligheterna i övre Norrland.</pre><pre>Herr talman! Jag vill också passa på att beröra\r\njärnvägsindustrins situation i landet. I en tid som av\r\nregeringen kallas för infrastrukturens årtionde, då\r\ndet läggs ned miljarder på nya järnvägsspår eller\r\nupprustning av järnvägsspår, är det nödvändigt att\r\nmotsvarande satsning görs på de fordon som skall\r\ntrafikera de nya spåren. Om inte dessa\r\nbeställningar görs nu är risken stor för att en\r\nbetydande del av denna industri som vi har i Sverige\r\nkommer att vara nedlagd när järnvägsspåren blir\r\nklara för att tas i bruk.</pre><pre>Sedan ett år tillbaka är produktionen vid ABB\r\nRailcar i Örnsköldsvik nedläggningshotad. Om inte\r\nföretaget får ytterligare beställningar riskerar\r\nytterligare 250 man att mista sina jobb. Detta får\r\nockså stora följdverkningar för underleverantörer\r\noch andra. Det är därför av trafik- och\r\narbetsmarknadspolitiska skäl viktigt och ett måste\r\natt AMS, SJ och industrin tillsammans verkar för\r\natt skyndsamt få till stånd ytterligare beställningar\r\nav regionaltåget X12.</pre><pre>Därför vill jag yrka bifall, herr talman, till den\r\nsocialdemokratiska reservationen 17 som fogats till\r\ndetta betänkande.</pre><pre>Herr talman! Det går undan därför att det är ont\r\nom tid. Men utan att spåra ur vill jag ändå passa på\r\natt beröra vägarna i vår del av landet.</pre><pre>När det gäller länets vägar och Norrlandsvägar har\r\nmånga känslor upprörts. Vägstandarden i vårt län\r\noch i Jämtlands län tillhör utan jämförelse landets\r\nsämsta. Det är inte med stolthet och glädje som jag\r\nkonstaterar att vi leder den ligan, tvärtom. Vi inser\r\nvilka oerhörda problem som finns i\r\nstorstadsregionen, men hos oss handlar det ibland\r\nom att ha en väg värd namnet. På våren händer det\r\nibland att man tror att man har kört fel och hamnat\r\ni det nyplöjda potatislandet. Därför måste vi ha\r\nrätning i den debatten. Bra vägar är ett\r\növerlevnadsvillkor för hela Sverige.</pre><pre>Det är bra att Vedabron nu byggs. Det är också bra\r\natt ett enigt utskott fullföljer det den tidigare\r\nsocialdemokratiska regeringen föreslog, nämligen\r\natt bygga Vedabron. Men förutom Vedabron\r\navsätts inte en krona för E 4-an norr om Sundsvall.\r\nVi kräver därför ytterligare medel för\r\nupprustningen av E 4-an norr om Sundsvall.</pre><pre>Herr talman! Slutligen frågan om våra länsvägar.\r\nFör att uppnå den målstandard som Vägverket har\r\nsatt upp, anser vi att anslaget måste fördubblas upp\r\ntill 2 miljarder.</pre><pre>Anf. 141  HUGO BERGDAHL (fp):</pre><pre>Herr talman! Som liberal är jag för mångfald. Det\r\ngäller inte minst inom infrastrukturen. Det är\r\nviktigt att det satsas på olika kommunikationssätt\r\nför att alla människor i vårt land skall få ett fullgott\r\ninfrastrukturnät. I mitt inlägg avser jag att ta upp\r\nen del av de satsningar som görs på järnvägar i det\r\nbetänkande som vi nu behandlar.</pre><pre>Järnvägsnätets uppbyggnad under den senare delen\r\nav 1800-talet var av stor betydelse för Sveriges\r\nutveckling till en modern välfärdsstat. Under en\r\nstor del av 1900-talet har järnvägen kommit i\r\nskymundan för bilismen och dess utveckling. Men\r\nunder senare år har järnvägen och satsningar på\r\njärnvägar återigen kommit i fokus. Det beror inte\r\nminst på en allt större miljömedvetenhet från\r\nallmänhetens sida.</pre><pre>Under en lång rad år på 1980-talet eftersattes dock\r\nbehovet av investeringar i järnvägar av den\r\ndåvarande socialdemokratiska regeringen. När den\r\nnuvarande regeringen tillträdde på hösten 1991\r\nförändrades den strategin genom att beslut fattades\r\nom att tidigarelägga flera järnvägsprojekt. Och nu\r\ni dag skall vi ta ställning till ännu större satsningar\r\npå järnvägen och järnvägstrafiken. Jag skulle vilja\r\npåstå att ingen annan regering i modern tid har\r\nsatsat lika mycket på att bygga ut järnvägarna som\r\nvår nuvarande regering är i färd med att göra. Det\r\när vidare rätt tidpunkt att satsa på\r\njärnvägsutbyggnad. I dagens lågkonjunktur med\r\növerkapacitet i byggsektorn finns chansen att bygga\r\nbilligare än någonsin, och det gäller att passa på\r\nmedan den möjligheten finns kvar.</pre><pre>En stor satsning på järnvägens infrastruktur kräver\r\näven investeringar i modernt högtekniskt rullande\r\nmaterial. Detta tryggar i sin tur många\r\narbetstillfällen och ger den svenska\r\njärnvägsindustrin en möjlighet att även för\r\nutländska kunder visa upp vad svensk högteknologi\r\nkan prestera även på detta viktiga område.</pre><pre>Herr talman! Det är starka miljöskäl och\r\nregionalpolitiska skäl som talar för att göra\r\njärnvägen till ett så slagkraftigt alternativ som\r\nmöjligt till biltransporter för både gods och\r\nmänniskor. Därför har järnvägen stor betydelse\r\noavsett var i landet man bor. För storstadsbon blir\r\njärnvägen viktig för att han eller hon skall kunna\r\nåkta tåg till jobbet och därmed slippa sitta i bilköer\r\nmed ökad miljöförstöring som följd. Glesbygdsbon\r\nhar stor nytta av bra järnvägsförbindelser för att ta\r\nsig till sitt länscentrum eller till någon knutpunkt för\r\nvidare transport ut i landet. Glesbygdsbon har\r\nockså nytta av järnvägen, eftersom tillgång på\r\njärnväg kan innebära att ett företag etablerar sig på\r\nen ort och därmed skapar nya och i många fall\r\nvälkomna arbetstillfällen.</pre><pre>Det var inte minst av omsorg om glesbygden som\r\nFolkpartiet liberalerna motsatte sig en nedläggning\r\nav persontrafiken på Inlandsbanan. Det är med\r\ntillfredsställelse som vi nu kan konstatera att\r\ntrafiken hålls i gång. Detta är betydelsefullt för\r\nutvecklingen i våra inlandskommuner i norr.</pre><pre>Som representant för en del av Mälardalen är det\r\nmed stor glädje jag kan konstatera att Mälarbanan\r\noch Svealandsbanan fullföljs genom olika\r\ninvesteringar i den grundsatsning som Banverket\r\ngör. Utbyggnaden innebär radikalt förbättrade\r\nresmöjligheter till och från Stockholm för boende i\r\nÖrebro, Västmanlands och Södermanlands län.\r\nDet är också en utbyggnad som betyder mycket för\r\nnäringslivet i dessa län. Minskad restid till\r\nhuvudstaden innebär större möjligheter för företag\r\natt etablera sig i regionen kring Mälaren. Snart\r\nligger t.ex. Västerås inom pendelavstånd till\r\nStockholm. Med det nya snabbtåget tar man sig den\r\nsträckan på ca 50 minuter.</pre><pre>Mälarbanan är nog tveklöst ett av de mest\r\nintressanta järnvägsbyggena i modern tid. Det är\r\nett infrastrukturpojekt som innehåller de flesta av\r\nde faktorer som framtiden kommer att kräva av den\r\nhär sortens järnvägsarbeten. Jag tänker då på\r\nvisionärt tänkande, helhetssyn och samarbete\r\nmellan näringsliv och myndigheter i syfte att\r\nkraftigt snabba upp handläggnings- och byggtider.</pre><pre>På bara litet drygt ett år har arbetet med att binda\r\nsamman orterna mellan Örebro och Stockholm\r\nkommit en bra bit på väg. Delar av sträckan\r\nkommer att vara färdig 1995, för att senast år 2000\r\nvara helt utbyggd för snabbtågstrafik. Detta\r\ninnebär t.ex. att det blir fullt möjligt att bo i\r\nVästerås och jobba i Stockholm eller vice versa. På\r\nsträckan Örebro--Stockholm halveras nästan\r\nrestiden från dagens 170 minuter till ca 95 minuter\r\nnär utbyggnaden är helt klar.</pre><pre>I propositionen anför kommunikationsministern\r\natt projekteringen av Botniabanan skall påbörjas\r\noch att en första etapp skall byggas under\r\nplaneringsperioden. Detta är i och för sig bra, men\r\nfrån Folkpartiet liberalernas sida hade vi gärna sett\r\natt denna bana hade byggts i snabbare takt. Men\r\nman kan inte få igenom alla sina goda förslag i olika\r\ntidevarv.</pre><pre>Som kommunikationsministern konstaterar, är\r\nBotniabanan viktig om Norrlandskusten skall\r\nkunna behålla och förbättra sin konkurrenskraft.\r\nYtterligare ett stort antal bansträckor är värda\r\nuppmärksamhet. Tiden tillåter inte att jag tar upp\r\ndessa bitar i dag.</pre><pre>Herr talman! Jag vill avslutningsvis yrka bifall till\r\nutskottets hemställan och avslag på reservationerna\r\noch meningsyttringarna, självfallet med undantag\r\nför reservation 3, som jag kommer att rösta för.</pre><pre>Anf. 142  KENNETH LANTZ (kds):</pre><pre>Herr talman! Tillåt mig först att ge mitt samtycke\r\noch stöd till utskottets betänkande TU35!</pre><pre>Vid denna debatt är det många med mig som har\r\nuttryckt sin glädje och siat om framtiden angående\r\njärnvägen. Många har talat om att man skall satsa\r\nmer på järnväg, och varför inte? Som\r\nkristdemokrat vill jag vara med i den satsningen och\r\nmed emfas uttrycka behovet av kollektiva\r\ntransportmöjligheter med järnväg.</pre><pre>Vi har inte på flera årtionden sett rallare ute för\r\nanläggning av nya spår. Nej, i stället har det varit\r\nreparationer och nedläggningar man har sysslat\r\nmed. Det är därför helt i sin ordning att glädjen står\r\nhögt i tak över de satsningar som nu görs just på\r\njärnvägen.</pre><pre>Vi har under flera år sett hur järnvägsresandet har\r\nminskat i stället för att öka. Detta är, av ganska\r\nenkla förklarliga skäl, beroende på den njugga\r\ninfrastrukturpolitik som tidigare förts av\r\nsocialdemokrater i\r\nKommunikationsdepartementet. Ingen kan\r\nobemärkt notera skillnaden som vårt betänkande\r\nlyfter fram. Om vi ser på skillnaderna i satsningar\r\npå järnväg, finner vi att de är ganska betydande.</pre><pre>Mitt på 1980-talet satsade man blygsamma 600\r\nmiljoner per år, vilket skall jämföras med våra\r\nåtaganden i dag som är cirka tio gånger så mycket,\r\ndvs. i runda tal 6 miljarder kronor till järnväg!</pre><pre>Herr talman! Flera har säkert redan före mig\r\npåtalat skillnaden mellan t.ex. OECD-länderna\r\noch Sverige. OECD satsar drygt 1 % av BNP,\r\nmedan vi ligger på mindre än 0,6 % under 1980-\r\ntalet. Det kommer att bli en klar förbättring, om\r\nregeringen får det stöd som utskottets betänkande\r\nuttrycker.</pre><pre>Utskottet står enigt bakom strategiska satsningar\r\npå järnvägs- och kollektivresandet. Det är av stor\r\nvikt att utbyggnaden av södra stambanan får fortgå\r\ntill gagn för snabbtåg mellan Malmö och\r\nStockholm. Men även Västkustbanan är\r\nbetydelsefull, och här vill jag tala litet för min egen\r\nhemmaregion.</pre><pre>Att satsa på dubbelspår på Västkustbanan kommer\r\nsnart att visa sig vara lyckosamt. Men även en ny\r\ndragning som en fortsättning på den sträckningen\r\nblir en klok investering och kommer att hälsas med\r\ntacksamhet och glädje. Jag ser fram emot att kunna\r\nhälsa Landskronas Bo Nilsson välkommen till\r\nHelsingborg, tågresande, för att se HIF:s fortsatta\r\nspel i allsvenskan.</pre><pre>Det är inte bara som en efterlängtad\r\narbetsmarknadseller stödinsats vi skulle få uppleva\r\nden fortsatta dragningen av Västkustbanan. Nej,\r\nherr talman, den kommer också att bli en\r\nmiljöinsats, eftersom många i dag väljer den egna\r\nbilen för pendlandet mellan bl.a. Landskrona och\r\nHelsingborg.</pre><pre>Sedan kan jag inte låta bli att nämna om en fast\r\nförbindelse mellan Sverige och Danmark. Det är\r\nsjälvklart att en fast förbindelse behövs för att göra\r\ndet enkelt och rationellt för snabbtågen att nå\r\nDanmark och därefter vidare ner till den\r\neuropeiska kontinenten. För många av oss\r\nkristdemokrater i Skåne är en fast förbindelse för\r\njärnväg ett alternativ.</pre><pre>Det är inte svårt att glida över till miljöaspekterna\r\nnu. Järnväg är ur miljö- och energisynpunkt den\r\nbästa transportören av såväl personer som gods.\r\nUtskottets önskan om att föra över mycket av\r\ntransportarbetet från väg till järnväg bör realiseras\r\ngenom denna av kommunikationsminister Odell så\r\nkraftfulla insats. Det finns exempel på konkreta\r\nlösningar av besvärliga biltrafikstockningar vid\r\nHamburg. Där håller kristdemokraterna på att\r\narbeta med en tåglösning som skall transportera\r\ngods och bilar till och förbi staden, i stället för en\r\nsatsning på ytterligare motorvägar.</pre><pre>Hur skall vi då få svensken att resa med tåg?\r\nAvslutningsvis, herr talman, kvarstår just denna\r\nfråga. Vi kan bygga hur mycket järnväg som helst,\r\nutan att folk utnyttjar detta kollektiva resesätt.</pre><pre>Regeringen har nu i dagarna att ta ställning till lägre\r\nmoms på bl.a. kollektivresandet, och SJ har\r\nförtjänstfullt gått före med att sänka\r\nbiljettpriserna. Detta är strategiskt riktigt. Det\r\nmåste bli ''inne'' att resa tåg, och det måste vara\r\nlönsamt. Det måste finnas incitament som gör att\r\ntågresor blir attraktiva även för affärsmän.\r\nKristdemokraterna har alltid förordat\r\njärnvägsresandet, och vi ser med stor\r\ntillfredsställelse på de satsningar som regeringen\r\ngör till fördel för spårbunden trafik.</pre><pre>Slutligen vill jag med tanke på SJ:s goda föredöme\r\nställa frågan: När skall då länstrafikbolagen sänka\r\nsina priser? Det borde vara ett axiom att detta\r\nkollektiva transportsätt gör allt för att locka\r\nprivatbilisterna in i sina bussar.</pre><pre>Vi kristdemokrater anser trafikutskottets\r\nbetänkande 35 vara bra. Vi kan utan problem\r\nplocka fram ännu flera behov -- självklart! -- men\r\nsatsningarna på järnväg är en klar miljösatsning\r\nsom ligger väl i linje med kristdemokratisk\r\nideologi.</pre><pre>Anf. 143  LARS BJÖRKMAN (m):</pre><pre>Herr talman! Det förslag till åtgärder i trafikens\r\ninfrastruktur som regeringen lagt på riksdagens\r\nbord är den största satsning som gjorts inom detta\r\nområde i modern tid. Den ekonomiska svältkur\r\nsom infrastrukturområdet hållits på under hela 80-\r\ntalet ersätts nu med mycket kraftfulla insatser.</pre><pre>De planeringsramar som enligt propositionen är\r\nföreslagna innebär att järnvägsprojekt för 32\r\nmiljarder kommer att genomföras fram till år 2003.\r\nDärtill kommer den ram på 7 miljarder i anslag för\r\nlänstrafikanläggningar som genom länsstyrelsernas\r\nprioriteringsramar kommer att till viss del tillföras\r\njärnvägssektorn.</pre><pre>De satsningar som nu föreslås i regeringens\r\nproposition innebär att upprustning av delar i det\r\nbefintliga bannätet sker samtidigt som betydande\r\nnysatsningar görs på ett antal bansträckningar.\r\nMålsättningen är att överföra andelar av\r\ntrafiktillväxten till järnvägsnätet, samtidigt som en\r\ndel av den befintliga gods- och persontrafiken på\r\nlandsväg med fördel kan överföras till det\r\nspårbundna alternativet.</pre><pre>De järnvägssträckor som knyter ihop\r\ninternationella förbindelser måste få en snabb och\r\nprioriterad utbyggnad för att kunna svara mot de\r\nbehov som finns såväl på gods- som på\r\npersontrafiksidan.</pre><pre>När det gäller godstrafiken måste en samlad\r\ntransportstrategi ligga till grund för var olika\r\nframtida knutpunkter som hamnar, broar,\r\nfärjelägen, rangeringskapacitet osv. kommer att\r\nfinnas tillgängliga. Vidare måste godstrafikens\r\nflexibilitet öka och satsningar på effektiv\r\nterminalhantering, kombitrafik, heltågssystem osv.\r\nfortsätta och vidareutvecklas. De är alla exempel\r\npå åtgärder som leder till att järnvägens\r\nattraktionskraft ökar även på godssidan.</pre><pre>Bedömningen av var den största samhällsnyttan för\r\npersontrafikområdet finns måste göras i samklang\r\nmed godssidans förutsättningar och krav. Ett\r\neffektivt samutnyttjande av spårens kapacitet ger\r\nnaturligtvis det bästa underlaget för ytterligare\r\nsatsningar, och därmed ökar dessa linjer sin\r\nekonomiska bärkraft.</pre><pre>Den begränsade satsning som gjorts för att höja\r\nkvaliteten på ett antal högtrafikerade\r\njärnvägssträckor har inneburit att det av SJ\r\nlanserade snabbtågskonceptet fått ett mycket\r\npositivt mottagande av resenärerna. Hög komfort,\r\nkombinerad med hög servicenivå, i de snabbgående\r\nX2000-tågen har blivit ett attraktivt alternativ till\r\nframför allt flyget, även på relativt långa avstånd.</pre><pre>Ett antal nya relationer är aktuella för denna\r\nsnabbtågstrafik, och resandeutvecklingen kopplad\r\ntill möjligheten att upprusta banorna förbättrar\r\nframtida utveckling även på detta område.</pre><pre>Det ekonomiska utrymme som skapas genom det\r\nbeslut som riksdagen förväntas fatta i detta ärende\r\ni dag innebär fortsatt satsning på järnvägssträckor\r\ndär persontrafiken är eller kan förväntas bli\r\ntillräckligt omfattande och olika varianter av\r\nsnabbtåg kommer att kunna erbjudas.</pre><pre>Främst kommer den s.k. storstadstriangeln att\r\nfärdigställas. Därefter kan motsvarande lösningar\r\nbli aktuella på andra sträckor. I och kring våra\r\nstorstäder och i andra regionala\r\nbefolkningscentrum kommer den satsning som nu\r\ngörs att innebära att järnvägens stora\r\ntransportkapacitet fullt ut kan nyttjas och bli en\r\npositiv faktor för miljön och för regionernas\r\nutveckling.</pre><pre>För att mera effektivt utnyttja olika\r\nkollektivtransportmedel är det av vikt att de olika\r\naktörerna på marknaden i framtiden strävar mot ett\r\nökat samarbete. SJ ansvarar i dag för såväl\r\nplanering som genomförande av trafiken på\r\nstomjärnvägarna. Ansvaret omfattar såväl den\r\nlångväga som den lokala och regionala trafiken.</pre><pre>Samtidigt har trafikhuvudmännen i de olika länen\r\nansvaret för trafiken på det regionala och lokala\r\nvägnätet och på länsjärnvägarna. I\r\ntrafikhuvudmännens ansvar ligger att klara\r\ntidtabelläggning mot de tågavgångar som finns i\r\nregionen samt att i ett antal fall genom att teckna\r\navtal med SJ köpa tågplatser i det befintliga\r\nutbudet. Möjligheter att påverka tidtabell och antal\r\ntåg eller andra trafikförutsättningar är starkt\r\nbegränsade. Jag tror därför, herr talman, att\r\nmöjligheter att upplåta viss trafikeringsrätt på såväl\r\nstomjärnvägarna som det regionala järnvägsnätet\r\ntill länshuvudmännen måste tillskapas. Därigenom\r\nges förutsättningar för både ökad konkurrens och\r\nbättre samarbete mellan olika aktörer. Sådana\r\nlösningar är möjliga, och de måste genomföras till\r\nalla skattebetalares och kollektivresenärers bästa.</pre><pre>Den investeringsram som har föreslagits av\r\nregeringen i infrastrukturpropositionen är av\r\nmycket betydande storlek. Av många skäl, t.ex.\r\ntransportekonomiska, arbetsmarknadsmässiga och\r\npolitiskt-strategiska, och för att korta vårt\r\navståndshandikapp gentemot Europa, är det\r\nmycket viktigt att dessa pengar snabbt kommer till\r\nnytta. Det är därför närmast en självklarhet att\r\ninvesteringar som görs tidigt kan komma till\r\nutnyttjande där man har satsat dem.\r\nByggetapperna skall därför planeras på ett sådant\r\nsätt att varje om- eller tillbyggnad som tas i bruk ger\r\nmiljö-, säkerhets- och tidsvinster.</pre><pre>Byggandet av det tredje spåret och Arlandabanan\r\nhär i Stockholm är angelägenheter inte endast för\r\ninvånarna i vår huvudstad. Utskottets skrivningar\r\nom tredje spåret visar att staten är beredd att ta en\r\nrimlig del av det ekonomiska ansvaret för att\r\ngenomföra projektet. Den slutgiltiga lösningen får\r\ndock inte fördröjas genom långt utdragna\r\nförhandlingar. Hela övriga landets järnvägstrafik\r\ntill och från Stockholm påverkas av denna\r\nbansträcka.</pre><pre>Den resurs som avsätts för upprustning av\r\nBotniabanan innebär att en efterlängtad och viktig\r\nsatsning på förbättrad järnvägskommunikation\r\nlängs Norrlandskusten påbörjas, vilket vi tycker är\r\npositivt.</pre><pre>De ekonomiska ramar som har givits har inte rymt\r\nalla projekt. Jag beklagar att Götalandsbanan inte\r\nhar fått det utrymme som den kanske hade\r\nförtjänat. Men man får använda tiden fram till\r\nnästa planperiod på ett sådant sätt att det ges\r\nförutsättningar för att ta fram underlag för att\r\nbygga landets första höghastighetsbana och\r\ndärigenom binda ihop den befolkningstäta\r\nregionen mellan Göteborg och Stockholm via\r\nJönköping, Linköping och Norrköping.</pre><pre>Avslutningsvis vill jag instämma i det av Rolf\r\nClarkson i debatten framförda yrkandet.</pre><pre>Anf. 144  LOTTA EDHOLM (fp):</pre><pre>Herr talman! Under 60-talet utplånades en stor del\r\nav Stockholms kollektiva minne. Gamla träkåkar,\r\nslingrande gator och 1700-talspalats revs för att ge\r\nplats åt glas och betong. Stockholms city\r\nbokstavligen förvandlades under några få år. Inte\r\nbara byggnader och gator försvann.\r\nRivningsmarodörerna gick t.o.m. så långt att de\r\nförändrade själva naturen. Av Brunkebergsåsen\r\nfinns i dag inte mycket kvar.</pre><pre>Det är väl få som i dag är nöjda med miljön kring\r\nSergels torg. Miljön där har aldrig attraherat\r\nstockholmarna utan betraktas mest som en plats\r\nsom det gäller att ta sig bort ifrån så fort som\r\nmöjligt. Området har inte heller blivit charmigare\r\nmed tiden.</pre><pre>Nu riskerar vi att återigen göra om samma gamla\r\nmisstag. För att få ett tredje järnvägsspår till\r\nStockholms central är vi, dagens politiker, beredda\r\natt ytterligare förstöra miljön kring Riddarholmen\r\noch Årsta.</pre><pre>På Riddarholmen finns Sveriges historia. Här har\r\nSveriges riksdag en gång haft sitt säte. Kungar har\r\nbåde fötts och blivit begravda på denna ö. Genom\r\ntiderna har Riddarholmen varit centrum för det\r\npolitiska livet i Sverige. Numera rymmer\r\nRiddarholmen en del av Sveriges myndigheter. Här\r\nhar JämO, diskrimineringsombudsmannen och\r\nSvea hovrätt sina lokaler.</pre><pre>Denna miljö kommer, om tredje spåret blir\r\nverklighet, att skadas. Riddarholmen är redan i dag\r\nsvårt sargat av trafikleder. Att bygga det tredje\r\nspåret i ytläge förvärrar situationen ytterligare. En\r\nbit till av Riddarholmen går åt för att järnvägen\r\nskall fram.</pre><pre>Tredje spåret kommer att dras rätt igenom\r\nmedeltida valv. Under Riddarholmskyrkan\r\nkommer tågen att dundra förbi 7 meter ifrån\r\nkyrkans kor. Jag anser att det är viktigt att komma\r\nihåg att Riddarholmskyrkan är en av Stockholms\r\näldsta byggnader. Det är en byggnad som man inte\r\nbör behandla hur som helst.</pre><pre>Men problemen med dragningen av tredje spåret\r\nstannar inte vid Riddarholmen. Även Årstabron\r\nutsätts för stora skador om spåret byggs i ytläge.\r\nVem bryr sig om en gammal bro, kanske någon\r\nsäger. Årstabron är dock en av Sveriges vackraste\r\noch mest värdefulla broar. Den är den enda bron i\r\nSverige som av regeringen utsetts till\r\nbyggnadsminnesmärke. En ny bro för det tredje\r\nspåret skulle anläggas alldeles intill den gamla, och\r\ndärmed förstöra vyn över Årstabron.</pre><pre>Riksdagen skulle i dag kunna besluta sig för att\r\nsätta punkt för betongpolitiken. Genom att säga ett\r\nklart och tydligt nej till tredje spåret i ytläge skulle\r\nvi nu kunna bevisa, en gång för alla, att gamla\r\nbyggnader och miljöer faktiskt är värda att bevara\r\noch att detta måste gå före kortsiktiga ekonomiska\r\nintressen.</pre><pre>Jag väljer att säga kortsiktiga intressen. Enligt SJ:s\r\nbedömning kommer det att behövas ytterligare ett\r\nspår om 20 år. Det spåret måste gå i en tunnel om\r\nman inte vill spränga bort Riddarholmskyrkan.\r\nDärför vore det samhällsekonomiskt riktigt att\r\nredan nu bygga en tunnel som rymmer både det\r\ntredje och det fjärde spåret. Då har vi löst\r\nStockholmsregionens trafikproblem för många år\r\nframöver.</pre><pre>Med det anförda, herr talman, vill jag yrka bifall till\r\ndet särskilda yrkande som finns utdelat på\r\nbänkarna och som har följande lydelse:</pre><pre>39. beträffande planeringsinriktning för järnvägar</pre><pre>att riksdagen med anledning av motionerna\r\n1992/93:T509, 1992/93:T536, 1992/93:T552 och\r\nmed avslag på motionerna 1992/93:T35 i denna del,\r\n1992/93:T36 yrkande 5, 1992/93:T48, 1992/93:T52,\r\n1992/93:T59 yrkande 4, 1992/93:T61 yrkande 3,\r\n1992/93:T62 yrkandena 9, 17, 18, 20 i denna del och\r\nyrkandena 22--25, 1992/93:T63 yrkande 3 i denna\r\ndel, 1992/93:T69 yrkandena 2 och 3, 1992/93:T71\r\nyrkande 7 i denna del, 1992/93:T73, 1992/93:T76\r\nyrkande 2, 1992/93:T78, 1992/93:T201 yrkande 3 i\r\ndenna del, 1992/93:T203 yrkande 4, 1992/93:T204\r\nyrkande 2 i denna del, 1992/93:T205 yrkande 3 i\r\ndenna del, 1992/93:T208 yrkande 6, 1992/93:T215\r\nyrkande 8, 1992/93:T219 yrkande 3, 1992/93:T225\r\nyrkande 1 i denna del, 1992/93:T501 yrkande 1,\r\n1992/93:T514, 1992/93:T517, 1992/93:T519 i denna\r\ndel, 1992/93:T525, 1992/93:T526, 1992/93:T527\r\nyrkande 3, 1992/93:T528, 1992/93:T529,\r\n1992/93:T530, 1992/93:T537 yrkande 1,\r\n1992/93:T538 yrkande 1, 1992/93:T541 yrkande 1,\r\n1992/93:T544, 1992/93:T545, 1992/93:T547,\r\n1992/93:T555, 1992/93:T557, 1992/93:T559,\r\n1992/93:T561, 1992/93:T563, 1992/93:A416\r\nyrkande 7, 1992/93:A472 yrkande 5 i denna del och\r\n1992/93:Fi211 yrkande 23,</pre><pre>dels godkänner den långsiktiga inriktning för\r\ninvesteringar i järnvägstrafikens infrastruktur som\r\nföreslås i proposition 1992/93:176,</pre><pre>dels godkänner den planeringsinriktning för\r\njärnvägsinvesteringar för år 2003 som föreslås i\r\nproposition 1992/93:176,</pre><pre>dels med anledning av regeringens förslag om\r\navvägning beträffande stomnätet och det tredje\r\nspåret genom Stockholm som sin mening ger\r\nregeringen till känna följande:</pre><pre>Det tredje spåret bör lösas genom en tunnellösning\r\ni stället för genom en ytspårlösning. Det bör\r\nankomma på berörda myndigheter, kommuner och\r\nandra intressenter att gemensamt finna en sådan\r\nlösning.</pre><pre>dels godkänner den inriktning beträffande\r\ninvesteringar i vissa av Arlandabanans delar, det\r\ns.k. Fyrspåret och den s.k. Norra böjen som\r\nföreslås i proposition 1992/93:176,</pre><pre>dels som sin mening ger regeringen till känna vad\r\nutskottet anfört om Botniabanan och i övrigt\r\ngodkänner den avvägning beträffande de s.k.\r\nstorprojekten som föreslås i proposition\r\n1992/93:176.</pre><pre>I detta anförande instämde Hadar Cars (fp) och\r\nJohan Brohult (-).</pre><pre>Anf. 145  RUNE THORÉN (c) replik:</pre><pre>Herr talman! Jag vet inte om Lotta Edholm var i\r\nkammaren när jag höll mitt anförande om\r\njärnvägstrafiken. Men det mesta går ju att läsa i\r\nutskottets betänkande, eftersom det var detta som\r\njag refererade till.</pre><pre>Vi enades i utskottet i stort sett om den skrivning\r\nsom kom fram i slutet av behandlingen, och det är\r\nden som jag har redovisat. Bl.a. skriver utskottet\r\natt den nu förordade ytsträckningen över\r\nRiddarholmen bör kunna frångås. Alltså har\r\nutskottet inte på något sätt låst sig för att det är\r\ndenna ytsträckning som det är fråga om, utan vi kan\r\nockså tänka oss en tunnel. Men, som jag nyss sade,\r\nvi kan inte tänka oss att 2 miljarder av bl.a. de 6\r\nmiljarder som nu anslås för järnvägstrafik skall gå\r\ntill Stockholm när vi vet att mängder av ledamöter\r\nhar berättigade krav ute i landet om byggande.</pre><pre>Jag vet, vilket också har stått i tidningarna och\r\nframkommit i en del utredningar, att det i hela\r\nStockholmsregionen är fråga om ganska mycket\r\npengar både till kollektivtrafik och vägar, inte minst\r\ngenom Dennisöverenskommelsen. Men riksdagen\r\nskall inte peka ut för er vad ni skall ändra på. Ni i\r\nStockholmsregionen, dvs. Stockholms stad,\r\nkringliggande kommuner och landstinget, är själva\r\nbäst skickade att se över detta, diskutera det med\r\nkommunikationsministern och komma fram med\r\nen lösning. Vi är inte på något sätt emot det från\r\nutskottets sida. Det finns en öppenhet.</pre><pre>Anf. 146  LOTTA EDHOLM (fp) replik:</pre><pre>Herr talman! Jag tycker inte att detta bara är en\r\nfråga för Stockholmsregionen. Jag tycker att det är\r\nen riksangelägenhet. I det här området finns\r\nSveriges historia. Det var här som Sverige en gång\r\ngrundades. Det är mer än någon annan del av\r\nlandet.</pre><pre>Det handlar inte ens bara om Sverige. Det handlar\r\nom Nordens historia. Det handlar om\r\nÖstersjöområdets kollektiva historia. Det är därför\r\njag är så angelägen om att riksdagen här och nu\r\nskall säga att man tycker att det här är så viktigt att\r\nvi vill bestämma oss för att spåret faktiskt skall gå i\r\ntunnel och inte i ytläge.</pre><pre>Anf. 147  RUNE THORÉN (c) replik:</pre><pre>Herr talman! Om vi fattade det beslutet nu skulle vi\r\nsamtidigt säga att det är riksdagen som skall stå för\r\nden totala kostnaden för tunneln. Det är inte\r\nriksdagen beredd att göra.</pre><pre>Däremot är vi beredda att diskutera om\r\nStockholmsregionen satsar pengar eller på något\r\nsätt bidrar med en lösning. Det kan även bli statliga\r\nmedel, därför att Dennisöverenskommelsen kan\r\ntas upp och diskuteras. Det är upp till er att klara\r\nden saken. Vi skall inte centraldirigera det från\r\nriksdagen.</pre><pre>Anf. 148  LOTTA EDHOLM (fp) replik:</pre><pre>Herr talman! Det är mycket roligt att Rune Thorén\r\ninte utesluter litet mer statliga pengar till tredje\r\nspåret, så att det kan genomföras på ett bra sätt.\r\nMen jag vill också påpeka att jag faktiskt inte yrkar\r\npå att staten skall gå in med mera pengar. Jag yrkar\r\nenbart på att riksdagen här skall bestämma sig för\r\natt järnvägen inte skall gå i ytspårläge.</pre><pre>Anf. 149  SVEN-GÖSTA SIGNELL (s)\r\nreplik:</pre><pre>Herr talman! Om spåret skulle medföra de skador\r\nsom Lotta Edholm försöker beskriva hade vi sagt\r\nnej från trafikutskottet. Vi har orienterat oss\r\nordentligt om detta. Vi har gjort ett mycket\r\ngrundligt arbete för att undersöka detta. Vi har inte\r\nkommit fram till att några sådana stora skador\r\nskulle ske på Riddarholmen som hon försöker måla\r\nupp här.</pre><pre>Tredje spåret behövs om trafiken skall kunna\r\nfungera. Vi bygger ut järnvägen. Alla jublar och\r\nskriker: Bygg ut järnvägstrafiken så mycket som\r\nmöjligt! Men varje gång man skall göra det kommer\r\nsamma människor och skriker högljutt att inget får\r\ngöras.</pre><pre>Det är lätt att säga: Bygg en tunnel nu, då kommer\r\nni också att lösa framtidens problem, när det\r\nbehövs fyra spår! Men det går icke, om Lotta\r\nEdholm inte har blivit orienterad om det, att dra\r\nnågon annan trafik än pendeltågstrafik i en tunnel\r\nsom skall gå 65 meter under markytan. Det går\r\ninte, och det löser inte järnvägsproblemen. Det\r\nbehövs alltså ett tredje spår ovan jord, icke i tunnel.</pre><pre>Skall Stockholmsregionen kunna lösa sina\r\ntrafikproblem med hjälp av Dennispaketet får ni\r\ninte stycka upp Dennispaketet. Det måste\r\nkoncentreras på en sak om det skall kunna bli\r\nordning och reda på infrastrukturfrågorna i\r\nStocholmsregionen.</pre><pre>Det finns människor som pendlar in till stan. Ni kan\r\ninte begära att de skall komma 65 meter under\r\nmarkytan. Vad kommer de att göra? Det blir ett\r\nökat bilåkande. Är det bättre för den här miljön\r\nmed ett ökat bilåkande? Den frågan vill jag ställa.\r\nÄventyra inte regionens miljö och förvärra inte\r\ndess trafikproblem med detta! Det Lotta Edholm\r\nhar sagt här är faktiskt överdrifter.</pre><pre>Anf. 150  LOTTA EDHOLM (fp) replik:</pre><pre>Herr talman! Jag noterar att Sven-Gösta Signell\r\nanvänder samma argumentation som\r\nlandstingsrådet för Moderaterna i Stockholms län,\r\nElwe Nilsson, gör. Han säger att\r\nkollektivtrafikresenärer inte kan åka under jord.\r\nSjälv åker jag tunnelbana -- under jord -- varje dag\r\ntill mitt arbete här i riksdagen. Det går alldeles\r\nutmärkt. Jag tror inte att någon har klagat på det\r\nhittills.</pre><pre>Järnvägen skall inte gå 60 meter under jord. Man\r\npratar om ungefär 40 meter under jord. Jag tror att\r\nde som åker kollektivt in till Stockholms city klarar\r\ndetta. Det visar också de opinionsyttringar här i\r\nStockholm som säger att man faktiskt är mycket\r\norolig för miljön på Riddarholmen och omkring\r\nÅrsta.</pre><pre>Anf. 151  SVEN-GÖSTA SIGNELL (s)\r\nreplik:</pre><pre>Herr talman! Jag återkommer för att tala om att det\r\nenligt den undersökning vi har är bevisat att spåret\r\ninte gör de här intrången på Riddarholmen som\r\nLotta Edholm försöker göra gällande.</pre><pre>Lotta Edholm åker någon tunnelbana som går 65\r\nmeter under jorden. En sådan har jag aldrig\r\nupplevt här. Det är 40 meter man pratar om. Ja, det\r\när 40 meter under Akallabanan som tunneln\r\nkommer att gå. Men det är ju några meter ovanför\r\nockså, glöm inte det Lotta Edholm!</pre><pre>Anf. 152  LOTTA EDHOLM (fp) replik:</pre><pre>Herr talman! Om man åker under jord tror jag inte\r\natt det spelar någon roll om man, när man tittar ut\r\ngenom fönstret, vet att man är 40 meter under jord\r\neller om man vet att man är 10 meter under jord.\r\nUnder jord är under jord, oavsett hur djupt det är,\r\nom man inte når ner till Kina förstås.</pre><pre>Det resonemang som förs tycker jag är helt\r\nfelaktigt. Jag tycker att det är fel att försvara tredje\r\nspåret i den lösning som nu föreslås. Det vore\r\nåtminstone hedervärt om man sade att det här är ett\r\nproblem. Det är ett problem att vi går in i medeltida\r\nkällarvalv, att vi riskerar att förstöra en av\r\nStockholms äldsta byggnader.</pre><pre>Byggnadsstyrelsen säger i sitt yttrande att man inte\r\nkan garantera att kyrkan inte tar skada av det här\r\nsättet att dra spåret. Jag tycker att det är viktigt att\r\nförsöka bevara de miljöer som finns i Stockholm,\r\nmen faktiskt också i andra delar av landet, till\r\neftervärlden, till våra barn och barnbarn, och inte\r\nförstöra ytterligare.</pre><pre>Andre vice talmannen anmälde att Sven-Gösta\r\nSignell anhållit att till protokollet få antecknat att\r\nhan inte ägde rätt till ytterligare replik.</pre><pre>Anf. 153  KENT CARLSSON (s):</pre><pre>Herr talman! Jag vill börja med att instämma i\r\nLotta Edholms anförande. Jag vill också\r\nkomplettera med en del uppgifter.</pre><pre>Det tredje spåret, som har diskuterats mycket i\r\nStockholmsregionen, behövs av kapacitetsskäl.\r\nMen det kommer också, med den utveckling vi nu\r\nkan se för den lokala pendeltågstrafiken, med\r\nutbyggnaden av snabbtågstrafiken runt Mälaren\r\noch ut i landet och med den förväntade ökningen av\r\ngodstrafiken, mycket snabbt att behövas ett fjärde\r\nspår. Men den lösning som regeringen har valt, och\r\nsom utskottet i huvudsak ställer sig bakom, innebär\r\natt man faktiskt genom att bygga ett tredje spår i\r\nytläge förhindrar en ytterligare utökning av\r\nkapacitet.</pre><pre>Jag har vid flera tillfällen ställt frågan till\r\nkommunikationsministern om det fjärde spåret.\r\nOm man har byggt det tredje spåret i ytläge, skall\r\ndet fjärde läggas genom Riddarholmskyrkan? Jag\r\nhar också frågat om det är Gustav IV:s gravkor som\r\nskall få ge plats för det fjärde spåret.</pre><pre>Detta är en mycket konstig lösning, som innebär att\r\nman faktiskt stänger möjligheten att öka\r\nkapaciteten i det här snittet. När man vill ha ett\r\nfjärde spår, vilket kommer att behövas, måste man\r\ngå ner i tunnel eller välja en helt annan sträckning,\r\noch det kommer att bli dyrt.</pre><pre>Vårt förslag är att man redan nu skall bygga en\r\ntunnel och se till att vi får både ett tredje och ett\r\nfjärde spår. Då skapar vi en lösning som ökar\r\nsäkerheten. Om det inträffar en tågolycka i dag\r\ninnebär det att man inte bara blockerar\r\nregionaltrafiken, man blockerar också hela\r\nSveriges fjärrtågstrafik.</pre><pre>Förslaget ger också möjligheter att få tillräcklig\r\nkapacitet vid Centralen. I dag räcker inte\r\nperrongerna till. Leder man in mer trafik på\r\nStockholms central får man väl börja med\r\nkatapulter för att slänga av tågpassagerarna, så att\r\nman får in nya tåg.</pre><pre>Där finns ingen kapacitet att öka antalet perronger.\r\nAnnars måste man riva antingen den nya\r\npostterminalen eller Centralstationen. Med\r\ntunnellösningen får man också en möjlighet att\r\nbygga nya perronger som ligger under jord. Med\r\ndet löser man också kapacitetsproblemen vid\r\nStockholms central.</pre><pre>Det finns många andra argument till att välja\r\ntunnellösningen. Långsiktigt blir det mycket\r\nbilligare. Vi får bättre kapacitet och ökad säkerhet.\r\nAnledningen till att man nu säger nej från\r\nregeringens och utskottets sida, även om man håller\r\nöppet för lokala initiativ, är att det är strid om\r\npengar: Hur mycket skall gå till Stockholm, och hur\r\nmycket skall gå till resten av landet? Det är en väl\r\nkänd strid här i riksdagen.</pre><pre>Vi socialdemokrater som förespråkar\r\ntunnellösningen har sagt att när det är sådant\r\nriksintresse som trots allt Ridddarholmen och dess\r\nframtid är, måste också riksdagen våga ta sitt\r\nansvar, även om det kan vara jobbigt. Det handlar\r\nfaktiskt inte om att ha 2 miljarder nästa år utan om\r\n2 miljarder under en byggtid på kanske sju år. Man\r\nfår då alla de fördelar som jag nämnde tidigare.</pre><pre>Stockholms socialdemokrater förespråkar en\r\nlösning som innebär att man lägger det tredje och\r\ndet fjärde spåret i tunnel. Det är som sagt mest\r\nkostnadseffektivt, och man får bättre säkerhet. Vi\r\nslipper ingrepp på Riddarholmen, som är en\r\nhistoriskt mycket värdefull miljö. Vi får också en\r\nlösning på kapacitetsproblemen vid Stockholms\r\ncentral. Med den lösningen stör vi inte den\r\nnuvarande trafiken.</pre><pre>Herr talman! Den voteringsordning som kommer\r\natt gälla vid voteringen om en liten stund innebär\r\natt jag inte rent kan stödja förslaget om\r\ntunnelalternativet. Socialdemokraternas förslag\r\nom den ekonomiska ramen kommer att falla tidigt\r\ni en votering. Då faller också de socialdemokratiska\r\nförslagen i denna del. Det innebär att den\r\nekonomiska ram som skall fyllas kommer att fyllas\r\nmed bara det borgerliga förslaget. Såvitt jag har\r\nförstått kan jag inte yrka rent på tunnelalternativet,\r\nutan jag måste yrka på det som föreslås under\r\nmom. 9. Det gör att jag i omröstningen kommer att\r\nstödja Lotta Edholms förslag, även om jag inte\r\nstödjer den borgerliga inriktningen på hur\r\njärnvägstrafiken skall utformas. Jag gör detta\r\ndärför att det inte finns någon annan teknisk\r\nlösning. Detta vill jag tala om för kammaren.</pre><pre>Avslutningsvis skulle jag vilja säga till mina\r\npartikamrater och även andra partiers\r\nrepresentanter att det kanske är ett\r\nsammanträffande att det är tre av riksdagens yngsta\r\nledamöter som förespråkar tunnellösningen. Jag\r\nvill inte påtala att det skulle vara någon\r\ngenerationsklyfta här, men helt klart är att vi som\r\ntillhör den yngre generationen oavsett parti\r\nuppenbarligen har ett större intresse av att bevara\r\nvår historia och vår värdefulla kulturmiljö. Jag\r\nhade hoppats att våra äldre ledamöter hade kunnat\r\nvara lika framsynta.</pre><pre>Anf. 154  JARL LANDER (s) replik:</pre><pre>Herr talman! Eftersom jag är engagerad i\r\njärnvägsfrågor, känner att jag något måste\r\nkommentera det Kent Carlsson sade. Låt mig börja\r\nbakifrån. Kent Carlsson säger att det är de yngsta\r\nhär i riksdagen som har arbetet för detta. Jag vill då\r\npåminna honom om att även de äldre har gjort det.\r\nOskar Lindkvist står som första namn på den\r\nsocialdemokratiska motionen om\r\ntunnelalternativet i stället för ytläge.</pre><pre>Det är viktigt att vi klargör vad vi har sagt i\r\ntrafikutskottet. Sven-Gösta Signell sade tidigare att\r\nvi på plats och ställe vid ett flertal tillfällen har gått\r\nigenom problematiken. Problem nummer 1 för\r\nRiddarholmen är inte ett tredje järnvägsspår i\r\nytläge, utan det är biltrafiken som dundrar förbi på\r\nen motorväg 25 meter från Riddarholmens kyrka.\r\nOm inte stockholmarna klarar av den delen först\r\noch främst, finns det ingen anledning att ens\r\nfundera över problemet med ett tredje spår i ytläge.</pre><pre>Biltrafiken kommer antagligen att ganska snart\r\nfördärva det som finns i närheten av motorvägen.\r\nFör att bättre klara av trafiken har man i\r\nDennispaketet kommit överens om ett tredje spår i\r\nytläge, troligen beroende på att tunnelalternativet\r\när opraktiskt, med tunneln 65 meter under\r\nmarknivå. Det är inte bara fråga om att åka tåg,\r\nutan man måste också kliva av och ta sig upp till\r\nmarknivå. Det är inte många pendelresenärer som\r\nvill göra det. Att stockholmare som bor i\r\ninnerstaden vill göra det är helt klart, för de åker\r\nsäkert inte pendeltåg. Men de som bor i förorterna\r\noch åker pendeltåg tror jag icke kommer att göra\r\ndet utan gå över till bilar. Då blir det ytterligare\r\nbilar på motorvägen förbi Riddarholmskyrkan.</pre><pre>Med det alternativ som bl.a. Banverket har\r\nutarbetat finns det förutsättningar att dra det tredje\r\nspåret utan att man skadar koret i kyrkan eller de\r\nreliker och annat som finns i valven, under eller\r\nbredvid valven på Riddarholmen. Det är tekniskt\r\nmöjligt. Ett förslag skulle vara att göra intrång på\r\nmotorvägen och bygga det tredje spåret så att det\r\ntar utrymme från motorvägen. Då bromsar vi\r\nbiltrafikutvecklingen och kan föra över mer trafik\r\npå tåg i Stockholmsområdet.</pre><pre>Anf. 155  KENT CARLSSON (s) replik:</pre><pre>Herr talman! Om nu trafikutskottet har granskat\r\ndenna fråga så intensivt och utförligt, borde det ha\r\nframgått av den granskningen att det finns många\r\nolika tunnelalternativ. Banverkets är ett. Det finns\r\nett flertal alternativ som bygger på att stationen\r\nläggs på ett annat ställe. Det innebär att hela\r\nkomplexet skulle hamna mellan 20 och 25 meter\r\nunder jord.</pre><pre>Varifrån kommer denna omsorg om oss\r\nstockholmare, att vi skall få resa ovan jord? Vi har\r\nåkt tunnelbana sedan 50-talet. Det är antagligen\r\nden mest uppskattade kollektivtrafikformen i\r\nStockholmsområdet. Med en tunnellösning och\r\ngenom att de olika spåren skulle knytas ihop med\r\nden nya stationen skulle det bli bättre\r\nomstigningsmöjligheter. Man skulle komma fram\r\nmycket snabbare än i dag. Man skulle komma\r\ndirekt upp till anslutande tunnelbane- och\r\nbusstrafik, vilket man inte gör i dag med det sätt\r\nvarpå pendeltågen tar sig in till Centralen.</pre><pre>Jag måste få ställa en fråga till Jarl Lander. Vi\r\nkommer att ha behov av ett fjärde spår, kanske inte\r\ni morgon men om 10--15 år med den utveckling som\r\nvi kan se. Var skall det spåret läggas? Om man nu\r\nlåser sig vid lösningen tredje spåret i ytläge, innebär\r\ndet att man har utnyttjat hela den kapacitet som\r\nfinns. Nu kan man klämma det bredvid\r\nRiddarholmskyrkan. Men var lägger man det\r\nfjärde spåret? Det måste man lägga i tunnel, eller\r\nockså får man dra det helt annanstans. Då blir det\r\nfruktansvärt dyrt, och inte är det speciellt vettigt.</pre><pre>Centralens kapacitet har ingen från utskottet\r\nberört. Det är ett stort problem i dag. SJ-folket\r\nsäger att man får låta tågen stå alldeles för kort tid\r\npå Centralen. Man skulle behöva betydligt fler\r\nperronger för av- och påstigning. Det får man inte\r\nmed ytspårsalternativet. Det blir samma kapacitet.\r\nÄn värre blir det när tågtrafiken ökar.</pre><pre>Jag tycker att ytspårsalternativet är kortsiktigt. Det\r\ngör att man klarar sig ur det dilemma som vi har just\r\nnu med kapacitetsproblem. Men man löser inte\r\nproblemet långsiktigt för fjärr- och\r\nregionaltågtrafiken, som vi hoppas skall expandera\r\nväldigt kraftigt. Jag tycker att det är synd att vi ser\r\nså kortsiktigt.</pre><pre>Sedan skulle jag vilja be mina äldre kolleger som\r\nhar stöttat tunnellösningen om ursäkt. Man kanske\r\nfår betrakta Oskar Lindkvist som ett undantag i\r\ndetta avseende.</pre><pre>Anf. 156  JARL LANDER (s) replik:</pre><pre>Herr talman! Kent Carlsson säger att det finns flera\r\nalternativa tunnellösningar. Vi har tydligen bara\r\nstuderat en av dem. Vi vet från utskottets sida att\r\ndet finns flera alternativ. Det är ett av de stor\r\nproblemen. Dennisöverenskommelsen innebär att\r\nman snart skulle kunna klara ut mycket av\r\nStockholms trafikproblem. Om nu riksdagen säger\r\natt den måste ses över och att det ena eller det\r\nandra tunnelalternativet måste ses över, fördröjer\r\nvi hela Dennispaketets genomförande. Då fördröjs\r\nju hela Dennispaketet säkert lika länge som det\r\nenligt Kent Carlsson lär dröja tills det blir ett fjärde\r\nspår vid Stockholm central.</pre><pre>Jag tror icke att det behövs ett fjärde spår under\r\növerskådlig tid. Med ett tredje spår ökas\r\nkapaciteten teoretiskt med bortemot 100 %. Den\r\ntid som behövs för att vi i det här landet skall\r\növerföra så mycket godsoch persontrafik som\r\nmöjligt till järnväg blir mycket lång. Så länge har vi\r\nnog inte den tanken att det behövs ett fjärde spår.\r\nInnan dess kan vi kanske flytta trafiken mot andra\r\nresandeströmmar än precis rakt genom den s.k\r\ngetingmidjan.</pre><pre>Angående Stockholms centrals utrymme och\r\nmöjligheter att ta emot av- och påstigande, undrar\r\njag vad det är som begränsar Centralens utrymme\r\ntill de 100--200 meter som Centralens byggnad nu\r\nmäter. Det finns väl utrymme norrut där både\r\nsöder- och norrgående resande får plats, och inte\r\nsom i dag då det är bara norrgående resande som\r\nutnyttjar det utrymmet. Det går alltså icke att\r\nanvända Centralens utrymme som ett argument för\r\natt folk skall tas ned 65 meter under marknivå,\r\nsamtidigt som man skall göra en sådan\r\njärnvägsdragning att icke vanliga resandetåg,\r\npersontåg och godståg kan köras på den sträckan.</pre><pre>Jag måste ändå hävda att trafikutskottets skrivning\r\ni betänkandet -- även om jag inte företräder\r\nmajoriteten -- är riktig. Vi säger att vi har full\r\nförståelse för att det icke skall göras några intrång i\r\nde bevaransvärda delarna i Stockholms centrum\r\noch på Riddarholmen. Men det är upp till\r\nBanverket och regeringen att klara ut den saken\r\ntillsammans med stockholmarna. Övriga landet kan\r\nicke acceptera de fördröjningar som uppstår till\r\nföljd av problemet med järnväg genom den s.k.\r\ngetingmidjan i Stockholm.</pre><pre>Anf. 157  KENT CARLSSON (s) replik:</pre><pre>Herr talman! Visst är utskottets formulering\r\nvacker. Den talar om att man skall ta största\r\nmöjliga hänsyn till kulturmiljö och annat. Det\r\ntackar vi för. Jag tror tyvärr att detta blir till intet\r\nförpliktande, när det kommer till sakens\r\navgörande. Vi från tunnelförespråkarsidan har ju\r\nförsökt att argumentera för att det är nödvändigt att\r\nriksdagen tar ett ansvar och anger riktningen. Det\r\när inte en vanlig spårdragning som skall ske, utan\r\ndet här är en spårdragning som skall ske mitt\r\nigenom de kulturmiljökänsligaste delarna i landet.\r\nPå Riddarholmen finns det många historiska\r\nbyggnader som har ett speciellt värde för oss.</pre><pre>Trafikutskottets förslag innebär att man bollar\r\ntillbaka frågan till regionen. Jag tror också att\r\nregionen måste hitta den ekonomiska lösningen på\r\ntunnelalternativet. Men det skall även finnas en\r\nmöjlighet att resonera med staten, SJ och andra om\r\nen omfördelning av andra pengar som inte ingår i\r\nDennispaketet för att man skall finna en lösning\r\nsom klarar kulturmiljö och samtidigt ökar\r\nkapaciteten.</pre><pre>Jag vet inte var man kan hitta stöd för\r\nresonemanget att stockholmarna inte vill åka under\r\njorden. Folk åker tunnelbana i Stockholm, både\r\nstadsbor och länsbor. Man tycker att det är ett\r\nutmärkt sätt att ta sig fram. Dessutom finns det\r\nflera alternativ som innebär att man inte behöver gå\r\nner så långt under jorden. Därtill blir det mycket\r\nbättre omstigningsmöjligheter till tunnelbana, buss\r\noch andra kommunikationsmedel vid Centralen.</pre><pre>Det är inte jag, utan det är folk på SJ som hävdar\r\natt kapaciteten vid Centralen är ett problem. Även\r\nom man med ett tredje spår kan ta in fler tågsätt till\r\nStockholm, har man litet svårt att ställa dem\r\nnågonstans. Det finns två byggnader här som utgör\r\nen begränsning. Visst kan man förlägga perronger\r\nännu längre bort, men då får\r\nkollektivtrafikresenärer och andra mycket långa\r\nvägar att ta sig till andra kommunikationsslag.\r\nDessutom måste väl tågen växlas någonstans, och\r\ndet tror jag att man gör norr om\r\nCentralstationsbyggnaden.</pre><pre>Herr talman! Avslutningsvis kommer inte frågan\r\natt dö med detta. Den kommer i allra högsta grad\r\natt hållas vid liv av dem som värnar om\r\nkulturmiljön i Stockholm och i Sverige.</pre><pre>Andre vice talmannen anmälde att Jarl Lander\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 158  RUNE THORÉN (c) replik:</pre><pre>Herr talman! Jag vet att det är ont om tid, men jag\r\nvill bara säga några saker till Kent Carlsson.</pre><pre>Jag ser inget negativt med att det är de yngsta som\r\nhar tagit tag i dessa frågor. Det gäller inte bara det\r\ntredje spåret, utan det gäller också\r\nDennisöverenskommelsen. Det är precis som Kent\r\nCarlsson säger, att man nu bollar tillbaka frågan till\r\nregionen. Utskottets skrivning medger ändå en\r\nöppenhet att kunna föra diskussioner mellan\r\nregionen, departementet samt också mellan SJ och\r\nBanverket. Efter Kent Carlssons beskrivning av\r\nalla positiva fördelar borde det gå att hitta en\r\nlösning.</pre><pre>Kvar står dock utskottets skrivning, nämligen att\r\ndet i huvudsak inte får bli någon fördyring när det\r\ngäller de statliga pengarna eller att byggandet av ett\r\ntredje spår fördröjs. Om det hade varit fråga om en\r\nliten kommun ute i landet, hade jag kunnat förstå\r\natt det hade varit svårt att anlita dyra konsulter.\r\nMen med Stockholmsregionens kapacitet måste det\r\nvara ganska enkelt att få fram en redovisning av vad\r\nsom är positivt och att kunna byta ut vissa delar i\r\nDennisöverenskommelsen.</pre><pre>Men som sagt, det är inte vi i riksdagen som skall\r\npåpeka detta, utan det är ni själva som skall ta\r\ninitiativet. Utskottet ger i alla fall den öppenheten\r\ngenom sin skrivning.</pre><pre>Anf. 159  KENT CARLSSON (s) replik:</pre><pre>Herr talman! Den planering som pågår i\r\nStockholmsområdet när det gäller\r\nspårutbyggnaden är inriktad på att oavsett om man\r\nväljer ett ytalternativ eller ett tunnelalternativ,\r\nskall man klara detta tidsmässigt på ungefär samma\r\ntid. Det är ett klokt sätt att arbeta på, därför att då\r\nhåller man alla dörrar öppna.</pre><pre>Jag vill återkomma till det ansvar som Sveriges\r\nriksdag har för sådana kulturmiljöer som är av\r\nriksintresse. Utskottet säger nu i princip att detta\r\nbara är en Stockholmsfråga. Så är det faktiskt inte.\r\nRiddarholmen är inte bara en angelägenhet för\r\nstockholmare. Det är därför som jag och andra i\r\nden här debatten anser att det är riksdagens ansvar\r\natt ange en inriktning när det gäller ett sådant\r\nriksintresse som Riddarholmen med\r\nRiddarholmskyrkan och andra byggnader.</pre><pre>Visst kan man hitta lösningar i\r\nStockholmsregionen, som gör att man kan få fram\r\nen tunnellösning. Men det kommer antagligen att\r\nbehövas diskussioner också med staten om anslag,\r\nkanske inte i storleksordningen 2 miljarder -- som\r\ndet här har talats om -- utan betydligt mindre\r\nsummor. Det måste finnas öppenhet för att kunna\r\nföra en diskussion mellan staten, regionen och de\r\nlokala intressenterna.</pre><pre>Utskottets uttalande är till vissa delar bra, men det\r\ninnebär också en rad begränsningar för\r\ndiskussionerna, begränsningar som vi inte har\r\nansett vara acceptabla.</pre><pre>Herr talman! Slutligen går det ju skillnader mellan\r\nde lokala partierna i Stockholmsområdet och de\r\ncentrala partierna. Rune Thoréns partikamrater i\r\nStockholm är väldigt starka motståndare till\r\nlösningen med ett ytspår. Man hade hoppats att det\r\nhade kunnat påverka litet grand, precis som jag\r\nhade hoppats att jag hade kunnat påverka mina\r\npartikamrater i andra delar av landet. Tyvärr har vi\r\ninte lyckats, någondera av oss. Det är synd att det\r\nblir så, framför allt för kulturmiljön och\r\nRiddarholmen.</pre><pre>Anf. 160  ULF KRISTERSSON (m):</pre><pre>Herr talman! Ibland fattar vi historiska beslut här i\r\nkammaren. Stoltheten brukar vara påtaglig vid de\r\ntillfällena.</pre><pre>När vi senare i kväll av allt att döma kommer att\r\nbesluta om ett byggande av tredje spåret över\r\nRiddarholmen, är detta inte ett historiskt beslut --\r\ntvärtom, tyvärr. Det blir ett tragiskt ohistoriskt\r\nbeslut som den här kammaren fattar.</pre><pre>Sverige och Sveriges städer förändras ju hela tiden,\r\noch så måste det självfallet vara. Varje generation\r\nmåste rimligen få bidra med sitt, med sin lilla\r\nbyggsten i en ständig förändring och förbättring av\r\nen stad -- detta gäller även Stockholm.</pre><pre></pre><pre>Det är alltså inte en stillastående stad som jag är ute\r\nefter, inte en stad som är färdigbyggd. Stockholm\r\nskall inte förvandlas till ett dött hembygdsmuseum.\r\nTredje spåret handlar inte alls om detta.</pre><pre>Det är en sak att bygga nytt, att utveckla och att dra\r\nsitt strå till stacken i en stad med urgamla anor. Men\r\ndet är en helt annan sak att riva, att ha sönder och\r\natt förstöra det gamla.</pre><pre>Det är en sund utveckling att omtänksamt låta det\r\nsena 1900-talets byggnader prägla Stockholm. Det\r\när på gränsen till kriminellt att förstöra\r\nkulturmiljöer, vilka andra generationer aldrig\r\nnågonsin kommer att få se.</pre><pre>Vi skulle i dag kunna fatta ett i genuin mening\r\nhistoriskt beslut. Historiskt -- i den meningen att vi\r\nvisar att vi respekterar vår gemensamma svenska\r\nhistoria, som är så koncentrerad till just\r\nRiddarholmen. Historiskt -- genom att för första\r\ngången på allvar markera att vi nu bryter med 50-\r\noch 60-tals-traditionen att göra Sveriges städer\r\nfulare och fulare. Historiskt -- genom att visa att vi\r\nalla har lärt av gamla misstag, så att våra barn och\r\nbarnbarn inte skall behöva beskylla oss för det som\r\njag beskyller 50-talets obetänksamma\r\nbetongpolitiker för.</pre><pre>Det fanns en gång en attityd i detta samhälle som\r\njag tror håller på att försvinna. Det är en slags\r\n''vaxduksmentalitet'' -- dvs. att allt som är praktiskt\r\nockså är bra. Den attityden präglade en gång\r\nSverige, med Alva Myrdal som ledande uttolkare.\r\nPolitiken var för dem ett kliniskt redskap att göra\r\nom med. Med rationella metoder skulle det gamla\r\nbort och det moderna in. Vi brukar kalla detta för\r\nsocial ingenjörskonst. Med tiden har vi lärt oss att\r\nmänniskor inte var så programmerbara och så\r\nstyrbara. De har faktiskt känslor, en historia och ett\r\nansvar för det som kommer efter dem.</pre><pre>Myrdals sociala ingenjörskonst ser vi i överförd\r\nbemärkelse också i hundratals svenska städer. De\r\npraktiska, fula, fantasilösa och oharmoniska torgen\r\nser likadana ut överallt med samma fula Åhléns- och\r\nDomusvaruhus. De är mer gjorda för att allt skall\r\nvara praktiskt och lätt att tvätta rent än för att\r\nmänniskor skall trivas där. De är precis som en\r\nvaxduk.</pre><pre>Denna mentalitet ser vi också spår av i Stockholm.\r\nDen sexfiliga Centralbron, miljonprogrammet,\r\nPlattan vid Sergels torg, parkeringshusen i Klara är\r\nalla jättepraktiska. Alla har de förstört en\r\nnaturligare stad, och alla är de beslutade av\r\nbetongpolitiker med pengar, linjal och kompass.</pre><pre>Dess bättre är denna tidsanda på väg att försvinna.\r\nDet är bara här i riksdagen som tidsandan\r\nfortfarande lever och frodas. Riksdagen blir sist i\r\nSverige med att förstå att 90-talet kräver något\r\nannat än 50-talets planmässighet. Betongattityden\r\när borta i samhället. Men betongpolitikerna lever\r\nkvar.</pre><pre>För mig som moderat är det extra orimligt att just\r\nde borgerliga partierna -- som i över ett decennium\r\nalltmer har kritiserat just denna sociala\r\ningenjörskonst, och som på goda grunder ofta\r\nuttrycker sin ilska över allt som förstördes på 50-\r\noch 60-talet -- nu går i spetsen för att ytterligare\r\nförstöra Riddarholmen.</pre><pre>Till sist: Ingen vill egentligen ha tredje spåret. Jag\r\nhar hittills inte mött en enda person som engagerat\r\nhar försvarat tanken på ett tredje spår. De som vill\r\nha tredje spåret vill istället blunda och svälja,\r\neftersom det är enklast. Vi måste, säger de, annars\r\nfaller hela Dennispaketet.</pre><pre>Också jag vill förbättra Stockholms\r\nkommunikationer. Men Dennis kan inte rimligen\r\nvara heligare än att kloka människor någon gång\r\nkan säga: Vi hade fel på just den här punkten.</pre><pre>Utskottets tomma ord är verkligen läpparnas\r\nbekännelse. Utskottet visar motsatsen till politiskt\r\nledarskap. Utskottet har dåligt samvete, och därför\r\ngör dom en bisak till huvudsak. Det går fortfarande\r\natt tänka om. Det är inte för sent! Men om inte\r\nSveriges riksdag visar att den bryr sig om att ta sitt\r\nansvar för världens vackraste huvudstad, vem skall\r\nvi då begära att ta detta ansvar?</pre><pre>Jag ber att avseende mom. 39 få yrka bifall till det\r\nav Lotta Edholm under överläggningen framställda\r\nyrkandet.</pre><pre>(Applåder)</pre><pre>I detta anförande instämde Stefan Kihlberg, Lars\r\nMoquist och Peter Kling, samtliga (nyd).</pre><pre>Anf. 161  MIKAEL ODENBERG (m):</pre><pre>Herr talman! De tre sista talarna på talarlistan --\r\nLotta Edholm, Kent Carlsson och Ulf Kristersson --\r\nhar alla tagit upp frågan om det s.k. tredje spårets\r\ndragning genom Stockholm.</pre><pre>Symboliskt nog representerar dessa talare just de\r\ntre partier som den 29 september 1992\r\nundertecknade uppgörelsen om infrastrukturens\r\nutbyggnad i Stockholmsregionen, dvs. den s.k.\r\nDennisuppgörelsen.</pre><pre>Eftersom Lotta Edholm -- nu med instämmande av\r\nde två andra -- under debatten har yrkat att\r\nriksdagen skall uttala sig för att bygga tredje spåret\r\ni en tunnel, utan att samtidigt anvisa de 2--2,5\r\nmiljarder extra som en tunnel kostar, finns det skäl\r\natt erinra om vad som står i den Dennisuppgörelse\r\nsom träffades år 1992.</pre><pre>Jag citerar: :''Ur miljö-, stadsbilds- och\r\nkulturhistorisk synpunkt är en tunnel att föredra.\r\nDäremot är ett ytalternativ den bästa lösningen ur\r\nkollektivtrafiksynpunkt. Oavsett vilket alternativ\r\nsom väljes fattas beslutet av statsmakterna, och\r\nobjektet finansieras helt med statliga medel.''</pre><pre>Redan i Dennisuppgörelsen konstaterades alltså att\r\nolika intressen stod mot varandra: å ena sidan vad\r\nsom var bäst för kollektivtrafiken och ekonomin, å\r\nandra sidan vad som var bäst för stadsmiljön. Hur\r\navvägningen mellan dessa intressen skulle göras tog\r\nde regionala företrädarna för Socialdemokraterna,\r\nModeraterna och Folkpartiet aldrig ställning till.\r\nMan utgick ifrån att det var ytalternativet som\r\ngällde, och man konstaterade bara att det var en\r\nfråga för staten.</pre><pre>Efter detta har en enhällig kommunstyrelse i\r\nStockholm uppvaktat statsmakterna och begärt en\r\nförnyad prövning av statens möjligheter att ställa\r\nupp med de ytterligare miljarder som erfordras för\r\nett tunnelbygge. Regeringen har, av en lång rad\r\nskäl, inte ansett sig kunna tillmötesgå denna\r\nbegäran.</pre><pre>Man kan diskutera regeringens beslut. Det råder\r\ninget tvivel om att tredje spåret i ytläge påverkar\r\nstadsmiljön, enkannerligen vid Riddarholmen och\r\nvid Årstabron. Ingreppen vid Riddarholmen är\r\ndock i sak ganska små. Man kan ta dem till intäkt\r\nför att förespråka tunnelalternativet. Däremot kan\r\nman inte ta dem till intäkt för att kalla regeringens\r\nföreträdare och Dennisförhandlarna för närmast\r\nkriminella och alldeles definitivt inskränkta\r\nbetongpolitiker, vilka med total nonchalans för\r\nStockholms och Sveriges kulturarv vill skövla och\r\nförstöra vår stadsmiljö. För man resonemanget på\r\ndet sättet är man enligt min uppfattning inte seriös!</pre><pre>Herr talman! Det finns en opinion i Stockholm för\r\nen tunnellösning. Det finns två alternativa sätt att\r\ntillmötesgå den opinionen.</pre><pre>Det ena alternativet är att de regionala\r\nföreträdarna i Stockholm ändrar sig, beslutar om\r\ntunnelalternativet, och stryker någon annan\r\ningrediens i Dennisuppgörelsen för att finansiera\r\ntunneln. Det alternativet kräver inget\r\nriksdagsbeslut. Riksdagens trafikutskott,\r\nregeringen och kommunikationsministern är öppna\r\nför detta.</pre><pre>Det andra alternativet är att staten ändrar sig, dvs.\r\nbeslutar om tunnelförläggning och anvisar 2--2,5\r\nmiljarder extra. Det alternativet kräver\r\nriksdagsbeslut. Märkligt nog har inte någon i\r\ndagens debatt föreslagit detta.</pre><pre>I stället har Lotta Edholm, Kent Carlsson och Ulf\r\nKristersson lanserat ett nytt alternativ som över\r\nhuvud taget inte existerar, nämligen att staten å ena\r\nsidan ska bestämma sig för tunnelalternativet men\r\nå andra sidan inte ta ansvar för beslutet och anvisa\r\npengarna.</pre><pre>Herr talman! Detta är ett förslag som i praktiken\r\nhar mycket litet att göra med tredje spåret.\r\nFörslagets innebörd är i stället att man slaktar\r\nDennisuppgörelsen.</pre><pre>I praktiken framtvingar man med ett sådant\r\nställningstagande en omförhandling av hela\r\nDennisuppgörelsen, i full vetskap om att regionens\r\nföreträdare bara kan ena sig om tunneln men inte\r\nom vilket projekt i Dennisuppgörelsen som man\r\nskall stryka. Ulf Kristersson kommer att vilja stryka\r\nsnabbspårvägen, Lotta Edholm kommer att vilja\r\nstryka Västerleden, och Kent Carlsson måhända\r\nÖsterleden.</pre><pre>Man avger rimligen yrkandet i full vetskap om att\r\nde olika projekten inte ens är utbytbara. Tredje\r\nspåret finansieras av staten/Banverket, medan t.ex.\r\nsnabbspårvägen huvudsakligen betalas av\r\nLandstinget. Det är en ganska bisarr tanke att\r\nStockholms läns landsting skulle slopa\r\nsnabbspårvägen för att därefter skänka bort sina\r\npengar till Banverket. Inte heller Österleden och\r\nVästerleden är mot tunneln utbytbara projekt,\r\neftersom de huvudsakligen är tänkta att finansieras\r\nmed vägavgifter.</pre><pre>Herr talman! Jag hör till dem som vid ett antal\r\ntillfällen från denna talarstol har artikulerat min\r\nuppfattning att Stockholmsregionen under en följd\r\nav år har brandskattats av en i mitt tycke\r\nstorstadsfientlig statsmakt. Investeringarna i\r\nStockholmsregionens infrastruktur har enligt min\r\nuppfattning konsekvent eftersatts under en följd av\r\når. Jag är den förste att beklaga att staten inte är\r\nberedd att reparera de försyndelserna genom att ta\r\nett större finansieringsansvar för hela\r\nDennisuppgörelsen, inkl. tunnelalternativet.</pre><pre>Herr talman! Men inte ens den besvikelsen kan få\r\nmig att förfalla till ren demonstrationspolitik -- i\r\nsynnerhet om den demonstrationspolitiken i\r\npraktiken hotar helt nödvändiga\r\ninfrastrukturinvesteringar i denna region om 36 000\r\nmiljoner kronor. Det kan jag inte ens ursäkta med\r\natt jag tillhör kammarens yngre ledamöter.</pre><pre>Herr talman! Mot denna bakrund ber jag att få yrka\r\navslag på det av Lotta Edholm m.fl. under\r\növerläggningen framställda yrkandet.</pre><pre>Anf. 162  LOTTA EDHOLM (fp) replik:</pre><pre>Herr talman! Jag blir litet upprörd när Mikael\r\nOdenberg kallar detta för demonstrationspolitik.\r\nFör mig är det något som är mycket viktigare än så.\r\nDet handlar om vårt gemensamma kulturarv och\r\nhur vi tar vara på den miljö som vi har fått till\r\nskänks av våra förfäder, och som vi förhoppningsvis\r\nockså skall kunna lämna vidare till dem som\r\nkommer efter oss. Jag skulle inte ha ägnat mig åt\r\ndenna verksamhet om det bara var fråga om att\r\ndemonstrera.</pre><pre>Det är litet märkligt att Mikael Odenberg så\r\nnonchalant säger att vårt alternativ inte är ett reellt\r\nalternativ. Utskottet säger i sitt betänkande att det\r\när möjligt att göra denna omfördelning inom\r\nDennisavtalets ram. Det är inte bara jag, Ulf\r\nKristersson och Kent Carlsson som tror på detta,\r\nutan det gör även trafikutskottet.</pre><pre>Detta är en så viktig fråga att vi som är politiker i\r\ndag måste göra vårt absolut bästa för att få en annan\r\nlösning till stånd än den lösning som kommer att av\r\neftervärlden dömas som felaktig och som en politik\r\nsom ledde till att omistliga kulturvärden förstördes.</pre><pre>Anf. 163  MIKAEL ODENBERG (m)\r\nreplik:</pre><pre>Herr talman! Jag har i debatten reagerat mot två\r\nsaker. Det ena är det sätt på vilket man har fört\r\ndiskussion. Man försöker att framställa dem som\r\ninte intar den egna positionen som\r\nbetongpolitiker -- gärna äldre, inskränkta,\r\nomtöcknade och fortfarande berusade efter 1950-\r\noch 1960-talens skövlingar av stadsmiljön i\r\nStockholm.</pre><pre>Min andra invändning är att yrkandet innebär\r\ndemonstrationspolitik, av det enkla skälet att\r\nStockholms miljö- och kulturarv aldrig kan skyddas\r\noch bevaras av vackra ord i denna kammare. Vi\r\nlever nu trots allt i en så cynisk verklighet att\r\nkulturarvet bara kan räddas med pengar, i detta fall\r\n2--2,5 miljarder kronor.</pre><pre>Man kan föra en diskussion om det är motiverat att\r\nsatsa 2--2,5 miljader kronor på en\r\ntunnelförläggning. Jag vill gärna tillmötesgå\r\nopinionen i Stockholm och förorda en\r\ntunnelförläggning. Men jag inser att jag inte kan\r\nmedverka till att ett sådant beslut fattas här i denna\r\nkammare om jag inte samtidigt anvisar pengarna.\r\nFattar jag beslut om tunnelförläggning utan att\r\nanvisa pengar spräcker jag hela Dennisuppgörelsen\r\noch sätter investeringar på 36 000 miljoner i denna\r\nregion i fara.</pre><pre>Detta gäller intill dess att Lotta Edholm, Ulf\r\nKristersson och Kent Carlsson kan komma tillbaka\r\ntill kammaren och inte bara vara överens om att en\r\ntunnel är bra, utan också vara överens om vad det\r\när som skall strykas i Dennisuppgörelsen för att\r\ndenna tunnel skall kunna finansieras. Det kan, herr\r\ntalman, dessa tre ledamöter inte komma överens\r\nom.</pre><pre>Anf. 164  LOTTA EDHOLM (fp) replik:</pre><pre>Herr talman! Jag är helt övertygad om att vi tre\r\nskulle kunna komma överens om det var på oss det\r\nhängde i denna fråga. Det handlar också om att\r\nvilja och att tycka att dessa miljöer är så viktiga att\r\nman är beredd att på nytt sätta sig ner vid\r\nförhandlingsbordet och försöka att göra någonting\r\nåt det.</pre><pre>Anser man att detta är oviktigt kan man givetvis\r\ninte komma överens. Men om alla tycker att det är\r\nlika viktigt kan man självfallet komma överens. Det\r\nhandlar faktiskt om vuxna människor. Jag tror inte\r\natt man kommer att rasera Dennisavtalet genom att\r\nen gång till försöka komma överens om någonting\r\nsom väldigt många faktiskt är överens om.</pre><pre>Anf. 165  MIKAEL ODENBERG (m)\r\nreplik:</pre><pre>Herr talman! Lotta Edholm är på denna punkt\r\nmindre trovärdig av det enkla skälet att hon inte har\r\nkunnat komma överens med Ulf Kristersson och\r\nKent Carlsson om ens den allra lättaste utvägen.\r\nDen utvägen är den helt logiska som en konsekvens\r\nav det ursprungliga ställningstagandet, nämligen att\r\nstaten, vars pengar hon dessutom har ansvar för\r\ntillsammans med oss andra, betalar dessa 2--2,5\r\nmiljarder kronor.</pre><pre>Man lägger ett yrkande här i kammaren om att\r\nriksdagen i praktiken skall omöjliggöra en\r\nytförläggning. Sedan säger man att regionens\r\nföreträdare får klara ut hur detta skall finansieras\r\nregionalt. Jag menar att detta är\r\ndemonstrationspolitik. Jag har följt\r\nDennisförhandlingarna tillräckligt nära för att\r\nkunna ha en rätt väldokumenterad uppfattning. Jag\r\nsäger att detta i praktiken skjuter hela\r\nDennisuppgörelsen i sank. Då sätter man\r\ninvesteringar i regionen på 36 miljarder kronor i\r\nfara. Det vill jag inte vara med om.</pre><pre>Anf. 166  ULF KRISTERSSON (m) replik:</pre><pre>Herr talman! Det är väl ändå alldeles uppenbart att\r\nbetongpolitiken är en realitet. Det räcker med att\r\nta en promenad hem till Mikael Odenberg härifrån\r\nför att inse att detta har skett. Jag tycker att det är\r\ndirekt oseriöst att bagatellisera det.</pre><pre>Däremot är det alldeles uppenbart -- och där har\r\nMikael Odenberg rätt -- att ingen människa har\r\nfattat dessa beslut av illvilja. Inte ens ett beslut om\r\ndet mest makabra monument över den här\r\nperioden är fattat av illvilja. Det är alldeles\r\nuppenbart. Men ibland blir det inte som man hade\r\ntänkt sig. Ibland förändras uppfattningen om vad\r\nsom är bra och vad som är dåligt. Då är det värre\r\nom man fattar beslut som är irreparabla än om man\r\nfattar beslut som är fullt möjliga att gottgöra.</pre><pre>Jag kan inte begripa att man kan undvika att dra\r\nparalleller. I stället för att säga att vi skall stoppa\r\noch att vår uppgift är att förbättra, göra vackrare\r\noch försköna, säger man cyniskt att det ser så\r\nfruktansvärt ut i alla fall att en liten sak till inte\r\nspelar någon roll. Det är ju innebörden i\r\nresonemanget. Jag tycker att Mikael Odenberg\r\nsjälv är oseriös när han gör bisak till huvudsak.</pre><pre>Riksdagen anger premisserna. Mikael Odenberg\r\nvill i stället göra frågan om Riddarholmen till en\r\nhuggsexa för stadens och länets intressenter. Jag\r\nkan inte förstå hur man kan acceptera den tanken.\r\nUtskottet tycker liksom vi att uppgörelsen måste\r\ngöras inom gällande ramar. Jag tycker att det är ett\r\nrimligt krav. Men varför skall riksdagen avsvära sig\r\nmöjligheten och skyldigheten att säga på vilka\r\npremisser detta skall ske.</pre><pre>Utskottet lämnar allt helt öppet. Det låter vackert,\r\nmen är på gränsen till ansvarslöst. Vi vill ange på\r\nvilka premisser denna överenskommelse får fattas.\r\nDet kommer dessutom att förenkla en\r\növerenskommelse därför att all gammal prestige\r\nsom ligger nergrävd i Dennispaket kommer\r\nplötsligt att vara meningslös eftersom riksdagen har\r\nsagt sitt. Dennispaket är bra, men inte heligt. I\r\nsmått är ingen bättre än att han kan förändras när\r\ndet måste ske.</pre><pre>Anf. 167  MIKAEL ODENBERG (m)\r\nreplik:</pre><pre>Herr talman! Jag bagatelliserar ingalunda den s.k.\r\nbetongpolitiken. Till skillnad från Ulf Kristersson\r\nhar jag varit stockholmare så pass länge att jag har\r\nett och annat diffust barndomsminne av hur det såg\r\nut. Det är inte det frågan gäller. Jag har ingen\r\nannan uppfattning än att det vore önskvärt med en\r\ntunnelförläggning av det tredje spåret. Jag har inte\r\nargumenterat och sagt att vår stadsmiljö är så\r\nförstörd att det inte gör något om vi bygger litet till.\r\nDet har inte varit tal om det.</pre><pre>Jag har hävdat att det bara är statsmakterna som\r\nkan finansiera den här tunnelutbyggnaden därför\r\natt det är en statlig angelägenhet. Jag hade haft\r\nrespekt för Ulf Kristerssons ställningstagande om\r\nhan här i kammaren hade föreslagit att staten skulle\r\ntillskjuta dessa medel. Men om han inte föreslår det\r\noch ändå vill bestämma om en tunnelförläggning,\r\ninnebär det i praktiken att han skjuter\r\nDennisuppgörelsen i sank. Det tycker jag är\r\nansvarslöst om man vill värna Stockholmsregionens\r\nmiljö.</pre><pre>Anf. 168  ULF KRISTERSSON (m) replik:</pre><pre>Herr talman! Mikael Odenberg missförstår mig.\r\nJag tror inte att det är avsiktligt. Vi säger exakt\r\nsamma sak som utskottet. Men i stället för att säga\r\natt om man vill så får man skapa förutsättningar för\r\nen tunnellösning, säger vi att en premiss är att det\r\ninte dras ett ytspår.</pre><pre>Vi inser likaväl som utskottet att det inte är läge att\r\nnu kräva ytterligare flera miljarder som skall\r\nanvändas för infrastrukturinvesteringar i\r\nStockholm, även om det principiellt mycket väl\r\nskulle gå att argumentera för att detta är en statlig\r\nangelägenhet. Vi inser att det finns en möjlighet att\r\nomfördela pengar inom Stockholm som alla skulle\r\nkunna bli nöjda med.</pre><pre>I stället för att ge tomma ord och tomma öppningar\r\nom att det är möjligt, när alla vet att läget är ganska\r\nlåst, kan riksdagen ta ansvar genom att förenkla\r\noch ange premisserna. Då vet alla exakt på vilka\r\nförutsättningar man kommer att driva\r\nförhandlingarna vidare, nämligen inget ytspår över\r\nRiddarholmen.</pre><pre>Anf. 169  MIKAEL ODENBERG (m)\r\nreplik:</pre><pre>Herr talman! Förhandlingarna är avslutade, Ulf\r\nKristersson. Regionen har redan möjligheten att\r\nomfördela inom Dennispaketets ram. Det framgår\r\nav kommunikationsministerns uttalande och av\r\ntrafikutskottets betänkande.</pre><pre>Då säger Ulf Kristersson att det inte är riktigt bra\r\noch att det inte är läge att föreslå mer pengar. Jag\r\nkan försäkra Ulf Kristersson att tunneln inte kan\r\nbyggas av luft allena. Då säger han att man får\r\nomfördela inom Dennisuppgörelsens ram och att\r\ndet är att förenkla Dennisuppgörelsen och klargöra\r\npremisserna. Nej, det är att skjuta\r\nDennisuppgörelsen i sank av det enkla skälet att\r\nDennisuppgörelsen är träffad på den ekonomiska\r\npremissen att staten skall ta hela ansvaret för det\r\ntredje spåret.</pre><pre>Som jag tidigare har påvisat är det i praktiken\r\nomöjligt att förena Dennisuppgörelsens tre\r\navtalsslutande parter om mer än att prioritera\r\ntunnelprojektet. Man kan inte ena dessa tre parter\r\nom vilket projekt som skall stryka på foten. Då är\r\ndet oseriöst om riksdagen i praktiken förbjuder en\r\nytförläggning.</pre><pre>Återigen, jag hade haft respekt för yrkandet om det\r\nhade åtföljts av 2--2,5 miljarder kronor. Det gör det\r\ninte. Då är ett avslagsyrkande motiverat, herr\r\ntalman.</pre><pre>Anf. 170  ULLA ORRING (fp):</pre><pre>Herr talman! Ärade åhörare i kammaren! Jag\r\ntänker inte tala om det tredje spåret. Jag vill gå från\r\ndet tredje spåret till Botniabanan och från den\r\ndebatt som har rört gamla kulturvärden till\r\nsatsningar på framtiden och en ny kultur för\r\nNorrland.</pre><pre>Behovet av investeringar i transportinfrastruktur\r\nhar ökat under senare år, både när det gäller vägar\r\noch järnvägar. Den investeringsinriktning som\r\nregeringen nu anger är därför både nödvändig och\r\nriktig, inte minst ur miljösynpunkt när det gäller\r\njärnvägen. Det är en rejäl satsning. 88 miljarder\r\nkronor kommer att investeras under perioden\r\n1994--2003 förutom redan avsatta 10 miljarder. Det\r\nblir en framtidssatsning och upprustning av både\r\nväg- och järnvägsnätet -- ett under decennier\r\nförsummat kommunikationsnät.</pre><pre>Jag anser att det är riktigt att mobilisera samhällets\r\nresurser för insatser som man vet kommer att\r\nförbättra hela samhällets funktion. Väl fungerande\r\ntransporter är inte ett självändamål, utan en\r\nnödvändig förutsättning för att samhället skall\r\nutvecklas.</pre><pre>Vi är därför många som anser att byggandet av\r\nBotniabanan kommer att bli av största betydelse.\r\nDen kommer att bli strategiskt viktig, inte minst för\r\ndet regionala samspelet längs Norrlandskusten.\r\nDen kommer dessutom att bli minst lika\r\nbetydelsefull för en ökad integrering mot Europa\r\noch Nordkalottområdet. Ingen kan förneka att det\r\nfinns ett klart samband mellan ekonomisk struktur,\r\nekonomisk integration och transportbehovens\r\nomfattning.</pre><pre>Herr talman! Behovet av en Botniabana, en\r\nkustbana, har egentligen funnits alltsedan\r\nstambanans tillkomst vid sekelskiftet. Nyttan och\r\nbehovet har successivt växt sig allt starkare. Det\r\nnuvarande järnvägssystemet planerades och\r\nbyggdes med utgångspunkt i de krav som rådde på\r\n1800-talet. Särskilt lokaliseringen av norra\r\nstambanan en bit inne i landet och ej vid kusten\r\npräglas av den tidens försvarssystem. Den betjänar\r\ninte de folktäta kustområdena och inte industrin\r\nlängs kusten på det sätt en Botniabana kommer att\r\ngöra.</pre><pre>Nu ser vi fram emot 2000-talet. Vi ser\r\nmöjligheterna för vårt näringsliv och industrin i\r\nnorr att leva upp till de krav som finns om snabba\r\ntransporter för både varor och tjänster bland\r\navnämarna. Den totala mängden godstransporter\r\nfrån området norr om Sundsvall och uppåt\r\nmotsvarar enligt gjorda beräkningar ett årligt\r\nexportvärde av 40 miljarder kronor. Botniabanan\r\nkommer att spela en viktig roll för transporter inom\r\nexportindustrin som dagens kapacitet och\r\nbanstandard på stambanan inte klarar av.</pre><pre>Botniabanan kommer att komplettera norra\r\nSveriges järnvägsnät och bli en väsentlig länk för\r\nbåde gods- och persontrafik. Inte minst kommer\r\narbetsmarknaden att på lång sikt förstärkas genom\r\nett närmande av universitetsstaden Umeå och\r\nindustriområdet i Örnsköldsvik och på ännu längre\r\nsikt Skellefteåområdet och längre norrut. Därför\r\nblir en utbyggnad av järnvägsnätet Örnsköldsvik--\r\nHusum en angelägen uppgift. Husumfabriken är en\r\nav Europas största massafabriker.</pre><pre>Både Banverkets och SJ:s egna prognoser visar att\r\nBotniabanan/Ostkuststråket blir det tredje största\r\npersontrafikstråket i Sverige.</pre><pre>Utskottet konstaterar i betänkandet att enligt\r\nBanverkets underlag kan Botniabanan få stor\r\nbetydelse, och utskottet delar även regeringens\r\nuppfattning om att projektet bör ha hög prioritet.\r\nDet finns olika uppfattningar om etappindelningen\r\ni projektet. Regeringens förslag är att starta bygget\r\nmed Ådalsbanan till Kramfors. Borgerliga\r\nledamöter från Västerbotten och Västernorrland\r\nhar lagt förslag om sträckan Örnsköldsvik--Husum.</pre><pre>Jag instämmer i utskottets bedömning att regering\r\noch riksdag skall fastställa de övergripande målen,\r\nmen Banverket med berörda intressenter --\r\nkommuner m.fl. -- får avgöra hur olika etapper\r\nskall tillkomma. Det viktiga för oss i Västerbotten\r\noch Västernorrland är att projektet nu finns med i\r\nplaneringen. Därmed bör regeringen med det\r\nsnaraste tillsätta en särskild utredningsman som\r\nskall utreda den vidare utbyggnaden. Jag\r\ninstämmer även i utskottets bedömning att\r\nvillkoren för medverkan från regionala intressenter\r\ninte skall komma att skilja sig från vad som\r\ntillämpas i övrigt för utbyggnaden av järnvägsnätet\r\ni vårt land.</pre><pre>Det finns många skäl för att bygga Botniabanan.\r\nJag tror att det viktigaste skälet är att Botniabanan\r\nskall finnas för att bidra till en regional balans i vårt\r\nland. Med detta yrkar jag bifall till propositionen.</pre><pre>Anf. 171  ELVY SÖDERSTRÖM (s) replik:</pre><pre>Herr talman! Efter att ha lyssnat på Ulla Orrings\r\nanförande har jag en rekommendation att ge\r\nhenne. Ulla Orring bör stödja de\r\nsocialdemokratiska reservationerna 4 och 13. Det\r\när fel av Ulla Orring och utskottsmajoriteten att\r\nställa sträckan Husum--Örnsköldsvik mot\r\nutbyggnaden av sträckan upp mot Kramfors. Vi\r\nmenar i vår reservation att det skall gå att klara\r\nbåde -- och. Därför tycker jag att Ulla Orring skall\r\nstödja vår reservation.</pre><pre>Anf. 172  ULLA ORRING (fp) replik:</pre><pre>Herr talman! Det är klart att det finns många\r\nåsikter om hur Botniabanan skall planeras och vilka\r\netapper som skall byggas ut. Jag tycker att\r\nutskottets majoritet har kommit fram till den rätta\r\nmodellen. Utbyggnaden får planeras med hjälp av\r\ndenna särskilda utredningsman som skall titta\r\nnärmare på detaljerna.</pre><pre>Jag är väldigt glad för att det för första gången har\r\nkommit ett förslag i en proposition från regeringen,\r\noch nu i betänkandet, om en Botniabana. Jag har\r\nmånga gånger talat för detta i talarstolen här i\r\nriksdagen. Men det har inte funnits något gehör\r\nfrån socialdemokratiskt håll i denna fråga.</pre><pre>Anf. 173  ELVY SÖDERSTRÖM (s) replik:</pre><pre>Herr talman! Det är bra att Ulla Orring har fört\r\nkampen för Botniabanan i riksdagen. Men den\r\nrätta modellen är faktiskt att ställa upp på att\r\nBotniabanan skall byggas i snabbare takt än vad\r\nutskottsmajoritetens förslag innebär. Vi menar att\r\nsträckan Örnsköldsvik--Husum har visat sig i flera\r\nutredningar vara mycket lönsam. Vi har från\r\nBanverket, SJ och Botniabanegruppen fått klart för\r\noss att det är en samhällsekonomiskt riktig\r\ninvestering att satsa på Botniabanan i dess helhet.</pre><pre>Man skall inte vänta med en riktig och viktig\r\ninvestering, utan man skall sätta full fart. Därför\r\nvidhåller jag, Ulla Orring, att ett bra sätt att klara\r\ndetta är att stödja den socialdemokratiska\r\nreservationen nr 13.</pre><pre>Anf. 174  ULLA ORRING (fp) replik:</pre><pre>Herr talman! Det är ju alltid roligt att det går att\r\nändra sig. Socialdemokraterna tog mer än tio år på\r\nsig att komma till insikt om Botniabanans\r\nbetydelse. Tidigare gällde det inte att snabba upp\r\nutan mest att bromsa. Den här regeringen och\r\nutskottsmajoriteten har lagt ned ett betydande\r\narbete på att föra fram Botniabanan till ett projekt\r\nsom kan genomföras och som kommer att vara till\r\nstor gagn för folket som bor utefter\r\nNorrlandskusten och för industrin. Det tycker jag\r\när allra viktigast i förslaget.</pre><pre>Man måste också vara realist. Jag undrar var\r\nSocialdemokraterna har de extra pengar som\r\nbehövs för att finansiera det förslag som Elvy\r\nSöderström för fram?</pre><pre>Andre vice talmannen anmälde att Elvy\r\nSöderström anhållit att till protokollet få antecknat\r\natt hon inte ägde rätt till ytterligare replik.</pre><pre>Anf. 175  STEFAN ATTEFALL (kds):</pre><pre>Herr talman! Väl utbyggd infrastruktur är något av\r\nnyckeln för ett lands och en regions utveckling. Väl\r\nfungerande kommunikationer kan frigöra de\r\nmöjligheter och resurser som finns i en region. Å\r\nandra sidan kan dåliga kommunikationer kväva\r\nspirande kreativitet och utvecklingskraft.</pre><pre>Framtidens arbetsmarknad kommer att vara ännu\r\nmer än hittills beroende av snabba och säkra\r\nkommunikationer, oavsett om vi pratar om tele-\r\noch datakommunikation, järnvägar, vägar, flyg\r\neller båt. Detta gäller i synnerhet i glest befolkade\r\nregioner, eftersom det i dessa områden krävs någon\r\nform av arbetsfördelning mellan olika orter. Det\r\nkan vara högre utbildning på ett ställe, tyngre\r\nindustri på ett annat ställe osv. Men goda\r\nkommunikationer bidrar också till ökad livskvalitet\r\ni form av bättre kontakter människor emellan.</pre><pre>Norrland, och för min del särskilt Västerbottens\r\nlän, behöver kanske mera än mer tätbefolkade\r\nområden goda kommunikationer.\r\nKommunikationsministern brukar säga att Sverige\r\nhar ett avståndshandikapp på ca 60 mil gentemot\r\növriga Europa -- och det stämmer. Men Norrland\r\nhar i genomsnitt det dubbla. Att undanröja detta\r\nhandikapp är kanske den viktigaste\r\nregionalpolitiska insatsen som kan göras -- kanske\r\nviktigare än många andra åtgärder som skall vidtas.</pre><pre>Herr talman! Jag vill beröra ett järnvägsprojekt\r\nsom färdigutbyggt kommer att bli en viktig\r\nkatalysator för att främja Norrlands utveckling.\r\nDet gäller Botniabanan, som också Ulla Orring har\r\nberört, och snabbtågsbanan mellan Sundsvall och\r\nUmeå. Det intressanta med detta projekt är att det\r\nenligt de kalkyler som finns uppvisar en hög\r\nsamhällsekonomisk lönsamhet. Lönsamheten skall\r\nvara högre än för både Götalandsbanan och\r\nNordlänken, vilket många kanske har svårt att\r\nförstå. Men det är faktiskt sant. Det här är alltså ett\r\nprojekt som både uppfyller de krav som\r\nstatsmakterna har på ett projekts lönsamhet och\r\ndessutom har stor betydelse för en regions\r\nutveckling. Jag skulle vilja gå så långt att jag jämför\r\nbetydelsen av denna investering med lokaliseringen\r\nav universitetet till Umeå. Jag tror nämligen att det\r\nkan bli likadana positiva följdeffekter.</pre><pre>Jag skall inte ta upp alla de fördelar jag kan se med\r\nen Botniabana. Men jag konstaterar att det är\r\notroligt värdefullt att regeringen, och även\r\nutskottet, ger principiellt klartecken för\r\nBotniabanan i det beslut vi skall fatta i dag. Det är\r\nett viktigt besked. Det är också bra att det finns\r\nungefär 1 miljard kronor reserverade inom de 32\r\nmiljarder kronor som avsätts till\r\njärnvägsinvesteringar. Jag är också glad över att\r\nledamöterna i trafikutskottet kraftigt tillskyndar av\r\nbanan. De tycker att banan bör ha hög prioritet. Av\r\nbetänkandet framgår det att inte minst mot\r\nbakgrund av det aktuella sysselsättningsläget är det\r\nenligt utskottets mening viktigt med ett snabbt\r\nigångsättande. Det önskar utskottet skall ges\r\nregeringen till känna.</pre><pre>Denna skrivning innebär bara en sak. Banverket\r\noch regeringen måste ge arbetet med projektering\r\noch igångsättande av banan högsta prioritet. Som\r\njag ser det bör förprojekteringen därför komma i\r\ngång redan under den kommande vintern. Jag kan\r\ninte tolka propositionen och utskottets skrivning,\r\noch det beslut vi skall fatta i dag, på något annat\r\nsätt.</pre><pre>Jag noterar också med glädje att motion T69, som\r\njag har väckt tillsammans med mina borgerliga\r\nkolleger på Västerbottensbänken, har blivit mycket\r\npositivt behandlad. Det gäller farhågorna om att\r\nnågra särskilda villkor för finansieringen skulle\r\nåläggas regionen jämfört med andra projekt. En\r\ndel debattörer har hävdat att så skall bli fallet.\r\nUtskottet betonar nu att så kommer inte att bli\r\nfallet. Det gäller också den låsning i propositionen\r\nsom fanns till att den första etappen skulle vara en\r\nupprustning av Ådalsbanan, vilket vi motionärer\r\nville låta vara en mer öppen fråga. Även på denna\r\npunkt går utskottet oss till mötes genom att anföra\r\natt det bör ankomma på Banverket att utifrån\r\nsamhällsekonomiska grunder avgöra vilken etapp\r\nav Botniabanan som skall komma först. Någon\r\nlåsning finns alltså inte, som jag uppfattar att Elvy\r\nSöderström har tolkat propositionen. Vilken etapp\r\nsom skall påbörjas först bedöms utifrån\r\nsamhällsekonomiska grunder. Jag tror att det är\r\nriktigt.</pre><pre>Av erfarenhet vet jag att Botniabanans fördelar blir\r\nallt tydligare ju mer olika beslutsfattare sätter sig in\r\ni projektet. Därför är jag inte orolig för att säga att\r\ndagens beslut kommer att vara genombrottet för\r\nBotniabanan. Vi vet i dag inte när hela\r\nBotniabanan upp till Umeå kan bli färdigställd. För\r\ndetta finns inte tillräckligt med pengar anslagna.\r\nMen jag är övertygad om att detta riksdagsbeslut\r\nkommer att bli starten på den process som skall\r\nleda fram till invigningsdagen. Därför är detta ett\r\nviktigt steg, även om arbetet med att förverkliga\r\nprojektet långt ifrån är färdigt utan bara är i sin\r\ninledning.</pre><pre>Jag noterar också att i den socialdemokratiska\r\npartimotionen nämns knappt Botniabanan vid\r\nnamn. Alla frågor om projektet överlåts utan\r\ntydliga ställningstaganden till Banverket. I\r\nreservation 1 klagar Socialdemokraterna på att\r\nBotniabanan inte kan fullföljas under\r\nplanperioden. Men man vågar sig inte på någon\r\ntydlig skrivning om att man vill ha en snabbare\r\nutbyggnad av Botniabanan. När vi sedan vet att det\r\ninte finns något gehör hos Allan Larsson och\r\nsocialdemokraterna i finansutskottet för de 200\r\nmiljarderna till investeringar i infrastrukturen,\r\nfaller den socialdemokratiska reservationen platt\r\ntill marken.</pre><pre>Jag noterar också att det är mycket positivt att\r\nVedaprojektet skall komma i gång utefter E 4 och\r\natt också E 10, E 12, E 14 och riksväg 45 för första\r\ngången finns med i stamvägnätet. Därmed får de en\r\nhögre prioritet i medelstilldelningen och i\r\nunderhållet.</pre><pre>Vad som är litet mer bekymmersamt är att E 4 norr\r\nom Sundsvall inte får några stora medel i utskottets\r\nförslag och i regeringens proposition. Det här skall\r\nses mot bakgrund av att en rad förbättringar för\r\nnärvarande pågår längs denna del av E 4 med hjälp\r\nav tidigare anvisade medel i extra projekt.\r\nDessutom skall Vedaprojektet byggas för 2\r\nmiljarder kronor, och det skall finnas utrymme för\r\nvissa punktinsatser längs sträckan med\r\nutgångspunkt i samhällsekonomiska\r\neffektivitetsskäl, miljö- och trafikskäl. Den nolla i\r\nen tabell i propositionen, och som många\r\ndebattörer har fastnat för, anger just en inriktning\r\noch är inte ett definitivt och exakt mått. Mot den\r\nbakgrunden yrkar jag bifall till hemställan i\r\ntrafikutskottets betänkande.</pre><pre>Anf. 176  ELVY SÖDERSTRÖM (s) replik:</pre><pre>Herr talman! Stefan Attefall tar upp vikten av bra\r\nkommunikationer. Det har flera talare understrukit\r\ni debatten. Hur kan då Stefan Attefall ställa upp på\r\nen inriktning på 0 kronor -- som han avslutade sitt\r\ninlägg med -- till satsningar på E 4 norr om\r\nSundsvall, förutom satsningen på Vedaprojektet?\r\nVi anser att det inte är till fyllest. Vi vet vilka\r\nytterligare behov som finns, främst av miljöskäl.\r\nJag vill peka på de miljöproblem som finns i\r\nSundsvall, och jag vill peka på de stora\r\nmiljöproblem som finns med tunga transporter\r\ngenom Örnsköldsviks centrum. Jag kan inte förstå\r\npå vilket sätt man förbättrar kommunikationerna\r\ngenom att ställa upp på en inriktning med 0 kronor.</pre><pre>Så till Bothniabanan. Det handlar inte om att jag är\r\norolig för vilken etapp vi skall börja med. I stället\r\nanser jag att man i fråga om den första etappen bör\r\nbygga ut både delen Örnsköldsvik--Husum och\r\ndelen upp till Kramfors. Jag vet att bl.a. delen\r\nÖrnsköldsvik--Husum kommer att kraftigt\r\nförstärka stambanan fram till dess att\r\nBothniabanan som helhet är färdigbyggd.</pre><pre>Även till Stefan Attefall har jag en\r\nrekommendation: Stöd reservation nr 13 från\r\nSocialdemokraterna!</pre><pre>Anf. 177  STEFAN ATTEFALL (kds)\r\nreplik:</pre><pre>Herr talman! Först några ord om E 4:an norr om\r\nSundsvall. 2 miljarder kommer att satsas på det s.k.\r\nVedaprojektet. För närvarande byggs det på en\r\nmängd olika platser utefter E :4:an för hundratals\r\nmiljoner kronor.</pre><pre>Man skall nog inte tolka -- jag försökte säga det i\r\nmitt tidigare inlägg -- tabellen i fråga så, att nollan\r\ninnebär 0 kr. Jag vet att en del socialdemokrater\r\nläser denna tabell mycket noga. Speciellt gäller det\r\nvissa rader där. Det handlar här i stället om\r\ninriktningen. Även i hemställan talas det om\r\ninriktningen på planeringen.</pre><pre>Det är sant att inga stora summor är avsatta för de\r\nkommande åren för just satsningar på E 4:an. Men\r\ndet innebär inte att inte bra punktinsatser med goda\r\nargument kan komma att inrymmas här. Jag tror att\r\nockså Elvy Söderström inser det när hon tar del av\r\nVägverkets förslag i höst som regeringen kommer\r\natt fastställa.</pre><pre>När det gäller Bothniabanan innebär ett stöd av den\r\nsocialdemokratiska reservationen inte någon som\r\nhelst förbättring. Dels bygger denna reservation på\r\nett luftslott i fråga om finansieringen, dels innebär\r\nett stöd för denna reservation avslag på de motioner\r\nsom bl.a. jag har väckt. Jag har nämligen noga läst\r\natt-satsen i det här avseendet. Man vågar inte ens\r\nskriva i sin reservation att man vill att\r\nBothniabanan snabbt skall byggas. Inte heller\r\nanges några konkreta starttidpunkter. I stället är\r\ndet en luddig skrivning om att man misstänker att\r\ndet här arbetet inte kommer att komma i gång och\r\nfärdigställas enligt de önskemål som finns.\r\nReservationen är alltså mycket svag.</pre><pre>Tyvärr är det väl just den här sortens vacklande som\r\npräglar Socialdemokraternas hållning i denna\r\nfråga. Man inser nu att man inte kan vara emot,\r\nmen man är heller inte helhjärtat för. Detta gäller\r\ninte Elvy Söderström, som har engagerat sig i\r\nfrågan. Däremot är man i partiet inte lika övertygad\r\nsom Elvy Söderström. När jag upptäcker att det\r\nfinns en harmoni hos er, blir jag nog mera positiv.</pre><pre>Anf. 178  ELVY SÖDERSTRÖM (s) replik:</pre><pre>Herr talman! Den socialdemokratiska\r\nreservationen är inte något luftslott. Låt mig anföra\r\nvad som står där: ''För att dessa storprojekt skall\r\nkunna förverkligas fordras en väsentligt högre\r\nplaneringsram, såsom föreslås i motion T71.''</pre><pre>Reservationen faller alltså inte platt till marken,\r\nsom Stefan Attefall sade. Genom att stödja\r\nreservationen medverkar man till ytterligare medel\r\ntill en snabbare utbyggnad av Bothniabanan.\r\nReservationen leder alltså till att rälsen snabbare\r\nkommer på plats.</pre><pre>Återigen några ord om vägarna. Jag är litet\r\nförundrad över hur man kan vara så glad över och\r\npositivt inställd till en inriktning som handlar om\r\n0 kr. Det gäller i alla fall inte mig. Men jag kan\r\nkanske få en förklaring av Stefan Attefall.</pre><pre>Anf. 179  STEFAN ATTEFALL (kds)\r\nreplik:</pre><pre>Herr talman! Jag är inte glad över att det inte finns\r\nnågra stora penningbelopp avsatta för en\r\nutbyggnad av E 4:an norr om Sundsvall. Jag\r\nkonstaterar bara att satsningar görs på olika håll\r\nutefter E 4:an. 2 miljarder kommer att utbetalas för\r\nett projekt som är mycket viktigt inte bara för\r\nVästernorrlands län utan också för Västerbotten\r\noch Norrbotten.</pre><pre>Vidare konstaterar jag att nollan i den tabell som\r\nElvy Söderström har läst mycket noga inte betyder\r\n0 kr. I stället handlar det om en grovare inrikting\r\nvad gäller medelstilldelningen.</pre><pre>Jag vill gärna ha mera pengar till allting. Men jag\r\ninser att det finns begränsningar och prioriteringar.\r\nSett till hela Norrland -- Gävleborgs län och\r\nVästernorrlands län samt Västerbotten och\r\nNorrbotten -- och de stora E 4-stråken genom\r\nNorrland tycker jag ändå att tilldelningen är\r\nhyfsad. Däremot finns det alltid önskemål om mera\r\natt fylla på med.</pre><pre>Slutligen några ord om Bothniabanan. Som har\r\nframkommit tidigare i den här debatten föreslås\r\nökade investeringar om 200 miljarder. Därmed kan\r\nman visa snällhet mot alla intressen och krav runt\r\nom i landet. Men en trovärdig ekonomisk politik\r\ninnebär att motioner och reservationer i\r\ninfrastruktursammanhang följs upp även i den\r\nekonomiska politiken.</pre><pre>Jag har roat mig med att läsa det betänkande från\r\nfinansutskottet som vi skall debattera i morgon.\r\nDär finns inte någon som helst finansiering när det\r\ngäller vad Socialdemokraterna lovat i\r\ntrafikutskottet. Vad socialdemokraterna i\r\ntrafikutskottet gör har icke stöd hos\r\nsocialdemokraterna i finansutskottet. Den\r\ndiskussionen måste ni först föra internt. När ni har\r\ntagit upp den diskussionen kan jag börja tro på era\r\nord. Fram till dess har jag dock svårt att tro på dem.</pre><pre>Anf. 180  SIGGE GODIN (fp):</pre><pre>Herr talman! Med anledning av den\r\nkulturhistoriska debatten här för en stund sedan vill\r\njag citera vad riksrådet Carl Bonde skrev 1635 till\r\nAxel Oxenstierna: ''I Norrland hava vi inom våra\r\ngränser ett Västindien blott vi förstå att bruka det.''</pre><pre>Det förståndet har man. Norrländsk exportindustri\r\när av avgörande betydelse för Sverige som helhet.\r\nUnder 1990 hade de fem Norrlandslänen ett\r\nnettoexportöverskott på över 46 miljarder kronor.\r\nDet ger i Norrbotten 19 000 kr per invånare över\r\nriksgenomsnittet. I Västerbotten är motsvarande\r\nsiffra 17 800 kr, i Västernorrland 22 700 kr, i\r\nJämtland 26 500 kr och i Gävleborg 13 100 kr. Vad\r\nsom är intressant med dessa siffror är helheten,\r\nSveriges totala möjligheter att inte bara befästa sin\r\nposition som exportnation utan också\r\nvidareutveckla och effektivisera exporten.</pre><pre>En helt avgörande faktor är våra möjligheter att\r\növer ett dygn transportera norrländska\r\nexportprodukter ner till Europa. För detta behövs\r\ndet en betydande upprustning av infrastrukturen,\r\ninte minst i Norrlandslänen. Det är därför\r\nglädjande att notera den satsning som regeringen\r\nnu gör för att förbättra och bygga ut\r\ninfrastrukturen.</pre><pre>Inte minst viktigt är det att riksdagen följer\r\nregeringens linje när det gäller byggandet av\r\nVedabron över Ångermanälven. Jag förutsätter,\r\nherr talman, att Vägverket utnyttjar den\r\narbetskraft och de maskiner som är lediga och\r\nsätter i gång byggandet av Vedabron direkt efter\r\ndet att riksdagen fattat beslut.</pre><pre>Herr talman! I årtionden har frågan om ett\r\ndubbelspår på stambanan diskuterats. På grund av\r\ntopografi och orimliga kostnader har projektet inte\r\nförverkligats. Ett byggande av Bothniabanan\r\nskulle, till en lägre kostnad, få samma effekt som\r\nett dubbelspår på stambanan, samtidigt som man\r\nskulle få fördelen av snabba förbindelser mellan\r\nkuststäderna.</pre><pre>I betänkandet finns ett resonemang om att överlåta\r\nåt Banverket att avgöra om Bothniabanan skall\r\npåbörjas med Husumspåret. Regeringen föreslår\r\natt man skall prioritera sträckningen med\r\nÅdalsbanan till Kramfors. Banverket har bekräftat\r\natt det är mycket god samhällsekonomi att bygga\r\nBothniabanan som helhet. Jag finner det angeläget\r\natt första etappen av Bothniabanan blir en\r\nupprustning av Ådalsbanan, vilket innebär en\r\nförlängning av Ostkustbanan från Härnösand mot\r\nKramfors.</pre><pre>Därmed tillgodogör man sig fördelen med att\r\nsnarast få en upprustad bana på sträckan mellan\r\nHärnösand och Kramfors och vidare upp till\r\nÖrnsköldsvik. En byggstart med Husumspåret\r\ninnebär att man missar effekten att tillgodose\r\npersontransporterna mellan ett antal städer utefter\r\nNorrlandskusten. I varje fall får man vänta i åratal\r\npå detta. En sammanhängande sträckning mot\r\nStockholm genom en upprustning av Ådalsbanan\r\ntycker jag är så väsentlig att det är där man skall\r\nbörja.</pre><pre>Jag förutsätter att Banverket kommer att följa\r\nregeringens synpunkter i den här frågan.</pre><pre>Med anledning av Elvy Söderströms synpunkter\r\nhär vill jag säga att jag inte riktigt begriper vad\r\nSocialdemokraterna säger. Jag ursäktar Elvy\r\nSöderström när det gäller de synpunkter hon här\r\nanför. Hon är ju relativt ny i Sveriges riksdag. Men\r\nvi som har varit med några år och som har\r\nkonstaterat vilka insatser beträffande\r\ninfrastrukturen i Norrland som\r\nSocialdemokraterna har gjort kan klart och\r\nentydigt säga att dessa verkligen har varit\r\nbristfälliga.</pre><pre>Herr talman! Jag noterar med stor glädje att två\r\nviktiga infrastrukturprojekt i Västernorrland nu får\r\nsin start, inte enbart för Norrland utan för att\r\nexportindustrin skall få en väl fungerande\r\ninfrastruktur, som ger exportinkomster till glädje\r\nför hela Sverige.</pre><pre>Herr talman! Med detta yrkar jag bifall till\r\nutskottets hemställan.</pre><pre>Anf. 181  ELVY SÖDERSTRÖM (s) replik:</pre><pre>Herr talman! Till Sigge Godin vill jag säga att det\r\nför mig och oss socialdemokrater inte handlar om\r\nantingen--eller. Jag vill än en gång påpeka att vi i\r\nvår reservation föreslår att ramen för\r\njärnvägsinvesteringar skall utökas till en betydligt\r\nstörre summa. Då ryms både--och.</pre><pre>Jag vill påminna Sigge Godin om att sträckan\r\nÖrnsköldsvik--Husum har väldigt stor betydelse för\r\nden oerhört viktiga industri vi har. Ett av Europas\r\nstörsta pappers- och massakombinat finns i Husum.\r\nDet är viktigt att även den industrin får del av bra\r\nkommunikationer, och får bra möjligheter att\r\nsnabbt nå sina kunder med produkter. För att det\r\nskall vara möjligt krävs att sträckan Örnsköldsvik--\r\nHusum så snart som möjligt byggs ut.</pre><pre>Sigge Godin säger att han förlåter mig för mina\r\nåsikter eftersom jag är så ny i riksdagen. Men\r\ndenna uppfattning har inte bara jag. Den delas av\r\nSocialdemokraterna. Då får Sigge Godin förlåta\r\nalla socialdemokrater vad gäller synen på\r\nsatsningar på järnvägsutbyggnad.</pre><pre>Anf. 182  SIGGE GODIN (fp) replik:</pre><pre>Herr talman! Det är rätt intressant att höra Elvy\r\nSöderström. Hon säger att man skall utöka ramen.\r\nVarför har ni inte utökat ramarna under alla år\r\ntidigare? Husumspåret har, vad jag vet, varit\r\naktuellt i minst 20 år. Vi har väntat i 20--30 år på\r\nandra investeringar i infrastrukturen i hela\r\nNorrland. Det har inte gjorts några insatser. Men\r\nnu, när ni är i opposition, går det bra att bara plussa\r\npå och säga att man skall bygga allt på en gång.</pre><pre>Uppriktigt sagt tycker jag att det är konstigt att ni\r\ninte säger att ni vill börja bygga Botniabanan i\r\nHaparanda och fortsätta neröver.</pre><pre>Allt skall göras på en gång, nu. Under lång tid,\r\nkanske 50 år, har ni inte gjort ett smack. Jag blir\r\nhelt enkelt upprörd.</pre><pre>Jag kan faktiskt ursäkta Elvy Söderströms syn på\r\ndessa frågor. Men förre kommunikationsministerns\r\ninsatser kan jag inte ursäkta. Han har, som\r\nvästerbottning och norrlänning, haft alla\r\nförutsättningar ...</pre><pre>Anf. 183  ANDRE VICE TALMANNEN:</pre><pre>Repliken gäller Elvy Söderström.</pre><pre>Anf. 184  SIGGE GODIN (fp) replik:</pre><pre>Herr talman! Jag behöver berätta litet historia för\r\nElvy Söderström, så att hon kan följa med i\r\nkammarens resonemang, i varje fall sedan 1985.</pre><pre>Jag skulle vilja påstå att det inte har skett några\r\ninsatser för norrländsk infrastruktur. Det har vi\r\nmissat mycket export på. Vi hoppas att det skall bli\r\nen förbättring, nu när vi får nya förslag.</pre><pre>Anf. 185  ELVY SÖDERSTRÖM (s) replik:</pre><pre>Herr talman! Jag tackar Sigge Godin för det sista,\r\nmen jag kan mitt partis historia. Men vad är det för\r\nhistoria som har utmålats här i kammaren i dag?\r\nUlla Orring lägger in en betydelse i Botniabanan\r\noch pekar på vikten av att just sträckan Husum--\r\nÖrnsköldsvik byggs ut. Sigge Godin, som tillhör\r\nsamma parti, talar om vikten av att just sträckan\r\nupp till Kramfors byggs ut.</pre><pre>Vad som händer är att ni säger antingen--eller, och\r\nvi säger både--och. Vi kräver inte att allt skall\r\nbyggas på en gång. Vi kräver att det i den första\r\netappen i utbyggnaden av Botniabanan skall ingå\r\nbåda de delar som jag tror jag har nämnt hundra\r\ngånger i dessa replikskiften.</pre><pre>Herr talman! Det har även tidigare gjorts stora\r\nsatsningar på infrastrukturen i Norrland. Vi kan\r\ntycka att det inte är tillräckligt. Om jag inte minns\r\nfel, tror jag att Sigge Godin, när han nyttjar flyget\r\ntill Midlanda flygplats, nyttjar Deltavägen. Jag tror\r\natt han bor så till. Mig veterligt kom Deltavägen till\r\nunder förra mandatperioden. Då hade vi en\r\nsocialdemokratisk regering. Även Sigge Godin\r\nmåste läsa på historien litet mer.</pre><pre>Anf. 186  SIGGE GODIN (fp) replik:</pre><pre>Herr talman! Det var att ta till, att ta upp den lilla\r\nstumpen Deltavägen när man talar om historien.\r\nJag konstaterade också i förra valrörelsen att\r\ndåvarande kommunikationsministern grävde en\r\ngrop med grävmaskin, och sedan var det bra. Inget\r\nmer kom till förrän långt senare. Det är den\r\nsocialdemokratiska historien.</pre><pre>Jag tycker faktiskt att man skall prioritera med\r\nmåtta när man under i alla fall 40--50 år inte har\r\nprioriterat Norrland över huvud taget när det gäller\r\ninfrastruktur. När nu Socialdemokraterna inte har\r\nså många argument, konstaterar man i stället att det\r\nråder osämja mellan en ledamot i Västerbotten och\r\nen ledamot i Västernorrland. Tillåt mig att ha min\r\negen åsikt, Elvy Söderström. Jag tycker faktiskt att\r\ndet är tillåtet för andra att ha det också. Jag tror att\r\nUlla Orring står för sin åsikt, även om vi inte tycker\r\natt det skall grävas på exakt samma ställe.</pre><pre>Andre vice talmannen anmälde att Elvy\r\nSöderström anhållit att till protokollet få antecknat\r\natt hon inte ägde rätt till ytterligare replik.</pre><pre>Anf. 187  LENA KLEVENÅS (s):</pre><pre>Herr talman! Mitt anförande handlar också om\r\nVästernorrland.</pre><pre>Riksdagen har instiftat naturresurslagen och i\r\nlagtexten angett några områden av speciellt högt\r\nnatur- och kulturintresse, s.k. riksintressen, och\r\nangett att dessa områden skall skyddas mot\r\nexploatering. Ett av de mest kända av dessa\r\nområden är Höga kusten. Här föreslår trots detta\r\ntrafikutskottet att en ny bro och en ny motorväg\r\nskall byggas rakt igenom detta riksintressanta\r\nområde, som hittills varit förskonat från denna typ\r\nav exploatering.</pre><pre>Om inte regeringen besinnar sig och tillämpar den\r\nlagstiftning som finns, kommer förmodligen\r\nbyggandet av denna nya väg och bro att bli\r\nprejudicerande. Vilka områden kommer i\r\nframtiden att skyddas mot exploatering om inte\r\nHöga kusten skyddas? I vilket annat område\r\nkommer man att kunna peka på så höga\r\nskyddsvärden, som där den s.k. Vedabron med 14\r\ntillhörande mindre broar skall skära sönder\r\nkulturmiljöerna och landskapsbilden?</pre><pre>Herr talman! Jag anser att det är en fara för\r\ndemokratin om riksdagen stiftar lagar som vi sedan\r\ninte följer. Om Vedabron byggs bör riksdagen ta\r\nkonsekvenserna av det beslutet och avskaffa de\r\nparagrafer i naturresurslagen som avsåg att skydda\r\nvärdefulla natur- och kulturområden mot\r\nexploatering.</pre><pre>Regeringen skriver i sin proposition att Vägverket\r\nbedömt miljökonsekvensbeskrivningarna för de\r\nalternativa sträckningarna vid Veda och vid Sandö\r\nsom i stort sett likvärdiga. Det kan inte vara sant.\r\nSandöbron finns redan och går i utkanten av\r\nHögakusten-området. Byggandet av Vedabron\r\nkommer att innebära ett nytt stort ingrepp i ett\r\nområde som riksdagen beslutat skulle skyddas mot\r\nexploatering.</pre><pre>Vedabron kommer inte heller att ersätta\r\nSandöbron, som ändå måste repareras eller\r\nnykonstrueras för att också den skall fungera i\r\nframtiden. Bättre ur både miljö- och\r\ntransportsynpunkt hade varit att Botniabanan och\r\nSandöbron hade prioriterats före Vedabron.</pre><pre>Herr talman! Därför yrkar jag bifall till motion T76,\r\nyrkande 1 under mom. 9, innebärande att\r\nVedabron ej skall ingå i det nationella\r\nstamvägnätet.</pre><pre>Anf. 188  SIGGE GODIN (fp) replik:</pre><pre>Herr talman! Jag vill bara kort säga till Lena\r\nKlevenås att vägen inte går rätt igenom\r\nnaturområdet utan i kanten. Vi har tyvärr fått göra\r\ndenna avvägning. Man kan som miljövän vara\r\nbesviken över att vi tvingas till detta.</pre><pre>Lena Klevenås talar om att man förstör\r\nkulturmiljö. Då vill jag se vad det blir kvar av\r\nKlockestrand om man skulle förbättra Sandöbron\r\noch bygga om E 4 norr om Sandöbron. Den skulle\r\ngå genom den lilla byn Klockestrand, och då\r\nkommer det inte att finnas kvar ett enda hus där,\r\nvad jag kan förstå. Dessutom tvingas man gå med\r\ntunnlar genom bergen osv. Det skulle bli ett\r\ningrepp som vi mycket länge skulle beklaga att vi\r\ngivit tillåtelse till.</pre><pre>Anf. 189  LENA KLEVENÅS (s) replik:</pre><pre>Herr talman! Jag håller inte med om den\r\nbeskrivning Sigge Godin gör. Han menar att den\r\nnya vägen och den nya Vedabron går i kanten av\r\nHöga kust-området. De skär tvärs igenom\r\nNorabygden, som är speciellt intressant och har\r\nmängder med fornlämningar. Det finns alternativ.\r\nMan hade kunnat reparera eller nykonstruera\r\nSandöbron på samma ställe som tidigare och\r\nskydda dessa områden. Jag begriper inte vad\r\nnaturresurslagen skall ha för funktion om vi inte\r\nlyckas bevara de områden som vi själva har utpekat\r\nsåsom varande av riksintresse.</pre><pre>Anf. 190  SIGGE GODIN (fp) replik:</pre><pre>Herr talman! Som västernorrlänning kan jag bara\r\nkonstatera att jag tycker att det skulle vara ett\r\ningrepp i kulturmiljön i Klockestrand att reparera\r\nSandöbron. Jag har också varit inne på den tanken.\r\nTillfarterna till denna gamla bro måste förbättras\r\npå grund av de branta backar som finns. Man kan\r\nrimligen inte acceptera att de skall vara kvar när\r\nman gör en nybyggnation. Då får man ett ingrepp\r\nsom jag skulle beklaga väldigt mycket.</pre><pre>Jag kan samtidigt också beklaga att vi har tvingats\r\nin i kanten av naturskyddsområdet, men ibland får\r\nman prioritera som politiker. Vi får hoppas att det\r\nhär ändå blir en bra lösning, samtidigt som vi får en\r\nmycket, mycket kortare sträckning av E 4.</pre><pre>Anf. 191  LENA KLEVENÅS (s) replik:</pre><pre>Herr talman! Jag tycker fortfarande att detta\r\ningrepp är stort och allvarligt. Det gäller inte bara\r\nen stor bro -- det sägs att det är Europas största\r\nhängbro. Ytterligare 14 broar skall byggas inom ett\r\ngeologiskt mycket komplicerat område som inte\r\nheller är utforskat ur kultursynpunkt. Det var just\r\nlandskapsbilden som man skulle bevara i detta\r\nområde.</pre><pre>Jag tycker att man åtminstone borde ha prövat\r\nprojektet enligt naturresurslagen, och det sker inte\r\ni det här fallet. Jag tycker att det är allvarligt, och\r\njag tror att det kommer att bli prejudicerande. Jag\r\nhar svårt att se vilka andra områden som skulle ha\r\nhögre skyddsintressen.</pre><pre>Anf. 192  GEORG ANDERSSON (s):</pre><pre>Herr talman! Timmen är sen, men debattlusten är\r\nstor. Mot den bakgrunden vill jag säga att det är\r\nväldigt otillfredsställande att vi skall tvingas till en\r\nså komprimerad behandling av ett så stort och\r\nviktigt ärende som är fallet här i kväll. Jag beklagar\r\ndetta.</pre><pre>Jag tycker också att kommunikationsministerns\r\nframträdande här var mycket anmärkningsvärt.\r\nHan gästspelade en kort stund för att göra ett stort\r\nangrepp på den socialdemokratiska ekonomiska\r\npolitiken, men hade mycket litet att säga om den\r\nproposition som han har presenterat om\r\nkommunikationerna.</pre><pre>Han angrep Socialdemokraternas finansiering av\r\ninfrastruktur och prisade sin egen. Hans eget\r\nförslag -- regeringens förslag -- var att låna till allt.\r\nVartenda gruslass och varenda meter asfalt skulle\r\nman gå till Riksgälden och låna pengar till. Det är\r\ningen heroisk insats när det gäller investeringar.</pre><pre>Till Lena Klevenås, talaren före mig, vill jag säga\r\nföljande. Den 22 augusti 1991 var för mig en stor\r\nglädjens dag. Då undertecknade jag regeringens\r\nbeslut om att bygga en ny förbindelse över\r\nÅngermanälven. Jag har här en kopia av det\r\nbeslutet. Det står att regeringen beslutar att\r\ninvesteringen skall genomföras i enlighet med\r\növerenskommelser, och att Vägverket för detta\r\nändamål får belasta anslaget K 1. Beslutet fattades\r\nför snart två år sedan.</pre><pre>Jag var glad därför att denna nya bro skulle\r\nförkorta avståndet mellan landet norr om\r\nÅngermanälven och landet söder därom med mer\r\nän 8 kilometer. Jag var glad därför att lastbilarna\r\ndärmed kommer att kunna köra med full last. I dag\r\nfår sådana lastbilar gå en omväg på över fyra mil,\r\noch det är väldigt dåligt ur miljösynpunkt och ur\r\ntransportekonomisk synpunkt.</pre><pre>Av dessa skäl är Vedaprojektet oerhört viktigt för\r\nden norra tredjedelen av Sverige. Vi tycker faktiskt\r\natt det är väldigt angeläget att det nu genomförs,\r\noch att pengarna äntligen kommer på rätt ställe.\r\nMats Odell har ju använt de tidigare tilltänkta\r\npengarna till andra ändamål under denna tid.</pre><pre>Rolf Clarkson gjorde en historisk exposé. Jag tycker\r\natt det är förvånande att han glömde regeringens\r\nförslag och riksdagens beslut våren 1991 när det\r\ngäller infrastrukturen. Då fattade vi här i\r\nkammaren ett beslut om att\r\ninfrastrukturinvesteringarna skulle inriktas på\r\nnivån 100 miljarder kronor under 90-talet. Ändå\r\nsäger de borgerliga nu att ingen annan regering än\r\nden nuvarande har satsat så mycket. Man talar om\r\ndet trendbrott som skall ha inträffat.</pre><pre>Under den tid den borgerliga regeringen har suttit\r\nhar den ju braverat med att det nu satsas väldigt\r\nmycket på infrastrukturen. Varför har man kunnat\r\ngöra det? Jo, därför att man har spenderat de\r\npengar som vi tog fram våren 1991. Det är bra, men\r\ndet är inte något nytt initiativ från den nuvarande\r\nregringen.</pre><pre>Rolf Clarkson talar om kapitalförstöring.\r\nKapitalförstöring inom infrastrukturen uppstår när\r\nman inte underhåller. Det förslag som regeringen\r\nnu lägger fram och som riksdagens majoritet\r\ntillstyrker innebär att underhållsanslaget inte ökar.\r\nSå är det. De socialdemokratiska reservationerna\r\ninnebär ett plus på tre och en halv miljard för\r\nvägunderhållet och på en och en halv miljard för\r\njärnvägsunderhållet. Det skulle motverka\r\nkapitalförstöringen! Men regeringens och\r\nutskottsmajoritetens förslag innebär att\r\nkapitalförstöringen fortsätter.</pre><pre>Trafikutskottets majoritet är väldigt välvillig till\r\nmånga projekt, men tillför inga pengar utöver vad\r\nregeringen har föreslagit. Det kallar jag överbud.\r\nUtskottet försöker packa mer i en påse som är\r\nalldeles för trång. Det är ett underkännande av\r\nBanverkets och Vägverkets planering och\r\nbedömning. Där konstateras det att man inte kan\r\ngenomföra allt som trafikutskottet ställer i utsikt\r\ninom de snäva ekonomiska ramar som föreslås.</pre><pre>Jag vill säga något kort om den norra regionen.\r\nStefan Attefall och jag och övriga\r\nNorrlandsriksdagsmän fick ett brev från\r\nvägdirektören i vårt vägdistrikt. Han konstaterar\r\natt propositionen inte innebär några pengar till E 4\r\nnorr om Sundsvall, till E 12 genom Västerbottens\r\nlän eller till riksväg 45 genom hela inlandet. Det är\r\nhans tolkning av propositionen, och ingen har\r\nmotsagt honom.</pre><pre>I stambanan genom övre Norrland görs mycket\r\nbegränsade tilläggsinvesteringar. För\r\nBothniabanan innebär regeringens förslag inte en\r\nkrona under tioårsperioden framöver. Det\r\nregeringen föreslår är en upprustning av\r\nÅdalsbanan, men det är icke\r\nBothniabaneprojektet. Nu säger\r\nutskottsmajoriteten att den kan tänka sig att flytta\r\npengarna för Ådalsbanan till Husumspåret. Men\r\nför att komma ned till Sundsvall på en Bothniabana\r\nmåste man ju också utnyttja Ådalsbanan. Bestäm\r\ner nu för vad ni vill satsa på! Med ert förslag blir det\r\ningen Bothniabana.</pre><pre>Utskottsmajoriteten accepterar dessutom att\r\nkommunerna i området skall stå för ca 10 % av\r\nkostnaden. Det skulle innbära att kommunerna\r\nÖrnsköldsvik, Nordmaling och Umeå skall stå för\r\nca 800 miljoner om man bygger upp till Umeå.</pre><pre>Nej, Stefan Attefall, framtiden för Bothniabanan\r\när mycket mörk om den socialdemokratiska\r\nreservationen faller här i dag. Det är genom\r\nförslagen i den socialdemokratiska reservationen\r\nsom utrymme ges för att över huvud taget börja\r\nbygga Bothniabanan.</pre><pre>Anf. 193  STEFAN ATTEFALL (kds)\r\nreplik:</pre><pre>Herr talman! Visserligen är jag inte\r\nkommunikationsminister, men som ledamot av\r\nfinansutskottet skulle jag gärna vilja kommentera\r\ndet Georg Andersson tog upp om finansieringen av\r\ninfrastrukturinvesteringarna.</pre><pre>Jag vill först uppmärksamma Georg Andersson på\r\natt den fond som Georg Andersson ville bygga upp\r\nför några år sedan avstyrktes av ett enigt\r\nfinansutskott och avslogs av riksdagen. Det är\r\nungefär samma principiella resonemang som ligger\r\nbakom att finansutskottet nu avstyrkte förslag om\r\njust denna lånemodell. Utskottet ville däremot ha\r\nen fördjupad analys av hur riksdagen kan utöva sin\r\nfinansmakt när det gäller\r\nlånefinansieringsmodeller, men också av hur man\r\nkan klara redovisningen av drift- och\r\nkapitalutgifter.</pre><pre>Det innebär ingenting i sak för själva\r\ninvesteringsvolymen. Det handlar om\r\nbudgetteknik. Det finns andra uppfattningar i\r\nriksdagen än vad som har funnits i regeringen.</pre><pre>Om Georg Andersson hade lyssnat till\r\nkommunikationsminister Mats Odell hade han fått\r\nen redovisning av -- om han inte visste det tidigare --\r\nhur mycket luft det var i de där miljarder som fanns\r\nmed i den trafikinvesteringsplan som Georg\r\nAndersson själv lade fram. Det var egentligen bara\r\n10 miljarder som var finansierade utöver de\r\nordinarie anslagen på ungefär 4,5 miljarder per år.\r\nResten fanns inte. De 10 miljarder som inte fanns\r\ndå är finansierade i det beslut som riksdagen i dag\r\nkommer att fatta.</pre><pre>Självfallet är vi som är tillskyndare av\r\nBothniabanan inte nöjda med att det finns med\r\nbara en miljard av beräknade 7 à 8 miljarder. Men\r\nen miljard är mer än noll, och en miljard finns också\r\nmed i propositionen och utskottets betänkande\r\ninom realistiska ramar -- detta till skillnad från den\r\nsocialdemokratiska politiken, som bygger på\r\nluftslott. Socialdemokraterna i trafikutskottet har\r\ninte fått stöd ens av sina partivänner i\r\nfinansutskottet. Därför är den här reservationen\r\nutan tyngd och värde i praktiken.</pre><pre>Slutligen bara några ord om E 4 i norra delen av\r\nSverige. Självfallet beklagar jag att det inte går att\r\nfå fram mer pengar nu. Jag sade i mitt anförande\r\natt det kommer pengar till E 4 i Vedaprojektet. Det\r\nbyggs för närvarande på en lång rad platser efter E\r\n4 i bl.a. Västerbotten och Norrbotten. Det kommer\r\ndessutom att finnas utrymme för olika typer av\r\npunktinsatser. Jag har forskat i detta och talat med\r\nsåväl departement och myndigheter som Vägverket\r\nregion Norr om detta.</pre><pre>Detta kommer att klarna för Georg Andersson och\r\nandra under höstens arbete med att konkretisera\r\ndet beslut som vi kommer att fatta i dag. Självfallet\r\nkan man önska mer, men man får inte gapa för\r\nmycket, för då kan man mista hela stycket. Det\r\nordspråket, som vi hört tidigare i dag i kammaren,\r\ntror jag faktiskt att det är värt att tänka på.</pre><pre>Anf. 194  GEORG ANDERSSON (s)\r\nreplik:</pre><pre>Herr talman! Om man har noll, är det inte så\r\nmycket att förlora, även om man förlorar hela\r\nstycket.</pre><pre>Det är ju litet märkligt att vi nu skall fatta ett beslut\r\noch Stefan Attefall säger att om vi forskar, så\r\nkommer vi att upptäcka att det finns pengar\r\nnågonstans. Jag skulle önska att man redovisade\r\nvar pengar finns redan när man fattar beslutet.</pre><pre>När de borgerliga ledamöterna diskuterar\r\nBothniabanan, gör de en omdefinition och försöker\r\ndärmed klara en omöjlig debatt. Bothniabanan\r\nbörjar i Kramfors och går norrut upp till Umeå.</pre><pre>Nu säger man att vi skall rusta upp Ådalsbanan upp\r\ntill Kramfors och att vi därmed har gjort en första\r\netapp på Bothniabanan. Men det är ju när man\r\ngjort upprustningen upp till Kramfors som man har\r\nkommit fram till det som skall vara Bothniabanan.\r\nGör ni den upprustningen, har ni inga pengar för\r\nfortsättningen norr om Kramfors och därmed inga\r\npengar till Bothniabanan.</pre><pre>Då säger ni att ni då i stället skall ta en bit längre\r\nnorrut, mellan Husum och Umeå. Men därmed tar\r\nni bort pengar från Ådalsbanan. Då säger Sigge\r\nGodin att det inte är meningen, utan han utgår från\r\natt avsikten med propositionen och\r\nutskottsbetänkandet är att Ådalsbanan och inte\r\nHusumspåret skall byggas.</pre><pre>När det gäller vägarna konstaterar vägdirektören\r\natt det inte finns några pengar för vägarna norr om\r\nSundsvall. Det har här varit en lång debatt om stora\r\ninvesteringar i Umeå, en debatt som Stefan Attefall\r\noch hans partivänner har deltagit i. Plötsligt\r\nupptäckte man häromveckan att det faktiskt inte\r\nfinns några pengar att diskutera. Ändå är Stefan\r\nAtterfall oerhört nöjd med sakernas tillstånd. De\r\nkan inte gärna glädja många andra än hans allra\r\nnärmaste.</pre><pre>När det gäller finansieringen har\r\nkommunikationsministern föreslagit att man skulle\r\nskulle låna till allt. Man säger att det var en mycket\r\nfin lösning. När vi våren 1991 lade fram ett förslag\r\nanvisade vi omedelbart 10 miljarder, som ni nu har\r\nbörjat hantera genom att bygga. Det är bra det. För\r\natt planeringsramen på 20 miljarder i årliga anslag\r\nunder 10 år gav vi ca 50 miljarder. Det var inte\r\nnågon dålig pott som vi började med genom det\r\nbeslutet.</pre><pre>Anf. 195  STEFAN ATTEFALL (kds)\r\nreplik:</pre><pre>Herr talman! Regeringens förslag innebar att man\r\nskulle inrätta ett anslagskonto på statsbudgeten.\r\nMan skulle alltså ha 100 miljarder under 10 år och\r\nhelt enkelt betala en tiondel varje år. Men man\r\nskulle låna upp mer pengar för kraftsamlingar i\r\ninvesteringar under de närmaste åren. Den\r\nlånefinansieringen innebär ju inte att pengarna inte\r\nskall betalas. Varje år skall det betalas räntor och\r\namorteringar. Det var inte detta det handlade om.</pre><pre>När man sammanställer de ändringar som\r\ntrafikutskottet och finansutskottet har gjort finner\r\nman att det inte blir någon skillnad i\r\nupplåningsbehovet. Det är mer en\r\nredovisningsteknisk skillnad. Gör alltså ingen\r\nstörre affär av detta än den affär som vi hade för tre\r\når sedan, när den lånefond som Georg Andersson\r\nhade föreslagit inte gick igenom i riksdagen. Det är\r\nden typen av debatt det handlar om.</pre><pre>För Bothniabanan har utskottet föreslagit att\r\nungefär en miljard skall avsättas för en första etapp.\r\nExakt vilken etapp som skall vara den första\r\nuppdras det åt Banverket att bedöma.</pre><pre>Det är riktigt att det inte finns några mer pengar för\r\ndetta. Men för att ett sådant här projekt skall kunna\r\nförverkligas går det oftast inte att ta hela stycket på\r\nen gång. Vi får nu en miljard, och vi skall jobba\r\nvidare på att få fler miljarder. I Västerbotten har\r\nman dragit i gång en namninsamling för att öka\r\ntrycket och få ett folkligt krav bakom detta projekt.\r\nSocialdemokraterna är inte intresserade att vara\r\nmed om detta. Om tre år kommer beslutet att\r\nrevideras, och om sex år sker det ytterligare en\r\nrevidering. Det gäller att ligga på och visa att det\r\nfinns argument för den här banan.</pre><pre>Trafikutskottets skrivning på den här punkten visar\r\nklart att banan har hög prioritet, och banan har\r\nkommit längre än vad den någonsin hade gjort med\r\nen socialdemokratisk majoritet i riksdagen.</pre><pre>Jag är inte nöjd med alla delar av propositionen.\r\nJag inser att det handlar om att hitta en rimlig\r\navvägning och om att ge och ta. Jag försöker bara\r\ntala om för Georg Andersson och andra\r\nsocialdemokrater som bara ser det negativa i allting\r\natt det händer också positiva saker. Det byggs för\r\nfullt efter E 4 i Norrland. Vi har också\r\nVedaprojektet. Att påstå att det inte finns\r\nnågonting är därför fel.</pre><pre>Det är inte heller så att Vägverkets direktör sagt att\r\ndet inte finns några pengar. Han har skrivit att att\r\nmedlen för satsningar på E 4 i norr är små. Det är\r\nriktigt, och det beklagar jag. Men mitt alternativ är\r\natt stödja en överbudspolitik som innebär att\r\ninvesteringarna fördubblas men där man inte har\r\nmed sig ens de socialdemokratiska ledamöterna i\r\nfinansutskottet på den politiken. Vad är den då\r\nvärd när det kommer till kritian och när\r\nSocialdemokraterna eventuellt får\r\nregeringsmakten? Det är det som är frågan. Men\r\nden vill Georg Andersson aldrig svara på.</pre><pre>Anf. 196  GEORG ANDERSSON (s)\r\nreplik:</pre><pre>Herr talman! Vi har fått en skrivelse från\r\nvägdirektören i Luleå. Den kan ju Stefan Attefall\r\nta fram och läsa en gång till. I skrivelsen\r\nkonstaterar han att regeringens proposition inte ger\r\nnågon standardhöjning på riksvägarna norr om\r\nSundsvall; det är bara fråga om punktvisa insatser\r\nav trafiksäkerhetsskäl. Det blir ingen ny genomfart\r\nvare sig i Örnsköldsvik eller i Umeå.</pre><pre>Var positiv! säger Stefan Attefall. Det är en käck\r\nuppmaning. Den regering som jag tillhörde fattade\r\nett beslut om Vedaprojektet redan hösten 1991. Jag\r\nvar mycket glad då. Nu har genomförandet\r\nfördröjts, men det hindrar inte att jag är glad i dag\r\nockså om det nu kan genomföras. Men vi är\r\nnaturligtvis inte nöjda med att denna 98-\r\nmiljarderssatsningen i stort sett bara blir denna\r\nsatsning i norra Sverige som Vedaprojektet\r\ninnebär.</pre><pre>Med anledning av vad Stefan Attefall sade om en\r\nlånefond måste jag uppmana honom att läsa på litet\r\nbättre. Vad vi i kammaren i stor enighet beslutade\r\nom våren 1991 handlade inte om någon lånefond,\r\nutan det gällde reala pengar som ni har använt till\r\nglädje för er själva i den borgerliga majoriteten\r\nmen också för medborgarna runt om i landet. Den\r\nglädjen delar vi alla, men det var pengar som\r\nanvisades våren 1991.</pre><pre>Anf. 197  ROLF CLARKSON (m) replik:</pre><pre>Herr talman! Jag tycker att debatten nu går på\r\növertid. Jag vill emellertid gärna medge att under\r\nGeorg Anderssons tid som\r\nkommunikationsminister så skedde det ett\r\ntrendbrott när det gäller investeringar i\r\ninfrastruktur i landet.</pre><pre>Under en lång period, ett par decennier\r\ndessförinnan, bar både den ena och den andra\r\nregeringen ansvaret för den styvmoderliga\r\nbehandlingen av infrastrukturen i landet. Jag gör\r\ngärna det medgivandet att Georg Andersson bröt\r\ntrenden.</pre><pre>I mitt anförande talade jag faktiskt om de 10\r\nmiljarder som skulle utgå under tio år. Jag kunde då\r\nha nämnt att det var Georg Anderssons proposition\r\nsom angav detta.</pre><pre>Som en relativt mild avslutning på denna mycket\r\nlånga debatt om en så stor satsning som det nu är\r\nfråga om kan jag dock säga att de 98 miljarder som\r\nnu skall satsas under en tioårsperiod, enligt\r\nregeringens proposition, är synonyma med dem\r\nsom Socialdemokraterna har i sina 155 miljarder.\r\nVi har alltså konsensus för de 98 miljarderna, och\r\nSocialdemokraterna har pengar för resten av\r\nbeloppet, som vi andra inte disponerar.</pre><pre>Anf. 198  GEORG ANDERSSON (s)\r\nreplik:</pre><pre>Herr talman! Jag får först tacka för erkännandet.\r\nFår jag sedan tillägga att problemet framöver\r\nkanske ändå inte är de glansfulla investeringarna,\r\nsom vi nu försöker tävla om vem som kan göra\r\nstörst och flest.</pre><pre>Problemet är det som Clarkson tog upp i sitt\r\ninledningsanförande, nämligen underhållet och\r\nkapitalförstöringen. Jag tror att Clarkson och jag\r\nockså kan enas om att man måste göra en\r\nkraftsamling för att öka underhållsanslagen. Jag\r\nbeklagar att den borgerliga majoriteten inte har\r\nvelat göra det den här gången. Jag hoppas att man\r\ngör det nästa gång, om man får en chans till.</pre><pre>Anf. 199  ROLF CLARKSON (m) replik:</pre><pre>Herr talman! När man investerar i sådan\r\nomfattning som vi kommer att bestämma om i dag\r\nblir det ett större nät som är dyrbart att underhålla.\r\nDet är riktigt. Det kommer att kosta ännu mer i\r\nframtiden. Det är vi helt på det klara med, men\r\nbilden är inte entydig. Det kan också tänkas att\r\ninvesteringsnivån läggs på ett sådant sätt att\r\nunderhållskostnaderna relativt sett inte står i\r\nproportion till vad de är i dag.</pre><pre>Anf. 200  ULLA ORRING (fp) replik:</pre><pre>Herr talman! Jag blir faktiskt upprörd när jag hör\r\nGeorg Andersson i sitt inlägg säga att det med vårt,\r\ndvs. den borgerliga majoritetens, förslag inte blir\r\nnågon Bothniabana.</pre><pre>Jag undrar om Georg Andersson luftar ett\r\nönsketänkande. Jag har fört många debatter med\r\nGeorg Andersson som kommunikationsminister,\r\njust om Bothniabanan. Jag har frågat efter planer\r\noch visioner, men dörren har varit stängd.\r\nIngenting har kommit fram.</pre><pre>Nu, då vi i alla fall får se att en borgerlig regering\r\nlägger fram förslag och också anvisar 1 miljard till\r\nfinansieringen kritiseras det av den förre\r\nkommunikationsministern. Jag måste verkligen\r\nsäga att det är långt mellan ord och handling när det\r\ngäller Georg Anderssons nyvaknade intresse för\r\nBothniabanan. I realiteten tror jag inte att det finns\r\nnågot intresse för den.</pre><pre>Investeringarna för infrastrukturen låg under 60-\r\ntalet på motsvarande 2 % av\r\nbruttonationalprodukten. 1975 sjönk andelen till\r\nstrax över 0,5 % och har sedan hållit sig på ungefär\r\nden nivån.</pre><pre>I den budget som den socialdemokratiska\r\nregeringen lade fram under de sista åren låg\r\ninvesteringar i vägar och järnvägar på ca 5\r\nmiljarder.</pre><pre>Jag vill än en gång betyga att vi från Norrlandslänen\r\när tillfredsställda med att Bothniabanan nu för\r\nförsta gången nämns. För klarhets vinnande vill jag\r\nockså upprepa vad jag sade i mitt inlägg, nämligen\r\natt jag instämmer i utskottets bedömning, dvs. att\r\nregering och riksdag skall fastställa de\r\növergripande målen, men att Banverket\r\ntillsammans med berörda intressenter, kommuner\r\nm.fl., får avgöra hur olika etapper skall tillkomma.\r\nDet viktigaste för oss i Västerbotten och\r\nVästernorrland är att Bothniabanan nu blir till.</pre><pre>Anf. 201  GEORG ANDERSSON (s)\r\nreplik:</pre><pre>Herr talman! Jag skall fatta mig helt kort. Jag tror\r\ninte att jag med ett ytterligare inlägg kan få Ulla\r\nOrring att erkänna skillnaden mellan\r\nBothniabanan norr om Kramfors och Ådalsbanan,\r\nsom går söder om Kramfors. Om man inte vill utgå\r\nfrån riktiga och gemensamma definitioner är det\r\nomöjligt att diskutera sakfrågan.</pre><pre>Ulla Orring ifrågasätter mitt intresse. Det är ett\r\ndemagogiskt politiskt knep som man använder när\r\nman inte har något annat argument att ta till.</pre><pre>Ulla Orring upprepar detta med att vi under 60-\r\ntalet investeringsmässigt satsade över 2 % av\r\nbruttonationalprodukten. När vi nu tycker att det\r\när dags att höja nivån utöver den procent som det\r\nnu är fråga om säger ni att det är orealistiskt, att det\r\när en överbudspolitik och ni talar om luftslott och\r\npaket från jultomten osv. Det är väl inte alldeles\r\norimligt att komma tillbaka till 60-talsnivån, också\r\npå det här området.</pre><pre>Anf. 202  ULLA ORRING (fp) replik:</pre><pre>Herr talman! Det hade varit möjligt för Georg\r\nAndersson som kommunikationsminister och den\r\nsocialdemokratiska regeringen att komma tillbaka\r\ntill 60-talets nivå under de goda åren, med det stora\r\npenningflödet, men då saknades visioner för att\r\nbygga ut det järnvägsnät som vi så väl behövde i\r\nnorra Norrland och i norra Norrlands kustland.</pre><pre>Det är försummelser som vi nu får ta igen. Trots de\r\nknappa ekonomiska villkor som nu råder är\r\nregeringen beredd till detta. Jag vill starkt\r\ntillbakavisa Georg Anderssons påstående om att\r\nBothniabanan inte omfattas av den borgerliga\r\nregeringen. Det är faktiskt vad den gör.</pre><pre>Anf. 203  GEORG ANDERSSON (s)\r\nreplik:</pre><pre>Herr talman! Nyss gjorde trafikutskottets vice\r\nordförande den deklarationen att ett trendbrott\r\nskedde under den socialdemokratiska\r\nregeringsperioden, vad gäller investeringar i\r\ninfrastrukturen. Ulla Orring har anledning att titta\r\npå protokollet från dagens debatt.</pre><pre>Det är en ständig paradox i den här kritiken. Å ena\r\nsidan säger man att den socialdemokratiska\r\nregeringen under 80-talet medgav en sådan oerhörd\r\növerhettning, med inflationsdrivande ekonomi. Å\r\nandra sidan säger man att det byggdes för litet. Ni\r\nfår nog bestämma er för vad som är huvudlinjen i\r\nkritiken mot den ekonomiska politiken under 80-\r\ntalet.</pre><pre>Anf. 204  BIRGER HAGÅRD (m):</pre><pre>Herr talman! Ehuru jag har mitt hemvist på\r\nöstgötabänken lovar jag att inte säga ett enda ord\r\nom östgötakommunikationerna, ej heller om det\r\nangelägna i att snarast bygga ut Götalandsbanan.</pre><pre>Jag tänkte i stället uppehålla mig, och göra några\r\nrandanmärkningar, vid en av de stora\r\nriksangelägenheter som har tagits upp i dag,\r\nnämligen Riddarholmen och den förstörelse som\r\nRiddarholmen hotas av, om det skulle bli ett tredje\r\nytspår.</pre><pre>Jag vill passa på att uttrycka min tacksamhet och\r\nmin beundran inför de insatser som har gjorts av\r\nLotta Edholm, Ulf Kristersson och Kent Carlsson i\r\nden här debatten. De har betonat det historiska\r\narvet och våra skyldigheter gentemot de\r\nkommande generationerna. Allt detta bottnar\r\nnaturligtvis också delvis i en del egna upplevelser.</pre><pre>Under 50- och 60-talet hade jag min ungdomstid.\r\nJag kände då en stark vanmakt inför de\r\nvansinnesinsatser som gjordes när man förfulade,\r\nrev ner och förstörde miljön i våra städer, inte bara i\r\nStockholm utan i hela landet. Det var kanske också\r\ndärför som jag så småningom med tacksamhet\r\nkunde flytta till en stad som Vadstena.\r\nRiksantikvarieämbetet hade dess bättre skyddat\r\nstaden från den skövling som så många andra av\r\nvåra städer undergick under samma tid.</pre><pre>När tredje spåret dök upp i diskussionen trodde\r\njag, och säkert många med mig, att förslaget var så\r\nvansinnigt att det väl aldrig någonsin kan bli en\r\nverklighet. Jag sade på ett tidigt stadium till mig\r\nsjälv att jag aldrig någonsin skulle kunna lägga min\r\nröst för ett tredje ytspår som skulle skövla\r\nRiddarholmen. Det har sagts att Riddarholmen\r\nredan utsatts för en kraftigt förstörelse. Det är sant.\r\nMen man behöver ju inte gå vidare på den vägen.</pre><pre>På Riddarholmen finns inte bara\r\nRiddarholmskyrkan med sitt gravkor som skulle\r\nkomma att ligga nära, alltför nära, ett tredje spår.\r\nDet är också den plats där vi finner ett av de\r\nhörnfästen som Birger Jarl var upphovsman till.\r\nInte minst borde det vara angeläget för kammaren\r\natt notera att på Riddarholmen fanns vårt första\r\nriksdagshus, Hebbeska huset. Riddarholmen\r\ninnefattar mer än någon annan plats ett koncentrat\r\nav svensk historia.</pre><pre>Vi har naturlitvis en skyldighet mot kommande\r\ngenerationer. Jag skulle vilja säga att det gäller att\r\nrädda Riddarholmen till varje pris och att definitivt\r\nse till att vi inte får något tredje ytspår.</pre><pre>Nog har riksdagen ett stort ansvar. De må så vara\r\natt trafikförhållandena i stort här i\r\nStockholmsregionen utgör en fråga för\r\nstockholmarna. Men visst har också vi i riksdagen\r\nett ansvar.</pre><pre>\r\nDet har talats om en fördyring på 2--2,5 miljarder.\r\nDessa beräkningar kan dock också ifrågasättas\r\nredan nu. Vi har sett hur byggkostnaderna har gått\r\nner. Det är mycket möjligt att dessa 2--2,5 miljarder\r\nredan ligger inom ramen för de 36 miljarder som\r\nhar nämnts här. Handen på hjärtat, tror ni att de\r\nkommande generationerna kommer att vara\r\nsärdeles intresserade av hur mycket som\r\nspenderades 1993 eller i slutet av 1900-talet? Man\r\nkommer att konstatera att antingen fick vi fram en\r\ngodtagbar lösning för framtiden eller också blev det\r\nfråga om en gigantisk förstörelse av det historiska\r\nmoment som Riddarholmen utgör. Man kommer\r\nbara att minnas det som har förstörts, men man\r\nkommer inte att minnas några siffror i detalj.</pre><pre>Detta får inte ske. Rädda Riddarholmen till varje\r\npris! Det enda yrkande av dem som står till buds\r\noch som kan infria detta är såvitt jag förstår det\r\nyrkande som har lagts fram under överläggningen\r\nav Lotta Edholm. Jag ber att få yrka bifall till detta\r\nyrkande. Jag hoppas att riksdagen inser att vår\r\nmission gäller litet mera än bara 1993. Den gäller\r\nockså ansvaret för kommande generationer.</pre><pre>(Applåder)</pre><pre>Anf. 205  MIKAEL ODENBERG (m):</pre><pre>Herr talman! Jag ber att få tacka min högt\r\nvärderade partibroder Birger Hagård för hans\r\ninlägg. Det var till sitt innehåll naturligvis inte bara\r\nframåtsyftande utan det gav också en fin\r\nbeskrivning av den plats som Riddarholmen och\r\ndess byggnader har i alla stockholmares hjärta. Jag\r\nkan därför instämma i huvuddelen av det som\r\nBirger Hagård anförde.</pre><pre>Min enda lilla detaljinvändning gäller att han\r\nuttrycker stöd för det yrkande som har framlagts\r\nunder överläggningarna i detta ärende. Det\r\nyrkandet är nämligen inte ägnat att trygga en\r\nförläggning av tredje spåret i tunnel. Det är snarare\r\nägnat att sabotera den Dennisuppgörelse som har\r\nträffats.</pre><pre>Bortsett från denna formella aspekt är det icke\r\ndesto mindre med glädje som jag som riksdagsman\r\nvald ifrån Stockholms stad kan se att om vi i denna\r\nkammare får möjlighet att anslå ytterligare 2 á 2,5\r\nmiljarder kronor till infrastrukturinvesteringar i\r\nStockholmsregionen, kommer det inte bara att vara\r\nvi Stockholmsledamöter som står bakom ett sådant\r\nbeslut. Vi kommer även att få stöd från Birger\r\nHagård. För denna geografiska osjälviskhet ber jag\r\natt få tacka Birger Hagård.</pre><pre>Anf. 206  BIRGER HAGÅRD (m):</pre><pre>Herr talman! Jag kan försäkra att när det gäller\r\nriksangelägenheter spelar det väldigt liten roll från\r\nvilken ort man kommer. Det spelar ingen roll alls.\r\nI det här fallet hoppas jag att Mikael Odenberg och\r\nalla andra goda krafter kan komma fram till vettiga\r\nlösningar, som kanske inte heller kostar alltför\r\nmycket pengar. Jag vill dock understryka att det\r\ncentrala för mig just nu är att rädda Riddarholmen\r\nfrån den förstöring som den riskerar att utsättas för.</pre><pre>Anf. 207  MIKAEL ODENBERG (m):</pre><pre>Herr talman! Ambitionen att rädda Riddarholmen\r\nförenar mig och Birger Hagård. Den i\r\nsammanhanget olyckliga omständigheten är att det\r\ninte under överläggningarna har framförts något\r\nyrkande om att rädda Riddarholmen, dvs. att anslå\r\nde för tunnelbygget erforderliga 2--2,5 miljarder\r\nkronorna. Det har bara framförts yrkande om att\r\nspränga Dennisuppgörelsen. Det har jag svårt att\r\nställa mig bakom, och det borde även Birger\r\nHagård ha svårt att ställa sig bakom. I övrigt tror\r\njag att vi är överens på alla punkter.</pre><pre>Överläggningen var härmed avslutad.</pre><pre>Beslut</pre><pre>Företogs till avgörande finansutskottets\r\nbetänkande 1992/93:FiU29 (forts.),\r\narbetsmarknadsutskottets betänkande\r\n1992/93:AU20 och trafikutskottets betänkande\r\n1992/93:TU35.</pre><pre>Finansutskottets betänkande FiU29 (forts.)</pre><pre>Mom. 19 (undantag från regeln om minskning av\r\nutbetalda skattemedel år 1994)</pre><pre>Utskottets hemställan med godkännande av\r\nutskottets motivering bifölls med 293 röster mot 21\r\nför utskottets hemställan med godkännande av\r\nmotiveringen i reservation 4 av Ian Wachtmeister i\r\nmotsvarande del. 7 ledamöter avstod från att rösta.</pre><pre>Mom. 20 (inrättande av ''kommunakut'')</pre><pre>Utskottets hemställan -- som ställdes mot\r\nmeningsyttringen av Johan Lönnroth i\r\nmotsvarande del -- bifölls med acklamation.</pre><pre>Mom. 21 (konkurrens i kommunal verksamhet)</pre><pre>Utskottets hemställan bifölls med 180 röster mot\r\n139 för reservation 5 av Hans Gustafsson m.fl. 1\r\nledamot avstod från att rösta.</pre><pre>Övriga moment</pre><pre>Utskottets hemställan bifölls.</pre><pre>Arbetsmarknadsutskottets betänkande AU20</pre><pre>Mom. 1 (avslag på proposition 1992/93:150 bilaga 8\r\ni fråga om karensdagar för\r\narbetslöshetsersättningar)</pre><pre>Först biträddes utskottets hemställan med\r\ngodkännande av motiveringen i reservation 1 av\r\nIngela Thalén m.fl. med 133 röster mot 10 för\r\nmeningsyttringen av Hans Andersson i\r\nmotsvarande del. 179 ledamöter avstod från att\r\nrösta.</pre><pre>Härefter bifölls utskottets hemställan med\r\ngodkännande av utskottets motivering med 182\r\nröster mot 130 för utskottets hemställan med\r\ngodkännande av motiveringen i reservation 1 av\r\nIngela Thalén m.fl. 10 ledamöter avstod från att\r\nrösta.</pre><pre>Mom. 5 (karensvillkoret under löpande\r\nersättningsperiod)</pre><pre>Utskottets hemställan bifölls med 182 röster mot\r\n140 för reservation 2 av Ingela Thalén m.fl.</pre><pre>Mom. 7 (dagersättning och kompensationsnivå)</pre><pre>Utskottets hemställan bifölls med 182 röster mot\r\n140 för reservation 3 av Ingela Thalén m.fl.</pre><pre>Mom. 8 (reformering av\r\narbetslöshetsförsäkringen)</pre><pre>Utskottets hemställan bifölls med 300 röster mot 21\r\nför reservation 4 av Laila Strid-Jansson. 1 ledamot\r\navstod från att rösta.</pre><pre>Övriga moment</pre><pre>Utskottets hemställan bifölls.</pre><pre>Trafikutskottets betänkande TU35</pre><pre>Mom. 1 (inriktningen av trafikpolitiken)</pre><pre>Först biträddes reservation 1 av Sven-Gösta Signell\r\nm.fl. med 139 röster mot 10 för meningsyttringen\r\nav Karl-Erik Persson i motsvarande del. 173\r\nledamöter avstod från att rösta.</pre><pre>Härefter bifölls utskottets hemställan -- som\r\nställdes mot reservation 1 av Sven-Gösta Signell\r\nm.fl. -- genom omröstning med uppresning.</pre><pre>Mom. 2 (utvärdering av trafikpolitiken)</pre><pre>Utskottets hemställan bifölls med 171 röster mot\r\n138 för reservation 2 av Sven-Gösta Signell m.fl.</pre><pre>Mom. 4 (investeringar i sjöfartens infrastruktur)</pre><pre>Vid rösträkningen avgavs 161 röster för utskottets\r\nhemställan och 161 röster för reservation 3 av Rolf\r\nClarkson m.fl.</pre><pre>Förste vice talmannen konstaterade att rösterna var\r\nlika delade och förklarade ärendet bordlagt\r\n(riksdagsordningen 5 kap. 6 §).</pre><pre>8 §  Ombildande av vissa tjänster inom\r\nriksdagens förvaltningsområde</pre><pre>Föredrogs</pre><pre>konstitutionsutskottets betänkande</pre><pre>1992/93:KU31 Ombildande av vissa tjänster inom\r\nriksdagens förvaltningsområde\r\n(förs.1992/93:RFK5).</pre><pre>Förste vice talmannen konstaterade att ingen talare\r\nvar anmäld.</pre><pre>Beslut</pre><pre>Utskottets hemställan bifölls.</pre><pre>9 §  Sjukavdrag för riksdagsledamöter och\r\nstatsråd</pre><pre>Föredrogs</pre><pre>konstitutionsutskottts betänkande</pre><pre>1992/93:KU35 Sjukavdrag för riksdagsledamöter\r\noch statsråd.</pre><pre>Förste vice talmannen konstaterade att ingen talare\r\nvar anmäld.</pre><pre>Beslut</pre><pre>Utskottets hemställan bifölls.</pre><pre>10 §  Inrättande av en parlamentarikerkommitté\r\nmed anledning av EES-avtalet</pre><pre>Föredrogs</pre><pre>konstitutionsutskottets betänkande</pre><pre>1992/93:KU37 Inrättande av en\r\nparlamentarikerkommitté med anledning av EES-\r\navtalet.</pre><pre>Förste vice talmannen konstaterade att ingen talare\r\nvar anmäld.</pre><pre>Beslut</pre><pre>Mom. 1 (ändring i riksdagsordningens\r\nhuvudbestämmelser)</pre><pre>I detta moment föreslogs ändring av\r\nhuvudbestämmelse i riksdagsordningen. Av\r\nändringsförslaget framgick att ändringen önskades\r\nbli genomförd med ett enda beslut. För bifall härtill\r\nkrävdes att minst tre fjärdedelar av de röstande och\r\nmer än hälften av riksdagens ledamöter förenade\r\nsig om beslutet.</pre><pre>Beslut skulle fattas genom omröstning med\r\nrösträkning.</pre><pre>Utskottets hemställan bifölls med 311 röster mot 8\r\nför avslag.</pre><pre>11 §  Länsrätternas behörighet</pre><pre>Föredrogs</pre><pre>justitieutskottets betänkande</pre><pre>1992/93:JuU31 Länsrätternas behörighet (prop.\r\n1992/93:159, 1992/93:185, 1992/93:200 och\r\n1992/93:215).</pre><pre>Förste vice talmannen konstaterade att ingen talare\r\nvar anmäld.</pre><pre>Beslut</pre><pre>Utskottets hemställan bifölls.</pre><pre>12 §  Slutlig reglering av statsbudgeten för\r\nbudgetåret 1993/94, m.m.</pre><pre>Föredrogs</pre><pre>justitieutskottets betänkande</pre><pre>1992/93:JuU38 Slutlig reglering av statsbudgeten\r\nför budgetåret 1993/94, m.m. (prop. 1992/93:150\r\ndelvis).</pre><pre>Förste vice talmannen konstaterade att ingen talare\r\nvar anmäld.</pre><pre>Beslut</pre><pre>Utskottets hemställan bifölls.</pre><pre>13 §  Bidrag till internationellt samarbete kring\r\nden byggda miljön m.m.</pre><pre>Föredrogs</pre><pre>jordbruksutskottets betänkande</pre><pre>1992/93:JoU28 Bidrag till internationellt samarbete\r\nkring den byggda miljön m.m. (prop. 1992/93:179\r\noch 1992/93:100 delvis).</pre><pre>Förste vice talmannen konstaterade att ingen talare\r\nvar anmäld.</pre><pre>Beslut</pre><pre>Utskottets hemställan bifölls.</pre><pre>Beslut om samlad votering</pre><pre>På förslag av förste vice talmannen beslöt\r\nkammaren att de på föredragningslistan närmast\r\nupptagna ärendena, näringsutskottets\r\nbetänkanden NU35, NU37, NU34 och NU36, fick\r\nföretas till avgörande i ett sammanhang efter\r\navslutad debatt.</pre><pre>14 §  Prövningsnämnd för bankstödsfrågor</pre><pre>Föredrogs</pre><pre>näringsutskottets betänkande</pre><pre>1992/93:NU35 Prövningsnämnd för\r\nbankstödsfrågor (prop. 1992/93:245).</pre><pre>Anf. 208  BENGT DALSTRÖM (nyd):</pre><pre>Herr talman! I samband med att riksdagen\r\nbehandlade och fattade beslut om inrättande av en\r\nbankstödsnämnd agerade vi i Ny demokrati\r\nkraftfullt för att den, utformad kring en\r\nskuldgaranti, måste villkoras för att undanröja\r\nmöjlighet till missbruk och samtidigt tillförsäkra\r\nstaten erforderliga kontrollmöjligheter, del i vinster\r\nvid återbetalning vid en framtida avveckling av\r\nstödet etc. Vidare såg vi det som rimligt att\r\nexempelvis ställa krav på försäljningen av\r\nkringverksamheter som fondkommissionärer,\r\nfinansbolag, vissa fastighetsbestånd etc. Självfallet\r\nmåste staten ställa krav på rationalisering av\r\nverksamheten. Även beslutsrutinerna måste ses\r\növer så att man i stället för att fatta beslut i\r\nkollektiva organ med oklar ansvarsfördelning inför\r\nbeslutsmodeller med tydligt personligt ansvar för\r\nbeslutsfattaren.</pre><pre>Givetvis måste även gällande gamla och oskäliga\r\nfallskärmsavtal upphävas. Räntemarginalerna\r\nmåste granskas och styras in på en lägre nivå.</pre><pre>Riksdagen tvingades för drygt ett halvår sedan att\r\nfatta ett alltför snabbt beslut om en bankakut. Det\r\ngavs en ytterst kort tid för en mer genomträngande\r\nanalys och inträngande överväganden om andra\r\nlösningar än den grundprincip som var föreslagen,\r\ndvs. att staten skulle säkra banksystemet genom en\r\nskuldgaranti.</pre><pre>Efter det att riksdagen behandlade och beslutade\r\nom inrättandet av den s.k. bankakuten har vi i Ny\r\ndemokrati tillsammans med finansiella experter\r\narbetat fram en bättre lösning än den nu gällande\r\nskuldgarantin. Det är en lösning som baseras på en\r\ntillgångsgaranti enligt förslaget i vår nu aktuella\r\nmotion kring vilken lösning nu Ian Wachtmeister\r\nsenare avser att föra fram ytterligare synpunkter.</pre><pre>Jag vill för min del följa upp våra kritiska\r\nsynpunkter på regeringens förslag till lagregler om\r\nvillkoren för det statliga stödet till bankerna,\r\nbaserat på skuldgarantin.</pre><pre>När det gäller att tillförsäkra staten del i den\r\nvärdestegring som uppkommer om ett institut som\r\nhar fått stöd återfår sin lönsamhet, sägs i en\r\nparagraf att staten bör tillförsäkras del i denna\r\nvärdestegring. Självfallet måste detta ''bör'' ändras\r\ntill ''skall'', med ett givet tillägg: intill dess beloppet\r\när återbetalt.</pre><pre>Enligt § 10 föreslås lagregler för tvångsinlösen, som\r\nkommer i uppenbar konflikt med\r\näganderättsprincipen och som kan uppfattas som\r\nen konfiskation. Förslaget om inlösen bör avslås\r\noch utgå i den föreslagna lagstiftningen.</pre><pre>I § 11 sägs att lösenbeloppet skall motsvara aktiens\r\nverkliga värde. Uttrycket ''verkliga värde'' bäddar\r\nför tillämpningssvårigheter, då man inte har ställt\r\nupp närmare krav på hur detta skall bestämmas.\r\nDet skall exempelvis bedömas genom ett utlåtande\r\nav en erkänd, oberoende expertisgrupp på\r\nområdet.</pre><pre>Tvångsförvaltning bör inte få förekomma på grund\r\nav att ett kreditinstitut inte har antagit ett\r\navtalsförslag vars villkor inte har befunnits vara\r\noskäliga, sägs det i lagen. Första punkten i § 13 bör\r\nutgå. Vi har också andra kritiska synpunkter på\r\nformuleringarna i detta lagavsnitt som framgår av\r\nvår motion.</pre><pre>För prövning av Bankstödsnämndens beslut\r\nföreslås en särskild prövningsnämnd. Då denna i\r\nallt väsentligt kommer att fungera som domstol\r\neller domstolsliknande nämnd, menar vi att det\r\nvore riktigare att kalla den för domstol i stället för\r\nnämnd -- förslagsvis Bankstödsdomstolen. Detta\r\nhar även föreslagits från socialdemokratiskt håll.\r\nDetta prövningsorgan skall bestå av tre ledamöter,\r\nvarav två skall vara jurister med domarerfarenhet.</pre><pre>I syfte att få bästa kompetens i\r\nprövningsförfarandet är det enligt vår mening --\r\näven om exempelvis den tredje ledamoten är en\r\nekonom med bankerfarenhet -- angeläget att minst\r\nen av juristerna vid sidan av sin domarkompetens\r\nhar affärsjuridisk erfarenhet av betydande\r\nomfattning, eller annan adekvat erfarenhet från\r\nnäringsliv eller bank.</pre><pre>I § 26 konstateras att avgöranden i denna\r\nprövningsnämnd för bankstödsfrågor inte får\r\növerklagas. Detta ser vi allvarligt på. I en rättsstat\r\när det en självklarhet att frågor som berör\r\näganderätten inte bara kan prövas i en instans utan\r\nrätt till överklagande. Med hänsyn till att det här\r\nsäkert kan uppkomma komplicerade frågor om\r\ninlösen och tvånsförvaltning, vilka ytterst berör\r\näganderätten, förefaller det vara mest\r\nändamålsenligt att låta Högsta domstolen ta hand\r\nom överklaganden.</pre><pre>Herr talman! Avslutningvis vill jag också säga några\r\nord om lagens giltighetstid. Normalt skall lagen\r\ngälla utan tidsbegränsning. I ett undantagsfall, om\r\nsärskilda skäl föreligger, kan man välja att\r\ntidsbegränsa en lag.</pre><pre>Regeringen föreslår i sin proposition att de\r\nviktigaste lagparagraferna upphör att gälla vid\r\nutgången av 1995. Vi i Ny demokrati ser det som\r\nmest ändamålsenligt att låta lagen gälla ett år i\r\nsänder. Regeringen kan då återkomma med en\r\nproposition om förlängning, om detta befinnes\r\npåkallat, och riksdagen får en möjlighet att pröva\r\nlagen.</pre><pre>Herr talman! Givetvis står vi bakom samtliga\r\nförslag i vår hemställan, men för att få en snabbare\r\nhantering vid den efterföljande voteringen yrkar\r\njag bifall endast till våra reservationer vid\r\nmomenten 1, 3, 4, 9, 10 och 16.</pre><pre>Anf. 209  ROLF DAHLBERG (m):</pre><pre>Herr talman! Vid den översyn av riksdagens\r\narbetsformer som pågår har man diskuterat\r\nmöjligheten att inskränka motionsrätten i vissa fall.\r\nDet här ärendet är ett exempel på hur vi för tredje\r\ngången under detta riksdagsår debatterar precis\r\nsamma frågor, med undantag av en, nämligen den\r\nom prövningsnämndens inrättande.</pre><pre>Varje gång har Ny demokrati fört fram sina\r\nsynpunkter motionsvägen och reservationsvägen.\r\nAv de 16 reservationer som finns här har vi tidigare\r\nbehandlat 14 stycken. Det är alltså ingenting nytt\r\nsom har framkommit.</pre><pre>Vad vi har gjort i utskottsarbetet är att vi har\r\nytterligare fått frågorna belysta genom att vi har\r\nhaft hos oss representanter för Bankinspektionen,\r\nSvenska bankföreningen och Bankstödsnämnden.\r\nVi har också haft besök av folk från\r\nFinansdepartementet som återigen har lämnat sina\r\nsynpunkter på Ny demokratis olika förslag.</pre><pre>Något nytt ställningstagande finns alltså inte,\r\nbortsett från just prövningsnämnden. Där har Ny\r\ndemokrati två ändringsförslag. Det ena är att man\r\nvill kalla nämnden för domstol, Domstolen för\r\nbankstödsfrågor. Det är, som jag ser det, en mycket\r\nmarginell förändring som man vill göra. Jag tror\r\ninte att det spelar någon större roll vilken\r\nbeteckning det här organet har.</pre><pre>Den andra ändringen som Ny demokrati pekar på\r\när att man bör se till att det finns bankekonomisk\r\nexpertis inom nämnden. Utskottet har vid\r\nbehandlingen av den frågan utgått ifrån att detta\r\nkommer regeringen naturligtvis att se till när den\r\ntillsätter nämnden.</pre><pre>Om vi sedan tittar bara som hastigast på de förslag\r\ntill förändringar som Ny demokrati för fram, kan vi\r\nsäga att de för de mesta går ut på att statens sits\r\nskulle försämras och bankernas förbättras i\r\nförhandlingssituationen. I slutändan skulle det få\r\ntill resultat att skattebetalarnas pengar skulle så att\r\nsäga lättare kunna försvinna i förhandlingarna än\r\nom man håller fast vid den modell som riksdagen\r\ntidigare har ställt sig bakom.</pre><pre>Ett annat skäl till att inte göra de här ändringarna\r\när att arbetet är i full gång. Att mitt under en period\r\nnär man håller på med förhandlingar med flera\r\nbanker kasta sig in i att ta beslut om nya\r\nförändringar i systemet, vore utomordentligt\r\nolyckligt.</pre><pre>Det skulle naturligtvis försena arbetet, men\r\nframför allt skulle det ge en konstig signal till\r\nomvärlden, där man faktiskt med en viss beundran\r\nhar tittat på det system som vi har byggt upp här i\r\nSverige för att komma till rätta med de svåra\r\nproblemen inom bankväsendet.</pre><pre>Därför, herr talman, finns det ingen anledning för\r\nriksdagen att fatta något annat beslut än den har\r\ngjort tidigare, och därför yrkar jag bifall till\r\nnäringsutskottets hemställan i betänkande 35 och\r\navslag på Ny demokratis reservationer.</pre><pre>Anf. 210  IAN WACHTMEISTER (nyd):</pre><pre>Herr talman! Det här är en fråga som handlar om\r\ndet svenska bank- och kreditsystemet, som i det\r\nnärmaste har totalhavererat. Det är ingen liten\r\ndetaljfråga som man hyvlar av på några minuter så\r\nhär på kvällskvisten, egentligen.</pre><pre>Gudskelov finns det ännu möjlighet för\r\nbankakuten att ändra den attityd man hittills har\r\nintagit. Jag skall bara snabbt gå igenom hur det ser\r\nut.</pre><pre>Staten har åtagit sig att garantera stabiliteten i\r\nbetalningssystemet. Den garantin har skapat\r\nförväntningar hos bankerna. Tror någon att S-E-\r\nBankens aktier skulle stå i någonting annat än noll\r\nkronor, om inte garantin fanns?</pre><pre>Dessutom är garantierna så definitiva att staten inte\r\nkan frånsäga sig dem. Spelreglerna har ändrats helt\r\noch hållet i det svenska finansiella systemet, och de\r\nändrades plötsligt, mer eller mindre i panik. Nu\r\nförsöker man att rätta till det efter förmåga.</pre><pre>Bankgarantin verkar bli ungefär som så mycket\r\nannat vi gör i Sverige, en sorts masochistiskt\r\nverktyg; man straffar dem som är duktiga och\r\nhjälper dem som är sämst. Garantin är inte\r\nkonkurrensneutral i den utformning den har nu,\r\noch det gäller att se upp.</pre><pre>Ni skall aldrig inbilla er att S-E-Banken kommer att\r\nta någon sorts samhällsansvar i de förhandlingar\r\nsom kommer! Den tar vad den får, precis som alla\r\nandra i Bidrags-Sverige, kapitalister eller\r\nsocialister. Därför är det väldigt viktigt hur man\r\nutformar den här garantin. Det handlar inte om\r\nbankernas pengar. Det handlar om\r\nskattebetalarnas pengar.</pre><pre>Vi har vissa åsikter kring det här, som ni vet. Om\r\nstaten ger stöd, är det staten som skall ställa villkor.\r\nJu större det stödet är, desto tuffare skall villkoren\r\nvara. Jag är rädd för att det är precis åt andra hållet.\r\nMan backar på något sätt inför beloppen.</pre><pre>Som Bengt Dalström nämnde, skall man givetvis\r\nvillkora att bankerna skall sälja ifrån\r\nkringverksamhet och sådant, rensa och yxa ner\r\nverksamheten till en hård kärna, precis som de gör\r\nmed sina kunder varenda dag, så de skulle inte bli\r\nsärskilt överraskade. Man kan t.o.m. yxa bort de\r\nbefintliga fallskärmsavtalen, osv.</pre><pre>Nationalekonomiskt finns det en utformning som\r\nskulle snabbare rå på räntemarginalerna, och det är\r\ndet viktigaste i dag i Sverige. De räntor folk betalar\r\när räntorna som bankerna har, och de är i dag\r\ndubbelt så höga på utlåning som på inlåning, vilket\r\ngivetvis är skandalöst och beror på hela det här\r\nsystemet.</pre><pre>Nu håller bankakuten på att bli någon sorts\r\ngigantisk finansiell spelare, statskapitalismens\r\nhögborg. Som alla myndigheter och verk kommer\r\nden säkert att göra sitt yttersta, men som i så många\r\nandra fall kanske det inte räcker till, kanske därför\r\natt den nödvändiga koordinationen, det samlade\r\ngreppet, inte finns, kanske därför att riksbanken\r\nbara gör det svårare för de banker som bankakuten\r\nskall rädda, kanske därför att regering och riksdag\r\növer huvud taget inte riktigt förstår\r\nsammanhangen -- och det kan man kanske också\r\nförstå att man inte förstår, om uttrycket tillåtes.</pre><pre>Det är inte så lätt för riksdagen att kunna allting,\r\nmen i det här fallet tror jag inte att man begriper\r\nsärskilt mycket över huvud taget -- förlåt mig!</pre><pre>Bankstödet ges i dag i form av en skuldgaranti. För\r\natt garantera skulderna i bankernas\r\nbalansräkningar görs en enorm och ganska fåfäng\r\nansträngning att få reda på hur räkenskaperna ser\r\nut.</pre><pre>Internationella konsultföretag har redan tjänat\r\növer 100 miljoner kronor i arvoden på att försöka\r\nfå reda på hur det ser ut i bankerna. Mina frågor är:\r\nHar man fått någon ordning? Nej. Vet bankakuten\r\nhur bankerna har det? Nej. Har bankerna hjälpt till\r\nför att plocka fram siffrorna? Nej. Operationen\r\nkallas due diligence, och den är nödvändig just på\r\ngrund av denna skuldgaranti, utformningen på\r\nsätet.</pre><pre>Nu finns det ett helt annat instrument som heter\r\ntillgångsgaranti. Det spelar ingen roll om det\r\nkommer arroganta representanter för\r\nFinansinspektionen och annat och påstår att detta\r\ninte gäller. Jag kan säga att den person som var\r\nutomordenligt nära att bli chef för bankakuten,\r\nmen som dömdes av Aftonbladet och Expressen att\r\ninte bli det, hade fört fram denna idé om han hade\r\nhaft chansen. Det är alltså inte så alldeles långt\r\nborta. Då kanske denna kris hade varit löst nu.</pre><pre>Vad är det som är vitsen med detta? Jo, vitsen är att\r\ndet är konkurrensneutralt, dvs. att det är ett system\r\nsom med samma fördel skulle kunna utnyttjas i\r\nolika omfattning och i den omfattning som\r\nbankerna väljer, av Handelsbanken, S-E-Banken,\r\nFöreningsbanken och alla banker som över huvud\r\ntaget är inblandade i detta och att åtgärderna skulle\r\nfå effekt mycket tidigare.</pre><pre>Bankerna skulle vidare inte ha något problem med\r\nsin kapitaltäckningsgrad. Det är den som skall vara\r\n8 %, därför att man minskar det kapital som skall\r\ntäckas genom denna mycket eleganta konstruktion.\r\nPlötsligt går det att göra bankbusiness igen. Bara en\r\nsådan sak som att bankerna kan bli banker igen. De\r\nkan börja låna ut pengar och ge krediter precis som\r\nde skall.</pre><pre>Om detta kombineras med goda villkor för staten\r\nsom ställer upp med garantierna skulle\r\nskattebetalarna kunna njuta av vinsterna av detta.</pre><pre>Jag är tyvärr övertygad om att i alla andra\r\nuppgörelser som kommer att träffas kommer\r\nskattebetalarna att bli torskar i den gamla\r\nbemärkelsen, dvs. att de kommer att förlora, och få\r\nbetala detta. Det beror på att man inte har insett\r\nfaran i det upplägg som man nu har.</pre><pre>Bankerna skulle inte, om de fungerade, behöva\r\nsparka ut existerande kunder som man gör i dag. Vi\r\nhar massvis med konkurser. Vi har egendomliga\r\nförfaranden där banker använder sig av garantilön\r\noch annat i konkursdrabbade företag för att låta\r\nstaten ta över lönerna medan de själva plockar ut\r\nsina lån. Varför? Jo, därför att de ligger så nära\r\ngränsen när det gäller att klara sina egna\r\nkapitaltäckningskrav. Detta skulle man kunna råda\r\nbot på.</pre><pre>Nu finns alltså förslaget, och det finns så pass nära.\r\nDå handlar det egentligen bara om att\r\nBankstödsnämnden osv. får en så kompentent\r\nbemanning som möjigt, så att de med stor integritet\r\noch stor intelligens kan granska förslaget om\r\ntillgångsgaranti, innan de gräver ned sig i de gamla\r\nvanliga skyttegravarna och talar om varför de aldrig\r\nkan ändra sig. Vi har försökt att få in litet friskt blod\r\ni detta sammanhang, därför att\r\nofelbarhetssyndromet är föga klädsamt i\r\nbankkrisernas Sverige. Om det är något som man\r\nhar gjort där så är det väl fel. Man har gjort fel hela\r\ntiden. Man gjorde fel då man satte i gång med\r\ngarantin. Nu gör man fel när man skall utforma\r\ndetaljerna i den. Det var över huvud taget länge\r\nsedan som några banker eller några riksbanker\r\ngjorde rätt i Sverige. När jag ser på styrelsens\r\nsammansättning i dag blir jag något lättad av att i\r\nalla fall hitta en kompetent person i form av Marcus\r\nStorch.</pre><pre>Jag tror möjligen att detta handlar om att man inte\r\nbegriper vad detta är för något. Jag tror att de flesta\r\ninte vet vad tillgångar i en bank är för något. Man\r\nsnackar om skulderna. Det är alltså fråga om hur\r\nen balansräkning i en bank ser ut. Tillgångarna är\r\nlåneportföljen. Det handlar om bankens utlåning.\r\nDet är den som utgör tillgångarna, och det är den\r\nsom garanteras i detta upplägg. Den som ger\r\ngarantin får en premie, och det är staten som ger\r\ngarantin. Det är skattebetalarna som får tillbaka\r\nden premien. Om man skall ha säkerhet, om man\r\nhar ett företag som håller på att gå i konkurs, och\r\nnågon går in och hjälper det företaget att leva\r\nvidare, bör lämpligen den som ger den hjälpen få\r\nnågot tillbaka. I detta fall skulle man få tillbaka två\r\ngånger. Först skulle man få premien för detta, som\r\nskall vara 1 % av garantin, dvs. 3--4 miljarder om\r\nåret per bank. Sedan skulle man också få tillbaka\r\ndet när bankkrisen är över och aktiekurserna stiger.\r\nSå går det att lösa.</pre><pre>Jag hoppas att förnuftet till sist kommer att segra\r\nnär frågan går vidare in i bankakuten.</pre><pre>(Applåder)</pre><pre>I detta anförande instämde Dan Eriksson i\r\nStockholm, John Bouvin, Peter Kling, Bengt\r\nDalström, Ulf Eriksson och Max Montalvo (alla\r\nnyd).</pre><pre>Anf. 211  ROLF DAHLBERG (m) replik:</pre><pre>Herr talman! Ian Wachtmeister började med att\r\nsäga att detta inte är någon detaljfråga. Nej,\r\nförvisso icke. Om vi ser till penningmängden, är det\r\nden största fråga som riksdagen har att behandla\r\nunder detta riksmöte.</pre><pre>Ian Wachtmeister för fram ett tvetydigt tal. Han\r\nsäger att det är staten som får gå in och ställa medel\r\noch garantier till förfogande och att staten då skall\r\nställa villkor. Det är vi helt överens om. Men när vi\r\npresenterar de villkor som staten ställer upp, går ni\r\ninte med på dem. Ni vill inte att man skall få göra\r\ninlösen av aktier i en bank som inte vill så att säga\r\nvara med på de regler som gäller. Ni vill ha en\r\nannan värdering av aktierna i banken. Ni vill att det\r\nskall finnas en ytterligare instans där bankerna kan\r\növerklaga statens beslut. Och ni talar om att de\r\nuppställda reglerna är oskäliga osv. Hela tiden är\r\ndet alltså bankernas sits som ni intar. Ni ställer\r\nstaten i ett sämre läge, som jag sade inledningsvis.</pre><pre>När det gäller den nyhet som Ny demokrati förde\r\nfram den 21 april, när vi hade den förra debatten i\r\ndetta ärende, det som kallas tillgångsgarantin, har\r\nutskottet nu verkligen försökt att få all expertis som\r\nfinns på detta område i Sverige att yttra sig över\r\ntillgångsgarantin. Det hade vi inte möjlighet att\r\ngöra vid det tillfället, eftersom det presenterades\r\nhär i kammaren av Ian Wachtmeister. Ingen, vilket\r\nfinns omnämnt i utskottsbetänkandet, av de\r\ninstanser som har deltagit vid hearingarna har stött\r\ndenna tanke. De har sagt att det är möjligt att\r\nBankstödsnämnden vid något tillfälle kan hitta en\r\nmodifierad form av tillgångsgaranti. I så fall har\r\nman i dag den möjligheten med de bestämmelser\r\nsom riksdagen tidigare har fattat beslut om.</pre><pre>Ian Wachtmeister säger att denna tillgångsgaranti\r\nskulle ge bankerna en likvärdigare\r\nkonkurrenssituation. Det kan man säga, eftersom\r\nman ställer exakt samma garanti till alla, vare sig de\r\nbehöver den eller inte. Men de banker som\r\nkommer till bankakuten och ber om hjälp är ju i ett\r\nsådant prekärt läge att de är så att säga nedslagna\r\npå golvet och behöver hjälp för att resa sig. Att\r\nbanker som har klarat sig bättre då skall få samma\r\nstöd av staten, verkar inte riktigt logiskt.</pre><pre>Anf. 212  IAN WACHTMEISTER (nyd)\r\nreplik:</pre><pre>Herr talman! Jo, det verkar faktiskt mycket logiskt\r\natt alla skall kunna få åtnjuta samma sorts villkor.\r\nVi måste ge banker möjlighet att konkurrera på lika\r\nvillkor, precis som vi skall göra med industrin osv.</pre><pre>Låt mig om de experter som ni har använt er av,\r\nBankföreningen och Bankinspektionen, säga\r\nföljande. Jag har läst deras uttalanden. Jag skulle\r\nvara beredd att ställa upp på en konfrontation med\r\ndem tillsammans med experter, tidigare\r\nbankstödsaktuella personer, osv. så skulle vi få se\r\natt de har fel på i stort sett varje punkt. Hur kan de\r\nha fel på så många punkter? Ja, hur kan\r\nRiksbanken ha fel på så många punkter? Hur kan\r\ndet komma sig att vi gör fel nästan jämt när det\r\ngäller banker? Det är något fel från början till slut.</pre><pre>Vi ställer inte staten i ett sämre läge. Vi ställer\r\nstaten, dvs. skattebetalarna, i ett bättre läge, för vi\r\nser för det första till att man får betalt för den\r\ngaranti man ställer upp med. För det andra ligger\r\nman kvar med optioner som gör att man när\r\naktierna går upp kan göra betydligt större vinster.\r\nVi agerar för skattebetalarna. Det kan jag\r\ngarantera. Vi agerar mot bankerna. Det är klart att\r\nBankföreningen inte gillar det. Är ni tokiga?\r\nFörlåt.</pre><pre>Anf. 213  GÖRAN MAGNUSSON (s):</pre><pre>Herr talman! Jag är en av dem som anser att man\r\nskall kalla saker och ting för vad de faktiskt är.\r\nStatsministern sade exempelvis i höstas att ett\r\nmisslyckande skall kallas ett misslyckande. I\r\nanalogi med det anser jag att en domstol skall kallas\r\nen domstol, inte, som i det här fallet, en nämnd.</pre><pre>Det råder inget tvivel om att den myndighet som\r\nriksdagen nu kommer att inrätta för att pröva\r\närenden från Bankstödsnämnden är en domstol.\r\nJa, myndigheten är t.o.m. en specialdomstol,\r\ninrättad med den speciella kompetens som behövs\r\nför att pröva enbart bankstödsfrågor.</pre><pre>Av det andra lagrådsyttrandet, som avgavs sedan\r\nregeringen hade övergivit den första\r\nlagrådsremissens förslag om att låta Svea hovrätt\r\npröva dessa frågor, framgår att ''enligt lagrådets\r\nmening utgör inte vad som sägs i 2 kap. 11 §\r\nregeringsformen något hinder mot att\r\nuppkommande tvister med anledning av\r\nbankstödet på sätt föreslagits prövas av en särskilt\r\ninrättad domstol''.</pre><pre>Observera att lagrådet här talar om en domstol.\r\nTrots detta väljer regeringen att kalla myndigheten\r\nPrövningsnämnden för bankstödsfrågor. Att\r\nSveriges förpliktelser enligt Europakonventionen\r\nkräver att vissa civila rättigheter prövas av en\r\noavhängig och opartisk myndighet klaras genom de\r\nregler som skall gälla för den här myndigheten.\r\nRegeringen förmår emellertid inte, förmodligen av\r\ndoktrinära skäl, att kalla myndigheten för vad den\r\nfaktiskt är, nämligen en domstol.</pre><pre>Utskottet säger i sitt betänkande att namnet inte\r\nspelar någon roll. Det väsentliga är innehållet i\r\nverksamheten. Jag kan emellertid inte bortse från\r\nförväxlingsrisken, inte minst på det internationella\r\nplanet, mellan de här båda nämnderna,\r\nBankstödsnämnden och Prövningsnämnden för\r\nbankstödsfrågor. Hade Bankstödsdomstolen valts\r\nsom namn hade det inbördes förhållandet varit helt\r\nklart.</pre><pre>Jag förstår naturligtvis att det smärtar det, låt mig\r\nkalla det, fundamentalistiska\r\nJustitiedepartementet att gå med på att inrätta en\r\nny specialdomstol samtidigt som befintliga\r\nspecialdomstolar skall avvecklas av principiella\r\nskäl.</pre><pre>Min uppfattning är att det har ett egenvärde om det\r\nkan skapas bred uppslutning i riksdagen kring hur\r\nvåra domstolar skall vara organiserade. Det har i\r\ndet här fallet inte ens gått att få enighet om att kalla\r\nen domstol för en domstol. Det tycker jag är\r\nbeklagligt.</pre><pre>Oavsett namnet kommer Sverige i kväll att få en ny\r\nspecialdomstol. Jag anser att min motion hade bort\r\nbifallas.</pre><pre>Överläggningen var härmed avslutad.</pre><pre>(Beslut fattades efter 17 §.)</pre><pre>15 §  Redogörelse för vidtagna åtgärder för att\r\nstärka det finansiella systemet</pre><pre>Föredrogs</pre><pre>näringsutskottets betänkande</pre><pre>1992/93:NU37 Redogörelse för vidtagna åtgärder\r\nför att stärka det finansiella systemet (skr.\r\n1992/93:251).</pre><pre>Anf. 214  BENGT DALSTRÖM (nyd):</pre><pre>Herr talman! Redan i samband med att bankkrisen\r\nvar ett faktum, då Nordbanken begärde sina första\r\n5 miljarder förra våren, reagerade vi i Ny\r\ndemokrati kraftigt mot den ofullständiga\r\ninformationen från regeringen. Vi motionerade då\r\nom en omgående utredning som skulle klarlägga\r\nbakgrunden till den uppkomna bankkrisen. Vår\r\nmotion avslogs i vanlig ordning här i riksdagen.</pre><pre>Den 18 juni förra året anmälde jag såväl finans-\r\nsom näringsministern till KU för bristande\r\ninformation till utskott och riksdag med anknytning\r\njust till Nordbankenaffären, en anmälan som\r\nfortfarande ligger någonstans i\r\nkonstitutionsutskottets gömmor, tyvärr.</pre><pre>Regeringen återkom också med krav på ytterligare\r\n20 miljarder kronor. Då förnyade Ny demokrati\r\nsina krav på en utredning i en ny motion. Även den\r\navslogs i vanlig ordning av riksdagen, efter att ha\r\navstyrkts av utskottet.</pre><pre>Nu har regeringen i en skrivelse till riksdagen\r\npresenterat en redogörelse för vidtagna åtgärder\r\nför att stärka det ekonomiska systemet. Vi tycker\r\ninte att den utformning man har kommit fram till är\r\ntillfredsställande. Vi har motionerat om att\r\nregeringen skall åläggas att lämna\r\nkvartalsrapporter till riksdagen om vidtagna\r\nåtgärder och om utvecklingen inom det finansiella\r\nsystemet, främst Bankstödsnämndens verksamhet.</pre><pre>Regeringens skrivelse utgör i sig en dyster läsning.\r\nDen dokumenterar verkligen bakgrund och resultat\r\ntill dags dato av vårt finansiella systems kollaps.\r\nDet räcker med att läsa från skrivelsen: Statens\r\ngarantiåtagande under 1992 uppgick till över 70\r\nmiljarder kronor.</pre><pre>Under de senaste tre åren har bankerna reserverat\r\nca 120 miljarder för konstaterade och befarade\r\nkreditförluster. Vid årsskiftet 1992/93 återstod\r\ndåliga lån med ränteeftergifter motsvarande 110\r\nmiljarder kronor. Med utgångspunkt från\r\nregeringens beräkningar kan staten räkna med att\r\nåka på ytterligare 100 miljarder i garantiåtagande.</pre><pre>Dessa astronomiska tal överstiger väsentligt de\r\nberäkningar som gjordes i samband med att\r\nbankakuten sjösattes i december 1992. Redan då\r\nvar emellertid regeringen beredd på att förlusterna\r\ninom banksystemet kunde förväntas bli betydande,\r\näven om man då förklarade att den av oss i Ny\r\ndemokrati under debatten i december framförda\r\nsiffran på 200 miljarder var alltför hög. Men\r\nutvecklingen visar att den inte var det.</pre><pre>Regeringen framhöll emellertid att man avsåg att\r\nvisa stor öppenhet och därvid hålla riksdagen\r\nkontinuerligt informerad. Ny demokrati reagerade\r\ndärvid på att regeringen från riksdagen erhållit ett\r\ncarte blanche på att med bankstödet spendera ett\r\nobegränsat antal miljarder mot ett något vagt löfte\r\nom att hålla oss i riksdagen underrättade.</pre><pre>Nu som då anser Ny demokrati att denna\r\ninformation på regeringens villkor är högst\r\notillfredsställande. Vi föreslår därför att regeringen\r\nskall åläggas att avlämna minst en allsidig och saklig\r\nrapport varje kvartal till riksdagen, en\r\nkvartalsrapportering som också är parallell med\r\nbankernas normala kvartalsrapporter. Detta med\r\ntanke på de enorma värden som här faktiskt står på\r\nspel. Felbeslut kan äventyra hela det svenska\r\nfinansiella systemet. Det är nödvändigt att\r\nriksdagen får regelbundna kontrollpunkter och\r\ntillfälle till debatt med ansvariga ministrar i den här\r\nfrågan.</pre><pre>För att ytterligare förstärka riksdagens möjligheter\r\ntill insyn i bankstödsverksamheten vill vi faktiskt gå\r\nytterligare ett steg längre och ålägga\r\nBankstödsnämnden att varje månad rapportera till\r\nnäringsutskottet eller annat ansvarigt utskott.</pre><pre>Mot bakgrund av vad som här framförts, herr\r\ntalman, yrkar jag bifall till vår reservation enligt\r\nmotion N65 i betänkande NU37.</pre><pre>Anf. 215  ROLF DAHLBERG (m):</pre><pre>Herr talman! Riksdagens bemyndigande till\r\nregeringen och Bankstödsnämnden är mycket\r\nomfattande, som Bengt Dalström sade. Vi delar i\r\nsak den uppfattningen att regeringen skall ge\r\nriksdagen full insyn och information när regeringen\r\neller Bankstödsnämnden har någonting att\r\ninformera. Men att, som det har föreslagits här,\r\nformalisera det hela till att kräva kvartalsrapporter\r\noch månadsrapporter till utskottet tycker vi ändå är\r\natt gå litet väl långt. Det har aldrig förekommit\r\ntidigare.</pre><pre>Även om vi i sak är överens om att riksdagen skall\r\nha full insyn och få full information, avvisar vi i\r\nutskottet förslaget men påpekar att utskottet när\r\nsom helst kan kalla till sig representant för\r\nFinansdepartementet, Bankstödsnämnden eller\r\nnågon annan myndighet som har information att\r\nlämna.</pre><pre>Bengt Dalström och alla andra ledamöter i\r\nriksdagen har möjlighet att när som helst ställa\r\nfrågor och interpellationer till berörd statsråd och\r\npå det viset få fram den information som man\r\ntycker är viktig. Med dessa möjligheter att agera\r\nsåväl i utskottet som i kammaren tycker vi att vi\r\ntäcker in det berättigade krav som kan ställas när\r\ndet gäller information i dessa mycket viktiga frågor.</pre><pre>Herr talman! Med detta yrkar jag bifall till\r\nnäringsutskottets hemställan i betänkande 37 och\r\navslag på Bengt Dalströms reservation.</pre><pre>Anf. 216  BENGT DALSTRÖM (nyd):</pre><pre>Herr talman! För mig kommer dessa synpunkter\r\nfrån Rolf Dahlberg inte som någon överraskning.\r\nVi har fört denna diskussion i utskottet. Jag har\r\nförsökt övertyga Rolf Dahlberg om att vi i\r\nriksdagen skall ställa krav på att få kontinuerlig\r\ninformation och på att Bankstödsnämnden bygger\r\nupp en fast rutin för att avrapportera till oss i\r\nsådana här frågor. Jag gör det mot bakgrund av att\r\nrapporteringen kring bankkrisen, som jag förde\r\nfram i mitt inledningsanförande, har varit\r\nsynnerligen bristfällig. Det har alltid varit fråga om\r\nmycket snabba puckar när det har gällt miljarder.</pre><pre>Vi får i en proposition från regeringen information\r\npå en fredag. På tisdag, fem dagar har vi alltså på\r\noss, skall vi komma med våra förslag och\r\nsynpunkter. Den typen av agerande från\r\nregeringens sida i tunga ekonomiska frågor finner\r\nvi inte tillfredsställande.</pre><pre>För att kunna påverka det hela och förebygga\r\nbankkrisens mera ödesdigra skador, genom\r\ninformation och införande av vissa rutiner som\r\nFinansinspektionen inte hade, föreslog vi\r\nutredningar. Vi fick inte det. Riksdagen avslog vårt\r\nförslag. Nu begär vi kontinuerlig information. Det\r\ngäller fortfarande mycket pengar. Riksdagen\r\nkommer att avvisa vår begäran. Jag finner det högst\r\notillfredsställande.</pre><pre>Överläggningen var härmed avslutad.</pre><pre>(Beslut fattades efter 17 §.)</pre><pre>16 §  Sammansättningen av Stockholms\r\ntingsrätt i konkurrensrättsliga mål och ärenden</pre><pre>Föredrogs</pre><pre>näringsutskottets betänkande</pre><pre>1992/93:NU34 Sammansättningen av Stockholms\r\ntingsrätt i konkurrensrättsliga mål och ärenden\r\n(prop. 1992/93:234).</pre><pre>Anf. 217  BO BERNHARDSSON (s):</pre><pre>Herr talman! Näringsutskottets betänkande 34\r\nhandlar om sammansättningen av Stockholms\r\ntingsrätt i konkurrensrättsliga mål och ärenden.\r\nNärmare bestämt handlar det om huruvida\r\nintresseledamöter skall ingå i tingsrätten eller inte.\r\nBåde majoritetens och Socialdemokraternas\r\nståndpunkter är väl kända. De har redovisats senast\r\nnär riksdagen fattade beslut om en ny\r\nkonkurrenslag och Marknadsdomstolens\r\nsammansättning.</pre><pre>Jag kan konstatera att vi socialdemokrater håller\r\nfast vid den uppfattningen att skilda erfarenheter\r\nhos företagare, löntagare och konsumenter på ett\r\nvärdefullt sätt kan komplettera det juridiska\r\nexpertkunnandet. Detta gäller både\r\nMarknadsdomstolen och Stockholms tingsrätt när\r\ndet gäller konkurrensrättsliga mål.</pre><pre>Med detta låter jag mig nöja. Jag yrkar bifall till den\r\nsocialdemokratiska reservationen.</pre><pre>(Applåder)</pre><pre>I detta anförande instämde Jan Andersson,\r\nReynoldh Furustrand, Lars Stjernkvist, Nils\r\nNordh, Inge Carlsson, Widar Andersson och Mats\r\nLindberg (samtliga s).</pre><pre>Anf. 218  KARIN FALKMER (m):</pre><pre>Herr talman! I och med att den nya\r\nkonkurrenslagen träder i kraft den 1 juli i sommar\r\nkommer Stockholms tingsrätt att vara första instans\r\nvid prövning av konkurrensrättsliga frågor.\r\nTingsrättens beslut kommer att kunna överklagas\r\ntill Marknadsdomstolen, som blir sista instans.\r\nStockholms tingsrätt skall besluta bl.a. i mål om\r\nkonkurrensskadeavgift och företagsförvärv.\r\nDessutom skall vissa av Konkurrensverkets beslut\r\nkunna överklagas till Stockholms tingsrätt.</pre><pre>Stockholms tingsrätt får när det gäller frågor av\r\nkonkurrensrättslig art en utpräglad rättsskipande\r\nroll. Genom beslutet att intresseledamöter inte\r\nskall ingå i Stockholms tingsrätt blir det lika\r\nkompetens i både underrätt och överrätt, vilket jag\r\ntycker är klokt. Sammansättningen med lagfarna\r\ndomare och ekonomiska experter borgar för en\r\nobjektiv rättsskipning.</pre><pre>Med detta, herr talman, yrkar jag bifall till\r\nnäringsutskottets hemställan i betänkande 34 och\r\navslag på reservationen.</pre><pre>Överläggningen var härmed avslutad.</pre><pre>(Beslut fattades efter 17 §.)</pre><pre>17 §  Uppskov med behandlingen av vissa\r\närenden</pre><pre>Föredrogs</pre><pre>näringsutskottets betänkande</pre><pre>1992/93:NU36 Uppskov med behandlingen av vissa\r\närenden.</pre><pre>Förste vice talmannen konstaterade att ingen talare\r\nvar anmäld.</pre><pre>Beslut</pre><pre>Företogs till avgörande näringsutskottets\r\nbetänkanden 1992/93:NU35, NU37, NU34 och\r\nNU36.</pre><pre>Näringsutskottets betänkande NU35</pre><pre>Mom. 1 (statens del i värdestegringen)</pre><pre>Utskottets hemställan -- som ställdes mot\r\nreservation 1 av Bengt Dalström -- bifölls med\r\nacklamation.</pre><pre>Mom. 3 (inlösen av aktier)</pre><pre>Utskottets hemställan -- som ställdes mot\r\nreservation 3 av Bengt Dalström -- bifölls med\r\nacklamation.</pre><pre>Mom. 4 (grund för inlösen och tvångsförvaltning)</pre><pre>Utskottets hemställan -- som ställdes mot\r\nreservation 4 av Bengt Dalström -- bifölls med\r\nacklamation.</pre><pre>Mom. 9 (namnet på prövningsorganet)</pre><pre>Utskottets hemställan -- som ställdes mot\r\nreservation 9 av Bengt Dalström -- bifölls med\r\nacklamation.</pre><pre>Mom. 10 (överklagande)</pre><pre>Utskottets hemställan -- som ställdes mot\r\nreservation 10 av Bengt Dalström -- bifölls med\r\nacklamation.</pre><pre>Mom. 16 (tillgångsgaranti)</pre><pre>Utskottets hemställan -- som ställdes mot\r\nreservation 15 av Bengt Dalström -- bifölls med\r\nacklamation.</pre><pre>Övriga moment</pre><pre>Utskottets hemställan bifölls.</pre><pre>Näringsutskottets betänkande NU37</pre><pre>Utskottets hemställan -- som ställdes mot\r\nreservationen av Bengt Dalström -- bifölls med\r\nacklamation.</pre><pre>Näringsutskottets betänkande NU34</pre><pre>Mom. 1</pre><pre>Utskottets hemställan bifölls.</pre><pre>Mom. 2 (intresseledamöter i Stockholms tingsrätt)</pre><pre>Utskottes hemställan -- som ställdes mot\r\nreservationen av Birgitta Johansson m.fl. -- bifölls\r\nmed acklamation.</pre><pre>Näringsutskottets betänkande NU36</pre><pre>Utskottets hemställan bifölls.</pre><pre>Beslut om samlad votering</pre><pre>På förslag av förste vice talmannen beslöt\r\nkammaren att de på föredragningslistan\r\nåterstående ärendena, trafikutskottets\r\nbetänkanden TU30, TU32, TU39 och TU40, skulle\r\nföretas till avgörande efter avslutad debatt.</pre><pre>18 §  En telelag och en förändrad\r\nverksamhetsform för Televerket, m.m.</pre><pre>Föredrogs</pre><pre>trafikutskottets betänkande</pre><pre>1992/93:TU30 En telelag och en förändrad\r\nverksamhetsform för Televerket, m.m (prop.\r\n1992/93:200).</pre><pre>Anf. 219  KENNETH ATTEFORS (nyd):</pre><pre>Herr talman! Jag yrkar bifall till hemställan i\r\ntrafikutskottets betänkande TU30, förutom till\r\nmom. 19, under vilket jag tillsammans med\r\nsocialdemokraterna har avgett en reservation, nr 7,\r\nsom gäller en fond för handikappade.</pre><pre>För övrigt är det ett bra betänkande. Vi kan\r\nacceptera att Televerket blir ett bolag. Det kommer\r\natt ligga en väldigt bra telelag som grund för denna\r\nomvandling från ett statligt verk till ett bolag.</pre><pre>Jag har fått många brev och telefonsamtal, och jag\r\nhar också haft många möten med folk som är\r\ninsatta i branschen. Samtliga, inkl. facket på\r\nTeleverket, är väldigt positivt inställda till att\r\nTeleverket skall bli ett aktiebolag.</pre><pre>Jag skall inte orda mer om detta. Som sagt var\r\ntillstyrker vi det hela. Det är synd att\r\nsocialdemokraterna har ändrat sig i frågan och inte\r\nlängre vill att Televerket skall bli ett aktiebolag.\r\nGöran Persson har tydligen fått hela den\r\nsocialdemokratiska gruppen att ändra sig. Göran\r\nPersson tycker inte att Televerket skall bolagiseras,\r\neftersom han är rädd för att det skall privatiseras.\r\nDen farhågan är visserligen befogad, men den faran\r\nkommer nog inte att föreligga förrän om 4--5 år.</pre><pre>Däremot är vi väldigt glada för att vi har lyckats få\r\nigenom en motion som vi aldrig trodde att vi skulle\r\nfå igenom. Det är Ny demokratis motion nr 129,\r\nsom handlar om differentierad teletaxa för\r\npensionärer. Den motionen trodde vi att ingen\r\nskulle acceptera, men tack vare Rolf Clarksons\r\ngodkännande har vi fått igenom den.</pre><pre>Eftersom vi lever så nära 2000-talet och kan\r\nutnyttja den moderna tekniken, skall denna\r\nutnyttjas också för våra gamla. Vi bor ofta på annan\r\nort än vad våra föräldrar gör. Vi borde hålla bättre\r\nkontakt med dem, och de skall kunna hålla kontakt\r\nmed oss. Därför bör teletaxorna för pensionärer\r\nreduceras, så att kontakten kan upprätthållas. Den\r\nhär motionen ligger i tiden. Det är positivt att den\r\nborgerliga majoriteten i trafikutskottet tillsammans\r\nmed oss har tillstyrkt denna motion och att\r\nriksdagen skall ge regeringen till känna att den skall\r\nlåta utreda denna fråga. Det är alltså en mycket\r\nkraftig signal till regeringen att de gamla skall tas\r\nom hand på ett modernt sätt.</pre><pre>Herr talman! Jag yrkar bifall till hemställan i\r\ntrafikutskottets betänkande TU30, förutom\r\nbeträffande mom. 19, som gäller\r\nhandikappsfonden, där jag yrkar bifall till\r\nreservation 7.</pre><pre>Anf. 220  ANITA JÖNSSON (s):</pre><pre>Herr talman! Vi behandlar nu trafikutskottets\r\nbetänkande angående förslag till telelag samt en\r\nomvandling av Televerket till aktiebolag.</pre><pre>Vi står naturligtvis bakom samtliga\r\nsocialdemokratiska reservationer. Men för att\r\nspara kammarens tid vill jag endast yrka bifall till\r\nreservation 1, 2, 3, 4 och 5.</pre><pre>Ett fungerande telenät och bra teletjänster i hela\r\nlandet är en nödvändig förutsättning för välfärd för\r\nmedborgarna och för goda betingelser för\r\nnäringslivet. Betydelsen av väl fungerande\r\ntelekommunikationer ökar också i takt med\r\ninformationsteknologins utbredning inom allt fler\r\nsamhällssektorer.</pre><pre>Goda telekommunikationer ingår också som en\r\nviktig del i vår infrastruktur. Det är ett område i en\r\nmycket stark teknisk utveckling.</pre><pre>Telemarknaden är i dag helt avreglerad. Allt fler\r\naktörer ger sig in på den svenska telemarknaden.\r\nDärför är det viktigt att det nu införs en\r\nlagreglering som på bästa sätt uppfyller de mål för\r\ntelepolitiken som riksdagen har lagt fast.</pre><pre>Vi har här i kammaren tidigare varit överens om att\r\ndet är növändigt med en telelag för att marknaden\r\nskall kunna regleras. När vi nu äntligen har fått\r\nregeringens proposition, måste vi tyvärr konstatera\r\natt den inte på bästa sätt skapar förutsättningar för\r\natt garantera goda telekommunikationer, vilket var\r\nvillkoret för att vi socialdemokrater skulle\r\nmedverka till en förändring av Televerkets\r\nassociationsform.</pre><pre>Vi socialdemokrater anser att en telelag måste\r\nmedverka till att följande tre mål uppfylls.</pre><pre>För det första måste de av riksdagen fastlagda\r\ntelepolitiska målen garanteras. Det gäller i första\r\nhand de regionala och sociala mål som innebär att\r\nbra telekommunikationer finns tillgängliga för alla.</pre><pre>För det andra måste en telelag vara\r\nkonkurrensneutral. Inget teleföretag skall ges\r\nsämre förutsättningar för att konkurrenter skall\r\nkunna etablera sig och ta marknadsandelar.</pre><pre>För det tredje måste man kunna utläsa\r\nkonsekvenserna av de förändringar som föreslås.\r\nInförandet av en telelag och genomförandet av en\r\nbolagisering av Televerket måste bygga på en\r\nanalys av vilka effekter som förväntas.</pre><pre>Anf. 221  JAN SANDBERG (m):</pre><pre>Herr talman! Jag har förstått att jag skall försöka\r\natt hålla mig kort.</pre><pre>Det här betänkandet innehåller förslag till ny\r\ntelelag och lag om radiokommunikation. Sedan\r\nföreslås det även att Televerket skall bli ett av\r\nstaten helägt aktiebolag från den 1 juli, Telia AB.</pre><pre>Detta kan då anses vara en avreglering, men\r\nfaktum är att det är fråga om en reglering. Tidigare\r\nhar det inte funnits någon lag på detta område. Det\r\när en sådan som vi nu skall fatta beslut om.</pre><pre>Tanken är att det skall bli en effektiv konkurrens på\r\nteleområdet. Det förslås att tillstånd som kan\r\ninnehålla bindande krav skall ges.</pre><pre>I korthet handlar detta betänkande om att vi skall\r\nfå en telekommunikationsmarknad som kommer\r\natt innehålla fyra honnörsord: utveckling,\r\nkundanpassning, konkurrens och lägre priser.</pre><pre>Med denna mycket kortfattade redovisning av\r\nbetänkandets innehåll vill jag yrka bifall till\r\nutskottets hemställan, med undantag för mom. 19,\r\nunder vilket jag yrkar bifall till reservation 7.</pre><pre>Anf. 222  HANS STENBERG (s):</pre><pre>Herr talman! Jag tänkte i mitt inlägg koncentrera\r\nmig på de regionalpolitiska konsekvenserna av\r\nregeringsförslaget. Generellt får avreglering nästan\r\nalltid negativa konsekvenser för glesbygden, t.ex. i\r\nNorrlands inland.</pre><pre></pre><pre>Befolkningsunderlaget är ofta alldeles för litet för\r\natt göra investeringar i telekommunikationer och\r\nannan infrastruktur lönsamma, om man ser det hela\r\ni ett snävt företagsekonomiskt perspektiv. Det\r\nhindrar naturligtvis inte att samma investeringar\r\nmånga gånger kan vara mycket lönsamma sett i ett\r\nsamhällsekonomiskt perspektiv.</pre><pre>Det är ju faktiskt så att en stor del av landets\r\nvälstånd baseras på den skogsråvara, vattenkraft\r\noch malm som produceras i Norrland. Men för att\r\ndenna del av landet även fortsättningsvis skall ge ett\r\nlika stort bidrag till landets exportinkomster krävs\r\ndet en väl fungerande infrastruktur även i\r\nframtiden. Det gäller inte minst på\r\ntelekommunikationsområdet.</pre><pre>I annat fall kommer de ekonomiska\r\nkonsekvenserna att bli förödande inte bara för de\r\nberörda regionerna utan för hela landet. Därför\r\nmåste alltid avregleringar kombineras med regler\r\nsom gör att de företag som vill konkurrera på de\r\nattraktiva områdena tvingas att ta ansvar också för\r\nförsörjningen av glesbygdens behov. Det är på\r\ndenna punkt det brister i regeringens proposition.</pre><pre>I propositionen och utskottsmajoritetens yttrande\r\nföreslås inte alls tillräckliga styrmekanismer för att\r\nundvika att glesbygden skadas allvarligt, om man\r\nser det hela på litet sikt. Om man, som de\r\nborgerliga partierna föreslår, ålägger Telia AB att\r\nensamt svara för att servicen upprätthålls i s.k.\r\nolönsamma områden, kommer det att leda till att\r\nföretagets långsiktiga konkurrenskraft och\r\nekonomi skadas allvarligt. I förlängningen kommer\r\ndet att leda till att man inte kan upprätthålla\r\nservicen utanför de befolkningstätaste områdena.</pre><pre>Skulle vi få en sådan utveckling kommer inte bara\r\nde glesbefolkade delarna av Norrlands inland att\r\nskadas. Hela landets ekonomi kommer att\r\nförsämras, eftersom utvecklingsmöjligheterna för\r\nvåra basnäringar försämras kraftigt. Därför är det\r\nabsolut nödvändigt att vi får en telelag som\r\ngaranterar de telepolitiska målen. Lagen måste\r\nockså göras konkurrensneutral, så att alla företag\r\nsom verkar på telemarknaden får vara med och ta\r\nansvar för de företagsekonomiskt olönsamma\r\ndelarna av marknaden.</pre><pre>Herr talman! Jag vill avslutningsvis säga att det inte\r\nkan hjälpas, när man läser regeringens och\r\nutskottsmajoritetens förslag, att man får den\r\nuppfattningen att det för de borgerliga partierna är\r\nbetydligt viktigare att öppna telemarknaden för\r\nutländska företag än att slå vakt om bra\r\ntelekommunikationer i hela landet. Det finns inte\r\nens en ordentlig analys av vilka konsekvenser\r\nförslagen får för möjligheten att upprätthålla de\r\ntelepolitiska målen och en bra teleservice i hela\r\nlandet.</pre><pre>Herr talman! Jag hade trott att jag skulle komma\r\nupp i talarstolen efter det att de socialdemokratiska\r\nföreträdarna i trafikutskottet hade hunnit avge sina\r\nyrkanden. Därför avslutar jag med att inte avge\r\nnågot särskilt yrkande. Jag utgår från att de\r\nsocialdemokratiska utskottsföreträdarna avger\r\nsärskilda yrkanden på de områden de vill ha\r\nvotering. Jag instämmer på förhand.</pre><pre>Anf. 223  JAN SANDBERG (m) replik:</pre><pre>Herr talman! Hans Stenberg från\r\nSocialdemokraterna har hängivit sig åt att köpa\r\ngrisen i säcken, som det heter, genom att utan\r\nförbehåll godkänna de inlägg som senare skall\r\nhållas av någon socialdemokrat.</pre><pre>Problemet är, Hans Stenberg, att\r\ntelekommunikationsmarknaden i dag är oreglerad.\r\nDetta betänkande innebär att vi reglerar\r\ntelemarknaden, bl.a. för att se till att just\r\nglesbygden ges goda telekommunikationer. Om\r\nherr Stenberg läser sitt eget partis förslag kan han\r\nkonstatera att det innebär att vi fortsatt får en\r\noreglerad marknad under en period framöver. Det\r\ni sin tur innebär stora risker för glesbygden.</pre><pre>Hans Stenberg sade i sitt inlägg att det var viktigt\r\natt få en telelag. Då vill jag uppmana Hans\r\nStenberg att rösta för utskottsmajoritetens förslag.</pre><pre>Anf. 224  HANS STENBERG (s) replik:</pre><pre>Herr talman! Vi har i dag ett system som gör det,\r\nom man ser det hela i ett internationellt perspektiv,\r\nmycket billigt i Sverige att utnyttja teletjänster. Det\r\ngäller framför allt glesbygden, där man har avstånd.</pre><pre>Det som är oroande i regeringens förslag och i\r\nutskottsmajoritetens förslag är att man i den\r\nföreslagna lagstiftningen inte ålägger de företag\r\nsom skall konkurrera på marknaden att ta ansvar\r\nför försörjningen även i glesbygden. Man nöjer sig\r\nmed att ålägga ett företag hela det ansvaret. Jag är\r\ndjupt oroad över vilka konsekvenser det kommer\r\natt få på lång sikt.</pre><pre>Att jag nöjde mig med att instämma i de yrkanden\r\nsom de socialdemokratiska företrädarna i utskottet\r\nkommer att göra i kommande anföranden är inte så\r\nkonstigt. Jag har läst reservationerna, och jag\r\nställer mig naturligtvis bakom dem. Men för att\r\nspara tid för kammaren vill jag inte yrka bifall till\r\nsamtliga reservationer, utan jag överlåter åt\r\nuskottsföreträdarna att välja ut de reservationer de\r\nvill yrka bifall till. Det förmodar jag att ni andra\r\nuppskattar.</pre><pre>Anf. 225  KENNETH ATTEFORS (nyd)\r\nreplik:</pre><pre>Herr talman! Jag skall ta kammarens tid i anspråk\r\nunder en mycket kort stund. Jag försäkrar herr\r\nStenberg att farhågan för att glesbygden inte skall\r\nfå någon telefoni framöver är ogrundad. Det är just\r\ndärför det stiftas en telelag, dvs. för att förhindra en\r\nutarmning.</pre><pre>När företrädare för med Televerket konkurrerande\r\ntelebolag har besökt utskottet och talat för sin sak\r\nhar samtliga, åtminstone såvitt jag hört, sagt att de\r\när villiga att på sikt bygga upp en fond -- ungefär\r\nsom den handikappfond som vi är överens med\r\nSocialdemokraterna om -- för att garantera att\r\ntelekommunikationer även skall finnas där herr\r\nStenberg bor.</pre><pre>Det talades om att de borgerliga och vi i Ny\r\ndemokrati vill bolagisera och göra om Televerket\r\ntill bolaget Telia. Jag vill påpeka för herr Stenberg,\r\natt det vill även herr Stenbergs väljare, dvs. facket\r\npå Televerket. Jag ringde så sent som i dag för att\r\nfå den sista bekräftelsen på detta, så att vi inte\r\nskulle få den konfrontationen.</pre><pre>Även fackföreningarna i Televerket är mycket\r\npositiva till att det skall bli ett aktiebolag. De ser\r\nmöjligheterna att kunna expandera med sitt företag\r\npå den internationella telemarknaden.</pre><pre>Anf. 226  HANS STENBERG (s) replik:</pre><pre>Herr talman! Jag märker att herr Attefors\r\njämställer telekommunikationerna i Norrland med\r\nnågot slags handikapp. Vi är oroliga för att vi får\r\nden utvecklingen. Om Attefors och\r\nriksdagsmajoriteten får råda leder det till att vi\r\nbehöver något slags handikapp för att stötta\r\nkommunikationerna i glesbygden.</pre><pre>De konkurrenter som här kan komma ifråga är\r\nknappast några små företag som inte skulle kunna\r\nklara av att från början ta detta ansvar. Vi kan nog\r\nförutsätta en utveckling där de stora\r\nmultinationella telejättarna går in på den svenska\r\nmarknaden. Det finns ingenting som säger att de\r\ninte skulle kunna ta samma ansvar som det svenska\r\nföretaget.</pre><pre>Jag har inte sagt ett ord om att vi inte skulle kunna\r\nbilda ett bolag av denna verksamhet. Det jag\r\nvänder mig emot är att man ålägger ett bolag att\r\nensamt ta det samhällsekonomiska ansvar som alla\r\nsom agerar på marknaden borde vara ålagda att ta\r\nfrån början. Det kommer att bli oerhört svårt att\r\nsenare införa nya ålägganden för företag som redan\r\nfinns på marknaden.</pre><pre>Anf. 227  KARL-ERIK PERSSON (v):</pre><pre>Herr talman! I det betänkande från trafikutskottet\r\nsom vi behandlade för inte alls länge sedan, TU35,\r\nsade Rolf Clarkson något som jag tyckte var bra.\r\nHan sade att staten skulle ha det övergripande\r\nansvaret för Sveriges kommunikationer. Han\r\nräknade bl.a. upp även telekommunikationerna.\r\nDå måste ju frågan bli: Hur skall man kunna ha det\r\növergripande ansvaret när man bildar ett bolag?</pre><pre>Vad jag förstår minskar ju riksdagens och andra\r\nintressenters möjligheter till insyn om man bildar\r\nett bolag. I dag är det definitivt omöjligt för dem\r\nsom är intresserade att följa verksamheten när det\r\nbildas ett bolag. Då har man gått ifrån en princip\r\nsom man tidigare i dag har sagt var så väldigt viktig.</pre><pre>Sedan skall jag ge Kenneth Attefors en möjlighet\r\ntill replik. Jag vet inte vilka fackliga företrädare han\r\nhar talat med när det gäller bolagiseringen av\r\nTeleverket. Jag har faktiskt partikamrater som är\r\nfackliga företrädare på Televerket. De har en helt\r\nannan uppfattning. Det är tydligt att Kenneth\r\nAttefors skall bredda sin uppfattning i fråga om de\r\nfackliga kontakterna. De är oroliga och undrar hur\r\nman skall klara av att bibehålla servicen i\r\nglesbygden.</pre><pre>Svenska Televerket är ett ganska litet telebolag i\r\ndet stora internationella sammanhanget. Vem är\r\ndet som har intressen av köpa upp och komma in\r\npå den här marknaden? Televerkets möjligheter att\r\nvara ute på den internationella marknaden i dag\r\ntycks vara mycket bra. De har i dag ett ganska brett\r\nsamarbete med holländska telebolag och engelska\r\ntelebolag. Detta har gått bra även om man har\r\narbetat i verksform. Då är det knepigt att man\r\nskyller på detta för att bilda ett bolag och utveckla\r\ndessa idéer. Jag anser att det är en bluff från\r\nTeleverkets sida att ha det som ett argument.</pre><pre>Om vi tittar på de utskott som har yttrat sig över\r\nbolagiseringen av Televerket är både\r\nförsvarsutskottet och konstitutionsutskottet\r\nmycket kritiska till den här formen. Det är\r\nintressant att läsa försvarsutskottets yttrande. Det\r\nstår bl.a. så här: ''Den valda organisationsformen\r\nför att behandla beredskapsfrågorna bör emellertid\r\nföljas upp och utvärderas då erfarenheter vunnits.''</pre><pre>Då är frågan var man vinner den erfarenheten.\r\nEnligt den tolkning som jag gör, måste man\r\negentligen ha varit utsatt för en blockad eller en\r\nkrigssituation för att kunna göra den\r\nutvärderingen. Det går ju inte att göra detta annars.\r\nDet är en märklig tolkning som försvarsutskottet\r\ngör. Det skulle vara roligt att veta om någon av\r\ntrafikutskottets representanter tolkar det här på ett\r\nannat sätt. Det är ju en mycket allvarlig kritik som\r\nriktas från försvarsutskottets sida.\r\nFörsvarsutskottets tolkning är ju också mycket\r\nknepig.</pre><pre>Herr talman! Med detta vill jag yrka bifall till den\r\nmeningsyttring jag har rörande mom. 22 i detta\r\nbetänkande. För övrigt står jag bakom den\r\nsocialdemokratiska reservationerna.</pre><pre>Anf. 228  KENNETH ATTEFORS (nyd)\r\nreplik:</pre><pre>Herr talman! Det skulle varit en liten politisk\r\nsensation om inte herr Persson gått emot den här\r\nbolagiseringen. Hade däremot herr Lars\r\nBäckström suttit i trafikutskottet hade han säkert\r\nvarit för en bolagisering. Han är en litet mer\r\nmodern vänsterpartist kan jag tänka mig.</pre><pre>När det gäller styrningen av telebolagen framöver\r\noch den fara som herr Persson ser i det, kan jag\r\nhålla med honom litet grand. Vi har bildat en ny\r\nmyndighet som heter Telestyrelsen som just skall ha\r\ntill uppdrag att bevaka konkurrensen på\r\ntelemarknaden. Telestyrelsen är inte\r\nparlamentariskt sammansatt. Där sitter bara en\r\nkds-are, en moderat och en socialdemokrat. Jag\r\ntycker faktiskt inte att det är riktigt rättvist.\r\nAntingen skall den här myndigheten vara helt\r\npolitikerfri eller också skall den vara\r\nparlamentariskt sammansatt. Jag har framfört detta\r\ntill Kommunikationsdepartementet, och de arbetar\r\npå saken. Vi kanske syns i Telestyrelsen framöver,\r\nherr Persson.</pre><pre>När det gäller samgåendet med det holländska\r\nbolaget är det nästan ett krav att Televerket blir ett\r\nbolag om det skall bli ett riktigt permanent och\r\naktivt samarbete. Det har jag förstått när jag har\r\ntalat med Tony Hagström när han varit i utskottet.\r\nDet går inte att sköta detta i verksform.</pre><pre>Anf. 229  KARL-ERIK PERSSON (v)\r\nreplik:</pre><pre>Herr talman! Att Kenneth Attefors har sådan\r\nkännedom om dem som företräder Vänsterpartiet i\r\nriksdagen visste jag faktiskt inte. Jag måste nog\r\ngöra honom besviken på den punkten. Lars\r\nBäckström kommer att stödja mig här. Kenneth\r\nAttefors hade fel en gång till. Om sedan Lars\r\nBäckström är modernare än jag får faktiskt andra\r\nbedöma. Där kanske Kenneth Attefors har rätt.</pre><pre>Är detta att komma med i styrelsen ett krav som\r\nman har för att godkänna betänkandet. Kenneth\r\nAttefors har i andra sammanhang hotat att om han\r\ninte fick som han ville skulle han fälla regeringen.\r\nFrågan är om han har fått löfte om att sitta med i\r\nTelestyrelsen om han går med på detta.</pre><pre>Anf. 230  KENNETH ATTEFORS (nyd)\r\nreplik:</pre><pre>Herr talman! Som jag sagt tidigare är det inte\r\nsmockan som hänger i luften när jag talat om hot.\r\nJag har hotat med Socialdemokraterna. Det ligger\r\nlitet i det.</pre><pre>Jag vet inte hur det kommer att gå, men signalen\r\när sådan, vad jag har förstått, att Telestyrelsen skall\r\nbreddas politiskt. Antingen skall den vara\r\npolitikerfri eller också skall alla ha samma\r\nförutsättningar att få den första insynen.\r\nTelestyrelsen kommer faktiskt att bli en stor\r\nmaktfaktor när det gäller Televerket och även när\r\ndet gäller Posten. Vad jag förstår efter att ha läst\r\nPostutredningen skall även Posten läggas under\r\nTelestyrelsen. Telestyrelsen skall bevaka även\r\nPosten. Det blir en mycket viktig myndighet som\r\nantingen alla skall ha chans att få insyn i eller ingen.</pre><pre>Anf. 231  KARL-ERIK PERSSON (v)\r\nreplik:</pre><pre>Herr talman! Detta var ett medgivande från\r\nKenneth Attefors. Det har funnits ett hot med för\r\natt godkänna den här telepropositionen. Att det\r\ninte var en smocka kan jag förstå. Vem skulle\r\nKenneth Attefors hota med en smocka?</pre><pre>Anf. 232  CATARINA RÖNNUNG (s):</pre><pre>Herr talman! Konstitutionsutskottet och\r\nRiksdagens revisorer har tidigare påtalat att det är\r\nnödvändigt att de konstitutionella konsekvenserna\r\nnoga belyses när affärsverk som är att betrakta som\r\nstatliga förvaltningsmyndigheter bolagiseras.\r\nGrundlagsfrågor reglerade i tryckfrihetsförordning\r\noch regeringsform är berörda.</pre><pre>Vad händer med offentlighetsprincipen?\r\nOffentlighetsprincipen är inte ens förhandlingsbar\r\nnär Sverige lägger fram villkoren för vårt inträde i\r\nEG. När det affärsdrivande Televerket förvandlas\r\ntill Telia AB försvinner samma offentlighetsprincip\r\nsom genom ett trollslag utan att motsvarande\r\nbestämmelser skrivs in i bolagsordningen.</pre><pre>Allmänheten kan således inte mot bolagets vilja få\r\ntillgång till andra handlingar än de som förvaras hos\r\nPatent- och registreringsverket, dvs. främst\r\nredovisningshandlingar. Allmänhetens insyn\r\nförsvåras högst väsentligt. KU:s borgerliga\r\nmajoritet tar inte så starka ord i sin mun, utan säger\r\natt insynen ändrar karaktär. Så kan man ju också\r\nuttrycka saken.</pre><pre>Den kontroll som tidigare utövats av\r\nJustitieombudsmannen, Justitiekanslern och\r\nRiksrevisionsverket upphör också. Bolaget\r\nkontrolleras som andra bolag av de på stämman\r\nvalda revisorerna. Riksdagen får en årlig\r\npresentation av det statliga bolagets redovisning.\r\nDet är allt, och det har givetvis ett begränsat värde.\r\nÄr månne bolagisering ett första steg i en\r\nutförsäljning och privatisering? Underlättas den av\r\natt Telia AB drivs precis som andra aktiebolag med\r\nen begränsad insyn? Jag förutsätter att även om\r\nTelia blir privatägt, kommer de telepolitiska målen\r\näven fortsättningsvis att gälla i vårt land.</pre><pre>Hur handskas man med den statliga förmögenheten\r\nnär associationsformen ändras? Affärsverken\r\nförfogar över ca 80 % av de statliga tillgångarna.\r\nDet är alltså inga små summor det är fråga om.</pre><pre>Trafikutskottets borgerliga majoritet har inte ansett\r\natt de förändringar som berör vår konstitution\r\nbehöver utredas av en parlamentariskt sammansatt\r\nkommitté, som ett enigt KU tidigare har krävt. Det\r\nförvånar mig. Också regeringen har tyckt att en\r\ndepartementspromemoria från en s.k. expertgrupp\r\nhar varit ett tillräckligt underlag för denna viktiga\r\nproposition.</pre><pre>KU har tidigare påtalat att konsekvensanalyser\r\nbehövs för propositioner av denna karaktär. Ingen\r\nordentlig konsekvensanalys har gjorts om vad som\r\nhänder när ett affärsverk blir bolag. I en 300 sidor\r\nlång proposition har man kostat på sig en halv sida.</pre><pre>I en avvikande mening av Socialdemokraterna i KU\r\nframgår det att de anser att ett grundläggande\r\ndemokratiskt krav är att konsekvenserna av viktiga\r\nställningstaganden, speciellt om de berör\r\ngrundlagsfrågor, kan överblickas innan beslut\r\nfattas.</pre><pre>Vi anser sammanfattningsvis att propositionen är\r\nbehäftad med så många brister att den inte kan\r\nbifallas i fråga om telelag och bolagisering.</pre><pre>Civildepartementet överväger för närvarande en\r\nlagstiftning där bestämmelser som överensstämmer\r\nmed offentlighetsprincipen, inkl.\r\nmeddelarfriheten, skall gälla i kommunala bolag --\r\näven när det finns inslag av privat ägande. När det\r\ngäller ett för hela nationen så viktigt bolag som det\r\nstatliga Telia AB, anses inte insyn i enlighet med\r\noffentlighetsprincipen vara nödvändig. Redan i dag\r\nfinns för att skydda de egna produkterna i\r\naffärsdrivande verk lagen om företagshemligheter.</pre><pre>Herr talman! Jag yrkar bifall till de\r\nsocialdemokratiska motionerna.</pre><pre>Anf. 233  ANITA JÖNSSON (s):</pre><pre>Herr talman! Jag skall be att få fortsätta med det\r\njag påbörjade i mitt tidigare anförande, nämligen\r\nskälen till att vi socialdemokrater säger nej till\r\npropositionen.</pre><pre>Det finns ytterligare motiv till att vi säger nej till en\r\nbolagisering av Televerket, nämligen regeringens\r\nallmänna strävan att privatisera statlig verksamhet.\r\nI förslaget förs resonemang om statens möjligheter\r\natt styra telemarknaden i en situation då betydande\r\ndelar av Telia AB:s aktiestock övergått i privat ägo.\r\nDetta visar enligt vår uppfattning att\r\nkommunikationsministern i sitt lagstiftningsarbete\r\nhaft en sådan utveckling som mål. Detta stämmer\r\nockså väl överens med tidigare principiella\r\nställningstaganden från regeringens och\r\nriksdagsmajoritetens sida.</pre><pre>Visserligen säger Mats Odell i propositionen att det\r\nnya bolaget bör så långt han nu kan överblicka vara\r\nhelt statligt ägt. Men det finns ett annat statsråd,\r\nnämligen Per Westerberg, som har gjort andra\r\nuttalanden som präglas av ivern att privatisera.\r\nDessa dubbla budskap bidrar till osäkerhet om\r\nframtiden vad gäller ägandet av Televerket.\r\nTelelagen måste bygga på att staten även\r\nfortsättningsvis kommer att äga Televerket.</pre><pre>Jag kommer nu att beröra de kritiska synpunkter vi\r\nhar mot några av lagförslagen.</pre><pre>Först och främst har vi 2 §, lagens\r\nändamålsparagraf. I den ges riksdagen möjlighet\r\natt fastställa de telepolitiska målen. Vi anser att den\r\nmålformulering som riksdagen tidigare har ställt sig\r\nbakom också skall finnas i denna 2 §.</pre><pre>Utskottsmajoriteten hävdar att man i lagtexten inte\r\nbehöver ha med väl inarbetade begrepp, som t.ex.\r\nlandets olika delar eller regionala och sociala\r\nhänsyn. Med den tilltro till marknaden som den\r\nborgerliga regeringen ger uttryck för, är det absolut\r\nnödvändigt att i lagen fastlägga målen för att även i\r\nframtiden garantera de sociala och regionala\r\nåtagandena -- eftersom marknaden inte tar några\r\nsociala och regionala hänsyn.</pre><pre>Under de senaste åren har den svenska\r\ntelemarknaden förändrats kraftigt. Det gäller\r\nfrämst inom tekniken. Kunder och leverantörer av\r\ntelefonitjänster söker internationella lösningar, och\r\nen politisk omprövning av de telepolitiska medlen\r\nhar skett.</pre><pre>I det förslag vi har att ta ställning till i dag skall\r\nandra medel än de som tidigare har använts styra\r\nverksamheten. Det är framför allt marknaden som\r\nskall styra telepolitiken. Vi är mycket oroliga för\r\nvad som skall hända med telekommunikationerna\r\nom några år, om Sverige som nästan enda land låter\r\nmarknaden helt ta över utvecklingen av\r\nteletjänsterna. Det är viktigt att vi håller samma\r\ntempo i avregleringen som andra länder.</pre><pre>De flesta länder har nämligen fortfarande ett\r\nlagfäst monopol på telemarknaden, både när det\r\ngäller möjligheterna att erbjuda teletjänster och\r\nnär det gäller att bygga telenät. Länder som\r\nförespråkar konkurrens på lika villkor måste ställa\r\nkrav på ömsesidighet när utländska teleföretag vill\r\netablera sig.</pre><pre>Vi menar att det, är rimligt att fastslå i telelagen,\r\neller i annan ordning, att den öppna svenska\r\ntelemarknaden endast skall vara öppen för företag\r\nsom har sin huvudsakliga verksamhet förlagd till\r\nländer med motsvarande marknadssituation på\r\nteleområdet.</pre><pre>Som jag tidigare har sagt är det viktigt att\r\nlagstiftningen är tydlig. Utformningen av 13 §, som\r\ngäller tillståndsvillkoren, är mycket allmänt hållen.\r\nJag tänkte återkomma till dessa frågor.</pre><pre>Anf. 234  JAN SANDBERG (m) replik:</pre><pre>Herr talman! Jag skall försöka begränsa mina\r\ninlägg med tanke på riksdagens arbetsplanering.</pre><pre>Problemet är att Anita Jönsson och\r\nSocialdemokraterna vill avslå hela förslaget om en\r\nny telelag. De vill inte bolagisera Televerket, m.m.\r\nDet är deras huvudinvändning.</pre><pre>Det här är litet av: ''Stanna världen, jag vill hoppa\r\nav!''</pre><pre>Problemet i dag är att utvecklingen på detta område\r\när mycket snabb. Vi måste anpassa lagstiftningen\r\ntill denna utveckling. Problemet är också att det i\r\ndag inte finns någon reglering. Med\r\nSocialdemokraternas förslag kommer det inte att\r\nfinnas i framtiden heller. Då riskerar vi att få\r\nproblem i glesbygden och även en del av de\r\nproblem som Socialdemokraterna har fört fram\r\nhär.</pre><pre>Faktum är att de flesta är nöjda med detta förslag.\r\nDe fristående aktörerna och Televerket tycker att\r\ndet är bra. Men det verkar som om\r\nSocialdemokraterna är kvar i en svunnen tid. Man\r\nfår detta klart för sig när man läser den\r\nsocialdemokratiska reservationen nr 4: ''Televerket\r\när en gemensam tillgång, uppbyggd som en del av\r\nfolkhushållet. Det är genom fortsatt gemensam\r\nförvaltning av dessa tillgångar som utskottet anser\r\natt telepolitiken bör utvecklas. Utskottet känner ett\r\nansvar för att föra detta demokratiska uppdrag\r\nvidare som en motvikt till de kortsiktiga\r\nkapitalintressena på marknaden.''</pre><pre>Man känner sig förflyttad inte bara 10 utan 20 år\r\ntillbaks i tiden. Detta är, mina vänner, sann\r\nsocialism! Är det med hjälp av socialism och\r\nplanhushållning som Socialdemokraterna vill driva\r\nden tekniska utvecklingen i framtiden?</pre><pre>Nej, utvecklingen och framtiden kräver en ny\r\ntelelag som anpassas till utveckling,\r\nkundanpassning, konkurrens och lägre priser. Om\r\nman anser detta bör man yrka bifall till\r\nutskottsmajoritetens förslag.</pre><pre>Anf. 235  ANITA JÖNSSON (s) replik:</pre><pre>Herr talman! I vårt tidigare replikskifte talade Jan\r\nSandberg om att köpa grisen i säcken. De är just\r\nvad jag tycker att den borgerliga majoriteten gör. I\r\ndet här förslaget finns inte någon som helst\r\nkonsekvensanalys om vad som kommer att hända\r\nmed telemarknaden i framtiden med tanke på det\r\nförslag som vi i dag skall ta ställning till.</pre><pre>Det är inte alla som är lika förtjusta i att denna\r\nändring görs utan att det finns en lagstiftning som\r\nkan garantera att vi klarar de telepolitiska mål vi\r\nhar att ta ställning till i kammaren. Av en artikel i\r\nAffärsvärlden framgår det att inom EG accepteras\r\nfortfarande monopol på vissa områden, medan\r\nSverige driver på att få in nya konkurrenter. Här\r\nbedrivs något av en försöksverkstad i Sverige,\r\neftersom man inte vet konsekvenserna av att\r\navveckla s.k. naturliga monopol.</pre><pre>Jag är stolt över att vi socialdemokrater tar till vara\r\nde möjligheter som tekniken ger och de framsteg\r\nsom vi alla kan få del av -- på lika villkor och över\r\nhela landet. Men jag är mycket rädd för att den\r\nmöjligheten till inflytande över den tekniska\r\nutvecklingen försvinner om vi helt överlåter på\r\nmarknaden att sköta den här fördelningen.</pre><pre>Anf. 236  JAN SANDBERG (m) replik:</pre><pre>Herr talman! När det gäller telelagen innebär detta\r\natt vi går vidare i utvecklingen av\r\ntelekommunikationerna i glesbygden.</pre><pre>Men att landa på Socialdemokraternas linje\r\ninnebär att den nuvarande gråzonen blir kvar med\r\nett antal olika aktörer på olika områden som mer\r\neller mindre kommer att tvinga Televerket att\r\nifrågasätta en hel del av verksamheten.</pre><pre>Med telelagen får vi inte den negativa effekten. Om\r\nvi fattar beslut i enlighet med utskottets majoritet,\r\nutökar vi servicen till glesbygden. Vi garanterar\r\ninte bara telekommunikationer och taltelefoni utan\r\nockså telefaxkommunikationer och\r\ndatakommunikation till glesbygden inom en nära\r\nframtid. Det är en sådan här positiv utveckling,\r\nbl.a. för glesbygden, som Socialdemokraterna\r\nsäger nej till.</pre><pre>Anf. 237  ANITA JÖNSSON (s) replik:</pre><pre>Herr talman! Vi tycker att det är bra att man även\r\ngaranterar telefax och viss datakommunikation.\r\nMen det här är egentligen att slå in öppna dörrar.\r\nRedan 1995 kommer nämligen 95 % av dem som\r\nhar telefoni att få de här tjänsterna.</pre><pre>Kommunikationsministern säger i propositionen\r\natt man inte kommer att begära att Televerket skall\r\ninvestera ytterligare för att klara de här målen. På\r\ndet sättet skulle vi i alla fall ha fått tjänsterna i\r\nfråga. Men det är bra att de garanteras genom den\r\nskrivning som finns.</pre><pre>Sedan något om detta med telefonin i glesbygden.\r\nTeleverket kommer i ett avtal att få i uppdrag av\r\nregeringen att man skall klara de regionala och\r\nsociala åtagandena. Men man får inte ta betalt för\r\nde här uppgifterna. Vi ser därför en fara här med\r\ntanke på vad som kommer att hända om några år,\r\nnär Televerket tappar marknader som är allra\r\nlönsammast. Då har man heller inte möjlighet att\r\nutveckla de här tjänsterna i glesbygden.</pre><pre>Hur blir det med minskningen av Televerkets\r\nmarknadsandelar? Man skall ju kunna klara av de\r\nsociala åtagandena.</pre><pre>Anf. 238  INES UUSMANN (s):</pre><pre>Herr talman! Denna sena timme skall vi alltså fatta\r\nbeslut om en av de allra viktigaste näringspolitiska\r\noch infrastrukturella systemförändringarna\r\nnågonsin i Sverige.</pre><pre>Televerket är det första kommunikationsverket\r\nsom bolagiseras. Därför har hanteringen av frågan\r\nom bolagiseringen av Televerket en principiell\r\nbetydelse också för de andra affärsverken -- Posten\r\noch SJ -- och för hanteringen av dem.</pre><pre>Gemensamt för de här kommunikationsverken är\r\ntillgängligheten, servicen, effektiviteten och\r\nvalfriheten för konsumenterna. Ett antal mål gäller\r\nhär.</pre><pre>För det första skall alla i vårt land -- både\r\nmedborgarna och näringslivet -- ha goda\r\nkommunikationer. Det skall också vara hög\r\nservicenivå, oavsett var man bor eller vilken\r\nverksamhet man använder.</pre><pre>För det andra skall vi ha en kostnadseffektivitet\r\nsom gynnar oss alla som skattebetalare och\r\nmedborgare.</pre><pre>För det tredje skall vi som konsumenter ha en reell\r\nvalfrihet. Det skall vara konkurrens på lika villkor.\r\nEn konkurrens på lika villkor kan bidra till lägre\r\npriser och bättre kvalitet på tjänsterna.</pre><pre>Man kan fråga sig: Kommer det att finnas en\r\nfungerande konkurrens på den marknad som\r\nTeleverket i dag agerar på? Det finns ju\r\ndelmarknader -- något som tidigare talare varit inne\r\npå. Men för merparten av den service som i dag\r\nutförs av Televerket kommer Televerket att vara\r\nmonopolist. Det innebär att man är en stor och\r\ndominerande aktör när det gäller hushållstelefoni.\r\nDetta innebär också att det av effektivitetsskäl är\r\nviktigt att man drar nytta av stordriftsfördelarna.</pre><pre>Därför tycker vi att det är väldigt konstigt att man\r\nmåste utveckla den här marknaden av ideologiska\r\nskäl, på många människors bekostnad när det gäller\r\neffektivitet och service. Vi menar att likvärdiga\r\nvillkor måste gälla för samtliga aktörer på den här\r\nmarknaden. Vi skall alltså inte diskriminera de\r\nstora aktörerna -- i det här fallet Televerket.</pre><pre>Precis som Anita Jönsson sade finns det sociala och\r\nregionala åtaganden som Televerket kommer att bli\r\nskyldigt att sköta. Men man kan inte göra det på\r\nkommersiella grunder. Därför bör det, som vi ser\r\nsaken, vara så att detta finansieras inom sektorn.\r\nDet betyder att alla som agerar inom telesektorn\r\nbör bidra. Ingen skall ha en chans att bara plocka\r\nrussinen ur kakan.</pre><pre>Detta kan kallas för korssubventionering. Man kan\r\nlösa det här genom att alla aktörer kommer med\r\noch betalar en avgift, eller också får man genom ett\r\nslags koncessionslagstiftning lösa problemet. Detta\r\nhar man av ideologiska skäl över huvud taget inte\r\nvelat titta på vare sig i propositionen eller i\r\nutskottet. I andra fall brukar utskottet vara mycket\r\nnoga med att undersöka olika alternativ.</pre><pre>Vi ser en oerhört stor brist i hanteringen av den här\r\nprincipiellt mycket viktiga frågan. Förutom de\r\norsaker som Anita Jönsson har redovisat gör också\r\ndetta att vi i dag yrkar avslag på propositionen.</pre><pre>Jag biträder alltså de yrkanden som Anita Jönsson\r\ntidigare har redovisat.</pre><pre>Anf. 239  JAN SANDBERG (m) replik:</pre><pre>Herr talman! Ines Uusmann är mycket ensam om\r\natt slå vakt om Televerkets monopol. Inte ens\r\nTeleverket självt vill ha kvar monopolet.</pre><pre>Anf. 240  INES UUSMANN (s) replik:</pre><pre>Herr talman! Jag talade inte om ett formellt\r\nmonopol, utan jag sade att Televerket när det gäller\r\nhushållstelefonin i fortsättningen kommer att\r\nfungera som en reell monopolist.</pre><pre>För att Jan Sandberg skall förstå vad jag menar vill\r\njag säga att det innebär att vi brukar skilja mellan\r\nformella monopol och monopol som också Assar\r\nLindbäck benämner som reella monopol.</pre><pre>När det gäller Posten, Televerket och ett antal\r\nandra mycket stora samhällsåtaganden kan man\r\ninte i ett land som Sverige få en likvärdig\r\nkonkurrens. Om avsikten finns att vi skall ha en\r\nfungerande regional service, måste man på något\r\nsätt reglera den här marknaden.</pre><pre>De som företräder trafikutskottets majoritet menar\r\natt man skall kunna ålägga Televerket det som här\r\nnämnts. Sedan får det bli som det blir. Men vi\r\nmenar att det är orättvist mot Televerket som inte\r\nhar en chans att på sikt klara detta.</pre><pre>Anf. 241  ANITA JÖNSSON (s):</pre><pre>Herr talman! Det känns nästan genant att behandla\r\nett så här stort och viktigt ärende på detta sätt.\r\nTyvärr har tillfället gjort att vi måste göra så här.</pre><pre>Som jag tidigare har sagt är det viktigt att\r\nlagstiftningen är tydlig. Men vi konstaterar att 13 §\r\nom tillståndsvillkoren, med den utformning den har\r\nfått, är mycket allmänt hållen och att den lämnar\r\nutrymme för Telestyrelsen att fritt avgöra vilka\r\ntillståndsvillkor som skall diskuteras och fastställas\r\nmed resp. operatör.</pre><pre>Det är inte Telestyrelsen som skall bedöma och\r\nmotivera vilka villkor som skall gälla för varje\r\ntillståndshavare. Vi anser att riksdagen skall\r\nfastställa vilka villkor Telestyrelsen skall pröva för\r\nvarje tillståndshavare. Däremot kan Telestyrelsen\r\ngöra undantag från de obligatoriska villkoren, t.ex.\r\nom tillståndshavarens verksamhet är mycket\r\nbegränsad.</pre><pre>Riksdagen har tidigare uttalat sig för att ett fortsatt\r\npolitiskt inflytande måste garanteras vid en\r\nförändring av televerksamheten. Men det\r\nlagförslag som vi nu skall ta ställning till, med alla\r\nuppgifter som Telestyrelsen får, blir det\r\nTelestyrelsen som godtyckligt kommer att få\r\nansvaret för utformningen av telepolitiken.</pre><pre>En bolagisering av Televerket förutsätter en\r\nkonkurrensneutral lagstiftning. Regeringen förmår\r\ninte presentera en lagstiftning som vi tycker kan\r\nkallas konkurrensneutral. Televerket kommer att\r\nåläggas uppgifter som innebär att konkurrensen\r\nsnedvrids, till Televerkets nackdel.</pre><pre>Bl.a. sägs det: På grund av de stordriftsfördelar som\r\nTeleverket kan tillgodoräkna sig skall man inte\r\nkompensera sig för de sociala och regionala\r\nåtaganden som staten har ålagt Televerket.</pre><pre>Men då undrar jag: Har inte aktörer som British\r\nTelecom och det franska telebolaget, som är\r\nbetydligt större än Televerket i dag är,\r\nstordriftsfördelar? De företag som i första hand\r\nkommer att söka sig till den svenska telemarknaden\r\när de stora multinationella bolagen med starka\r\nhemmamarknader.</pre><pre>I detta sammanhang kan också noteras att den\r\nsvenska telemarknaden inte växer i någon större\r\nomfattning. De konkurrenter som nu etablerar sig\r\ngör det alltså på Televerkets bekostnad.</pre><pre>Vidare kan vi inte se att det finns skäl att, efter det\r\natt en telelag trätt i kraft, i avtal frångå de förslag\r\ntill lösningar som finns i lagförslaget. Televerket\r\nskall alltså inte få tillgodogöra sig\r\nsamtrafikavgifterna fullt ut.</pre><pre>Herr talman! Jag yrkar bifall till reservationerna 1,\r\n2, 3, 4 och 5.</pre><pre>Överläggningen var härmed avslutad.</pre><pre>(Beslut fattades efter 21 §.)</pre><pre>19 §  Ändring av avtal med Norge och EEG om\r\ncivil luftfart</pre><pre>Föredrogs</pre><pre>trafikutskottets betänkande</pre><pre>1992/93:TU32 (prop. 1992/93:202).</pre><pre>Tredje vice talmannen konstaterade att ingen talare\r\nvar anmäld.</pre><pre>(Beslut fattades efter 21 §.)</pre><pre>20 §  Kompletteringspropositionen inom\r\ntrafikutskottets område</pre><pre>Föredrogs</pre><pre>trafikutskottets betänkande</pre><pre>1992/93:TU39 (prop. 1992/93:150 delvis och prop.\r\n1992/93:100 delvis).</pre><pre>Anf. 242  JARL LANDER (s):</pre><pre>Herr talman! Trafikutskottets betänkande TU39\r\nrör kompletteringspropositionen inom\r\nkommunikationsområdet. Det är egentligen stora\r\növergripande frågeställningar som väcks. Det gäller\r\nSJ:s fortsatta utveckling, SJ-koncernens inriktning\r\nosv. Det gäller flyget i inre Norrland, hur det skall\r\nfinansieras och hur människor skall ta sig mellan\r\nbostaden och sjukvårdscentraler. Det rör också\r\nriksfärdtjänsten och dess kommunalisering.</pre><pre>Herr talman! Jag har förstått att talmännen och\r\nockså kammarens ledamöter kanske inte är\r\nmottagliga för ytterligare argumentation.\r\nSocialdemokraterna har fogat fyra reservationer till\r\ndetta betänkande. Jag skall kort och gott be att få\r\nyrka bifall till reservationerna 1, 2 och 4.</pre><pre>Anf. 243  KARL-ERIK PERSSON (v):</pre><pre>Herr talman! Jag kan ansluta mig till vad Jarl\r\nLander sade, att det i denna sena timme kanske är\r\nomöjligt att påverka riksdagens ledamöter.</pre><pre>När det gäller kommunaliseringen av\r\nriksfärdtjänsten tycker jag att det är en märklig\r\nsituation. Riksdagen och trafikutskottet kommer\r\natt köra över handikapporganisationer,\r\nkommunförbund, landstingsförbund m.fl. Den\r\nmeningsyttring vi har fogat till betänkandet är värd\r\natt läsa.</pre><pre>Herr talman! Med detta yrkar jag bifall till vår\r\nmeningsyttring vad avser mom. 10 och 11.</pre><pre>Anf. 244  LARS BJÖRKMAN (m):</pre><pre>Herr talman! Den sena timmen inbjuder knappast\r\ntill att hålla långa anföranden. Jarl Lander var\r\nföredömlig i sitt sätt att korta ned sitt anförande.\r\nJag skall följa det goda exemplet. Jag skall bara\r\ngöra en kort kommentar.</pre><pre>Jag tror kanske inte att tidpunkten hade förändrat\r\nkvaliteten i pläderingen för de reservationer som de\r\nsocialdemokratiska ledamöterna i trafikutskottet\r\nhar avlämnat. Jag tror att resultatet hade blivit\r\nungefär detsamma, även om pläderingen hade\r\nblivit lång.</pre><pre>Herr talman! Jag skall inskränka mig till att yrka\r\nbifall till utskottets hemställan och avslag på de\r\nreservationer som förekommer i betänkandet.</pre><pre>Överläggningen var härmed avslutad.</pre><pre>(Beslut fattades efter 21 §.)</pre><pre>21 §  Uppskov med behandlingen av vissa\r\närenden</pre><pre>Föredrogs</pre><pre>trafikutskottets betänkande</pre><pre>1992/93:TU40.</pre><pre>Tredje vice talmannen konstaterade att ingen talare\r\nvar anmäld.</pre><pre>Beslut</pre><pre>Företogs till avgörande trafikutskottets\r\nbetänkanden 1992/93:TU30, TU32, TU39 och\r\nTU40.</pre><pre>Trafikutskottets betänkande TU30</pre><pre>Mom. 1 (avslag på regeringens lagförslag m.m.)</pre><pre>Utskottets hemställan bifölls med 172 röster mot\r\n135 för reservation 1 av Sven-Gösta Signell m.fl.</pre><pre>Mom. 2 (sociala och regionalpolitiska hänsyn)</pre><pre>Utskottets hemställan bifölls med 175 röster mot\r\n137 för reservation 2 av Sven-Gösta Signell m.fl.</pre><pre>Mom. 3 (tillståndsvillkor)</pre><pre>Utskottets hemställan bifölls med 175 röster mot\r\n137 för reservation 3 av Sven-Gösta Signell m.fl.</pre><pre>Mom. 11 (Televerkets verksamhetsform m.m.)</pre><pre>Utskottets hemställan bifölls med 176 röster mot\r\n138 för reservation 4 av Sven-Gösta Signell m.fl.</pre><pre>Mom. 12 (samtrafikavgifter)</pre><pre>Utskottets hemställan bifölls med 176 röster mot\r\n136 för reservation 5 av Sven-Gösta Signell m.fl.</pre><pre>Mom. 19 (fond för handikappstöd)</pre><pre>Utskottets hemställan bifölls med 155 röster mot\r\n154 för reservation 7 av Rolf Clarkson m.fl. 2\r\nledamöter avstod från att rösta.</pre><pre>Mom. 22 (korrigering av anslag)</pre><pre>Utskottets hemställan bifölls med 305 röster mot 8\r\nför meningsyttringen av Karl-Erik Persson.</pre><pre>Övriga moment</pre><pre>Utskottets hemställan bifölls.</pre><pre>Trafikutskottets betänkande TU32</pre><pre>Utskottets hemställan bifölls.</pre><pre>Trafikutskottets betänkande TU39</pre><pre>Mom. 1 (SJ:s utveckling under\r\nrekonstruktionsperioden och riktlinjer för det\r\nfortsatta reformarbetet)</pre><pre>Utskottets hemställan bifölls med 178 röster mot\r\n136 för reservationen av Sven-Gösta Signell m.fl.</pre><pre>Mom. 4 (SJ-koncernen)</pre><pre>Utskottets hemställan bifölls med 175 röster mot\r\n136 för reservation 2 av Sven-Gösta Signell m.fl.</pre><pre>Mom. 10 (finansiering av flygtrafik mellan\r\nÖstersund och Umeå)</pre><pre>Utskottets hemställan bifölls med 174 röster mot\r\n129 för reservation 4 av Sven-Gösta Signell m.fl. 9\r\nledamöter avstod från att rösta.</pre><pre>Mom. 11 (avslag på propositionens förslag om\r\nriksfärdtjänstens kommunalisering)</pre><pre>Utskottets hemställan bifölls med 300 röster mot 9\r\nför meningsyttringen av Karl-Erik Persson i\r\nmotsvarande del. 2 ledamöter avstod från att rösta.</pre><pre>Övriga moment</pre><pre>Utskottets hemställan bifölls.</pre><pre>Trafikutskottets betänkande TU40</pre><pre>Utskottets hemställan bifölls.</pre><pre>22 §  Bordläggning</pre><pre>Anmäldes och bordlades</pre><pre>Propositionerna</pre><pre>1992/93:227 Godkännande av konventionen om\r\nbiologisk mångfald</pre><pre>1992/93:253 Import av och partihandel med starköl</pre><pre>1992/93:257 Ändrad lagstiftning för\r\nförsäkringsverksamhet med anledning av EES-\r\navtalet</pre><pre>Skrivelse</pre><pre>1992/93:258 Farligt gods m.m.</pre><pre>Förslag</pre><pre>1992/93:RR7 Riksdagens revisorers förslag till följd\r\nav statens stöd till Saab-Scanias bilfabrik i Malmö</pre><pre>23 §  Kammaren åtskildes kl. 0.07.</pre><pre>Förhandlingarna leddes</pre><pre>av talmannen från sammanträdets början t.o.m.\r\nvoteringen kl. 10.53,</pre><pre>av förste vice talmannen därefter t.o.m. 6 § anf. 60\r\n(delvis),</pre><pre>av andre vice talmannen därefter t.o.m. votringen\r\nkl. 14.37,</pre><pre>av tredje vice talmannen därefter 7 § anf. 109\r\n(delvis),</pre><pre>av talmannen därefter t.o.m. anf. 140 (delvis),</pre><pre>av förste vice talmannen därefter t.o.m. anf. 188,\r\n(delvis) och</pre><pre>av tredje vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}