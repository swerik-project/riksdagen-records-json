{"dokumentstatus":{"dokument":{"hangar_id":"2349387","dok_id":"GH09122","rm":"1993/94","beteckning":"122","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"122","slutnummer":"0","datum":"1994-06-10 00:00:00","systemdatum":"2005-10-27 13:44:03","publicerad":"1994-06-10 00:00:00","titel":"Riksdagens snabbprotokoll 1993/94:122 Fredagen den 10 juni","subtitel":null,"status":null,"htmlformat":null,"relaterat_id":null,"source":"webbnav","sourceid":"{22C6B5E0-4641-4340-ACD7-A071C46B8862}","dokument_url_text":"http://data.riksdagen.se/dokument/GH09122/text","dokument_url_html":"http://data.riksdagen.se/dokument/GH09122","dokumentstatus_url_xml":"http://data.riksdagen.se/dokumentstatus/GH09122","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1993/94:122</div>\r\n<div class=\"sidhuvud_datum\">Fredagen den 10 juni</div>\r\n<div class=\"sidhuvud_klockslag\">Kl. 9.00</div>\r\n<hr class=\"sidhuvud_linje\">\r\n<pre>1 §  Ny riksdagsledamot m.m</pre><pre>Upplästes och lades till handlingarna följande från\r\nvalprövningsnämnden inkomna</pre><pre>Berättelse om granskning av bevis för\r\nriksdagsledamot och ersättare för\r\nriksdagsledamöter</pre><pre>Till valprövningsnämnden har från\r\nRiksskatteverket inkommit bevis om att Vivianne\r\nFranzén (nyd), Enebyberg, utsetts till ny ledamot av\r\nriksdagen fr.o.m. den 11 juni 1994 sedan Ian\r\nWachtmeister (nyd) avsagt sig sitt uppdrag som\r\nriksdagsledamot. Till ersättare för\r\nriksdagsledamöter har utsetts Lennart Lindgård,\r\nStockholm, och Björn Berglund, Malmö, (båda\r\nnyd).</pre><pre>Valprövningsnämnden har denna dag granskat\r\nbevisen och därvid funnit att de blivit utfärdade i\r\nenlighet med 15 kap. 1  § vallagen.</pre><pre>Staffan Magnusson</pre><pre>Sven-Georg Grahn</pre><pre>2 §  Beslut rörande utskottsbetänkanden som\r\nslutdebatterats den 9  juni</pre><pre>AU18 Den fortsatta reformeringen av\r\narbetslöshetsförsäkringen</pre><pre>Återförvisningsyrkande (s)</pre><pre>Kammaren biföll yrkandet om återförvisning av\r\närendet till utskottet för ytterligare beredning med\r\nacklamation.</pre><pre>AU19 Uppskov med behandlingen av vissa\r\närenden</pre><pre>Kammaren biföll utskottets hemställan.</pre><pre>3 §  Förnyad behandling av vissa\r\ntandvårdsfrågor</pre><pre>Föredrogs</pre><pre>socialförsäkringsutskottets betänkande</pre><pre>1993/94:SfU28 Förnyad behandling av vissa\r\ntandvårdsfrågor (prop. 1993/94:221).</pre><pre>Kammaren biföll utskottets hemställan att ärendet\r\nskulle avgöras efter endast en bordläggning.</pre><pre>Anf. 1  SIGGE GODIN (fp):</pre><pre>Fru talman! I samband med att utskottet fick\r\nmöjlighet att pröva detta ärende på nytt har mycket\r\ngoda förutsättningar funnits att komma fram till ett\r\nenat beslut om att avskaffa den snedvridna\r\nkonkurrensen mellan offentliganställd och privat\r\ntandvårdspersonal. Likaså fanns mycket goda\r\nförutsättningar att släppa etableringsmonopolet,\r\ndvs. att skapa ett fritt premietandvårdssystem\r\njämsides med åtgärdstaxan och en fri taxa.</pre><pre>Fru talman! Jag kan mycket väl förstå att det kan\r\nvara svårt att överblicka privattandvårdens alla\r\nvinklingar. Men det finns faktiskt tid fram till den 1\r\njanuari 1995 att utvärdera den försöksverksamhet\r\nsom pågår i landet, bl.a. i Göteborg. Jag skulle\r\ngärna se att man gör en genomlysning av\r\nförsöksverksamheten och utvärderar det arbete\r\nsom har genomförts under några år innan nästa\r\nproposition läggs fram i höst.</pre><pre>I reservationen från regeringspartiernas sida krävs\r\natt ett nytt lagförslag om premietandvården tas\r\nfram till i höst. Det skall reglera förhållandet\r\nmellan patienter och vårdgivare och ta hänsyn till\r\nall den kritik som bl.a. Lagrådet har gett uttryck\r\nför. Vi kräver att monopolet på barn- och\r\nungdomstandvård avvecklas och att de\r\nspecialisttandläkare som är verksamma i dag får\r\ntillämpa specialisttaxa redan från reformens\r\ninförande.</pre><pre>Fru talman! Utskottet hade chansen att riva alla de\r\nkonkurrenshinder som finns inom tandvården och\r\nsom så många har kritiserat och som i ett EU-\r\nperspektiv inte kan vara kvar. Utskottets majoritet\r\nvill inte i detta pressade läge ta den chansen.</pre><pre>Fru talman! Alla som under årens lopp i denna\r\nkammare har krävt att monopolet inom tandvården\r\nskall avvecklas kan nu medverka till detta.\r\nSamtidigt får den enskilde tandläkaren frihet att\r\nsjälv välja om han eller hon vill arbeta utifrån\r\nåtgärdstaxa, premietandvård eller med båda\r\nformerna.</pre><pre>Fru talman! Jag yrkar bifall till reservationen i\r\nbetänkandet.</pre><pre>Anf. 2  MARGARETA ISRAELSSON (s):</pre><pre>Fru talman! Det började som en vision om ett\r\nförändrat tandvårdssystem. Det skulle kombineras\r\nmed kraven på ekonomiska förändringar i\r\ntandvårdsförsäkringen. Det slutade i den hopplösa\r\nförtvivlan att eventuellt få en proposition avslagen.\r\nJag beklagar att vi omigen tar kammarens tid i\r\nanspråk för detta ärende, som med så många\r\nmärkliga turer har handlagts på ett ytterst märkligt\r\nsätt.</pre><pre>Från socialdemokratiskt håll finner vi ingen\r\nanledning att ändra vår ståndpunkt. Vi tycker att\r\nregeringen har handlagt ärendet på ett klandervärt\r\nsätt. Vi tycker att man inte har lyssnat på den kritik\r\nsom utskottet och Lagrådet har framfört. Vi yrkar\r\ndärför bifall till det liggande förslaget i SfU28.</pre><pre>Anf. 3  SIGGE GODIN (fp) replik:</pre><pre>Fru talman! Låt mig kort säga att det inte bara är\r\nfråga om en vision om ett nytt system. Landets\r\nekonomi, Margareta Israelsson, är sådan att vi\r\nmåste spara ganska många miljoner i\r\ntandvårdsförsäkringen. Därför är det nödvändigt\r\natt med mycket stort allvar ta på sig arbetet att\r\nförsöka skapa ett system som ger besparingarna, så\r\natt vi kan komma vidare i den så nödvändiga\r\nsaneringen av statens ekonomi.</pre><pre>Anf. 4  MARGARETA ISRAELSSON (s):</pre><pre>Fru talman! Jag beklagar att det verkar som att\r\nonsdagens debatt skulle komma att upprepas. Men\r\nlåt mig göra klart, att med majoritetens förslag till\r\nskrivning ingår fortfarande den besparing på 600\r\nmiljoner kronor som vi har varit överens om.</pre><pre>Vad gäller budgetunderskottet anser jag\r\nfortfarande, vilket jag utvecklade i debatten i\r\nonsdags, att ansvaret för landets ekonomi ligger på\r\ndess regering och dess finansminister.</pre><pre>Anf. 5  ARNE JANSSON (nyd):</pre><pre>Fru talman! Hela denna handläggning är egentligen\r\nganska märklig. Oavsett vilket beslut som kan\r\nkomma att fattas, kan riksdag och utskott inte\r\nfriskriva sig från den oerhört skarpa och avrättande\r\nkritik som riktats mot förslagen av\r\nKonkurrensverket, Finansinspektionen, Lagrådet,\r\nDatainspektionen samt vårdgivare och vårdtagare.</pre><pre>När riktlinjerna drogs upp för två månader sedan\r\nkrävde Ny demokrati i en motion: ingen\r\npremietandvård, fri etablering av tandläkare,\r\nminskade tandvårdskostnader för s.k.\r\nfattigpensionärer, som dessutom främst drabbas av\r\ndet nya systemet.</pre><pre>Ny demokrati krävde vidare att folktandvårdens\r\nkostnader för vuxentandvården skall finansieras\r\nenbart med tandvårdsförsäkring och\r\npatientavgifter och att landstingens roll med\r\nmyndighetsuppgifter tillsammans med\r\nrörelseverksamhet måste särskiljas. Vi krävde fri\r\netableringsrätt för specialistvård och fri konkurrens\r\ninom den av Landstinget nu monopoliserade\r\nverksamheten inom barn- och ungdomstandvård.</pre><pre>För två månader sedan avslogs Ny demokratis\r\nsamtliga förslag. De borgerliga partierna och\r\nSocialdemokraterna var hundraprocentigt eniga.\r\nNy demokratis förslag var det värsta förslag som de\r\nnågon hade hört talas om. Tänka sig! Så kan man\r\nju inte göra!</pre><pre>Även Datainspektionen har tittat närmare på\r\nförslaget. Systemet innebär ett inrättande av ett\r\nvårdersättningsregister, inkluderande fem till sex\r\nmiljoner svenskar. Datainspektionen avslog en\r\nförsöksverksamhet som man ville starta i\r\nÖstergötland på grund av dess\r\nintegritetskänslighet.</pre><pre>Att nu försöka genomdriva propositionen genom\r\natt satsa på en liten pusselbit ger inte något större\r\nförtroende. Det Sigge Godin refererade till var en\r\nutvärdering av pågående försöksverksamhet. Jag\r\nvill då påpeka att denna försöksverksamhet har\r\nSocialdemokraterna dragit i gång. Den är inte\r\nbaserad på förslaget. Ett konkret förslag finns\r\nnämligen inte; det har sågats. Därför kan förslaget\r\ninte spegla verkligheten på ett rättvist sätt.</pre><pre>Det normala är att man först lägger fram ett\r\nordentligt förslag. Därefter sätter man i gång en\r\nprovverksamhet som är baserad på förslaget, inte\r\ntvärtom.</pre><pre>Med det, fru talman, yrkar jag bifall till utskottets\r\nhemställan.</pre><pre>Anf. 6  SIGGE GODIN (fp):</pre><pre>Fru talman! Låt mig säga till Arne Jansson att vi i\r\nregeringspartierna begär i vår reservation ett nytt\r\nlagförslag, där hänsyn skall tas till kritiken från\r\nKonkurrensverket, Finansinspektionen, Lagrådet,\r\nDatainspektionen. Hänsyn skall också tas i\r\nlagförslaget till patienternas förhållande gentemot\r\ntandläkarna och övrig tandvårdspersonal. Det finns\r\nmedtaget i reservationen, Arne Jansson.</pre><pre>För att inte förlänga debatten vill jag bara\r\navslutningsvis säga att Arne Jansson säger nej till\r\netableringsfriheten, konkurrensneutraliteten och\r\nden fria taxan för tandläkarna. Han säger också nej\r\ntill att specialisttandläkarna skall få utnyttja\r\nspecialisttaxan.</pre><pre>Anf. 7  ARNE JANSSON (nyd):</pre><pre>Fru talman! Det jag säger nej till är en fruktansvärt\r\ndålig proposition. Det jag vidare säger nej till är att\r\nvi inte kan anta en så starkt kritiserad proposition.\r\nMan kan inte heller friskriva sig från den mördande\r\nkritik som man fått enbart genom att plocka fram\r\nen eller två pusselbitar.</pre><pre>Börja om från början. Ta till er den avgivna kritiken\r\noch börja om med ett nytt, vettigt förslag, ett\r\nförslag som är baserat på kritiken.</pre><pre>Överläggningen var härmed avslutad.</pre><pre>Beslut</pre><pre>SfU28 Förnyad behandling av vissa\r\ntandvårdsfrågor</pre><pre>1. utskottet</pre><pre>2. res. (m, fp, c, kds)</pre><pre>Votering:</pre><pre>159 för utskottet</pre><pre>157 för res.</pre><pre>33 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>127 s, 20 nyd, 10 v, 2</pre><pre>För res.:</pre><pre>75 m, 28 fp, 28 c, 24 kds, 1 nyd, 1</pre><pre>Frånvarande:</pre><pre>11 s, 5 m, 5 fp, 3 c, 2 kds, 2 nyd, 4 v, 1</pre><pre>Meddelande om arbetsmarknadsutskottets\r\nförnyade betänkande om\r\narbetslöshetsförsäkringen</pre><pre>Talmannen meddelade att\r\narbetsmarknadsutskottets förnyade betänkande\r\nom arbetslöshetsförsäkringen skulle tas upp till ny\r\nbehandling i kammaren lördagen den 11 juni kl.\r\n8.00 under förutsättning att ärendet kunde\r\nbordläggas vid fredagens sammanträde.</pre><pre>4 §  Den ekonomiska politiken och slutlig\r\nbudgetreglering för budgetåret 1994/95</pre><pre>Föredrogs</pre><pre>finansutskottets betänkande</pre><pre>1993/94:FiU20 Den ekonomiska politiken och\r\nslutlig budgetreglering för budgetåret 1994/95\r\n(prop. 1993/94:150 delvis).</pre><pre>Anf. 8  GÖRAN PERSSON (s):</pre><pre>Fru talman! Den här fredagen i början av juni i\r\nSverige är i regel en dag som är fylld av glädje och\r\nuppbrott inför ett sommarlov. I dag slutar de flesta\r\nskolelever efter vårterminens arbete. Dagens\r\nungdomar som går ut från skolan kommer att möta\r\nen arbetsmarknad som är hård och som inte lämnar\r\nplats för många av dem.</pre><pre>I dag stiger arbetslösheten i Sverige, när 130 000\r\nvälutbildade pojkar och flickor lämnar\r\ngymnasieskolan och högskolan. Det är en\r\nanledning till den stämning som råder i landet. Det\r\nfinns ingen familj som inte har någon som har\r\ndrabbats av arbetslöshet. Det finns ingen pojke\r\neller flicka som inte oroar sig för framtiden.</pre><pre>Den oron är ett dominerande drag kring många av\r\nde svenska köksborden denna morgon när man\r\nsamlas till frukost. Vi skall tänka på det när vi\r\ndiskuterar den ekonomiska politiken, för det är\r\nändock om dessa ungdomar och deras föräldrar\r\nsom debatten handlar, om vilka förutsättningar de\r\nskall ha.</pre><pre>Till den oro som de känner skall också fogas den\r\noro som har varit i ett annat sammanhang under\r\nsenare tid, på de finansiella marknaderna.\r\nRäntorna har klättrat. Den politiska oron i\r\nriksdagen och den misslyckade parlamentariska\r\nstrategin från regeringen har gjort att vi har hamnat\r\ni ett läge där Sverige av internationella långivare\r\nbedöms som likvärdigt med nationer typ Italien och\r\nSpanien.</pre><pre>Regeringen är passiv. Den pratar, men den handlar\r\ninte.</pre><pre>Ytterligare ett uttryck för den hållningen är det\r\nutspel som folkpartisten Anne Wibble gör i dagens\r\nmorgontidning. Det är samma gamla tomma\r\nNathalieplan, omkokad en gång till och\r\npresenterad som något slags folkpartistiskt\r\nvalmanifest. Jag skall återkomma till det längre\r\nfram i min inledning. Inte är den artikeln och det\r\nutspelet ägnade att stilla oron på de finansiella\r\nmarknaderna.</pre><pre>Egentligen borde den sittande regeringen fråga sig:\r\nHur kunde det bli så här? Ni hade ju både program\r\noch plan. Ni visste ju vad ni skulle göra. Ni hade\r\nju programmet Ny start för Sverige. De skarpaste\r\nhjärnorna i borgerligheten hade slagit sig samman\r\noch formulerat hur man skulle ta Sverige till en\r\nspetsnationsposition i Europa. Det blev inte så.</pre><pre>Inte bara programmet hade ni. Ni fick också\r\nmandaten. Ni förfogar över en stor majoritet i\r\nkammaren. Inte bara program och mandat hade ni.\r\nNi tillsatte också -- om man skall tro\r\nstatsministern -- den mest kompetenta regering\r\ndetta land någonsin har sett. På programmets\r\ngrund, med mandatens hjälp och med\r\nkompetensen i spetsen, lyfte ni upp regerandet från\r\nden grå vardagens lunk till den skapande\r\nstatskonstens höjd.</pre><pre>Hur kunde det gå så illa, med alla dessa\r\nförutsättningar?</pre><pre>Kommer ni ihåg vad ni lovade, vad ni gick till val\r\npå?</pre><pre>Ni lovade att återupprätta Sverige som\r\nföretagarnation. Det blev 45 000 konkurser.</pre><pre>Ni lovade att ordna arbete och jobb. Det blev\r\nmassarbetslöshet.</pre><pre>Ni lovade att sänka skatterna. Det blev\r\nskattehöjningar för de allra flesta, för alla\r\nlöntagare.</pre><pre>Ni lovade att sanera statsfinanserna. Det blev ett\r\ngigantiskt budgetunderskott. Vi står på gränsen till\r\nen statsfinansiell kris.</pre><pre>Ni lovade att sänka hyrorna. Det blev\r\nhyreshöjningar. Ni lovade och ni lovade, och det\r\nblev löftenas motsats.</pre><pre>Hur kunde det gå så här? Ni hade ju ett program,\r\nni hade en regering, ni fick ett mandat. Var finns\r\nsjälvkritiken? Var finns den nya ansatsen? Var finns\r\nprogrammet för den kommande fyraårsperioden?</pre><pre>Skall ni fortsätta på det här sättet, Anne Wibble?\r\nHur ser programmet ut för de fyra\r\nregeringspartierna? Hur tänker ni lägga om\r\npolitiken? Vilka riktlinjer skall gälla?</pre><pre>Är det dagens artikel i Dagens Nyheter som är\r\nregeringsprogrammet? Gäller försämrade villkor\r\nför kommunerna som Centerns politik? Gäller\r\nattacker på vården som kds politik? Gäller högre\r\nskatter och egenavgifter som moderaternas politik?\r\nDet är programmet, som det presenteras av landets\r\nfinansminister i dagens tidning.</pre><pre>Ni är skyldiga ett svar på den frågan. Det svaret\r\nskall utkrävas under denna debatt.</pre><pre>Det känns litet stötande att man i dag går ut med\r\ndet kraftfulla budskap som bäst sammanfattas av\r\nExpressens förstasida: ''Nu ska de gamla betala\r\nkrisen''.</pre><pre>Låt mig med en gång säga att socialdemokratin inte\r\nställer ut fribrev till någon grupp. Det\r\nstatsfinansiella läget är utomordentligt\r\nbekymmersamt. Alla kommer att få vara med och\r\nbära sin del av bördan. Men om det skall vara\r\nmöjligt krävs att det som skall bäras fördelas\r\nrättvist.</pre><pre>Det är en politik i sammanbrott som på riksmötets\r\nnäst sista dag presenterar ett sparprogram som\r\nlägger bördan på pensionärer, på sjuka, på\r\narbetsskadade. Det är en politik i sammanbrott just\r\ndärför att samma regering under mandatperioden\r\nhar valt en fördelningspolitik som har gått stick i\r\nstäv med den inriktningen.</pre><pre>25 miljarder i kapitalskattesänkningar -- det har\r\nman haft råd med. 3,7 miljarder till ett\r\nvårdnadsbidrag -- det har man haft råd med. 30\r\nmiljarder kronor har tagits ur\r\nlöntagarfondssystemet, ur pensionssystemet -- det\r\nhar man haft råd med.</pre><pre>Finansdepartementets egen budgetprövning har\r\nenligt alla oberoende experter varit den slappaste\r\ni mannaminne. Man får går tillbaka till Mundebos\r\ndagar för att hitta en motsvarighet. Pengarna har\r\nrunnit ut, av ren inkompetens. Eller också har det\r\nvarit en medveten fördelningspolitik att rikta\r\nförmåner till de starkaste i samhället.</pre><pre>Nu, när krisen finns där, skall bördorna läggas ut --\r\npå de gamla, de sjuka, de arbetshandikappade. Det\r\när ett oslagbart rekord i en politik som fjärmar sig\r\nfrån allt vad socialliberalism heter.</pre><pre>Jag har sagt det tidigare till Anne Wibble, och jag\r\nsäger det igen: Anne Wibbles ekonomiska politik\r\när, som de flesta människor i Sverige uppfattar det,\r\ndet bästa exemplet på det nyliberala, det moderata.\r\nDet är väldigt få i Sverige som upplever Anne\r\nWibble som folkpartist eller socialliberal. Här sitter\r\nden som 16 göteborgare av 20 tror är moderat! Den\r\ncenterpartistiska Östersunds-Posten\r\nkommenterade detta så, att det skall Folkpartiet\r\nvara tacksamt för. -- Men det får man väl diskutera\r\ninternt i det borgerliga lägret.</pre><pre>Anne Wibble! Du betalar för Folkpartiets räkning\r\nett ohyggligt högt pris för den här\r\nfördelningspolitiken. Var finns rättvisan?</pre><pre>Var finns rättvisan i att samtidigt tömma\r\npensionsfonderna på 30 miljarder och kräva högre\r\negenavgifter eller sämre pensionsförmåner? Var\r\nfinns rättvisan i att samtidigt försämra vården och\r\nden kommunala verksamheten och införa Alf\r\nSvenssons vårnadsbidrag? Var finns rättvisan i att\r\nattackera förtidspensionärerna men inte klara av\r\nden egna budgetprövningen?</pre><pre>Det är Folkpartiets barlast i denna valrörelse. Inte\r\natt undra på att folkpartiledaren i samma Dagens\r\nNyheter talar om att han skall avgå om han tappar\r\ni valet! Det är en händelse som ser ut som en tanke.</pre><pre>Vi har under mandatperioden inte enbart\r\nmisslyckats här i kammaren. I några frågor har vi\r\nflyttat fram positionerna, och vi har gjort det\r\ngemensamt. Socialdemokratins tradition är\r\nsamverkan. Jag är glad att kunna säga att\r\nregeringen åtminstone på tre områden har klarat av\r\natt föra politiken framåt.</pre><pre>Vi har tillsammans bekämpat finanskrisen. Det har\r\nvarit bra för Sverige. Vi har nått ett bra avtal med\r\nden europeiska unionen. Vi har samarbetat om den\r\nsaken. Och vi har lagt grunden för ett långsiktigt\r\nhållbart pensionssystem. Vi har samarbetat också\r\nom den saken.</pre><pre>Där man har sökt samarbete med oss över\r\nblockgränsen har man också nått resultat. Där\r\nregeringen har valt konfrontation har man satt sig\r\nallt djupare i beroendet av Ny demokrati. Vad det\r\nhar resulterat i är dagens överläggningar här i\r\nkammaren ett uttryck för. Den parlamentariska\r\nstrategin ingår naturligtvis som en del i den\r\nvärdering som omvärlden gör av denna avgående\r\nsvenska högerregering.</pre><pre>Vi socialdemokrater hade velat samarbeta om\r\nytterligare tre saker, men det har vi inte fått.</pre><pre>I kampen mot arbetslösheten ville vi samarbeta och\r\nsamverka omkring de kortsiktiga åtgärderna för att\r\nmed hjälp av arbetsmarknadspolitiken pressa\r\ntillbaka den öppna arbetslösheten.</pre><pre>Vi sökte också samarbete och samverkan omkring\r\nföresättningen att finansiera industrins utbyggnad,\r\nde långsiktiga industriinvesteringarna, och en\r\nsatsning på kompetensutveckling,\r\nkompetenshöjning. Också där har vi avvisats.</pre><pre>Vi har sökt samarbete om att rädda det som räddas\r\nkan av en hårt trängd byggindustri. Vi har sökt\r\nsamarbete omkring att ytterligare satsa på\r\ninfrastruktur och sådant som gör landet starkt i\r\nframtiden. Det har avvisats.</pre><pre>Vi har sökt samarbete och samverkan med\r\nregeringen omkring skatterna. Det är rimligt att\r\nman har breda lösningar som går över blockgränsen\r\nnär man skall beskatta det svenska folket. Vi ville\r\nha kapitalskatter som i princip stämde med den\r\nbeskattning som låginkomsttagaren faktiskt träffas\r\nav. Det var en av skattereformens bärande idéer. Vi\r\nhar sökt samverkan omkring detta. Vi har avvisats.</pre><pre>Vi ville ha en samverkan och debatt om\r\negenavgifterna, så att inte egenavgifterna tillåts\r\nlyfta så högt att vi får nya marginalskatteproblem.\r\nDet har avvisats.</pre><pre>Vi har sökt samarbete med regeringen också om att\r\nstoppa det statsfinansiella förfallet:\r\nvårdnadsbidraget, utförsäljningarna, plundringen\r\nav AP-fondssystemet. Det har avvisats.</pre><pre>Så sent som för några veckor sedan stod jag här i\r\nkammaren och sade till Anne Wibble: Det finns\r\nnästan 10 miljarder kronor som ligger kvar i\r\nlöntagarfondssystemet. Låt oss föra de pengarna\r\ntillbaka till pensionssystemet, där de rätteligen hör\r\nhemma! Vi socialdemokrater är beredda att ge upp\r\nvår position: Om inte pensionssystemet är\r\nregeringens förstahandsalternativ är vi gärna med\r\npå att de 10 miljarderna används till att beta av\r\nstatsskulden. Det avvisades.</pre><pre>Vi har på punkt efter punkt sökt samverkan om\r\nsådant som vi anser nödvändigt för landet, men på\r\nregeringssidan har inte den styrka och kraft funnits\r\nsom krävs för att bryta över blockgränsen i en\r\nkonstruktiv dialog med det stora\r\noppositionspartiet.</pre><pre>Nu står vi inför mandatskiftet. Det kommer att bli\r\nen hård valrörelse. Valrörelsen kommer säkert att\r\npräglas av den internationella oron på\r\nfinansmarknaden och av den oklara\r\nregeringspolitiken. Vilket program har regeringen?\r\nFolkpartiet har presenterat sitt upplägg i dag med\r\nattacker på välfärdssamhället. Var står de andra\r\nregeringspartierna?</pre><pre>Vi socialdemokrater kommer att gå ut i valrörelsen\r\noch förklara att vi är beredda att ta ansvaret för\r\ndetta fina land och återföra det till en situation där\r\nmänniskor sätts i arbete och bördorna fördelas\r\nrättvist. Det blir ingen lätt uppgift. Det blir en svår\r\noch tung uppgift. Vi har redovisat vad vi vill när det\r\ngäller skatterna, arbetsmarknadspolitiken,\r\nindustriinvesteringarna och fördelningspolitiken.\r\nVi har lagt fram konkreta förslag vad gäller\r\nstatsfinanserna i besparingshänseende. Vi kommer\r\natt fortsätta att utveckla dessa förslag successivt. Vi\r\nhar också presenterat ett punktprogram --\r\nprincipprogrammet för den socialdemokratiska\r\nekonomiska politiken. En av våra motioner som i\r\ndag behandlas av riksdagen bygger på sju punkter:</pre><pre>1.Näringslivet måste växa. De nya jobben skall\r\nskapas i närlingslivet. Detta är den viktigaste\r\npunkten.</pre><pre>2.Det måste vara stabila spelregler, breda\r\nlösningar, samarbete och samverkan -- ett\r\nnationellt kontrakt. Vi är för illa ute i Sverige för\r\natt inte samarbeta.</pre><pre>3.Även om vi lyckas öka sysselsättningen och skapa\r\nfler arbetstillfällen i näringslivet måste vi utgå från\r\natt det krävs en mer aktiv arbetsmarknadspolitik\r\nsom gör att utbudet av arbetskraft ökar och att den\r\nöppna arbetslösheten pressas tillbaka.</pre><pre>4.Saneringen av statsfinanserna är den viktigaste\r\nuppgiften för den som långsiktigt vill skapa\r\nförtroende för Sverige. Inflationsbekämpningen är\r\nen hörnsten.</pre><pre>5.Det skall vara en rättvis fördelning. Det kommer\r\ninte att vara möjligt att genomföra de uppdrag och\r\nden utmaning som vi har framför oss om inte alla\r\nmänniskor i landet känner att de är delaktiga.\r\nNågra personer skall inte åka i en gräddfil. De skall\r\nockså vara med och ta sin del av ansvaret. Då kan\r\nman begära att de som har det knapert ställt också\r\nbär sin del av bördan.</pre><pre>6.Sverige bör återta sin internationella roll vad\r\ngäller arbetsmarknadspolitiken och den\r\nekonomiska politiken. Vi bör vara ute i världen,\r\nföra den svenska modellens talan och vara stolta\r\növer vad detta land representerar i form av\r\nkompetens och kunskap. Vi skall inte frivilligt dra\r\noss tillbaka, som har skett under senare år.</pre><pre>7.Det finns ett oupplösligt samband mellan\r\nekonomi och ekologi. Vi kommer aldrig förbi de\r\ngränser som naturen sätter. I lågkonjunkturens\r\ntidevarv är den diskussionen svår att föra, men\r\ndetta avgör nog långsiktigt våra förutsättningar för\r\natt existera.</pre><pre>Detta är ett sjupunktsprogram, en principiell\r\ninriktning, som slår fast den socialdemokratiska\r\nekonomiska politiken. Där kombineras åtgärder\r\nför 1994 och 1995 med åtgärder för hur vi skall\r\nspara och få ner statsutgifterna. Det är ett\r\nheltäckande program. Människor kommer att\r\nkänna igen socialdemokratin. Detta är ett program\r\nsom bygger på full sysselsättning, arbete, rättvis\r\nfördelning, samarbete och samverkan. Detta är vad\r\nsom behövs om vi skall komma ur den låsning som\r\nden förda regeringspolitiken har försatt nationen i.\r\nSverige kan bättre än vad som har visats de senaste\r\ntre åren. Men för att Sverige skall kunna bättre\r\nmåste krafter förlösas. För det krävs samarbete.\r\nDet är min fasta förvissning att ett sådant\r\nsamarbete leds bäst av en socialdemokratisk\r\nregering. En sådan skall vi ha efter höstens val.</pre><pre>(Applåder)</pre><pre>Anf. 9  IAN WACHTMEISTER (nyd):</pre><pre>Fru talman! Ibland tror jag att jag sitter i kyrkan\r\noch lyssnar på överstepräster när jag är här. Vi\r\nhörde nyss en.</pre><pre>Göran Persson sade att det tänks vid de svenska\r\nköksborden. Det vore betydligt bättre om det\r\ntänktes mer i Sveriges riksdag och att det tänktes på\r\nstora och viktiga frågor.</pre><pre>Riksdagsåret är snart slut. Det är mandatperioden\r\nockså; den perioden gjorde man inte det som man\r\nborde ha gjort. Mitt partipolitiska liv är också slut\r\ni dag. Observera att jag sade ''partipolitiska''. Passa\r\ner! Finansutskottet är också slut i mer än en\r\nbemärkelse. Finansministern borde vara slut efter\r\natt ha förvaltat ett stort svart hål i tre år. Om det\r\nfortsätter så här är även Sverige slut.</pre><pre>De problem som finns må vara ekonomiska,\r\nfinansiella och arbetsmarknadspolitiska, men de\r\nhar skapats av politiker. De problem som vi har i\r\nSverige är egentligen politiska. Människorna är\r\noskyldiga. Det enda de är skyldiga till är att de har\r\nutnyttjat sina demokratiska rättigheter och röstat in\r\npolitiker i systemet.</pre><pre>Sveriges största problem i dag är statsskulden. Den\r\ngalopperar vidare. Med förnöjsamhet kan vi höra\r\nfru finansministern och andra konstatera att\r\nökningstakten minskar. Det är väl tjusigt?\r\nÖkningstakten minskar. Sug på de orden, och\r\nspotta ut dem! Det är givetvis statsskulden som\r\nmåste minska. Den ökar hela tiden. Den ökar trots\r\nglädjekalkyler om en tillväxt på 4 % och allt möjligt\r\nannat svammel. Problemen ligger kvar, och de är\r\njättelika.</pre><pre>Jag har varit mycket flitig i finansutskottet. Det\r\nbetyder att jag har varit där 100 gånger mer än\r\nGöran Persson. Det betyder att jag har varit där 100\r\ngånger. Under min tid i finansutskottet har den här\r\nfrågan diskuterats en gång, såvitt jag kan minnas.\r\nJag har förstått att man inte diskuterar så mycket i\r\nfinansutskottet, men man borde åtminstone kunna\r\nräkna. Häromkvällen hade vi avslutningsfest i\r\nutskottet. Då sjöng vi bl.a. två rader som jag skall\r\nberika kammarens protokoll med: I riksdagen finns\r\nett finansutskott. Där vårdas vårt\r\nbudgetunderskott.</pre><pre>Visan är skriven av dem på kansliet. De är proffs,\r\nsom ni hör. Jag ber att få tacka dem så mycket för\r\nvad de har uträttat. Det är ju inte deras fel att det\r\nser ut som det gör. De har bara formulerat eländet\r\nalltför väl.</pre><pre>Nu, förstår ni, håller det på att bli högkonjunktur.\r\nNu skall allting ordna sig. Det skall komma in en\r\nsosseregering till hösten. Då blir alla glada. Alla\r\nblir sysselsatta och får jobb. Vilket prat! Den här\r\nhögkonjunkturen gäller 20 % av Sverige. I stort sett\r\nomfattar den exportindustrin och de delar av\r\nekonomin som hänger ihop med den industrin.\r\nÖvriga delar har enorma problem. Det kan\r\nsammanfattas med att aktiebolaget Sverige gör\r\nstrålande dåliga resultat och att skulden ständigt\r\nökar. Förlusten minskar något, men den finns där.\r\nDet handlar egentligen om en konkurs.</pre><pre>Jag hoppas att ni står upp i valrörelsen. Ni är\r\nförmodligen ute på gator och torg någon gång och\r\npratar om högkonjunkturen och om hur bra det\r\nskall bli. Tänk då på att ni har precis så lång tid på\r\ner som till nästa lågkonjunktur för att åtgärda alla\r\nproblem! De strukturella och politiska problem\r\nsom vi har måste vara lösta till dess. De skall\r\nåtgärdas av riksdagen och regeringen. De skall\r\nåtgärdas av er som sitter kvar här nästa höst.</pre><pre>Går det att spara? Ibland när man tittar på\r\nsparplaner och annat ser man att det verkar vara\r\nväldigt svårt att spara, i varje fall just nu. Däremot\r\när den här riksdagen bra på att spara 1997, 1998 och\r\n1999, eller hur? vi fattar en massa sådana beslut. Vi\r\nskall inte göra någonting nu; vi skall göra det sedan.\r\nBesluten träder alltid i kraft någon gång senare.</pre><pre>Sedan kommer nästa sällskap in, om man får tro\r\nden överstepräst som talade förut.</pre><pre>Då kommer socialdemokraternas förslag. Hur ser\r\ndet ut? Göran Persson är lokförare på det\r\ngodståget, som nu skall köras i gång. Hans manér\r\npåminner dock något mera om en stins. När jag var\r\nliten var järnvägsknutpunkter det viktigaste i\r\nSverige. Man fick lära sig alla järnvägsknutpunkter.\r\nKatrineholm var faktiskt en av dem. Jag kan glädja\r\nGöran Persson med att jag många gånger har bytt\r\ntåg där. Nu skall stinsen riva upp den räls som har\r\nlagts ut av finansminister Wibble och hennes\r\nkamrater. Med den blygsamhet som kännetecknar\r\ndem har de benämnt detta spår den enda\r\njärnvägen. Passagerarna, dvs. det svenska folket,\r\nkommer att undra vad det är fråga om. Först\r\nkommer ett gäng in och lägger ut ett spår, och sedan\r\nkommer ett annat gäng och lovar att riva upp\r\nspåret. Är detta utveckling, ansvar eller klokskap?\r\nMan undrar.</pre><pre>Även jag läste Dagens Nyheter i morse. Men jag\r\nläste tidningen på ett annat sätt än Göran Persson.\r\nVi har tydligen olika frukostbord. I tidningen står\r\natt fru Wibble minsann plötsligt skall göra alla\r\nmöjliga saker, nu när det är för sent. Hon börjar nu\r\ntala om sänkta pensioner, lägre förtidspension,\r\nsämre sjukförsäkring, lägre ersättning till\r\narbetslösa, mindre bostadssubventioner, sämre\r\nvillkor för kommuner, höjda miljöskatter, moms på\r\ntidningar och jakt på fuskare och smitare i Sverige.\r\nFör ett ögonblick tänkte jag att det måste stå\r\nnågonstans att hon har bytt parti och gått över till\r\nNy demokrati.</pre><pre>I går läste jag i Svenska Dagbladet att Alf Svensson\r\nifrågasatte biståndspolitiken. Ni börjar bli riktigt\r\nfestliga i regeringslägret. Man sadlar om när man\r\nsvänger in på upploppet och skall köra nästa år.\r\nPlötsligt går det att spara på alla de saker där det\r\ntidigare var så svårt att göra det. Det är märkligt.\r\nNu kanske det är så att man blir litet överraskad och\r\nfår rätt i vissa frågor trots att man inte har dött än.\r\nDet skulle inte förvåna mig om Göran Persson så\r\nsmåningom skulle säga att många av de förslag som\r\nvi har fört fram i denna kammare faktiskt var riktigt\r\nförståndiga. Men det kommer säkert att ta fyra år\r\nvid hans frukostbord.</pre><pre>Är det en övermänsklig uppgift för denna riksdag\r\noch för den regering som finns i Sverige att få fart\r\npå Sverige, få ordning på affärerna och balans i\r\nekonomin? Är det omöjligt? Nej, det är det inte.\r\nDet går givetvis att åstadkomma de här\r\nförbättringarna. Man får inte ha några heliga kor.\r\nNu börjar de försvinna. Alf Svenssons heliga ko när\r\ndet gäller biståndspolitiken börjar försvinna. Allt\r\ndetta måste bort, och man måste börja rätta mun\r\nefter matsäcken även i den svenska\r\nstatsförvaltningen.</pre><pre>Det går att förbättra affärerna. Det finns en mängd\r\nåtgärder man kan vidta. Man kan förflytta\r\nperspektivet härifrån. Det är ju så bekymmersamt\r\nom det gäller någonting som vi själva direkt har\r\nställt till med. Vi kan ta bidragsfusket som exempel.\r\nHur många gånger har vi inte talat om fusk med\r\nbidrag, svart sektor m.m. Det börjar nu krypa\r\nfram. Man säger att det lär finnas några stycken\r\nsom sysslar med sådant. Om det bara är några\r\nstycken som sysslar med fusk kanske det skulle\r\nhandla om ungefär 10 000 kr. Vi vet alla att det\r\nhandlar om tiotals miljarder. Vi vet att den svarta\r\nsektorn gäller ca 50 miljarder. Men det vågar man\r\ninte riktigt säga. Ni är väl ute efter att få röster från\r\nde här pajsarna också.</pre><pre>Jag tror att bästa sättet att komma åt fusket är att\r\ntala om för människor att det faktiskt är de som är\r\nskötsamma, trevliga och arbetsamma som får\r\nbetala kalaset. Om man får in den moralen -- ibland\r\nnämns ordet moral här -- tror jag att man skulle\r\nkunna få rätsida på problemet. I annat fall blir det\r\nde kommande generationerna som skall betala\r\nigen.</pre><pre>Så över till familjepolitiken. Vi vet att i en\r\ninternationell jämförelse är Sverige i det här fallet\r\ndet tjusigaste landet i världen. Ingen familjepolitik\r\när mera strålande och generös än den svenska.\r\nInget land i världen har sämre affärer. Vi skulle\r\nalltså inte ha råd med det här. Man vill ändå\r\nfortsätta med familjepolitikens inriktning och talar\r\nom barnomsorg och barnbidrag -- precis som om\r\ndet skulle gälla någon omsorg om barnen. Det är\r\nomsorg om deras föräldrar som är med och kör en\r\nrovdrift på Sverige.</pre><pre>Vem skall betala för omsorgen? Jag kan tala om för\r\ner att det är barnen. Är det barnomsorg? Det är\r\nnästa generation som får betala kalaset. Man häller\r\nut pengar, och Bengt Westerberg hoppar upp och\r\ntalar om pappamånad. Det är jättebra. För min del\r\nkan han få ha pappamånad hela livet om han så vill.\r\nVarför skall man in och peta i sådana saker?\r\nSveriges affärer blir förstörda, och man skyller på\r\nbarnen. Jag tycker att det är skamligt.</pre><pre>Kan vi skära ned i Sverige, spara och förbättra\r\nekonomin utan att det drabbar de redan drabbade,\r\nde fattiga, de arbetslösa m.fl.? Svaret är att vi\r\nfaktiskt kan göra det. Men vi gör det inte. Det är\r\nhär inne som besluten inte fattas. Man är så rädd\r\natt man vill skjuta fram varje beslut som bränns litet\r\ngrand. Varför? Jo, i höst kommer fyra års tystnad\r\natt utbryta efter valet. Alla vet att det inte blir något\r\nnytt val förrän efter fyra år. Då kan man möjligen\r\nsätta i gång att göra något.</pre><pre>Jag har nämnt familjepolitiken. Den flyktingpolitik\r\nni har sysslat med är en katastrof. Det är\r\npolitikerna och inga andra som har rört till det. De\r\nhar skapat Sveriges stora problem med\r\narbetslöshet, kostnader osv. När det gäller\r\norganisationsbidragen har vi här diskuterat hur det\r\när med era egna föreningar och ungdomsförbund.\r\nVad hände? Har de blivit straffade. Har de betalat\r\ntillbaka pengar? Har det hänt något annat än att\r\nman har svamlat litet grand kring frågan?</pre><pre>Hur är det med presstödet? Det är egentligen\r\nkorruption när politikerna ger tidningar pengar,\r\näven om det är Svenska Dagbladet som får\r\npengarna. Eller hur? Det är klart att man påverkas\r\nav 100 miljoner. Många av oss påverkas av kaffe\r\noch konjak.</pre><pre>Jag vill också säga några ord om partistödet innan\r\njag blir tyst för alltid i denna kammare. Hur kan\r\nman bita sig fast vid stödet? I det första krispaketet,\r\nnär man skulle visa ledarskap ifrån Sveriges\r\nregering och köra tandem med\r\nSocialdemokraterna, så borde partistödet ha varit\r\ndet första man tog itu med. Det är ingen mening\r\nmed att säga att vi tar 10 % av 10 % av partistödet\r\noch att vi gör det efter valet. I stället skulle man ha\r\nsagt att vi skär ned 25 % direkt för att visa att vi\r\nföregår med gott exempel.</pre><pre>Det finns ingen här som vågar säga hur det är med\r\nersättningsnivåerna. Med de finanser Sverige har\r\nkommer socialförsäkringssystemets\r\nersättningsnivåer att tvingas ner ifrån de 80 % som\r\ngäller i dag till 70 % eller ännu lägre, oberoende av\r\nregering. Det är bara en fråga om huruvida regering\r\noch riksdag vill vara med och fatta beslut eller om\r\ndet är någon annan som skall fatta beslut om det\r\nhär. Socialdemokraterna försöker lura folk och\r\nsäga att man kanske skall höja ersättningsnivån\r\nfrån 80 till 90 %. Det låtsas man. Låtsas stavas med\r\nl som i luras, Göran Persson.</pre><pre>Sverige lånar fortfarande hundratals miljarder för\r\natt slippa ändra sitt system. Jag tror att det är detta\r\nsom det egentligen handlar om. Vi vågar inte\r\nangripa de problem vi har. Vi vågar inte inse att vi\r\nlever 1994 och inte 1964. Vi angriper inte\r\nproblemen. Vi lånar för att behålla det system som\r\nbevisligen inte har fungerat. Vi tycks ha blivit en\r\nsamling ängsliga opportunister som skickar\r\nräkningen vidare till sina ofta ouppfostrade och för\r\nändamålet oförberedda barn. Man vågar inte lyssna\r\npå rörelsen. Det rör sig runt omkring, och det finns\r\nuppfattningar runt omkring. Det finns folk som\r\ntycker olika saker. Om man inte lyssnar på den\r\nrörelsen kan det gå för det demokratiska Sverige\r\nsom det gick för Fingal Olsson. Jag tror att\r\nhistorikerna kommer att häpna över det samhälle\r\nsom inte ens kunde höra sina egna signaler. Det är\r\ndet som det handlar om. Vi hör inte de signaler som\r\nfinns överallt runt omkring, utan vi går bara vidare.</pre><pre></pre><pre>Fru talman! Detta är egentligen de största\r\nungdomsfrågorna. Ungdomen är framtiden. De\r\nstörsta ungdomsfrågorna är inte öppningstiderna\r\nför diskotek, utan den galopperande statsskulden,\r\ndet stora budgetunderskottet, den politiska\r\nbeslutsångesten. Det är de största frågorna. Dem\r\nborde vi ägna oss mer åt här.</pre><pre>(Applåder)</pre><pre>Anf. 10  GÖRAN PERSSON (s) replik:</pre><pre>Fru talman! Hövligheten bjuder att när en ledamot\r\nav kammaren sjunger sin svanesång skall vi andra\r\ntacka honom. Jag vill tacka Ian Wachtmeister för\r\nhans bidrag i debatter. Jag värderar honom som\r\nperson. Dock är jag främmande för hans politiska\r\nbeteende. Det senaste anförandet är bara ett i\r\nraden av de fiaskon som Ian Wachtmeister\r\nrepresenterar.</pre><pre>Jag tycker litet synd om honom, att han skall\r\nbehöva lämna politiken efter ett totalt\r\nmisslyckande i ett parti som totalt har brutit sönder,\r\nmed en retorik som när den mötte allvaret och\r\nverkligheten aldrig höll vad man hade lovat. Att\r\nfortsatt ha hög svansföring så här i slutet framstår\r\nsom löjligt.</pre><pre>Vad nyttar det till, Ian Wachtmeister, att stå i\r\ntalarstolen och angripa familjepolitiken? För några\r\nveckor sedan orkade Ian Wachtmeister inte ens\r\nrösta emot ett vårdnadsbidrag som innebär att\r\nstatsutgifterna höjs med 3,7 miljarder kronor. För\r\nnågra månader dessförinnan lovade han mig dyrt\r\noch heligt i en debatt att Ny demokrati aldrig skulle\r\nsläppa fram det så vida det inte var finansierat. Hur\r\nser finansieringen av vårdnadsbidraget ut? Ian\r\nWachtmeister säger ju sig begripa så mycket om\r\nstatsfinanserna. Stå inte här och angrip de politiska\r\nungdomsförbunden!</pre><pre>Ian Wachtmeister sitter själv med en partikassa som\r\nuppenbarligen är på väg att hamna i rättsväsendet.\r\nStå inte och angrip organisationer som arbetat\r\ndemokratiskt i hundra år och klarat ut att lösa\r\nkonflikter utan den typen av cirkus som i Ny\r\ndemokratis stämmor öppet visats för det svenska\r\nfolket. Stå inte och tala om pajaser. Ian\r\nWachtmeister vet själv att de krafter som bar\r\nhonom fram till det politiska inflytande Carl Bildt\r\ngav honom i stort utsträckning bestod av pajaser.</pre><pre>Ian Wachtmeister representerar ett misslyckande,\r\nett fiasko. Men det har trots allt inneburit en läxa\r\nför många som tror att politik är lätt och någonting\r\nsom enbart sköts med populismen som vapen.</pre><pre>Ian Wachtmeister lämnar kammaren som en\r\nförlorare. Demokratin och folkstyret är segraren.</pre><pre>Anf. 11  IAN WACHTMEISTER (nyd)\r\nreplik:</pre><pre>Fru talman! Först blev jag rörd för jag trodde att\r\nGöran Persson skulle tacka mig -- han sade ju att\r\ndet hörde till god ton. Men sedan var\r\növersteprästen där igen, denna gång i form av den\r\nverkliga farisén som talade om vilka fel alla andra\r\nhade gjort.</pre><pre>Jag vill upplysa herr Persson och andra som skall\r\nköra tåget vidare om att det Ny demokrati som jag\r\nansvarade för fungerade mycket bra och agerade\r\nmycket ansvarsfullt. Man kommer nog med tiden\r\natt inse det på många håll. De frågor som vi tog\r\nupp -- det är ändå det som är det viktiga -- var de\r\nriktiga frågorna. Det var frågor som ni andra inte\r\nvågade peta i. Det jag talade om i talarstolen, herr\r\nPersson, handlade om Sverige, inte\r\nsocialdemokraterna. Jag talade om det som det är\r\nviktigt för Sverige att nu göra någonting åt.</pre><pre>Låt mig få slippa tarvligheterna om partikassan.\r\nVad har jag med partikassan att göra, herr Persson?\r\nOm ni har dåligt samvete för era ungdomsförbund\r\ni dag, skall ni fortsätta att ha det tills ni har rensat i\r\nsoppan. Organisationsbidragen är ett stort och\r\nallvarligt problem.</pre><pre>Jag förstår inte varför man skall behöva ha den\r\ngrötmyndiga stilen och tala om ett förfärligt\r\nmisslyckande och skam. Jag tycker att Göran\r\nPersson kunde ha arbetat i finansutskottet i stället\r\nför att åka till Katrineholm eller någon annanstans.</pre><pre>Varför kom Ny demokrati in i riksdagen? Det kan\r\njag tala om för er. Det hade ingenting med\r\npajaskonster att göra. Det hade att göra med att ni\r\nandra hade skött det så dåligt, att det var hur lätt\r\nsom helst att ta sig in. Kommer Göran Persson att\r\ningå i regeringen och fortsätta med det gamla köret,\r\nså passa er, vi kanske kommer tillbaka, i alla fall\r\njag.</pre><pre>Anf. 12  GÖRAN PERSSON (s) replik:</pre><pre>Fru talman! Svara på frågan, Ian Wachtmeister.\r\nHur kan en så insiktsfull person i egna ögon så\r\nsnabbt byta uppfattning vad gäller\r\nfamiljepolitiken? Varför vågade Ian Wachtmeister\r\ninte rösta emot vårdnadsbidraget? Orkade han\r\ninte, eller var det andra lojaliteter som trots allt var\r\nviktigare när det kom till kärnan?</pre><pre>Vag har jag med partikassan att göra? frågar Ian\r\nWachtmeister. Det skall man höra från en person\r\nsom har grundat ett parti och som har lett det in i\r\ndet kaos det nu befinner sig i. Det partiet har haft\r\nen kampanj mot offentliga bidrag och offentligt\r\nstöd till partier som ett ledande tema. Vad har jag\r\nmed partikassan att göra? frågar Ian Wachtmeister.\r\nSkam!</pre><pre>Slutligen, fru talman! Vi har det trots allt bättre i\r\nSverige än i Italien, där motsvarande krafter sitter\r\ni regeringen. Här sitter de bara i riksdagen.</pre><pre>Anf. 13  IAN WACHTMEISTER (nyd)\r\nreplik:</pre><pre>Fru talman! Jag tackar för den fördolda\r\nutnämningen till Sveriges Berlusconi -- eller vad det\r\nnu skulle vara för någonting.</pre><pre>Låt mig avsluta den här pinsamma duellen med herr\r\nPersson med att säga att jag inte förstod vad det var\r\nsom herr Persson sade om partikassan. Min linje\r\nvad gäller partier och partistöd har varit knallhård.\r\nDet har jag framfört hela tiden. Det är ni andra som\r\nhar skyddat ert eget politiska frälse för de\r\nbesparingar som skulle ha varit nödvändiga. Min\r\nlinje där har varit utomordentligt konsekvent. Den\r\nsom påstår någonting annat är rent ut sagt\r\noförskämd, och dessutom med avsikt.</pre><pre>Jag tror inte att det finns någon i denna kammare\r\nsom har föreslagit tuffare besparingar än vad jag\r\nhar gjort. Jag tycker att Göran Persson någon gång\r\ni dag kunde svara på någon av de frågor som ställs\r\ntill honom. Jag skall göra någonting originellt och\r\nsvara på herr Perssons fråga om vårdnadsbidraget.\r\nMin linje var knallhård på den punkten: Det skulle\r\nfinansieras om det skulle genomföras. Jag lade ned\r\nmin röst vid omröstningen av ett skäl som jag också\r\npublikt talade om. Jag ansåg nämligen att det fanns\r\ngrupperingar inom vårt parti som hade sjabblat i\r\nden där frågan så in i vassen att det bästa man\r\nkunde göra var att lägga ner sin röst. Det tycker jag\r\natt alla skulle ha gjort.</pre><pre>Anf. 14  JOHAN LÖNNROTH (v):</pre><pre>Fru talman! Jag tänkte börja med att yrka bifall till\r\nmin meningsyttring i mom. 1 och 58 samt till motion\r\nFi32, yrkande 45. Det senast nämnda yrkandet\r\nkommer Björn Samuelson att förklara närmare\r\nsenare i debatten. När det gäller övriga yrkanden\r\nunder andra moment hänvisar jag till andra\r\nvänsterinlägg i debatten senare.</pre><pre>Regeringen har tre blå reklamballonger i\r\nvalrörelsen. Skattesänkningar, EU och\r\nNathalieplanen står det på dem.</pre><pre>Sänkta skatter på kapital och företag leder, allt\r\nannat oförändrat, till ökade vinster, fler\r\ninvesteringar och fler nya jobb. Finansminister\r\nWibble och statsminister Bildt tror att de skall\r\nvinna valet på den självklarheten, dvs. om de\r\nutelämnar alla indirekta samband och låtsas att\r\nsamhället är som ett provrör i ett laboratorium, där\r\nman kan isolera några saker för sig och hålla allt\r\nannat oförändrat.</pre><pre>I verkligheten är frågan om hur skatter påverkar\r\nsysselsättningen svår. Sänkta skatter leder också,\r\nallt annat oförändrat, till ökade offentliga\r\nunderskott som leder till höjda räntor, som leder till\r\nökat sparande, minskad konsumtionsefterfrågan\r\noch färre investeringar, som leder till ökad\r\narbetslöshet. Det var denna mekanism som vi\r\nkunde studera efter skattereformen, och det var\r\ndenna typ av resonemang som gjorde att EU-\r\nkommissionens s.k. Rudingrapport kritiserade\r\nofinansierade skattesänkningar av den typ som har\r\ngenomförts i Sverige.</pre><pre>Exportindustrins vinster slår rekord. Att\r\ninvesteringarna inte ökar mer än vad de gör beror\r\nmer på oron för de offentliga finanserna än på\r\nrädslan för höjda skatter. Om man väger samman\r\nskatterna på kapital i olika former, finner man att\r\nSverige i dag ligger en bit under genomsnittet i både\r\nEU och OECD-länderna. Vi riskerar att få en ny\r\növerhettning med övervinster och\r\nspekulationskarusell. Det är inte bara rättvist att\r\nhöja skatter på övervinster och höga löner. Det\r\nbehövs också för att vi skall få råd att finansiera nya\r\njobb och gardera oss inför nästa lågkonjunktur.</pre><pre>Ballongen som det står skattesänkning på väger för\r\nlätt. Den kanske stiger upp mot de skapande\r\nstatskonstens höjder, som Göran Persson talade\r\nom.</pre><pre>EU är propagandaballong nummer två för\r\nregeringen, som påstår att ett svenskt medlemskap\r\nleder till fler utlandsinvesteringar. Per Lundborg på\r\nIndustrins utredningsinstitut sticker effektivt hål på\r\nden ballongen i senaste numret av Ekonomisk\r\nDebatt. De enda säkra effekterna av EU-\r\nmedlemskapet, nu när vi omfattas av EES-avtalet,\r\när att Sverige tvingas återreglera inom jordbruks-\r\noch tekopolitiken samt att vi får en stor belastning\r\npå den svenska statsbudgeten. Att regeringen inte\r\nanser sig skyldig att tala om hur dessa utgifter skall\r\nfinansieras strider mot de principer som riksdagen\r\nhar enats om.</pre><pre>Den tredje ballongen är tillägnad finansministerns\r\nbarnbarn Nathalie. Den punkteras av den elake\r\nherr Feldt. Jag antar att regeringen, och särskilt\r\nCarl Bildt, tycker att det är otacksamt med tanke\r\npå all reklam som de har gjort för honom tidigare.</pre><pre>Anne Wibble försöker i Dagens Nyheter i dag säga\r\natt vad Feldt gör i sin bok är att avslöja s-taktiken.\r\nJag har boken här framför mig. Påståendet är\r\nfaktiskt inte riktigt, Anne Wibble. Boken avslöjar\r\nAnne Wibbles taktik. Han skriver att Anne Wibble\r\ninte har en aning om var besparingarna i\r\nNathalieplanen skall ske.</pre><pre>Finansministern har instämt i Feldts tes om att\r\nbesparingarna inom den offentliga sektorn i högre\r\ngrad skall riktas mot bidragssystemen, medan man\r\nbör slå vakt om välfärdsstatens kärna: vård, omsorg\r\noch utbildning.</pre><pre>Finansministern sade i en intervju för ett tag sedan:\r\n''Saneringsprogrammet är utformat så att det till\r\nstörre delen berör privat konsumtion, inte vård,\r\nomsorg eller utbildning.''</pre><pre>Men detta är en missvisande beskrivning. Det är i\r\noch för sig sant att bidragsminskningarna och\r\nskattehöjningarna i saneringsprogrammet totalt är\r\nnågot större än minskningen av den offentliga\r\nkonsumtionen. Men en del av indragningarna från\r\nhushållen går ut över sparandet, och\r\nprivatkonsumtionen är nästan dubbelt så stor som\r\noffentligkonsumtionen. Procentuellt räknat\r\ndrabbas det offentliga, dvs. just skolan och vården,\r\nmer än dubbelt så hårt. Resultatet blir ju också,\r\nenligt regeringens egna prognoser, att\r\nprivatkonsumtionen stadigt ökar medan\r\noffentligkonsumtionen stadigt minskar under\r\nresten av 90-talet. Om de kommunanställda skall\r\nha samma löneutveckling som genomsnittet måste\r\nantalet anställda minska med ytterligare ca 100 000.\r\nMerparten av dem är kvinnor i låglöneyrken utan\r\nstörre möjligheter att få arbete i den privata\r\nsektorn.</pre><pre>Hur kan då regeringen spela dubbelt på detta sätt,\r\ndvs. tala vackert om Europas bästa skola och om\r\nmänsklig vård för de gamla, samtidigt som det är\r\njust där som storsparandet skall ske?</pre><pre>Kjell-Olof Feldts förklaring lyder så här: ''Så länge\r\nman bara talar om att det är den anonyma massan\r\nkommuner som skall spara känner ingen väljare sig\r\npersonligt drabbad. Öser man dessutom på med\r\nförsäkringar om att alla de nya styrmetoderna och\r\nprivatiseringarna kan förena rationaliseringar med\r\nbättre service och ökad personlig valfrihet, klarar\r\nman sig undan besvärliga konfrontationer med\r\noroliga medborgare. I varje fall är förhoppningen\r\natt problemen inte hinner bli så allvarliga att\r\ntaktiken avslöjas före valet.'' Det är Anne Wibbles\r\ntaktik som Kjell-Olof Feldt avslöjar i boken.</pre><pre>\r\nRegeringen konstaterar i den reviderade\r\nfinansplanen att kommunernas skatteinkomster\r\nkommer att öka i takt med BNP:s utveckling. Tror\r\nfinansministern verkligen att det är möjligt för\r\nkommunpolitikerna att klara av att avskeda så\r\nmycket folk samtidigt som de skall samla pengar på\r\nhög?</pre><pre>Anne Wibble skriver i Dagens Nyheter i dag att\r\nkommuner och landsting inte kan räkna med någon\r\nökning av statsbidragen under återstoden av 90-\r\ntalet, inte ens i nominella tal. Men,\r\nfinansministern, statsbidragen minskar i år med ca\r\n15 miljarder och nästa år med 9 miljarder. Det är\r\ninte fråga om att öka statsbidragen.</pre><pre>Om jag inte blir motsagd av finansministern i denna\r\ndebatt tolkar jag det så, att planerna på ytterligare\r\nindragningar finns men att de inte skall\r\noffentliggöras. Enbart så blir Nathalieplanen\r\nbegriplig, även om den fortfarande är fullständigt\r\nvanvettig.</pre><pre>Göran Persson och jag är eniga om att det måste\r\ngöras en omfördelning från rika till fattiga\r\nkommuner. Men när det gäller det totala utrymmet\r\nför kommunerna, dvs. för skolan och vården,\r\nverkar han vara mer enig med finansministern än\r\nmed mig. Jag vill fråga Göran Persson om han tror\r\natt det är politiskt genomförbart att omfördela så\r\nmycket inom ramen för en krympande kaka. Klarar\r\nGöran Persson av att övertyga partikamraterna i\r\nexempelvis Luleå, Umeå, Uppsala, Linköping och\r\nMölndal att de skall ta 500 miljoner kronor från\r\nsina skolor och sjukhus för att ge till oss\r\ngöteborgare?</pre><pre>Göran Persson talade i sitt inlägg mycket om\r\nsamverkan. Jag hoppas på att tillsammans med\r\nGöran Persson få vara med och forma den nya\r\nvänstermajoritet som skall träda till här i riksdagen\r\nefter den 18 september. Vi har mycket gemensamt:\r\nsynen på arbetslösheten som det överordnade\r\nproblemet och behovet av en ny och rättvis\r\nfördelningspolitik.</pre><pre>Men när det gäller kommunerna är det betydligt\r\nsvårare att acceptera era perspektiv. Era förslag till\r\nskattehöjningar för höginkomsttagare och till\r\nminskade militärutgifter är mycket blygsamma.\r\nDet måste gå att skaka fram ytterligare några\r\nmiljarder för att klara av skolan och vården i de\r\nfattigaste kommunerna.</pre><pre>Det är bra att Göran Persson talar om ekonomi och\r\nekologi. Jag hoppas att vi skall få möjligheter att\r\nprata litet mer konkret om vad detta handlar om\r\nnär det gäller exempelvis motorledsutbyggnader,\r\noch hur vi skall bära oss åt för att i storstäderna\r\nändra trafiken från biltrafik till kollektivtrafik.</pre><pre>Socialdemokraterna och Vänsterpartiet är också\r\neniga om att en sanering av de offentliga finanserna\r\ninte kan genomföras utan en stark och rättvis\r\nfördelningspolitik. Vi har kritiserat förslagen om\r\negenavgifter, men där noterar vi att ni verkar vara\r\npå väg att överge en hel del av dem. Vi har\r\nföreslagit att taket sänks i sjukersättningen till 6,5\r\nbasbelopp för att finansiera höjd ersättningsnivå\r\nför långtidssjuka från 70 % till 80 %. Vi tror oss om\r\natt kunna övertyga er om riktigheten i detta.</pre><pre>Är ni beredda, Göran Persson, att samverka med\r\noss, eller handlar samverkan enbart om de\r\nregeringspartier som Göran Persson så vältaligt här\r\nhar skopat ut?</pre><pre>Fru talman! Vänsterpartiet lägger fram förslag som\r\nleder till minskad arbetslöshet och rättvis\r\nfördelning. Detta är traditionell vänsterpolitik.\r\nMen våra förslag leder också sammantaget till den\r\nstarkaste statsbudgeten, om man jämför med andra\r\nförslag som vi behandlar i dag. Vi förväntar oss inte\r\natt ni andra skall erkänna att det är så. Utskottet\r\nvill så förtvivlat gärna tro att sparsamhet aldrig kan\r\nvara vänsterpolitik. Vi anser tvärtom att det bara är\r\nen vänsterpolitik som kan sanera de offentliga\r\nfinanserna, eftersom detta bara kan ske i strid med\r\nde intressen som högern företräder.</pre><pre>Jag är också överens med Göran Persson om\r\nbehovet av ett, som han kallar det, nationellt\r\nkontrakt och om allvaret i den växande\r\nungdomsarbetslösheten. Det nya kontraktet måste\r\nformas med den stora majoritet som i dag utgör\r\nmedelklassen, om vi skall komma ifrån den\r\npågående cementeringen av nyfattigdom och\r\nmassarbetslöshet. De som nu har arbete och\r\nhyggliga inkomster måste bli övertygade om att de\r\nslipper glassplittret på muren kring villatomten,\r\nenbart om de avstår pengar till lön och utbildning\r\nför dem som nu är arbetslösa. Vi tror att detta är\r\nmöjligt.</pre><pre>Anf. 15  PER-OLA ERIKSSON (c):</pre><pre>Fru talman! Vi närmar oss slutet på\r\nmandatperioden. Framför oss ligger ett nytt val och\r\nen ny fyraårig mandatperiod. Därför är det\r\nnaturligt att en dag som denna summera och\r\nutvärdera, men också att blicka framåt.</pre><pre>Inför 1991 års val spådde Allan Larsson att\r\nvändpunkten stod för dörren. Han hade fel. Svensk\r\nekonomi var på väg utför i en brant utförsbacke\r\nsom en följd av lättsinnets ekonomiska politik\r\nunder 1980-talet.</pre><pre>Problemen på arbetsmarknaden började växa.\r\nVarslen duggade tätt. I början av 1991 varslades\r\nnärmare 50 000 människor om uppsägning från sina\r\narbeten. Företag efter företag gick i konkurs.\r\nSvenskt näringsliv präglades av svag\r\nkonkurrenskraft, låg produktivitet och minskade\r\ninvesteringar.</pre><pre>Det finansiella systemet stod inför en kollaps.\r\nInflations- och kasinoekonomin hade satt djupa\r\nspår. Flyttlasspolitiken under 1980-talet hade\r\nskapat ökade regionala obalanser.</pre><pre>Småföretagen överbeskattades. Nyetablering av\r\nföretag försvårades, likaså generationsskiften.\r\nSvenskägda företag satsade hellre utomlands än här\r\nhemma i Sverige.</pre><pre>Kjell-Olof Feldt skriver i sin bok Rädda\r\nvälfärdsstaten om socialdemokratins syn på\r\nföretagande. Han varnar för att återfalla till gamla\r\nvanor. Jag ber att få citera några rader ur boken: ''--\r\n-- -- höga skatter driver duktiga företagare att bli\r\nrentierer. Denna uppmaning måste särskilt riktas\r\ntill mina partivänner. Vi socialdemokrater har inte\r\nutan fog beskyllts för att önska oss det omöjliga:\r\nrika företag men fattiga företagare och\r\nföretagsägare.''</pre><pre>Fru talman! Inför 1991 års val begärde Centern,\r\nFolkpartiet, Moderaterna och kds väljarnas\r\nförtroende för en radikalt annorlunda utformad\r\nekonomisk politik som skulle främja företagande,\r\ninvesteringar och sparande. Centern gick till val\r\nmed en reformpolitik; en politik för att bygga nytt\r\noch bättre.</pre><pre>Vi krävde åtgärder för att modernisera Sverige --\r\nårliga investeringar i vägar och järnvägar på minst\r\n10 miljarder kronor.</pre><pre>Vi föreslog reformerad företagsbeskattning och\r\narbetsrätt. Vi presenterade en näringspolitik med\r\nsvängrum i stället för svångrem för företagen.</pre><pre>Vi föreslog reformerade socialförsäkringssystem,\r\nvalfrihet och rättvisa i familjepolitiken med\r\nvårdnadsbidraget som grund.</pre><pre>Vi föreslog kraftfulla satsningar på högre\r\nutbildning, forskning och utveckling. Vi föreslog\r\nåtgärder för miljön och betonade sambandet\r\nmellan ekonomi och ekologi.</pre><pre>Vi föreslog sänkt moms på mat, turism och\r\npersontransporter.</pre><pre>Vi föreslog åtgärder för att göra Sverige starkare\r\nför att kunna möta den ökade\r\ninternationaliseringen.</pre><pre>Fru talman! Valet 1991 gav Sverige en ny regering\r\noch därmed en ny politik. Förslagen från 1991 års\r\nvalrörelse har genomförts i en strid ström enligt de\r\nplaner vi hade.</pre><pre>Fyrklöverregeringens mål har varit och är att bryta\r\nden ekonomiska stagnationen som vi ärvde från\r\n1980-talets socialdemokratiska Sverige, att skapa\r\ntillväxt i näringslivet och göra Sverige till en\r\nföretagarnation igen. Välfärdssystemen har\r\nförsvarats och förnyats. En valfrihetsrevolution har\r\npåbörjats. Den ekonomiska politiken har utformats\r\nmed hänsyn till miljön för att bli långsiktigt hållbar.</pre><pre>Utifrån de förutsättningar som gällde efter\r\nsocialdemokraternas 1980-talspolitik är resultatet\r\npå område efter område mycket positivt, men\r\nmycket återstår fortfarande.</pre><pre>I början på 1990-talet hade Sverige en inflation i\r\nstorleksordningen 10 %. 1994 beräknas den till\r\n1,9 %.</pre><pre>Många gånger har socialdemokraterna ifrågasatt\r\ninflationsbekämpningen. Det är därför en form av\r\ntillnyktring när vi i dag hörde att Göran Persson\r\nbetonade vikten av inflationsbekämpning. Så har vi\r\ninte hört förut.</pre><pre>BNP var 1991 negativ, --1,7 %. 1994 väntas\r\ntillväxten bli 2,4 %.</pre><pre>1991 minskade industriproduktionen med 4,7%.\r\nNu har hjulen börjat snurra. Industriproduktionen\r\nökar och beräknas i år öka med 8,5 %. För 1995\r\nbedöms näringslivets investeringar öka med inte\r\nmindre än 14 %.</pre><pre>Företagen, inte minst de små och medelstora, har\r\nåter börjat nyanställa, och nyetableringen av\r\nföretag ökar. Under budgetåret 1990/91 fick 900\r\npersoner s.k. starta-eget-bidrag. Under\r\ninnevarande år är det 17 000.</pre><pre>Exporten har stigit från minus 2,6 % 1991 till cirka\r\nplus 10 % för innevarande år.</pre><pre>Fru talman! Jag kunde fortsätta uppräkningen,\r\nmen redan dessa sifferexempel visar att ekonomin\r\ngår åt rätt håll. Vändpunkten kom till sist, och det\r\när i hög grad fyrklöverregeringens förtjänst.</pre><pre>Men det finns fortfarande problem, inte minst på\r\narbetsmarknaden. Även om antalet arbetslösa\r\nminskar står alltför många människor, inte minst\r\nungdomar, utan arbete, med allt vad det innebär av\r\notrygghet och oro.</pre><pre>Att vända utvecklingen är som att få stopp på en\r\nFinlandsfärja. Den fortsätter framåt även sedan\r\nman slagit till full broms.</pre><pre>Eftersom vi hade ett så svårt arv från\r\nsocialdemokratins 1980-tal har det tagit en lång tid\r\nför att vända och få en annan inriktning på\r\nsysselsättningsläget. Men varslen från början av\r\n1990-talet har nu ersatts med nyanställningar.\r\nMånga företag går för fullt.</pre><pre>Budgetunderskottet minskar, men det är\r\nfortfarande stort. Det finns anledning att ta mycket\r\nallvarligt på den situationen. Likaså att räntorna på\r\nstatsskulden som en tung post i budgeten i\r\nframtiden kommer att öka till följd av statsskuldens\r\nökning. De kan om några år motsvara en fjärdedel\r\nav statens utgifter. Därför är det nödvändigt att det\r\nsanningsprogram riksdagen beslutat om fullföljs.\r\nDen utökning som föreslås i\r\nkompletteringspropositionen är helt nödvändig.</pre><pre>Besparingsåtgärder och åtstramningar är\r\nvisserligen inte populära. Det finns partier, inte\r\nminst Socialdemokraterna, som av populistiska\r\nskäl ofta motsätter sig och ifrågasätter de förslag\r\nsom läggs fram. Men de saknar egna konkreta\r\nåtgärder. Dock är det nödvändigt med\r\nbesparingsförslag och budgetförstärkningar för att\r\nfå hejd på statsskulden och för att Sverige åter skall\r\nkunna spela i ekonomins elitserie.</pre><pre>Räntorna, som tidigare under ett par månaders tid\r\nvarit nere på efterkrigstidens lägsta nivå, har vänt\r\nuppåt igen. Vi smittas av ränteutvecklingen i\r\nEuropa och världen i övrigt. Osäkerhet inför\r\nutgången av höstens val påverkar säkert också\r\nränteutvecklingen.</pre><pre>Det behövs hårda tag mot budgetunderskottet och\r\nen bred politisk samling kring åtgärder. Det skapar\r\ntrovärdighet. Då kan också räntorna fortsätta att\r\nsjunka.</pre><pre>Krisuppgörelsen hösten 1992 och\r\npensionsreformen som riksdagen har antagit visar\r\natt det går att få en bred politisk uppslutning i\r\nviktiga frågor -- förutsatt att viljan finns.</pre><pre>Jag vill fråga Göran Persson: Är Göran Persson\r\nberedd att före valet medverka till samtal om\r\nlångsiktighet och stabilitet för att varaktigt få ned\r\nräntorna?</pre><pre>Hittills har socialdemokraterna inte kunnat uppvisa\r\nen trovärdig ekonomisk politik.</pre><pre>När kompletteringspropositionen presenterades i\r\nslutet av april möttes den av en ordkaskad av kritik\r\nfrån Göran Persson. Det var nog många med mig\r\nsom såg fram emot hans eget och\r\nsocialdemokraternas förslag. När den motionen\r\nkom, jag tror det var den 10 maj, var den ett tunt,\r\nmotsägelsefullt och tämligen innehållslöst\r\ndokument. Den gav lika litet svar på de problem\r\nSverige har som Göran Persson i sitt\r\ninledningsanförande tidigare här i dag.</pre><pre>I motionen talas om nya jobb i privat sektor. Men\r\nde konkreta åtgärderna handlar om jobb i offentlig\r\nsektor.</pre><pre>I motionen talar man om småföretagens betydelse.\r\nMen man föreslog ökade skatter som skulle\r\ninnebära att man försämrade småföretagens\r\nvillkor.</pre><pre>Socialdemokraterna talar ofta om att deras\r\nregeringerfarenheter gör dem speciellt duktiga att\r\nsköta landets finanser. ''Vi har gjort det förr'',\r\nbrukar Göran Persson säga. Men vi vet vad det där\r\nmed att ha gjort det förr innebär. Titta på 1980-\r\ntalet!</pre><pre>Vilka är då erfarenheterna av de senaste årens\r\nsocialdemokratiska politik?</pre><pre>Kjell-Olof Feldt kapitulerade och avgick -- en\r\nreträtt till författarskapet och debattörens värld.</pre><pre>Allan Larsson såg en vändpunkt i syne, vände och\r\nförsvann -- en reträtt till den europeiska arenan,\r\nbort från den svenska scenen.</pre><pre>Göran Perssons reträtt återstår, men i reträttens\r\ntalekonst har han få övermän. Reträttens retorik\r\noch reträttens politik har blivit\r\nsocialdemokraternas signum.</pre><pre>Löften om förbättringar i arbetsrätten för\r\nsmåföretag, framförda vid en socialdemokratisk\r\nsmåföretagarriksdag, följdes av arbetsrättsreträtt\r\npå kongressen i Göteborg.</pre><pre>Löften om besparingsprogram följdes av\r\nbesparingsreträtt, kompletterade med\r\nskattehöjningar.</pre><pre>Löften om återställande av\r\narbetslöshetsförsäkringen följdes av procentreträtt\r\nfrån 90 % till 80 %, en nivå som\r\nsocialdemokraterna tidigare så hårt protesterat\r\nemot.</pre><pre>Löften om mer pengar till kommunsektorn och\r\nprotester mot tidigare indragningar har förytts i en\r\nstatsbidragsreträtt avseende kommunerna.</pre><pre>Hur många av kommunerna i mitt eget hemlän\r\nkommer Göran Persson att plundra på pengar om\r\nhan -- vilket jag inte hoppas -- får chansen efter\r\nårets val?</pre><pre>Så här är det, fru talman, på område efter område:\r\nlöften och reträtter. Först ett rejält\r\nsocialdemokratiskt löfte, sedan snabbt en rejäl\r\nreträtt. Beslutade och påbörjade reformer skall\r\nrivas upp. Är det ett seriöst regeringsalternativ -- en\r\ndiversebutik av löften, reträtter och åsikter?</pre><pre>Jag vill fråga Göran Persson: När skall\r\nsocialdemokraterna skaffa sig en trovärdig\r\nekonomisk politik?</pre><pre>Nu stundar en ny mandatperiod. Den kurs som har\r\nlagts fast för den ekonomiska politiken måste\r\nfullföljas. Jag ser ett antal huvuduppgifter för nästa\r\nmandatperiod. De är bl.a. följande.</pre><pre>Fortsatt sanering av statsfinanserna för att\r\neliminera budgetunderskottet och hejda ökningen\r\nav statsskulden. Det är nädvändigt för Sverige, för\r\nsvensk ekonomi och för att vi skall få en uthållig\r\ntillväxt i ekonomin. Det är nödvändigt inte minst\r\nför att våra barn och barnbarn skall få ett bättre\r\nland att leva i.</pre><pre>Vi måste värna om välfärdspolitiken för att sjuka\r\noch gamla skall få en bra vård och för att våra\r\nungdomar skall få en bra skola. För detta krävs det\r\nen sund ekonomisk politik. Vi måste bekämpa\r\narbetslösheten med en ökad satsning på småföretag\r\noch på kretsloppssamhället. Miljövänlig teknik och\r\nkretsloppsbaserad produktion skapar framtidens\r\narbetsplatser. När skall Socialdemokraterna inse\r\ndet och lämna betongen? När skall de inse vikten\r\nav kretsloppssamhället som en bas för framtidens\r\njobb?</pre><pre>Vi behöver fortsatt satsning på utbildning,\r\nforskning och utveckling. Under den här\r\nmandatperioden har det satsats betydande resurser\r\nför att öka just kompetensen och resurserna till\r\nforskning, utveckling och utbildning på såväl\r\ngymnasienivå som på högskolenivå. Målet för nästa\r\nmandatperiod bör vara att vi fortsätter arbetet med\r\nde satsningar som har gjorts under den här\r\nmandatperioden och dessutom skapar nya\r\nuniversitet i olika delar av landet.</pre><pre>Vi måste få en tillväxt inom näringslivet. Vi måste\r\nfortsätta att främja näringslivet. Nya\r\narbetstillfällen, minskad arbetslöshet, sanering av\r\nstatsfinanserna samt bibehållen och utvecklad\r\nvälfärd kan bara åstadkommas med en uthållig\r\nekonomisk tillväxt.</pre><pre>Fru talman! Jag ber att få yrka bifall till utskottets\r\nbetänkande och avslag på samtliga reservationer\r\noch den särskilda meningsyttringen.</pre><pre>I den stundande valrörelsen kommer jag och\r\nCentern att begära väljarnas bifall till vår\r\nekonomiska politik för arbete, regional utveckling,\r\ngrundtrygghet och kretsloppsbaserad hushållning\r\nmed resurser. Vi går till val med en politik för\r\nlångsiktighet, uthållighet och stabilitet.</pre><pre>(Applåder)</pre><pre>Anf. 16  GÖRAN PERSSON (s) replik:</pre><pre>Fru talman! De som har lyssnat på debatterna har\r\nhört det här anförandet förut. I Per-Ola Erikssons\r\nvalmanifest saknades svaret på den fråga som alla\r\npolitiskt intresserade ställer sig i dag, nämligen om\r\nCentern står bakom de förslag som Anne Wibble i\r\ndag lade fram i en debattartikel i Dagens Nyheter.</pre><pre>Anf. 17  PER-OLA ERIKSSON (c) replik:</pre><pre>Fru talman! I sitt inledningsanförande beskrev inte\r\nGöran Persson vilken färdväg som han ville se för\r\nnästa mandatperiod och för resten av 1990-talet.\r\nDet är viktigt i den här debatten. Mycket av hans\r\nanförande ägnades åt kritik av andra partier och\r\nmindre, eller ingenting, åt att redovisa vad han själv\r\nvill åstadkomma.</pre><pre>Det är litet bekymmersamt när\r\nSocialdemokraternas ekonomiska talesman ägnar\r\nså mycket tid åt något som kan betecknas som ett\r\ndomedagsprofetstal. Med hänsyn till de behov och\r\nde problem som finns i svensk ekonomi borde\r\nGöran Persson tala om de socialdemokratiska\r\nalternativen, så att väljarna får veta i förväg vad\r\nsom gäller.</pre><pre>Det har många gånger varit ett motsägelsernas\r\ndokument som har presenterats av\r\nsocialdemokrater. Jag vill ställa några\r\nkompletterande frågor till Göran Persson: Vem\r\nskall vi tro på från Socialdemokraterna? Är det\r\npartisekreteraren Mona Sahlin eller är det den s.k.\r\nekonomiska talesmannen?</pre><pre>I en artikel i DN den 22 februari i år sade Mona\r\nSahlin att man inte skall räkna med att\r\nSocialdemokraterna kan lova guld och gröna\r\nskogar. Valrörelsen blir i stället en tävlan om vem\r\nsom kan spara bäst och mest, menade Mona Sahlin.\r\nHon sade att det värsta som kan hända under 90-\r\ntalet är regeringar som vinner val på att riva upp\r\nbeslut som andra regeringar har fattat.</pre><pre>Delar Göran Persson sin partisekreterares\r\nuppfattning? Mycket i Göran Perssons motion går i\r\nmotsatt riktning. Vem skall vi tro på -- Göran\r\nPersson eller Mona Sahlin?</pre><pre>Anf. 18  GÖRAN PERSSON (s) replik:</pre><pre>Fru talman! Beträffande detta om att Mona Sahlin\r\noch jag talar om samma saker. Det finns sådant som\r\nPer-Ola Eriksson har medverkat till och som vi\r\ndefinitivt skall ändra på. Men det finns också sådant\r\nsom vi säkert kan samarbeta kring. Det är dock en\r\nrättvis fördelning och en satsning på arbete åt alla\r\nsom gäller. Detta är grunden.</pre><pre>Jag ställde en fråga. Per-Ola Eriksson har ju själv\r\nsom finansutskottets ordförande en central roll i\r\nsvensk ekonomisk politik. Det vore värdefullt att få\r\nveta vad som gäller. Höjd pensionsålder, höjda\r\negenavgifter i pensionssystemet utöver\r\npensionskompromissen, försämrad förtidspension,\r\nsämre vård i landstingens och kommunernas\r\nverksamhet -- är det regeringsprogrammet? En\r\nenkel och mycket rak fråga här: Står Centern\r\nbakom detta? Jag undrar om det går att få ett ja\r\neller nej som svar på den frågan.</pre><pre>Vid uteblivet svar, Per-Ola Eriksson, skall ni veta\r\natt snöbollen börjar rulla för den finansminister\r\nsom sitter längst fram i raden. Det här presenteras\r\nju som regeringsalternativet. Står Centern bakom\r\nplanen -- ja eller nej?</pre><pre>Anf. 19  PER-OLA ERIKSSON (c) replik:</pre><pre>Fru talman! Jag svarar mycket gärna på Göran\r\nPerssons fråga. Vad finansministern har redovisat\r\när, som hon säger, hennes besked till väljarna.</pre><pre>Varje parti har ett ansvar när det gäller att redovisa\r\nvad partiet vill gå till val på. Mycket av det som står\r\ni finansministerns artikel stämmer väl överens med\r\nde förslag som finns i regeringens s.k.\r\nsaneringsprogram. Men på en punkt, och det vill\r\njag gärna säga, instämmer jag inte i\r\nfinansministerns förslag. Det gäller då antydan om\r\nhöjd pensionsålder. Riksdagen har nyligen fattat\r\nbeslut om oförändrad pensionsålder. Jag tror att\r\ndet är viktigt att vi håller fast vid träffad\r\nuppgörelse.</pre><pre>Jag vill knyta an till Göran Perssons anförande\r\ntidigare här. Han talar om att näringslivet skulle\r\nväxa. Varför skall man då beskatta produktionen?\r\nHan talar om stabilitet och fasta spelregler. Varför\r\nvill då Göran Persson riva upp de reformer som vi\r\nhar åstadkommit för att skapa stabilitet och\r\nlångsiktighet? Detta är att möta framtiden med\r\ndåtidens politik.</pre><pre>Göran Perssons talade avslutningsvis när det gäller\r\nsjupunktsprogrammet om att ekonomi och ekologi\r\nskulle höra samman. Skall jag tolka det så, Göran\r\nPersson, att man är på väg att ompröva många av\r\nde betongprojekt som Socialdemokraterna\r\nmedverkade till under förra mandatperioden?\r\nExempelvis gäller det broar till våra grannländer.</pre><pre>Det måste väl finnas en mening i det som sägs.\r\nGöran Persson måste ha en avsikt här. Det kan inte\r\nvara så att talet om att vi måste förena ekonomi och\r\nekologi bara är några vackra ord i en riksdagsdebatt\r\ni slutet av en mandatperiod. Om Göran Persson\r\ninte kan konkretisera vad han menar tar vi inte\r\nsärskilt allvarligt på orden i hans anförande.</pre><pre>Nu har vi kommit till slutet av denna mandatperiod.\r\nKanske är det den sista debatten med Göran\r\nPersson under denna mandatperiod. Jag vill därför\r\ntillägna Göran Persson en liten dikt, samtidigt som\r\nen skön sommar tillönskas. Min minidikt lyder:</pre><pre>Göran Persson är bra på retorik, men saknar\r\nekonomisk politik.</pre><pre>Anf. 20  IAN WACHTMEISTER (nyd)\r\nreplik:</pre><pre>Fru talman! Enligt min uppfattning är det\r\negentligen bara den som svarar på frågor som borde\r\nha rätt att ställa frågor. Det tycker jag att t.ex.\r\nGöran Persson skulle tänka på. Han anser sig\r\ntydligen ha frågeformuleringsmonopol här.</pre><pre>Anf. 21  TALMANNEN:</pre><pre>Nu gäller det Per-Ola Erikssons anförande.</pre><pre>Anf. 22  IAN WACHTMEISTER (nyd):</pre><pre>Fru talman! Det är precis vad det gör. Jag riktar en\r\nfråga -- eftersom jag tycker att jag har rätt att ställa\r\nfrågor -- till Per-Ola Eriksson. 1993/94 hade vi -- vi\r\nkan nästan överblicka resultatet nu -- ett\r\nbudgetunderskott på 197,5 miljarder kronor och ett\r\nupplåningsbehov på 239,6 miljarder kronor.\r\nPrognosen för 1994/95, som till stor del kanske är\r\nen glädjekalkyl -- det vet vi ju ännu inte -- pekar\r\nfortfarande på 150,7 miljarder kronor i\r\nbudgetunderskott och på ett upplåningsbehov på\r\n195,7 miljarder kronor.</pre><pre>Jag gjorde tidigare en prognos här i kammaren och\r\njag vill upprepa vad jag sade. Vid det aktuella\r\ntillfället var prognosen att vi gick back med 172\r\nmiljarder kronor. Det motsvarade totalkostnaden i\r\nSverige för följande poster: barnbidrag,\r\nbostadsbidrag, kommunal barnomsorg,\r\nföräldraförsäkring, arbetsskadeförsäkring och\r\nstatens andel av sjukförsäkringen. Vidare gällde\r\ndet alla kostnader för polisen, domstolarna,\r\nuniversiteten, högskolorna och nästan hela\r\nförsvaret. Lägger man ihop alla dessa kostnader\r\nkommer man upp till 172 miljarder kronor --\r\nnågonstans där pendlar vi nu.</pre><pre>Min fråga till Per-Ola Eriksson -- ordföranden i\r\nfinansutskottet, och där får han för min del gärna\r\nsitta kvar om han svarar rätt på min fråga -- är:\r\nKommer Per-Ola Eriksson och Centerpartiet att\r\ninsistera på att dessa synnerligen besvärande fakta\r\nallvarligt beaktas och åtgärdas i nästa regeringsfas,\r\nom ni kommer dithän? Kommer ni alltså på ett helt\r\nannat sätt än som nu är fallet att inse det djupa\r\nallvaret här -- det handlar ju om katastrofsiffror -- i\r\nstället för att bita litet grand i kanten och besluta\r\nom något som skall äga rum 1999, 2010 eller vad det\r\nnu kan vara fråga om?</pre><pre>Anf. 23  PER-OLA ERIKSSON (c) replik:</pre><pre>Fru talman! Jag har tidigare i dag gett uttryck för att\r\nvi ser mycket allvarligt dels på budgetunderskottet,\r\ndels på statsskuldens utveckling. Den som inte tar\r\nallvarligt på dessa båda saker har inte insett att vi\r\nbehöver en politik som radikalt avviker från den\r\nsom gällde på 1980-talet.</pre><pre>Det är viktigt att de förslag som vi under den här\r\nmandatperioden har medverkat till och det som\r\nligger i saneringsprogrammet får fullföljas och\r\nfortsätta att gälla såväl under nästa mandatperiod\r\nsom under resten av det här seklet.</pre><pre>Det är helt nödvändigt att så sker, för annars\r\nkommer vi bara att skjuta problemen framför oss.\r\nNär budgetar skall läggas fram gäller det att vrida\r\noch vända på stenarna, att ompröva och pröva samt\r\natt omprioritera. Självklart är inget anslag -- kanske\r\nmed några få undantag -- heligt i en budget som\r\nmåste saneras för att ekonomin skall gå ihop.</pre><pre>Det som finns i saneringsprogrammet och de\r\npreciseringar som är gjorda i årets\r\nkompletteringsproposition bildar en bra grund,\r\ntycker jag, när det gäller att lägga fast en bra politik\r\nför resten av detta sekel -- förutsatt att de partier\r\nsom nu bildar regering kan få fortsätta, och det tror\r\njag, Ian Wachtmeister, att de får. Ian Wachtmeister\r\nkan medverka till det genom att rösta rätt i årets\r\nval. Av allt att döma röstar Ian Wachtmeister\r\nkanske inte på det parti som han en gång startade,\r\nmen i så fall finns det ju andra partier att välja\r\nbland.</pre><pre>Till sist: Ian Wachtmeister sade i sitt\r\ninledningsanförande att finansutskottet är slut. I\r\nmotsats till vad som gäller Ian Wachtmeisters\r\npolitiska karriär -- vilken är slut, som han själv har\r\nsagt -- kan jag dementera att finansutskottet är slut.\r\nDet är möjligen slut på sammanträden för i år. Men\r\nfinansutskottet består och kommer i framtiden att\r\nfå förstärkta befogenheter, precis på det sätt som\r\nIan Wachtmeister och många andra har efterlyst.</pre><pre>Anf. 24  IAN WACHTMEISTER (nyd)\r\nreplik:</pre><pre>Fru talman! Som någon viskade till mig: Inte bara\r\nfinansutskottet består utan även jag själv.\r\nObservera då att om jag är politiskt slut är det i\r\nbemärkelsen partipolitiskt slut. Jag kommer att\r\nhålla tummen på ögat på er alla.</pre><pre>I sakfrågan skulle jag vilja säga att de åtgärdsplaner\r\nsom regeringen har framställt, och som Ny\r\ndemokrati har stött, inte räcker någonstans.\r\nNathalieplanen räcker inte ens halvvägs. Det är det\r\nsom är den bistra sanningen. Det krävs mycket\r\ntuffare tag än detta.</pre><pre>Jag vill upprepa att alternativet till det jag sade\r\nförut, när jag talade om alla de poster som vi inte\r\nhar råd med, är skattehöjningar. Det finns de vars\r\nnamn man inte får nämna när man tar replik på herr\r\nEriksson som kör den vägen. Låt mig då upplysa\r\nom att om man med det alternativet skall få ihop\r\n172 miljarder får man höja momsen till 62 % eller\r\nhöja arbetsgivaravgiften till 77 %. Det var väl något\r\natt bita i?</pre><pre>För övrigt ber jag att få tacka herr ordföranden för\r\nde vänliga orden, de som han sade och de som han\r\ntänkte.</pre><pre>Anf. 25  PER-OLA ERIKSSON (c) replik:</pre><pre>Fru talman! Det behövs besparingar. Det har vi\r\nsignalerat, och vi har även pekat ut områden. Det\r\när bara att läsa saneringsprogrammet. Jag vet att\r\nIan Wachtmeister är väl insatt i dess innehåll,\r\neftersom han har röstat aktivt för de olika\r\nförslagen.</pre><pre>Men det är också viktigt att de besparingar vi gör\r\npå annat sätt i transfereringssystem sker med\r\nfördelningspolitiska förtecken. Det vill jag betona.\r\nVi kan inte från Centerns sida acceptera\r\nbesparingar som innebär orättvisor eller leder till\r\nsneda fördelningspolitiska effekter. Om något parti\r\nkommer att lägga fram sådana förslag under nästa\r\nmandatperiod kommer vi från Centerns sida\r\nsjälvklart att reagera.</pre><pre>Till sist, fru talman, vill jag till Ian Wachtmeister,\r\nsom nu lämnar riksdagen, säga ett varmt tack för\r\nsamarbetet i finansutskottet och för stimulerande\r\ndebatter, ibland fräna. Men bakom denna fränhet,\r\nkarskhet och ibland aggressiva framtoning vet jag\r\natt det hos Ian Wachtmeister finns ett varmt hjärta.\r\nTack för det.</pre><pre>Anf. 26  LARS TOBISSON (m):</pre><pre>Fru talman! I riksdagens ekonomiska slutdebatt för\r\ntre år sedan talade dåvarande finansministern\r\nAllan Larsson om vändpunkten som vore den\r\nredan passerad, och han anklagade mig för\r\nsvartmålning. Men utvecklingen har gett oss\r\nmoderater rätt i att vi då var på väg in i en svår\r\nekonomisk kris, en hemmagjord strukturkris, som\r\nvuxit fram i spåren av ''den tredje vägens politik''.\r\nDen samlade produktionen stagnerade och började\r\nminska. Ändå fortsatte konsumtionen att stiga.\r\nTrots ambitiösa mål för att begränsa den offentliga\r\nsektorns volymexpansion låg ökningstakten\r\nständigt över 2 % om året. Även den privata\r\nkonsumtionen växte till priset av att\r\nhushållssparandet blev kraftigt negativt. När den\r\ntotala konsumtionen alltmer översteg\r\nproduktionen, kunde resultatet inte bli annat än\r\nväxande underskott i handels- och bytesbalanserna.\r\nHärtill kom att investeringskapitalet sökte sig ut till\r\nandra länder, medan flödet i motsatt riktning, alltså\r\nhem till Sverige, var praktiskt taget obefintligt.</pre><pre>Skattetrycket steg från ca 50 % 1982 till nära 57 %\r\n1991 och var därmed, med klar marginal, värst i\r\nvärlden. Den årliga inflationstakten var hög -- långt\r\nhögre än i konkurrentländerna. Räntenivån höjdes\r\nsuccessivt. När samtidigt arbetsproduktiviteten\r\nutvecklades svagt, försämrades Sveriges\r\nkostnadsläge och därmed konkurrenskraft mycket\r\nsnabbt.</pre><pre>Vid tiden för förra valet gav strukturkrisen allt\r\ntydligare utslag i främst tre avseenden. Under året\r\nfram till valet växte den öppna arbetslösheten med\r\n100 000 personer, och den snabba ökningen av\r\nantalet varsel visade att Allan Larssons\r\nföreträdare, Kjell-Olof Feldt, skulle få rätt i sin\r\nspådom om ''arbetslöshetens stålbad''. Statens\r\nbudget uppvisade ett snabbt växande underskott.\r\nOch fallissemang i finans- och fastighetsbolag\r\nförebådade en fullfjädrad finanskris, som skulle\r\nsätta väletablerade banker och försäkringsbolag i\r\ngungning.</pre><pre>När sedan de borgerliga partierna tog över\r\nregeringsmakten, övertog vi också en ekonomi i\r\nsnabb utförsåkning. Våra viktigaste mål var att föra\r\nin Sverige som medlem i den europeiska\r\ngemenskapen, att återupprätta vårt land som\r\ntillväxt- och företagarnation och att stärka\r\nvalfriheten i välfärdspolitiken. Vi förutsåg att den\r\nnödvändiga förnyelsen av Sverige och svensk\r\npolitik skulle ta i anspråk mer än en\r\nmandatperiod -- ja, kanske hela 90-talet. Uppgiften\r\nblev inte lättare av att till den strukturkris som 80-\r\ntalets ekonomiska politik framkallat här i Sverige\r\nlades en internationell konjunkturnedgång. Men vi\r\nkan nu efter snart tre år summera en rad positiva\r\nresultat av våra ansträngningar.</pre><pre>På samma sätt som alla kurvor pekade fel för tre år\r\nsedan, pekar de nu rätt. Senast har det bekräftats i\r\nKonjunkturinstitutets majrapport och i\r\nIndustriförbundets planenkät. Ekonomin växer\r\nigen, industriproduktionen ökar snabbt och en\r\nstigande orderingång ger industrin anledning att\r\nskynda på sina investeringar.</pre><pre>Att kostnadsläget är gott är inte bara ett resultat av\r\nden svagare kronan. Skattebelastningen har\r\nminskat, t.ex. genom sänkta löneskatter.\r\nProduktiviteten ökar dessutom snabbt i både\r\nenskild och offentlig sektor, bl.a. till följd av den\r\nlägre frånvaro som reformerade socialförsäkringar\r\nfört med sig.</pre><pre>Skattetrycket har sänkts till under 50 procent igen.\r\nInflationen är rekordlåg. Det betyder att\r\nmedborgarna även med låga lönehöjningar får ökat\r\nutrymme för privat konsumtion utan att det\r\nnormaliserade hushållssparandet behöver minska.</pre><pre>Sveriges förbättrade konkurrenskraft lägger\r\ngrunden för en exportökning, som i sin tur medför\r\nväxande överskott i handelsbalansen. Även\r\nbytesbalansen uppvisar numera stigande överskott,\r\noch därmed är alltså balansen i det totala sparandet\r\nåterupprättad.</pre><pre>Det underlättar den nödvändiga offentliga\r\nupplåning som det stora budgetunderskottet\r\nframtvingar. Men även det offentliga lånebehovet\r\nutvecklas nu åt rätt håll, och det i snabbare takt än\r\nvad som förutsetts. Finanskrisen är dessutom på\r\ngod väg att lösas.</pre><pre>Sedan någon tid förbättras också läget på\r\narbetsmarknaden. Det förekommer färre varsel\r\noch konkurser, fler lediga platser och nystartade\r\nföretag. April 1994 var den första månad då den\r\nöppna arbetslösheten var lägre än samma månad\r\nett år tidigare.</pre><pre>Fru talman! Strukturkrisen i den svenska ekonomin\r\när ändå så djupgående att stora problem kvarstår\r\natt hantera. Framför allt handlar det om\r\narbetslösheten och det offentliga\r\nupplåningsbehovet. Känsliga mätare på\r\nbalansrubbningen är kronkursen och räntan.\r\nUnder våren har tvärtemot alla förutsägelser och\r\nförhoppningar den förutsedda kronförstärkningen i\r\nstort sett uteblivit, samtidigt som den långa räntan\r\nhöjts kraftigt, med nära 3 procentenheter. Delvis är\r\ndet en återspegling av allmän oro på de\r\ninternationella kapital- och valutamarknaderna,\r\nmen genomslaget har varit relativt sett större i\r\nSverige. Det kan inte tolkas som annat än misstro\r\nmot det politiska systemets förmåga att lotsa\r\nSverige ut ur den ekonomiska krisen. Det drabbar\r\noss alla som sysslar med politik. Men det är säkert\r\ningen tillfällighet att ränterycken uppåt blivit\r\nsärskilt markerade efter det att flera\r\nopinionsmätningar skapat farhågor för en\r\nsocialistisk seger i höstens val, samtidigt som det\r\nfortfarande föreligger övervikt för nejsidan i den\r\ndärpå följande folkomröstningen om EU.</pre><pre>Bland borgerliga sympatisörer finns det en klar\r\nmajoritet som säger ja till Europa. Men på\r\npolitikens vänstersida dominerar nejsägarna. Mot\r\nden bakgrunden är det olyckligt att\r\nsocialdemokraterna uppträder tvehågset och utan\r\nengagemang i frågan. Jag förstår inte hur ni\r\nsocialdemokrater kan göra anspråk på att bilda\r\nregering, när ni inte har någon bestämd uppfattning\r\nom hur Europasamarbetet skall se ut och är\r\nberedda att driva den.</pre><pre>På samma sätt är det egentligen på den ekonomiska\r\npolitikens område. Vad ni har presenterat är ett\r\nihåligt budgetalternativ, som för nästa budgetår\r\ninnebär en saldoförsämring med över 10 miljarder\r\nkronor trots skattehöjningar på över 11 miljarder.\r\nLägger man till det effekter utanför budgeten, som\r\nökar lånebehovet och driver upp kommunernas\r\nutgifter, blir försämringen av de offentliga\r\nfinanserna totalt 15 miljarder.</pre><pre></pre><pre>Men den största bristen är naturligtvis att ni saknar\r\nett ekonomiskt saneringsprogram som sträcker sig\r\nbortom det närmaste budgetåret. Vi fick inte heller\r\nnu veta någonting i Göran Perssons anförande. Det\r\nenda ni kunnat komma på är skatteskärpningar.\r\nDet rör sig om höjningar på minst 80 miljarder\r\nkronor, motsvarande 1 000 kr i månaden för ett\r\nvanligt hushåll. Tyngst väger att sjukförsäkringen\r\nskall finansieras helt med egenavgift, medan\r\narbetsgivaravgiften för detta ändamål får vara kvar\r\noch omvandlas till ren skatt. Principen om högst\r\n50 % marginalskatt överges genom förordet för en\r\nextra värnskatt på 5 procentenheter för\r\ninkomsttagare med högre inkomst. Runt om i\r\nlandet föreslås kraftiga\r\nkommunalskatteskärpningar, som kommer att bli\r\nännu större med den omfördelning av skattekraft\r\nsom Göran Persson aviserade häromdagen. Därtill\r\nutlovas återställare på kapitalbeskattningens och\r\nsocialförsäkringarnas områden, där\r\nsocialdemokraterna alltså vill riva upp de\r\nförändringar som den borgerliga regeringen\r\ngenomfört i syfte att höja produktivitet och\r\ntillväxttakt. Socialdemokraterna vill t.o.m. inleda\r\nnya socialiseringsexperiment genom att vidga AP-\r\nfondens rätt att köpa aktier.</pre><pre>Jag måste få fråga Göran Persson: Hur kan ni tro\r\natt samma politik som förde oss in i krisen skall\r\nkunna föra oss ur den? Hur kan ni tro att man kan\r\nfå fler jobb genom att höja skatten på företag?</pre><pre>Herr talman! Svårigheten för det stora\r\noppositionspartiet, som utger sig för att vara\r\nregeringsalternativ, är att budgetunderskott och\r\narbetslöshet inte låter sig hanteras på traditionellt\r\nsocialdemokratiskt sätt -- genom att subventionera\r\nbostadsbyggande och låta den offentliga sektorn\r\nväxa. Det är inte längre möjligt att med bidrag\r\ndriva fram en överkonsumtion av boende. Det\r\nstora budgetunderskottet är i sig ett hinder mot\r\ndetta, liksom mot inrättande av nya jobb i den\r\noffentliga sektorn. Och den snabbt växande\r\nstatsskulden utesluter möjligheten av snabba klipp\r\ni stabiliseringspolitiken, t.ex. genom\r\nefterfrågestimulans. Det finns helt enkelt ingen\r\ngenväg till den enda vägen, som går över\r\nstrukturella reformer med syfte att göra det\r\nlönsamt att starta företag som kan ge nya jobb.\r\nÄven om det inte är någon snabbkur, kan ändå med\r\nen sådan politik arbetslösheten minskas och det\r\noffentliga lånebehovet reduceras på ett sätt som blir\r\nvaraktigt.</pre><pre>Det betyder att regeringens saneringsprogram\r\nmåste fullföljas. Det är bra att vi i finansutskottet\r\nfått stöd för att det skall både påskyndas och\r\nförstärkas i sin bortre ända. Det strukturella\r\nunderskottet i den offentliga ekonomin kan dock\r\ninte elimineras genom att skattetrycket åter ökar.\r\nDen vägen har redan prövats och visat sig\r\noframkomlig. Inte nog med det -- metoden\r\nmotverkar det uppställda målet genom att negativt\r\npåverka konkurrenskraft och tillväxt. Därmed\r\nåterstår endast att ytterligare minska de offentliga\r\nutgifterna.</pre><pre>Den nödvändiga utgiftsminskningen kan uppnås på\r\nmånga olika sätt. Offentlig verksamhet kan\r\növerföras i privat regi eller åtminstone avregleras\r\noch konkurrensutsättas, vilket leder till högre\r\nkostnadseffektivitet. Men eftersom långt över\r\nhälften av statens utgifter avser\r\nbidragsöverföringar -- till kommuner och företag,\r\nmedborgare och utlandet -- måste\r\nansträngningarna att nedbringa det offentliga\r\nupplåningsbehovet i hög grad syfta till besparingar\r\ni de stora bidragssystemen.</pre><pre>Välfärdssamhället råkar inte i fara för att\r\nvälfärdsstaten bantas. Det är ingen tillfällighet att\r\nde länder som ligger i topp i den internationella\r\nvälfärdsligan -- USA, Schweiz, Kanada, Japan --\r\nhar låga offentliga utgiftsandelar och skattekvoter.\r\nDet är heller ingen tillfällighet att länder som ligger\r\nhögt i dessa båda avseenden -- utöver Sverige t.ex.\r\nNederländerna -- under de senaste 20 åren har fallit\r\nbrant i relativt välstånd.</pre><pre>Inriktningen på det sociala reformarbetet bör vara\r\natt det offentliga garanterar en grundläggande\r\ntrygghet, medan medborgarna i större utsträckning\r\nsjälva säkrar sig mot inkomstbortfall genom enskilt\r\nsparande och personligt ägda försäkringar.\r\nMöjligheterna att komplettera sin pension har\r\nredan vidgats genom förbättrade villkor för\r\nlivförsäkringar och annat långsiktigt\r\ntrygghetssparande. Ett ökat hushållssparande kan\r\nju inte gärna minska välfärden tvärtom ger det,\r\nförutom ökad självständighet för individen,\r\nresurser för utbyggnad av näringslivet och därav\r\nföljande välståndshöjande tillväxt.</pre><pre>Det hårda svenska skattetrycket är en\r\ngrundläggande orsak till dagens ekonomiska\r\nproblem. Det bör därför successivt minskas ned\r\nmot genomsnittlig europeisk nivå. Därigenom\r\nkommer medborgarnas frihet att kunna öka,\r\nsamtidigt som de skadliga skattekilarna minskar\r\noch tillväxtkraften i ekonomin förbättras.</pre><pre>Men den på kort sikt allra viktigaste uppgiften för\r\nregeringen efter valet i höst är att få in Sverige i det\r\neuropeiska samarbetet. Vi moderater ser det som\r\nen grundläggande förutsättning för att kunna\r\nhantera miljöfrågorna och brottsbekämpningen --\r\ndet finns många andra exempel -- och framför allt\r\nför att bidra till stabilitet och säkerhet i vår del av\r\nvärlden. Vi ser svenskt medlemskap i EU som en\r\nabsolut nödvändighet för att det skall kunna bli\r\nflera företag och nya jobb i Sverige.</pre><pre>Herr talman! Socialdemokraterna saknar inte bara\r\nprogram utan också bestämd inriktning när det\r\ngäller Sveriges förhållande till Europa och den\r\nekonomiska politiken bortsett då naturligtvis från\r\nutfästelsen att höja skatterna. Särskilt i den\r\nsituation Sverige befinner sig innebär det att de inte\r\nerbjuder ett regeringsdugligt alternativ. Risken för\r\nen socialdemokratisk valseger -- och för ett nej till\r\nEU i folkomröstningen -- är de största hoten mot\r\nden återupptagna utvecklingen mot ökad tillväxt\r\noch välfärd i vårt land.</pre><pre>Den borgerliga regeringen och de fyra\r\nregeringspartierna här i riksdagen har däremot\r\nvisat att vi även under besvärliga yttre\r\nomständigheter har kunnat fatta beslut, som börjat\r\nföra Sverige ut ur krisen. Det betänkande från\r\nfinansutskottet som vi nu diskuterar är ett viktigt\r\nled i detta arbete. Jag vill understryka att det på alla\r\npunkter innebär ett stöd till regeringens\r\nkompletteringsproposition med dess många förslag\r\npå olika områden, och jag instämmer i\r\nutskottsordförandens yrkande om bifall till\r\nutskottets emställan i dess helhet.</pre><pre>Anf. 27  GÖRAN PERSSON (s) replik:</pre><pre>Herr talman! För formens skull yrkar jag bifall till\r\nsamtliga socialdemokratiska reservationer som är\r\nfogade till betänkandet.</pre><pre>Också Lars Tobisson är lätt att förutse. Inlägget om\r\nEU-frågan har vi hört förut här i kammaren. Men\r\ndet har hänt någonting sedan dess som har gett en\r\nny kvalitet åt den debatten.</pre><pre>Vi socialdemokrater som är för ett svenskt\r\nmedlemskap för vår argumentation lugnt och\r\nsakligt med stor respekt för de många svenskar som\r\när djupt skeptiska och motståndare. Det är\r\nnödvändigt i en demokrati. Det sade jag förra\r\ngången till Lars Tobisson i debatten.</pre><pre>Dessemellan har inträffat att en ledande moderat\r\nsom har haft annan uppfattning än den partilinje\r\nsom tydligen har spikats fast inför en\r\nfolkomröstning mer eller mindre har uteslutits ur\r\npartiet. Den som tror att man vinner ett folkflertal\r\ni en folkomröstning med den typen av metoder ber\r\nom ett nej i Eu-omröstningen.</pre><pre>Mitt råd förra gången till Tobisson var, och står\r\nkvar: Håll sig borta så mycket som möjligt ifrån det\r\noffentliga samtalet. Tobisson är inte någon tillgång\r\nför ja-sidan, dock för nej-sidan. Nog om detta.</pre><pre>Lars Tobisson underlät också att kommentera\r\ndagens stora händelse, finansministerns plan. Den\r\nbygger i icke oväsentlig del på skattehöjningar --\r\nmoms på tidningar, miljöskatter, förmodat dyrare\r\nbensin, höjd fastighetsskatt och höjda egenavgifter.\r\nMin fråga till Lars Tobisson kan besvaras med ett ja\r\neller nej. Står moderaterna bakom denna plan?</pre><pre>Anf. 28  LARS TOBISSON (m) replik:</pre><pre>Herr talman! Det är mycket lätt att besvara den\r\nfrågan.</pre><pre>Den plan som regeringen har lagt fram och som\r\nriksdagen har antagit innehåller till angivna delar\r\nutgiftsminskningar och höjningar av olika skatter.\r\nHittills kan vi konstatera att mera av\r\nskattehöjningar än utgiftsminskningar har\r\ngenomförts proportionellt sett. Men skissen som\r\nhar lämnats ligger i linje med vad vi strävar efter\r\noch med vad som kommer att bli nödvändigt att\r\ngenomföra.</pre><pre>Göran Persson sade att jag var lätt att förutsäga.\r\nJag vill påstå att Göran Persson är ännu lättare att\r\nförutsäga. Man kan nämligen utan vidare förutsäga\r\natt han inte svarar på några frågor utan bara pratar\r\nom annat. Och det han säger handlar inte heller om\r\nframtiden utan är mest en strävan att svartmåla och\r\nså split.</pre><pre>Jag har ställt ett antal frågor till Göran Persson och\r\nvill gärna återvända till dem.</pre><pre>Ni berömmer er av att vi vet hur ni skall råda bot\r\npå arbetslösheten och talar i allmänna ordalag om\r\natt ni skall skaffa nya jobb. Jag tror också att Göran\r\nPersson sade att de nya jobben måste skapas i\r\nnäringslivet. Jag ställde då en fråga som jag inte fick\r\nsvar på: Hur och varför tror ni socialdemokrater att\r\nman genom att höja skatten på företagen kan få\r\nflera jobb?</pre><pre>När man skall försöka minska förbrukningen av\r\ntobak eller kanske bensin kan man höja skatten. Ni\r\nhöjer skatten på företagen. Hur tror ni att det\r\nnågonsin skall kunna leda till nya jobb? Och hur\r\ntror ni att den politik som ni vill återgå till och som\r\nen gång förde oss in i krisen skall kunna föra oss ur\r\nden?</pre><pre>Jag nöjer mig med att ställa dessa frågor en gång\r\ntill, så att Göran Persson inte bara smiter undan\r\nutan att svara på dem.</pre><pre>Anf. 29  GÖRAN PERSSON (s) replik:</pre><pre>Herr talman! Frågan om företagsskatten är lätt att\r\nsvara på, och jag har gjort det åtskilliga gånger\r\nförut.</pre><pre>Vårt förslag innebär -- till skillnad från\r\nregeringens -- en lägre beskattning av företagen.\r\nNär regeringen genomförde sin omläggning av\r\nkapitalskatten använde man just metoden att höja\r\nden effektiva beskattningen på bolagen för att\r\nfinansiera sänkningen av kapitalskatten. På så sätt\r\nhar man ökat beskattningen av bolag och sänkt den\r\nför kapital. Vi tycker att det är en dålig politik och\r\nvill vända den utvecklingen. På den punkten vet\r\nnog Tobisson var vi står.</pre><pre>Det intressanta är att Tobisson alldeles nyss\r\nbekräftade att moderaterna tydligen tänker sig att\r\nhöja egenavgifterna i dagens pensionssystem\r\nutöver vad som anges i\r\npensionsöverenskommelsen. Det är intressant.\r\nMan har också från moderaternas sida i dag\r\nbekräftat att vi skall ha moms på dagstidningar. Det\r\när också intressant.</pre><pre>Dessutom har moderaterna bekräftat att\r\nmiljöskatten skall höjas, och det är rimligen inte de\r\nmiljöskatter som riksdagen redan har fattat beslut\r\nom och som innebar en indexering av punktskatten.\r\nOm det skall vara någon mening med vad\r\nfinansministern ägnar sig åt bör detta rimligen\r\ninnebära nya miljöskatter och, som Expressen\r\nförmodade, dyrare bensin. Detta har alltså\r\nmoderaterna i dag sagt ja till, om jag skall tolka\r\nLars Tobissons svar alldeles nyss. Det är i så fall en\r\nsensation.</pre><pre>Men icke desto mindre är det bra att få registrerat\r\ntill kammarens protokoll att moderaterna tänker\r\nsig att höja dessa skatter.</pre><pre>Anf. 30  LARS TOBISSON (m) replik:</pre><pre>Herr talman! Att ni skulle vilja ha lägre skatter för\r\nföretagen är en bluff. Genomgående i era förslag,\r\nGöran Persson, är ju att ni skall höja skatten på\r\nföretagande och på sparande.</pre><pre>Jag skulle trötta kammaren och dessutom förbruka\r\nonödigt mycket av min repliktid om jag skulle ange\r\nalla de krav som ni ställer på en återgång till de\r\ntidigare höga skatterna på detta område. Därför\r\navstår jag från att göra det.</pre><pre>Men med anledning av de insinuationer som Göran\r\nPersson kom med vill jag säga att det självfallet är\r\nviktigt att fortsätta att sänka skattetrycket. I och\r\nmed det arbete som den borgerliga regeringen har\r\nlagt ned har vi nu i stort sett färdigstrukturerat\r\ndetta. Vad som behöver göras är att få ned de breda\r\nskatter som vi har, t.ex. moms. Det gäller också\r\nkommunalskatten.</pre><pre>Göran Persson har nu gett sig till att säga att man,\r\nutöver de skattehöjningar som föreslås av\r\nsocialdemokratiska kommunalpolitiker runt om i\r\nlandet, skall genomföra en gigantisk omfördelning\r\nav skattekraft. En sådan omfördelning kan inte\r\nverka på annat sätt än att man i de kommuner där\r\nman låter låginkomsttagare vara med och betala till\r\nkommunalskatt för höginkomsttagare i\r\nhögskattekommuner måste höja skatten, utan att\r\ndet leder till att socialdemokratiskt ledda\r\nhögskattekommuner därför sänker skatten.</pre><pre>Med det systemet får vi en generell höjning av\r\nkommunalskatterna i landet, vilket innebär\r\nytterligare ett grundskott mot principen att hålla\r\n30 % inkomstskatt för de flesta inkomsttagare och\r\nhögst 50 % i marginalskatt över huvud taget. Sedan\r\nhar ni dessutom lagt på en extra skatt i form av\r\nvärnskatt.</pre><pre>Det är löjligt att försöka blanda bort korten på det\r\nsätt som Göran Persson gjorde i sitt anförande och\r\nförsöka göra oss moderater till skattehöjare. Jag\r\nhar redan sagt detta en gång: Sedan 1991 har\r\nskattetrycket sänkts från 57 till under 50 %, och alla\r\nskatter får till slut betalas av hushållen. I kronor har\r\nskatterna sänkts med 17 miljarder; det är ungefär\r\n4 000 per hushåll.</pre><pre>Dessutom har de direkta höjningar för\r\nskattebetalarna som har förekommit drivits igenom\r\nav andra partier. Det var ni socialdemokrater som\r\ni krisuppgörelsen begärde att den redan beslutade\r\nsänkningen av momsen skulle inställas. Det var ni\r\nsom tog initiativet till försämringen av\r\ngrundavdrag. Det kan leda till vissa höjningar av\r\nskattebelastningen i dessa avseenden. Men totalt\r\nsett har den alltså sjunkit.</pre><pre>Jag återkommer till min fråga till Göran Persson.\r\nJag vet att han inte kan svara på den nu, men det\r\nfinns möjlighet till inlägg senare i debatten. Hur\r\ntror ni att man genom att höja skatten på företag\r\nskall kunna få flera jobb?</pre><pre>Anf. 31  JOHAN LÖNNROTH (v) replik:</pre><pre>Herr talman! Lars Tobisson talade om att tilltron\r\ntill det politiska systemet är viktig också för\r\nekonomin.</pre><pre>Jag lyssnade på hans partikamrat Björn von der\r\nEsch på Nej till EU:s kongress i Lund. Han sade att\r\ndet svenska parlamentariska systemet i dag\r\ngenomlever en kris med tanke på att mer än halva\r\nsvenska folket säger nej till svenskt medlemskap i\r\nden europeiska unionen, samtidigt som det här i\r\nriksdagen kanske bara finns 5 % EU-motståndare.</pre><pre>Jag vill ställa en fråga till Lars Tobisson om\r\nskattetrycket. Jag kan börja med att konstatera att\r\nni ju vill ha företagsskatterna på en nivå kring\r\n28 %, medan EU-genomsnittet ligger strax under\r\n40 %. Jag skulle gärna vilja höra Lars Tobissons\r\nförklaring och kommentar till varför vi i Sverige\r\nmåste ha 12 % lägre företagsskatter jämfört med\r\nEU.</pre><pre>Men ännu hellre skulle jag vilja höra Lars\r\nTobissons kommentar till marginalskatterna. De\r\ngamla slagorden löd ju ''Hälften kvar!'' och ''Högst\r\n50 % marginalskatt!''. Men med de nya förslag till\r\nhöjningar av egenavgifter i samband med\r\npensionsöverenskommelsen kommer ju\r\nmarginalskatten att hamna en bra bit över 60 % i\r\ninkomstlägen mellan brytpunkten och upp till taket\r\ni ATP-systemet. Däremot sjunker marginalskatten\r\nför de ännu högre inkomsterna.</pre><pre>Det är ett fullständigt perverst skattesysten, där\r\nalltså marginalskatterna för medelinkomsttagare är\r\nhögre än för höginkomsttagare!</pre><pre>För det första vill jag höra Lars Tobisson bekräfta\r\natt detta är innebörden i förslagen. För det andra\r\nvill jag veta vad Lars Tobisson tänker göra åt denna\r\nmycket allvarliga situation.</pre><pre>Anf. 32  LARS TOBISSON (m) replik:</pre><pre>Herr talman! Det är riktigt att det finns en stor\r\nskillnad mellan å ena sidan opinionen här i\r\nkammaren och å andra sidan opinionen ute bland\r\nfolket vad gäller medlemskap i EU. Därför tycker\r\njag att vi som sysslar med politik och kan inse\r\nbetydelsen för Sverige av att ingå i det europeiska\r\nsamarbetet skall gå ut och driva kampanj för detta.</pre><pre>Jag har också tidigare sagt att jag beklagar att de\r\nföreträdare för vänstersidan som bekänner sig till\r\ntanken på ett medlemskap i EU inte visar\r\nengagemang och driver saken utan i stället ligger\r\nlågt. När man dessutom anklagar oss för att vi\r\nverkligen tar oss an detta blir det nästan för mycket.</pre><pre>Jag begär nu inte att Johan Lönnroth skall driva\r\ndenna sak -- han tillhör den minoritet som inte har\r\nförstått hur det här hänger ihop -- men jag vill\r\nförklara att det som han redovisar för mig är ett\r\ntecken på att det måste drivas en hård kampanj i\r\nEU-frågan.</pre><pre>Johan Lönnroth anklagar oss även bl.a. för att höja\r\nskatterna. Vad först gäller företagsbeskattningen\r\nskall vi inte sörja över att just bolagsbeskattningen\r\när lägre i Sverige än på andra håll. Det är ett sätt\r\ninte bara att få svenska företag att investera och\r\nskapa jobb här i Sverige utan också att få utländska\r\nföretag att välja att lägga sina investeringar här. Det\r\när på den vägen som vi kan få de jobb i näringslivet\r\nsom Göran Persson sade sig vilja arbeta för. Detta\r\nkommer att fungera den dag när vi har undanröjt\r\nhotet om en socialistisk valseger i höst och när det\r\nvia ett positivt resultat i folkomröstningen står klart\r\natt Sverige verkligen blir medlem i EU.</pre><pre>Det bedrivs här vidare något slags mytbildning om\r\natt de förändringar som vi gör, när vi närmar\r\navgifter och förmåner i socialförsäkringssystemen\r\ntill varandra och omvandlar tidigare osynliga\r\nlöneskatter till fullt synliga förmånsbestämda\r\navgifter för finansiering av förmåner, skulle\r\ninnebära en höjning av skatteuttaget eller av\r\nmarginalskatterna.</pre><pre>Det som vi nu skall inrikta oss på att åstadkomma\r\när att sänka skattekilarna. Det är vad som återstår\r\nsedan vi har strukturerat om skattesystemet. Den\r\nförändring som bl.a. pensionsreformen innebär är\r\natt vi minskar skattekilarna och får ett närmare\r\nsamband mellan avgifter och förmåner. Det ser jag\r\nsom en stor fördel, och det kommer vi att förklara\r\nmot de försök att sprida missuppfattningar som\r\ngörs från vänsterhåll.</pre><pre>Anf. 33  JOHAN LÖNNROTH (v) replik:</pre><pre>Herr talman! Lars Tobisson säger att vi som sysslar\r\nmed politik skall driva kampanj. Han anklagar\r\nockså oss vänsterpartister, om jag fattade honom\r\nrätt, för att vi lägger locket på för de enstaka\r\nanhängare av svenskt EU-medlemskap som vi har i\r\nVänsterpartiet.</pre><pre>Jag skall först tala om att det finns en ganska viktig\r\nskillnad mellan Vänsterpartiet och Moderata\r\nsamlingspartiet, nämligen att Vänsterpartiet är ett\r\npluralistiskt parti. Vi inte bara tillåter våra\r\nmedlemmar att tala för ett medlemskap, utan vi\r\nkommer faktiskt också att ha en anhängare av EU-\r\nmedlemskap överst på en av våra listor. Ett\r\nmotsvarande agerande är däremot uppenbarligen\r\nförbjudet i Moderata samlingspartiet, trots att ni\r\nhela tiden hävdar att detta är något som skall stå vid\r\nsidan om den rena partipolitiken.</pre><pre>Däremot är det riktigt att vi i Vänsterpartiet med en\r\nmycket stor och massiv majoritet kommer att driva\r\nkampanj mot medlemskap i unionen.</pre><pre>Vad gäller frågan om en mytbildning om skatterna\r\nvill jag säga att det inte är mera myt i detta än att\r\nLars Tobissons partikamrat Bo Lundgren\r\nhäromdagen tvangs slå till full reträtt inför den\r\nkritik som bl.a. Lars Bäckström, min partikamrat i\r\nskatteutskottet, har riktat just mot de skattekilar\r\nsom blir konsekvensen också för låginkomsttagare\r\nmed de nya egenavgifterna.</pre><pre>Vad gäller försöket att blanda bort korten genom\r\natt kalla EG-avgifterna för något annat än en skatt,\r\nvilket de faktiskt är, vill jag bara hänvisa till Kjell-\r\nOlof Feldts bok, som jag nu återigen tvingas vifta\r\nmed. Också Lars Tobisson har tydligen läst den.\r\nMen har Lars Tobisson läst avsnittet om\r\negenavgifter i Kjell-Olof Feldts bok, och har han\r\ntagit minsta intryck av det? Ni måste slå till reträtt,\r\nLars Tobisson! Det system med egenavgifter som ni\r\nhåller på att införa är orimligt.</pre><pre>Anf. 34  LARS TOBISSON (m) replik:</pre><pre>Herr talman! Föreställningen att Sveriges\r\nförhållande till EU kan stå vid sidan av\r\npartipolitiken begriper jag inte. Självklart är ett av\r\nde viktigaste politiska krav som kan framföras att\r\nman tar ställning till det europeiska samarbetet. I\r\ndet moderata partiprogrammet har det varit\r\nangivet sedan början av 60-talet att vi strävar efter\r\nmedlemskap i det samarbete som växer fram i\r\nEuropa. Detta är naturligtvis vägledande för våra\r\nföreträdare ute i landet när de funderar över vilka\r\nde skall nominera på olika listor.</pre><pre>Det är ingalunda förbjudet att vara medlem i\r\nModerata samlingspartiet och samtidigt ha en\r\nannan uppfattning i denna fråga. Det förekommer\r\nsom bekant att moderater har olika uppfattningar i\r\nskilda frågor. Men man kan också förstå att de som\r\nskall nominera till ett riksdagsval där Europafrågan\r\nstår i centrum kanske inte i första hand tänker sig\r\natt ute på valmötena ha någon som talar emot\r\npartiets politik på den här punkten.</pre><pre>Jag skall göra det erkännandet att det är trevligt att\r\ntala med Johan Lönnroth. Vi kan ta upp saker,\r\nbesvara frågor och ge frågor tillbaka. Det är svårare\r\nmed andra deltagare i dessa meningsskiften. Men\r\njag hör inte att Johan Lönnroth ger några argument\r\nför att det när en tidigare löneskatt som inte har\r\nvarit relaterad till förmåner omvandlas till en\r\negenavgift, vars storlek är bestämd i förhållande till\r\nden utgående förmånen, plötsligt skulle bli en\r\nskattehöjning. Det går inte att förklara detta. Det\r\nskapas inte någon skattekil om förmånerna i ett\r\nförsäkringssystem relateras till den avgift som man\r\nhar betalat in.</pre><pre>Det som ni håller på med är en mytbildning. Ni tar\r\nchansen att spela på den synvilla som uppstår\r\ngenom att egenavgiften förekommer på den egna\r\nskattsedeln medan löneskatten tas ut tidigare och\r\ndärför är dold. Glöm inte att det hela bygger på och\r\nkommer att fungera så, att när man lyfter bort\r\nlöneskatten från arbetsgivaren och förutsätter att\r\nindividen skall betala för sin egen försäkring,\r\nkommer det utrymme som uppstår i lönehänseende\r\natt fyllas ut med höjda löner. Därmed får man också\r\nutrymme att själv betala för det försäkringsskydd\r\nsom man behöver.</pre><pre>Detta tycker jag är en alldeles riktig väg att vandra.\r\nDet är beklagligt att man nu från vänsterhåll\r\nförsöker att blanda bort korten när det gäller något\r\nsom vi egentligen redan har fått i gång.</pre><pre>Anf. 35  LARS LEIJONBORG (fp):</pre><pre>Herr talman! Om Göran Perssons\r\ninledningsanförande här i dag var representativt för\r\nden socialdemokratiska valuppläggningen, är det\r\nillavarslande för den kommande valrörelsen. Det\r\nanförandet var en osannolik blandning av tom\r\nretorik och halvsanningar. Jag önskar att det fanns\r\ntid att analysera anförandet mening för mening och\r\navslöja alla glidande formuleringar, alla skenbart\r\ntydliga besked som i själva verket är tvetalan och\r\nalla värdeord som skall kompensera den totala\r\nbristen på besked.</pre><pre>Jag har lagt delar av mitt planerade anförande åt\r\nsidan för att illustrera vad jag menar med dessa\r\nmina påståenden om Göran Perssons anförande.\r\nJag tänker ge tre exempel.</pre><pre>Det gjordes för det första ett våldsamt anlopp mot\r\nen artikel av Anne Wibble i dagens nummer av\r\nDagens Nyheter och synpunkter som där anförs på\r\npensionerna. Alla som följer politik vet först och\r\nfrämst att socialdemokraterna i\r\nPensionsberedningen tillsammans med alla andra\r\ndär ingående partier har definierat problemet med\r\ndet stora underskottet i dagens pensionssystem och\r\nsagt att det kan komma att kräva åtgärder.</pre><pre>Den som lyssnade noga hörde Göran Persson säga:\r\nVi utfärdar inga fribrev till pensionärerna.</pre><pre>Men vad är då skillnaden mellan det som Wibble\r\nskriver i Dagens Nyheter i dag och den position som\r\nsocialdemokraterna har intagit? Ni har definierat\r\nproblemet och sagt att det måste åtgärdas, och\r\nGöran Persson säger att han inte utfärdar några\r\nfribrev till pensionärerna. Ändå ägnades här\r\nåtskilliga minuter av retorik åt att förmedla känslan\r\natt Anne Wibble är elakare mot Sveriges\r\npensionärar än vad Göran Persson är. Men det finns\r\ningen grund för det påståendet i de dokument som\r\nvi nu diskuterar.</pre><pre>För det andra: Göran Persson talade både i\r\ninledningen och i repliker om att det står i artikeln\r\natt vården skall försämras. Det är uppenbarligen ett\r\nfalskcitat, men man får förmoda att det syftar på\r\nformuleringar om statsbidragen till landsting och\r\nkommuner. Men Göran Persson har dels i\r\nanförandet, dels också i andra sammanhang varit\r\nmycket mycket tydlig när det har gällt att\r\nSocialdemokraterna inte utlovar några ökade\r\nstatsbidrag till kommunerna. Vad är det då för\r\nskillnad på den punkten? Vad är det för grund för\r\ndenna våldsamma attack på vår finansminister?</pre><pre>För det tredje: Göran Persson talar om att vi har\r\nsänkt kapitalskatterna våldsamt. Men när han till\r\nsist ändå skall komma in på sin egen politik har han\r\nsom första punkt att man måste satsa på de privata\r\nföretagen och på jobben i näringslivet. Det vi har\r\ngjort har just haft det enda syftet att få fram flera\r\njobb i företagen. För att få ihop den siffra för\r\nkapitalskattesänkningar som Göran Persson\r\nnämnde räknar han också såvitt jag förstår in\r\nskatten på arbetande kapital i företag.</pre><pre>Den som har läst regeringens propositioner har läst\r\nAnne Wibbles artikel flera gånger om. Där finns\r\negentligen mycket litet sensationer. Det som vore\r\nsensation är om Göran Perssons anförande får\r\ntolkas så, att Socialdemokraterna nu lovar att\r\nåterinföra skatten på arbetande kapital i bl.a.\r\nsmåföretag. Det kommer att få väldigt många\r\nmänniskor att en gång till tänka över om man vågar\r\nrösta på Socialdemokraterna. Det är ett förslag som\r\ndirekt skulle minska förmågan hos de privata\r\nföretagen att öka sysselsättningen.</pre><pre>Det har sagts att debatten är förutsägbar. Det är\r\nden ju onekligen. Socialdemokraterna har ett mer\r\nstatiskt synsätt: Det är sämre nu än för några år\r\nsedan. Vi har ett mer dynamiskt synsätt: Det är\r\nvisserligen sant att ett antal siffror i ekonomin, t.ex.\r\nför arbetslösheten, är sämre nu än för några år\r\nsedan. Men till skillnad från läget när\r\nSocialdemokraterna regerade går nu utvecklingen\r\nåt rätt håll.</pre><pre>För att inte kunna anklagas för att vara förutsägbar\r\nhade jag tänkt att påpeka det faktum att min son\r\ntog studenten i går. Det har han ju inte gjort förut,\r\nså det har jag uppenbarligen inte kunnat säga förut.</pre><pre>Det ligger mycket i det som Göran Persson inledde\r\nmed. Om man är i den situationen att man har en\r\n18-åring som har tolv års studier bakom sig\r\nfunderar man naturligtvis på vad som kommer nu\r\noch hur det kommer att gå för honom i livet. De\r\ntvå huvudfrågorna är förstås om han kommer att få\r\nnågot jobb och om han i de skiften i livet då han av\r\nnågon anledning behöver stöd från det\r\ngemensamma kan lita på att välfärden fungerar.</pre><pre>Folkpartiet går till val på dessa krav om jobb och\r\nvälfärd. Vi hävdar att vi är minst lika bra som\r\nsocialdemokraterna på att förbättra och värna\r\nvälfärden, men att vi är mycket mycket bättre än\r\nsocialdemokraterna på att skapa nya jobb.</pre><pre>Göran Persson tog ut sin valseger i förskott och\r\ntalade mycket kavat om vad som skall hända efter\r\nvalet. Jag tycker att all internationell och svensk\r\nerfarenhet talar för att man skall vara ganska\r\nförsiktig med den typen av påståenden. Världens\r\ndemokratier är numera fulla av exempel på att\r\nväljaropinioner har svängt i ett sent skede i\r\nvalrörelsen.</pre><pre>Det vi hoppas på är att de som under några år av\r\nekonomiska problem kanske har börjat luta åt\r\nsocialdemokraterna senast den 18 september skall\r\nsäga: Nej, jag vågar inte ta risken att byta bort den\r\npolitik som är på väg att föra oss ut ur krisen mot\r\nden politik som förde oss in i krisen.</pre><pre>Jag hoppas förstås att de skall bestämma sig för\r\nFolkpartiet så att Sverige får behålla en\r\nickesocialistisk regering och att den får ett förstärkt\r\nliberalt inflytande.</pre><pre>Jag är mycket övertygad om att min sons\r\nmöjligheter att få jobb och lita på välfärdssystemen\r\nblir bäst om den huvudinriktning av politiken som\r\nvi har haft de senaste tre åren ligger fast. Jag tänkte\r\nägna resten av anförandet åt att något utveckla vad\r\ndet innebär. Jag har valt ett pedagogiskt grepp som\r\nskall göra det mycket enkelt för Göran Persson att\r\nkomma ihåg de tre begreppen. Jag har valt\r\nbokstäver som ligger mycket nära hjärtat på Göran\r\nPersson, nämligen S, A och P. Jag skall tala om\r\nsparande, avmonopolisering och\r\nprivatföretagande.</pre><pre>När det gäller S som i sparande låter det ibland som\r\natt det är ett stort problem för Sverige att sparandet\r\nplötsligt blivit för högt. Det är det inte. Som Carl\r\nJohan Åberg konstaterade för en tid sedan har\r\nSverige under lång tid varit en nation där\r\nkonsumtion för dagen prioriterats före sparande\r\noch investeringar för morgondagen. Det har lett till\r\nsvåra obalanser. Vi har bl.a. under många år varit\r\nen låntagarnation.</pre><pre>Nu är den bilden en annan. Investeringarna ökar\r\nliksom sparandet, och bytesbalansen är positiv. Det\r\när mycket kortsiktigt att beklaga att vi har ett för\r\nsvenska förhållanden högt hushållssparande. Det\r\nsom nu är viktigt är att politikerna visar att också\r\nden offentliga sektorn kan bidra till detta sparande.\r\nHär är Socialdemokraternas meritlista som redan\r\nhar nämnts mycket tunn.</pre><pre>När man lyssnar på politiska anföranden är det\r\nalltid ett intressant test att höra efter om det finns\r\nnågot besked som på något sätt är utmanande för\r\nåhörarna. Vågar talaren stå för något besked om\r\nsparförslag som kan vara krävande för åhörarna?\r\nDet kravet växer när man hör en talare som Göran\r\nPersson, för han bygger upp sådana förväntningar\r\nom att han är handlingskraftig och att han skall ta\r\nitu med problem genom sin retorik. Man blir riktigt\r\nförväntansfull där man sitter i sin bänk. Man\r\nundrar: Hur, hur, hur?</pre><pre>Det är för väl för Socialdemokraterna att\r\nregeringen har genomfört förslaget om\r\nvårdnadsbidrag. Det är ju den enda konkreta\r\nförsämring för medborgarna som ni vågar stå för.\r\nOkej -- vårdnadsbidraget skall tas bort, och det\r\nkommer att leda till att en del barnfamiljer tänker\r\nen gång extra innan de röstar på\r\nSocialdemokraterna.</pre><pre>Jag hade en debatt med Mona Sahlin för en tid\r\nsedan i Lund. När man pressar socialdemokrater på\r\nbesked får man beskedet att de inte lovar att höja\r\nnågra bidrag. De lovar t.ex. inte att återställa\r\nsänkningen av a-kasseersättningen. Det är ju\r\negentligen inte så ståtligt att lova att man inte skall\r\nhöja bidrag. Frågan är om ni vågar stå för några\r\nbesparingar som verkligen drabbar människor i det\r\nhär landet. Det hade varit bra med något besked av\r\nden typen.</pre><pre>Så till frågan om avmonolpolisering. När Göran\r\nPersson påstår att Anne Wibble har sagt att vården\r\nskall bli sämre bortser han från ett faktum som jag\r\nvet att han är fullständigt medveten om, nämligen\r\natt man kan bedriva bättre kommunal verksamhet\r\näven med oförändrade resurser.</pre><pre>Han är själv t.ex. i den kommunalekonomiska\r\nrapport han lade fram för en tid sedan för sitt parti\r\nmycket mycket tydlig när det gäller att bidragen till\r\nkommunerna inte skall öka. Men det innebär inte\r\natt Socialdemokraterna har givit upp alla tankar om\r\natt kommunal service skall kunna bli bättre.</pre><pre>Det jag tycker är allvarligt i Socialdemokraternas\r\npolitik på den här punkten är att ni avhänder er\r\nnågra av de viktigaste instrumenten för att\r\nåstadkomma denna bättre kommunala service.</pre><pre>Det är nämligen så att på punkt efter punkt tänker\r\nni återgå till de monopolformer som kommunal\r\nverksamhet tidigare bedrevs i. När det gäller\r\ndaghem, skolor, husläkare och andra vårdformer är\r\nni på väg att återgå till ett system där kommuner\r\noch landsting skall bedriva verksamheten i egen\r\nregi. I MBL-sammanhang kräver ni att den fackliga\r\nvetorätten mot kommunala entreprenader skall\r\nåterinföras. Det är ännu ett exempel på hur ni\r\nagiterar emot möjligheten att använda alternativa\r\ndriftformer i kommunal verksamhet.</pre><pre>Kombinationen av det löfte som Göran Persson ger\r\ninför vissa målgrupper, nämligen att\r\nSocialdemokraterna inte höjer bidragen till\r\nkommunerna, och ointresset för nya driftformer --\r\nointresse är ett milt uttryck eftersom det är en aktiv\r\nagitation mot alternativa driftformer -- tror jag\r\nkommer att leda till att vi verkligen får\r\nförsämringar av det kommunala serviceutbudet.\r\nDet vore mycket allvarligt.</pre><pre>Nu tyder ju alla seriösa undersökningar av det\r\nkommunala serviceutbudet på att vi, trots\r\nbesparingskrav på kommunerna, har kunnat\r\nupprätthålla en god kommunal service när det\r\ngäller barnomsorg, skola, äldreomsorg och\r\nsjukvård. Vården har ju på många sätt blivit bättre\r\nunder dessa år då vi har regerat, trots att vi har varit\r\ntvungna att ställa sparkrav på kommunerna. Tänk\r\npå detta med avmonopolisering!</pre><pre>Om Sverige skall kunna tillhöra den elitserie som\r\ndet har talats om är en av de viktigaste uppgifterna\r\nvi står inför även i fortsättning att öka\r\nproduktiviteten i den offentliga sektorn. All\r\nerfarenhet säger att man gör det lättare om man får\r\nanvända konkurrensen som verktyg.</pre><pre>Slutligen har vi P som i privat företagande. Det nya\r\nsom har hänt i debatten är att Socialdemokraterna\r\nnu själva, i alla fall i seriösare sammanhang,\r\nerkänner att det bara är jobb i den privata sektorn\r\nsom bidrar till att lösa Sveriges balansproblem. Här\r\nhar vi påpekat att ni har en mycket svag historia när\r\ndet gäller detta.</pre><pre>Så länge ni allmänt säger: ''Vi socialdemokrater\r\nskapar jobb'' har ni en viss trovärdighet. Under era\r\når vid makten tillkom det många jobb. Men det\r\nslående är när man ser på den statistiken att hela\r\nnettotillskottet låg i den offentliga sektorn. Ni har\r\njättehög trovärdighet och är duktiga när det gäller\r\natt höja skatterna och inrätta nya tjänster i stat,\r\nlandsting och kommun. Men nu säger ni själva att\r\ndetta inte håller längre som recept för Sverige. Nu\r\ngäller det att få en sällan skådad våg av\r\nnyföretagande här i landet och att de företag som\r\nredan finns vågar bygga ut.</pre><pre>Men här sitter ni fast i den rävsax som er egen\r\nretorik har försatt er i. I alla sammanhang kritiserar\r\nni ju privat företagande och de former som det tar\r\nsig. Ett kanske litet udda exempel som jag ändå vill\r\nnämna är den egendomliga affär som har varit i\r\nkonstitutionsutskottet där det riktas kritik mot\r\nstatsråd för att de har aktier. Thage G Peterson har\r\nsagt att den kritik han har att rikta mot Ulf\r\nDinkelspiel egentligen inte riktar sig mot\r\nDinkelspiel utan mot statsministern som utsåg\r\nhonom trots att han hade aktier. Detta stämmer ju\r\nväl in med den attack ni riktar mot avskaffandet av\r\ndubbelbeskattningen.</pre><pre>Effekten av detta, att allmänt kritisera de former\r\nsom privat företagande bedrivs i och att försämra\r\nskattevillkoren för dem som väljer att vara med och\r\näga företag och ta risker och dem som väljer att\r\nsjälva bli företagare, blir förstås att en\r\nsocialdemokratisk valseger på nytt kommer att\r\nförsämra företagarklimatet här i landet.</pre><pre>Detta tillhör det stora som den här regeringen har\r\nlyckats med. Svenska företagare anser själva att\r\nföretagsklimatet ligger i topp i Europa. Göran\r\nPersson har kanske sett den undersökning där\r\nsvenska företagare är mer optimistiska och mer\r\npositiva till företagarklimatet än sina kolleger i\r\nandra länder i Västeuropa. Men med era åtgärder\r\när det mycket sannolikt att den situationen\r\nförändras. Då går vi miste om de hundratusentals\r\nnya jobb som vi måste ha i näringslivet för att få ner\r\narbetslösheten.</pre><pre>Till sist. Detta med jobb och välfärd är viktiga\r\nbegrepp. Men det är något slitna ord i den politiska\r\nvokabulären. Men för en 18-åring med livet framför\r\nsig är det oerhört centrala begrepp. Jag är\r\növertygad om att om chanserna skall öka för min\r\nson och hans generationskamrater och många\r\nandra att få jobb och känna framtidstro sker det\r\nbäst med en politik som satsar på sparande för att\r\npressa ner räntorna, på avmonopolisering för att\r\näven i fortsättningen få ut mer välfärd för pengarna\r\noch bra villkor för människor som vågar satsa på att\r\nförverkliga en idé i ett privat företag.</pre><pre>(Applåder)</pre><pre>I detta anförande instämde Barbro Westerholm\r\n(fp), Kjell Johansson (fp), Karl-Göran Biörsmark\r\n(fp), Charlotte Branting (fp), Margitta Edgren\r\n(fp), Olle Schmidt (fp), Elver Jonsson (fp), Gudrun\r\nNorberg (fp), Ulla Orring (fp), Per-Ola Eriksson\r\n(c), Stig Rindborg (m) och Ian Wachtmeister (nyd).</pre><pre>Anf. 36  GÖRAN PERSSON (s) replik:</pre><pre>Herr talman! Jag tror att generationskamraterna\r\ntill Lars Leijonborgs son ganska väl kan bedöma\r\nden politiska bilden. Deras uppfattningar framgår\r\nju också klart av opinionsmätningarna. Det\r\nframgår vilket alternativ som de tror ger dem en\r\nframtid med arbete och trygghet. Jag skall inte\r\ngenera Lars Leijonborg med att referera till\r\nFolkpartiets nivåer i dessa mätningar. Men när det\r\ngäller ungdomarna och deras bedömningar känner\r\njag mig trygg.</pre><pre>Sedan refererar Lars Leijonborg till företagarna\r\noch deras uppfattning om företagsklimatet. Den\r\ntypen av mätningar rymmer ju alltid ett\r\nsystematiskt fel. Där saknas de 45 000 företag och\r\nföretagare som har gått i konkurs under de enorma\r\nframsteg som den borgerliga politiken har lett till i\r\nlandet. Vad de tycker om företagsklimatet framgår\r\ninte i dessa mätningar. De som är kvar, de allra\r\nstarkaste, drar nu naturligtvis fördel av\r\nkronkursjusteringen -- konstigt vore det annars.</pre><pre>Lars Leijonborg är osaklig, trots sitt tonläge. Han\r\nför vidare en myt om att socialdemokratin inte\r\nskulle ha förmått driva en politik som gjorde att\r\nnäringslivet växte under de år då vi hade\r\nregeringsmakten. Jag har statistiken framför mig.\r\nUnder den period, 1976--1982, då Folkpartiet\r\ndominerade politiken i Sverige tappade vi 122 000\r\narbetstillfällen i näringslivet. Under perioden\r\n1982--1991, då socialdemokratin hade makten,\r\nvann vi 168 000 arbetstillfällen i det privata\r\nnäringslivet. Under den period då Leijonborg\r\nåterigen har fått chansen att vara med och styra\r\nutvecklingen, från 1991 och framåt, har vi tappat\r\n336 000 jobb i det privata näringslivet. Så ser\r\nstatistiken ut. Den talar sitt tydliga språk. Mot den\r\nbakgrunden tror jag att Leijonborg skulle vara\r\nnågot mer försiktig i sitt fördömande av\r\nsocialdemokratin.</pre><pre>Jag tycker också att det är intressant att Lars\r\nLeijonborg tar upp kapitalskatten. Det finns\r\nväldigt litet forskning omkring de\r\nkapitalskattesänkningar som nu gjorts som antyder\r\natt man på något sätt skulle få en effekt på\r\ninvesteringarna. Tvärtom, med en kombinerad\r\nhöjning av bolagsskatterna resulterar de troligen i\r\nförsvårade investeringsförhållanden.</pre><pre>Herr talman! Slutligen noterar jag att Lars\r\nLeijonborg säger att det som står i artikeln i dag\r\ninte är särskilt mycket nytt. Det är också ett besked\r\ni sig. Då undrar man varför den skrevs och\r\nlanserades med så stort presspådrag.</pre><pre>Sedan frågar Lars Leijonborg vad skillnaden är\r\nmellan socialdemokratin och den uppfattning\r\nregeringen ger uttryck för. Skillnaden är att ni nu\r\ngår ut och kräver uppoffringar av de svagaste i\r\nsamhället, när ni har gett förmånerna till dem som\r\nhar det bäst ställt. Det framgick tydligt av mitt\r\ninledningsanförande. Nu är det pensionärer,\r\narbetsskadade och sjuka som skall betala krisen.\r\nFör en socialliberal som präglas av\r\nrättvisetänkande är detta stötande. Jag skulle gärna\r\nvilja höra Lars Leijonborg utveckla den\r\nfördelningspolitiska analys som ligger bakom Anne\r\nWibbles i dag presenterade plan.</pre><pre>Anf. 37  LARS LEIJONBORG (fp) replik:</pre><pre>Herr talman! På slutet återkommer Göran Persson\r\ntill sin retorik. Men den förändrar inte det faktum\r\natt socialdemokraterna i Pensionsberedningen har\r\nskrivit på att det är ett problem att dagens\r\npensionssystem går med förlust. Det är väl känt att\r\nGöran Persson har skickat fram ekonomiska\r\nmedarbetare som har uttryckt stort bekymmer för\r\nde underskott som enligt vissas uppfattning finns\r\nockså i det nya pensionssystemet.</pre><pre>Göran Persson säger: Vi utfärdar inga fribrev till\r\npensionärerna. Då skulle jag med samma retorik\r\nkunna säga: Vad är Göran Persson för människa,\r\nsom inte vågar lova Sveriges pensionärer att de\r\nskall få ha sina pensioner oförändrade? Han kan\r\ninte utfärda något fribrev ens till dem som har varit\r\nmed och byggt upp den svenska välfärden.</pre><pre>Jag skulle inte uttrycka mig på det sättet. Det är\r\nfullkomligt tomt. Här har vi ett problem som vi\r\nallihop ser, nämligen att det fattas 15 miljarder i det\r\nnuvarande pensionssystemet. På ett eller annat sätt\r\nmåste det underskottet täckas.</pre><pre>Tyvärr har ni blockerat den väg som jag tycker\r\nskulle vara den bästa, nämligen att höja\r\npensionsåldern. Jag hoppas verkligen att vi kan\r\nåterkomma till den frågan under kommande år.\r\nDet är ett av de bästa instrumenten att använda när\r\nvi skall lösa detta problem.</pre><pre>Göran Persson har en liten poäng i sin statistiska\r\nredogörelse för tillkommande jobb, nämligen att\r\nunder de borgerliga regeringsåren 1976--1982 var\r\nnettoeffekten att det inte tillkom några jobb i den\r\nprivata sektorn. Den siffra jag nämnde avser en\r\nmycket lång tidsperiod, från 1960-talet och framåt.\r\nDär framträder helhetsbilden mycket tydligt. I stort\r\nsett har sysselsättningen i den privata sektorn legat\r\nstilla medan den ökat i den offentliga sektorn. Det\r\nnya som har hänt är att alla erkänner att vi inte kan\r\nfortsätta på den vägen. Därför ställer man sig\r\nfrågan: Vem har det bästa receptet för att få fram\r\nnya jobb i den privata sektorn? Där tror jag att vi\r\nhar mycket större trovärdighet än ni.</pre><pre>Anf. 38  GÖRAN PERSSON (s) replik:</pre><pre>Herr talman! Poängen är att det går att konstatera\r\natt när Lars Leijonborg har fått försöka skapa jobb\r\ni privat sektor har resultatet blivit katastrofalt --\r\nminus en halv miljon arbetstillfällen i det privata\r\nnäringslivet. Skulden ligger tungt i det borgerliga\r\nknät, och där lär den få ligga kvar.</pre><pre>Lars Leijonborg förstår uppenbarligen inte vad jag\r\nsäger. Min poäng i resonemanget är\r\nfördelningspolitisk. Jag frågade Lars Leijonborg,\r\nsom jag uppfattar som socialliberal och företrädare\r\nför ett rättviseperspektiv, hur man kan tycka att det\r\när rimligt att i detta läge lansera en plan som lägger\r\nbördan på dem som är svagast i samhället. Vi\r\navslutar ju nu ett riksdagsår där man har genomfört\r\nfördelningspolitiska beslut som är till de starkastes\r\nförmån.</pre><pre>Ja, jag säger att vi inte utfärdar några fribrev. När\r\nvi riktar oss till människor som har det knapert\r\nställt, skall de veta att vi kräver mer av dem som har\r\ndet bäst ställt.</pre><pre>Vad Lars Leijonborg representerar är en politik där\r\nman har gett dem som har det bäst ställt stora\r\nförmåner och sedan, på riksmötets näst sista dag,\r\nkommer man och säger: Nu är det de\r\narbetsskadade, de arbetslösa, de sjuka och\r\npensionärerna som skall betala krisen.</pre><pre>På första sidan av den Folkpartiet närstående\r\nExpressen står det: ''Nu ska de gamla betala\r\nkrisen''. Det finns anledning att fråga hur\r\nFolkpartiet resonerar, som företrädare för ett\r\nrättviseperspektiv.</pre><pre>Upp till bevis, Lars Leijonborg, för att detta är ett\r\nsocialliberalt genomtänkt alternativ. Det är vad jag\r\nhar krävt i debatten.</pre><pre>Lars Leijonborg sade nyss att det inte stod så\r\nmycket i detta program. Det var ingenting nytt. Det\r\ngör i och för sig inte saken mindre intressant, om\r\ndet skulle vara så.</pre><pre>Men det som gäller pensionerna är ett nytt förslag.\r\nDär hade vi en uppgörelse som ni springer ifrån. De\r\nskattehöjningar ni lanserar är nya förslag.</pre><pre>Upp till bevis, Lars Leijonborg. Var finns det\r\nsocialliberala rättviseperspektivet i den politik som\r\nAnne Wibble lanserar som Folkpartiets valmanifest\r\ni dagens Dagens Nyheter? Vi väntar.</pre><pre>Anf. 39  LARS LEIJONBORG (fp) replik:</pre><pre>Herr talman! Jag skall försöka utveckla den\r\nsocialliberala politiken. Det jag inte hinner med på\r\ntre minuter kommer min partivän Anne Wibble att\r\nfortsätta med i sina inlägg senare i debatten.</pre><pre>Göran Persson kanske har tagit del av den\r\nfördelningspolitiska bilaga som är fogad till\r\nkompletteringspropositionen. Den visar tydligt att\r\nfördelningspolitiken har varit framgångsrik under\r\ndessa år. De rikaste har faktiskt blivit fattigare eller\r\ni varje fall mindre rika, och de allra fattigaste har\r\nblivit mindre fattiga. Det finns ingen grund för\r\npåståendet att regeringen har fört en orättfärdig\r\nfördelningspolitik.</pre><pre>Allt det vi gör ingår i en plan för att rädda\r\nvälfärden. Det allra viktigaste vi kan göra för\r\nvälfärden är att rädda jobben. Varje förslag kan\r\nanalyseras utifrån det perspektivet.</pre><pre>Vi har en stark historia på detta område. Trots den\r\nekonomiska kris som ni tillsammans med\r\nvärldskonjunkturen hade försatt oss i när denna\r\nregering trädde till, har vi genomfört en rad\r\nförbättringar av välfärden: en stor\r\nhandikappreform, vårdköer som är avbetade,\r\nutbyggnad av barnomsorgen, förbättrad\r\nfamiljepolitik och mycket annat. Vi skäms inte för\r\nfördelningspolitiken.</pre><pre>Det är helt riktigt att det inte finns något nytt i\r\nAnne Wibbles artikel i Dagens Nyheter i dag. Det\r\nintressanta med pensionsfrågan är att\r\nSocialdemokraterna är med på vagnen. Ni delar\r\nuppfattningen att det är ett bekymmer att vi har ett\r\nunderskott i pensionssystemet. Ni har skrivit på att\r\ndet kan komma att kräva åtgärder. Skillnaden\r\nmellan oss är möjligen att vi tycker att det i en\r\ndemokrati är naturligt att stora, viktiga\r\nsamhällsfrågor diskuteras före valet. Ni tycks\r\nföredra att de diskuteras efter valet.</pre><pre>Detta är en viktig fråga. Då är det rimligt att också\r\nredovisa vilka alternativ som står till buds, om man\r\nskall ta itu med problemet.</pre><pre>Anf. 40  STEFAN ATTEFALL (kds):</pre><pre>Herr talman! När vi tog över regeringsmakten för\r\ntre år sedan upplevde vi en ekonomi i fritt fall. Det\r\nvar en utveckling som påbörjades 1989--1990 och\r\nalla kurvor vände nedåt. Det är bara i de\r\nsocialdemokratiska partihögkvarteren som man\r\ntror att utvecklingen vände den 1 oktober 1991.</pre><pre>Vi ser nu hur utvecklingen har vänt uppåt. Siffrorna\r\noch kurvorna pekar åt rätt håll, även om vi\r\nfortfarande har en lång och svår väg att vandra. Vi\r\nhar också lärt oss hur internationellt beroende den\r\nsvenska ekonomin är. Den senaste tidens\r\nränteuppgång, som blivit speciellt stark i Sverige,\r\nvisar just beroendet av omvärlden. Men den visar\r\nockså att arbetet med saneringen av statens\r\nfinanser, vid sidan om opinionsbildningen för ett ja\r\ntill EU, måste fortsätta med oförminskad styrka\r\näven i en konjunkturuppgång. Det utvidgade\r\nsaneringsprogrammet utgör en miniminivå och kan\r\nt.o.m. vara otillräckligt om inte realräntan närmar\r\nsig de nivåer som kalkylerna i\r\nkompletteringspropositionen bygger på.</pre><pre>Det är därför utomordentligt oroande att\r\nSocialdemokraterna inte redovisar hur de ser på\r\nden långsiktiga saneringen av statens finanser.\r\nSocialdemokraterna aspirerar ju på\r\nregeringsmakten efter höstens val! Det är inte\r\nvilket oppositionsparti som helst. Den osäkerhet\r\ndetta medför, med tanke på de nuvarande\r\nopinionssiffror som Socialdemokraterna har fått,\r\ninnebär åtskilliga räntekostnader för staten och de\r\nenskilda hushållen.</pre><pre>Socialdemokraternas reservation till dagens\r\nbetänkande är full av retorik, men tom på besked.\r\nDet gäller också Göran Perssons tal i kammaren.\r\nHan försöker sprida illusionen av en\r\nsocialdemokratisk regering som kan återföra\r\nSverige till ekonomisk balans och utrota\r\narbetslösheten utan att det kostar på. Därför är det\r\nsocialdemokratiska budgetalternativet för det\r\nkommande budgetåret ihåligt.\r\nFinansdepartementets granskning visar också att\r\nförslagen skulle försvaga statens finanser med 11\r\nmiljarder kronor. Därtill skall läggas ökade utgifter\r\nför kommunerna med närmare 5 miljarder för att\r\ngenomföra de olika förslagen i s-motionerna. Som\r\nlök på laxen ges förespeglingar om framtida\r\nutgiftsökningar på 13 miljarder kronor.</pre><pre>Ett uppskjutande av budgetsaneringen innebär att\r\nstatsskulden skulle växa snabbt. Mot slutet av 90-\r\ntalet skulle Socialdemokraternas icke-politik\r\nmedföra att skulden skulle bli 460 miljarder kronor\r\nhögre än med regeringens politik. Bara\r\nräntekostnaderna på denna skuldökning skulle\r\nkosta skattebetalarna 40 miljarder kronor varje år,\r\nvilket är mer än vad exempelvis hela barnomsorgen\r\nkostar i dag.</pre><pre>Vi kristdemokrater tar avstånd från denna\r\nlättsinniga och djupt oetiska politik. Att på detta\r\nsätt vältra över ansvaret för statens finanser till\r\nkommande generationer eller mörka med de\r\nbesparingsförslag man har men inte vågar visa upp\r\när inte etiskt försvarbart.</pre><pre>Herr talman! SCB presenterade nyligen en rapport\r\növer välfärdsutvecklingen för ungdomar mellan\r\nåren 1975 och 1991. Det var en rapport till\r\nGenerationsutredningen, som jag själv leder, och\r\ntill regeringens Barn- och Ungdomsdelegation.\r\nStatistiken visar tydligt ungdomsgenerationens\r\ntrendmässiga eftersläpning i ekonomiskt avseende\r\nunder ett par årtionden. Det är fråga om årtionden\r\ndå Socialdemokraterna i stor utsträckning har haft\r\nansvaret för politiken. Dagens ungdomar\r\nkonfronteras med strukturella förändringar som\r\ninnebär ökade krav på utbildning, försämrade\r\nmöjligheter till arbete, etc. Samtidigt har dagens\r\nungdomsgeneration fått uppleva kontrasten mellan\r\nden optimism som rådde under 80-talets uppblåsta\r\nhögkonjunktur och de betydligt kärvare\r\nförutsättningar som hittills dominerat 90-talet.\r\nKonsekvensen blir att det i hög grad är\r\nungdomsgenerationen som får bära bördorna efter\r\n1980-talets ekonomisk-politiska försummelser.\r\nKommande generationer riskerar få bära en ännu\r\ntyngre börda om vi inte tar itu med\r\nbudgetunderskottet. Saneringen av de offentliga\r\nfinanserna har tydliga effekter ur ett\r\ngenerationsperspektiv. Frågan är om vi har den\r\ninsikten och tar det ansvar som vilar på oss här och\r\nnu, eller om vi gör som vi gjort i 20 års tid -- skjuter\r\nproblemen framför oss och låter våra barn och\r\nbarnbarn betala notan. Vi pratar ofta om\r\nfördelningspolitik mellan olika grupper just nu.\r\nMen vi kanske i större utsträckning borde tala om\r\nfördelningspolitik i ett generationsperspektiv.</pre><pre>Herr talman! En annan -- och mer positiv --\r\ntolkning av Socialdemokraternas icke-politik är att\r\nden egentligen visar en stor samstämmighet med\r\nregeringen. Självfallet inte i retoriken -- det har vi\r\nfått se prov på i dag -- men i praktisk handling. I\r\nåtskilliga obekväma förslag som regeringen har lagt\r\nfram under den gångna mandatperioden har\r\nsocialdemokratin plockat opinionspoäng genom att\r\ni ett första skede agitera emot. Men frågan är om\r\nSocialdemokraterna vill riva upp en enda av de\r\nbudgetförstärkningar på 90 miljarder kronor som\r\nriksdagsmajoriteten, under Socialdemokraternas\r\nhögljudda protester, röstat igenom.</pre><pre>Som exempel kan nämnas den sänkning av\r\nstatsbidrag till kommuner och landsting som\r\nregeringen och riksdagsmajoriteten i ett extremt\r\nansträngt statsfinansiellt läge beslutade om hösten\r\n1992. Inte i någon av de ekonomiska motioner eller\r\nbudgetalternativ som presenterats av\r\nSocialdemokraterna sedan våren 1993 har en enda\r\nkrona av denna indragning återförts till\r\nkommunsektorn. Tvärtom medför\r\nSocialdemokraternas budgetalternativ att\r\nkommunerna åläggs ytterligare utgifter på 5\r\nmiljarder kronor. Därtill skall läggas\r\nSocialdemokraternas motstånd mot\r\nvårdnadsbidraget, som enligt beräkningar i flera\r\nkommuner balanserar kostnaderna för införandet\r\nav den barnomsorgslag Socialdemokraterna är för.\r\nEnligt Kommunförbundets beräkningar uppgår\r\nkostnaderna för barnomsorgslagen till drygt 2\r\nmiljarder kronor. Det går att diskutera siffran, men\r\ndet står utom allt tvivel att det är fråga om en\r\nkostnad. Sammantaget innebär alltså\r\nSocialdemokraternas förslag en försvagning av\r\nkommunernas ekonomi på upp till 7 miljarder\r\nkronor nästa år.</pre><pre>Vidare kan man lägga till de 2 miljarder kronor som\r\nSocialdemokraterna vill spara på att gå emot det\r\nnya a-kassesystemet. Det innebär att färre kommer\r\natt omfattas av försäkringen och av dem som\r\nomfattas kommer färre att få inkomstrelaterade\r\nersättningar. Med socialdemokratisk retorik skall\r\ndetta innebära högre utgifter för socialbidragen för\r\nkommunsektorn.</pre><pre>Så sent som nu i veckan lovade Göran Persson att\r\ninte en enda krona kommer att tillföras\r\nkommunsektorn om Socialdemokraterna får\r\nregeringsansvaret i höst. Hur har Göran Persson\r\ntänkt att kommunerna skall klara detta? Det är\r\nfråga om minst 7 miljarder kronor i ökade utgifter\r\nutan mer pengar från staten. Skall det ske med\r\nhjälp av skattehöjningar eller med besparingar på\r\nvård och omsorg?</pre><pre>I Kommunaktuellt den 19 maj finns en beskrivning\r\nav den socialdemokratiska kommunkonferensen.\r\nReportern skriver inlevelsefullt: ''Och nu inträffar\r\ndet märkliga. Drygt 500 socialdemokratiska\r\nkommun- och landstingsföreträdare, som i tre år\r\nständigt kritiserat de borgerligas besparingar,\r\nmöter plötsligt samma påståenden från Göran\r\nPersson med stormande applåder.</pre><pre>-- Det är politik det, säger Göran Persson nöjt, när\r\nvi träffas senare på eftermiddagen.''</pre><pre>Jag vill betacka mig för den typen av politik. Jag\r\nanser att det är ett grovt dubbelspel. Men det är en\r\nbetecknande beskrivning av hur\r\nSocialdemokraterna agerar när det gäller\r\nkommunernas ekonomi.</pre><pre>Jag är också bekymrad över kommunernas\r\nekonomi. Vi kds:are jobbar i kommuner och\r\nlandsting på att försöka hantera den ekonomiska\r\nsituationen så bra som möjligt, dvs. klara både de\r\nstora problemen med de offentliga finanserna och\r\nprioritera pengar till vård och omsorg. Vi ser inte\r\nlättsinnigt på detta. Men jag tror uppriktigt sagt att\r\nkommunsektorn kommer att få det ännu värre med\r\nen socialdemokratisk majoritet vid makten. Alla\r\nindragningar för kommunsektorn på 30--35\r\nmiljarder kronor under 80-talet visar att\r\nSocialdemokraterna har erfarenhet och\r\ntrovärdighet på det området.</pre><pre>Jag kan ta ett annat exempel. Det gäller sänkningen\r\nav ersättningsnivån i a-kassesystemet. Då agiterade\r\nSocialdemokraterna både här i kammaren och inför\r\ndemonstrerande folkmassor att detta skulle man\r\naldrig ställa upp på. Några månader senare\r\naccepteras sänkningen. På punkt efter punkt skulle\r\njag kunna räkna upp de olika besparingar som har\r\ngenomförts under Socialdemokraternas protester\r\nmen som i faktisk handling accepteras. Man\r\nföreslår faktiskt ingen annan politik i de konkreta\r\nyrkandena.</pre><pre>Kommer Socialdemokraterna att sjösätta sin icke-\r\npolitik efter valet? Jag tror faktiskt inte det. Göran\r\nPersson och den socialdemokratiska ledningen\r\ninser givetvis att handlingsutrymmet är mycket\r\nbegränsat i den ekonomiska situation landet\r\nbefinner sig i. I stället kommer den nuvarande\r\nregeringens politik i allt väsentlig fullföljas,\r\nförutom några symbolbeslut. Givetvis kommer\r\ndetta att ackompanjeras av stora retoriska åthävor.\r\nFör Sveriges skull, med tanke på dagens\r\nopinionssiffror, måste jag instämma i Marian\r\nRadetzkis fråga på DN-debatt häromdagen. Kan vi\r\nlita på att Socialdemokraterna bluffar?</pre><pre>Herr talman! Det finns ingen patentmedicin med\r\nvilken man kan lösa det sysselsättningsproblem\r\nsom vi brottas med. Arbetslösheten måste angripas\r\nmed en samlad strategi bestående av flera olika\r\ndelar. Vi kristdemokrater ser fyra viktiga\r\nkomponenter i en sådan strategi:</pre><pre>Den första komponenten är en fortsatt politik för\r\nvaraktigt låga räntor som skapar förutsättningar för\r\ninvesteringar och nya jobb. En förutsättning för\r\ndetta är en kraftfull sanering av de offentliga\r\nfinanserna, som kan skapa trovärdighet för den\r\nsvenska ekonomin.</pre><pre>Den andra komponenten är ett gynnsamt klimat för\r\nsmåföretag och nyföretagande. Det gäller skatter,\r\nriskkapitalförsörjning, innovationsstöd m.m., men\r\nockså attityder och utbildningsfrågor.</pre><pre>Den tredje komponenten är arbetet inom den\r\ninformella sektorn, inte minst när det gäller tjänster\r\nriktade mot hushållen, vilka måste göras\r\ntillgängliga för arbetsmarknaden. Här har vi\r\nproblem med de höga skattekilarna på arbete som\r\nmåste sänkas, gärna i samband med en\r\nskatteväxling med höjda skatter på miljöbelastande\r\nutsläpp, begränsade naturresurser och energi. Ett\r\nannat sätt är ett införande av en s.k. u-skattsedel,\r\ndär ungdomar upp till 25 år ges möjligheter att\r\nutföra hushållstjänster, med lägre\r\narbetsgivaravgifter och ingen moms. Det skulle\r\nkunna vara ett första steg för att kunna öppna\r\nhushållsmarknaden för nya jobb.</pre><pre>Den fjärde komponenten är en långsiktig satsning\r\npå utbyggd infrastruktur, alltifrån vägar och\r\njärnvägar till modern informationsteknologi och\r\nandra liknande områden. En sådan politik har\r\ninletts och skall fullföljas. Lika viktigt är det att\r\nutbildningsväsende och forskning får erforderliga\r\nresurser. Ett medlemskap i EU är självklart också\r\nen viktig del i en långsiktig satsning på en\r\nekonomisk utveckling.</pre><pre>Herr talman! Jag har i mina tidigare tal i\r\nfinansdebatterna berört sambandet mellan\r\nekonomi och etik. Tyvärr har detta resonemang\r\ninte mött så stort intresse från övriga debattörer.\r\nMen för första gången har denna regering nu fört in\r\ndessa resonemang i finansplanerna. I\r\nkompletteringspropositionen står det: ''Att från\r\ngeneration till generation överföra allmänt\r\naccepterade sociala normer och spelregler är en\r\nbillig metod för samhällsekonomisk effektivitet\r\njämfört med en växande rättslig reglering av det\r\nekonomiska livet. Samhällets förankring i en god\r\netik är därför av central betydelse för en väl\r\nfungerande ekonomi. Denna insikt måste prägla\r\npolitikens alla områden.''</pre><pre>Nobelpristagarna Ronald Coase och Douglass C\r\nNorth har i sin forskning visat sambandet mellan väl\r\nfungerande normer och spelregler samt låga\r\ntransaktionskostnader, vilket i sin tur är av central\r\nbetydelse för ett lands långsiktiga ekonomiska\r\nutveckling.</pre><pre>Låt oss därför inte isolera debatten om ekonomisk\r\nutveckling till att bara handla om siffror, bidrag och\r\nskattesatser, utan låt oss inse att en väl fungerande\r\nmarknadsekonomi kräver en etisk grund och\r\nspelregler som ytterst bestäms av värderingar,\r\nrättssystem och moral. Det är också bara på det\r\nsättet som vi i längden kan skapa en mänsklig\r\nekonomi som sätter människan i centrum.</pre><pre>Herr talman! Jag yrkar bifall till finansutskottets\r\nhemställan i betänkande FiU 20.</pre><pre>Anf. 41  GÖRAN PERSSON (s) replik:</pre><pre>Herr talman! Först konstaterar jag att Stefan\r\nAttefall uppenbarligen har bytt regering till hösten.\r\nÄven om vi socialdemokrater har ett gott\r\nopinionsstöd föredrar vi faktiskt att genomföra\r\nvalrörelsen innan vi tar ut en valseger. Men\r\nAttefalls stämningsläge säger väl något om det\r\nborgerliga blockets situation.</pre><pre>Stefan Attefall ondgjorde sig över ett möte som jag\r\nhaft i Kalmar. Men det jag gjorde i Kalmar,\r\nAttefall, var att möta alla dem som sliter med vård\r\noch omsorg och med utbildning i landsting och i\r\nkommuner. De har haft tuffa år. Jag, som\r\nsocialdemokratisk ekonomisk talesman, betraktar\r\ndem som nödvändiga medarbetare för att landet\r\nskall kunna tas ur den ekonomiska krisen.</pre><pre>Jag sade till dem att bördorna skall fördelas rättvist.\r\nDet gör att de ställer upp på kärva år framöver. Det\r\nni kristdemokrater aldrig begripit är att ni lagt\r\nbördorna på de svagaste. Ni har trott att man skulle\r\ntåla sig. Men vi socialdemokrater har visat att den\r\npolitik som regeringen har fört är djupt orättvis och\r\ni den meningen oetisk. Jag säger till alla dem som\r\narbetar i kommuner och landsting att vi vänder på\r\ndet perspektivet, att vi höjer de kapitalskatter som\r\norättfärdigt sänkts, att vi ser till att de sociala\r\nreformer som kds har varit med och drivit igenom,\r\noch som har gjort att budgetunderskottet byggts på,\r\nrivs upp och att vi ser till att ett finansdepartement\r\nåterupprättas, så att det finns en central faktor i\r\nregeringskansliet som bevakar ekonomin. Det är\r\nett språk som dessa människor begriper. Bördorna\r\nfördelas nämligen rättvist, och det finns någon som\r\nytterst ansvarar för att de svagaste i samhället inte\r\nkommer i kläm. Då får man applåder på en\r\nsocialdemokratisk konferens, något som Stefan\r\nAttefall aldrig kommer att få uppleva.</pre><pre>Låt mig komma tillbaka till dagens stora fråga,\r\nnämligen finansministerns plan. Jag skulle vilja\r\nveta om kds står bakom planen såsom den\r\npresenteras i dagens morgontidningar. Det vore\r\nrimligt med ett besked från Attefall på den\r\npunkten.</pre><pre>Anf. 42  STEFAN ATTEFALL (kds) replik:</pre><pre>Herr talman! Jag förstår att Göran Persson talade\r\nett språk som de som var på den socialdemokratiska\r\nkommunkonferensen förstår. Vi har fått smakprov\r\npå det språket här i kammaren under förmiddagen.\r\nOch jag måste erkänna att jag är litet imponerad av\r\nGöran Perssons retoriska talanger.</pre><pre>Problemet uppstår när man börjar lyssna på vad\r\nhan säger. Det blir då problem med att få ut något\r\nväsentligt och substantiellt av det. Det är tydligt att\r\nde socialdemokratiska kommunpolitikerna är\r\nuppfostrade i Göran Perssons retoriska anda. Man\r\nblir nöjd med retorik, och man bryr sig inte om det\r\nsubstantiella innehållet.</pre><pre>Det substantiella innehållet är nämligen att\r\nSocialdemokraterna kommer att försämra\r\nkommunens ekonomi med ca 5--8 miljarder kronor,\r\nom de får driva sin politik. De projekt som\r\nsocialdemokraterna vill ha i gång, t.ex. byggen,\r\nskall ju betalas med investeringsstöd. Resten av\r\npengarna skall skjutas till från kommunala kassor.\r\nDe skall tas från vård och omsorg, för att en\r\nfinansiering skall kunna ske.</pre><pre>Jag skall gärna svara på frågan om hur vi ser på\r\nartikeln i DN. De områden som finansministern tar\r\nupp och den allmänna diskussion som hon för är\r\nsådant som återfinns i\r\nkompletteringspropositionen. Det förekommer\r\nockså en del egna bedömningar och preciseringar\r\nsom ännu kanske inte är diskuterade till alla delar.\r\nDet förekommer kanske också nyanser och olika\r\nsynsätt. Men inför valet kommer vi att vara\r\ntydligare än vad man är i\r\nkompletteringspropositionen.</pre><pre>Frågan är om vi kan åstadkomma en positiv tävlan.\r\nI ytterligare ett steg har finansministern här försökt\r\natt precisera en del av de tankar som hon har. Det\r\nankommer också på de övriga i regeringen att inför\r\nvalet aktivt försöka informera så mycket som\r\nmöjligt. Men kommer Socialdemokraterna att göra\r\ndet? Man hör bara frågor från Socialdemokraternas\r\nsida. Det ges inga svar, inga besked.</pre><pre>Frågan är om inte svenska folket förr eller senare\r\nkommer att se igenom de retoriska dimmorna och\r\nbörja förstå att det parti som har goda\r\nopinionssiffror just nu, och som aspirerar på\r\nregeringsmakten, är tomhänt; Socialdemokraterna\r\nhar inga besked och kommer, tvärtom, att\r\nattackera kommunerna ännu hårdare med sin\r\npolitik, vilket kommer att slå mot exempelvis\r\nvården och omsorgen.</pre><pre>Fördelningspolitiken jobbar vi ständigt med; det\r\nkan jag försäkra Göran Persson.</pre><pre>Vad gäller vårdnadsbidraget är det faktiskt\r\nbarnfamiljer med mycket små omständigheter som\r\nkommer att få en välkommen förstärkning av sin\r\nkassa. De lyxhemmafruar som Göran Persson tror\r\nexisterar, och som plötsligt skall få några slantar,\r\nfinns nog mest i socialdemokraternas sinnevärld,\r\ninte i verkligheten. Det är ett fördelningspolitiskt\r\nspråk som människor, inte minst ute i glesbygden,\r\nförstår; det kan jag tala om för Göran Persson. Jag\r\när ju själv västerbottning. Göran Person är\r\nvälkommen att följa med mig på några valmöten i\r\nVästerbotten. Han kommer då också att få möta\r\ndessa människor.</pre><pre>Anf. 43  GÖRAN PERSSON (s) replik:</pre><pre>Herr talman! Jag hoppas att Stefan Attefall, med\r\nden goda etik han besitter, talar om var han lånar\r\npengarna för att finansiera sina sociala reformer.\r\nDet är faktiskt den springande punkten i kritiken,\r\nutöver jämställdhetsperspektivet. Det är det första.</pre><pre>Det andra är att jag mycket väl tror att Stefan\r\nAttefall ägnar sig åt fördelningspolitiska\r\nresonemang och att kds kämpar med den saken.\r\nMed tanke på resultatet kanske vi skall önska oss\r\nlitet mindre aktivitet på den kanten i\r\nfortsättningen.</pre><pre>Det finns ett givet samband mellan kommunal\r\nekonomi och arbetslöshet. Jag, som har varit\r\nkommunalråd i en lågkonjunktur, vet hur eländigt\r\nträngd den kommunala ekonomin blir när\r\narbetslösheten stiger. För varje krona som en\r\nkommun kan lägga, tillsammans med staten, på att\r\ntrycka ner den öppna arbetslösheten minskar också\r\nandra kommunala utgifter i motsvarande mån. Så\r\nser sambandet ut. Det vet alla som har sysslat med\r\ndet här. Därav blir det en uppslutning från dem som\r\ni praktiken skall möta arbetslösheten ute i\r\nkommunerna. Det är inte svårt att begripa.</pre><pre>Däremot var det ett intressant besked som Attefall\r\nlämnade om dagens DN-artikel. Han sade att kds\r\nkan ställa upp på huvuddragen i den. Men det fanns\r\nnyanser och en del betoningar i den, om jag\r\nuppfattade det rätt, och kanske en del förslag, som\r\ninte var fullt ut förankrade i kds. Eftersom Attefall\r\nhar sagt A, dvs. att det finns en del som inte är fullt\r\nut förankrat i kds, är det bra om han också säger B,\r\noch talar om vad det är i den s.k. planen som kds\r\ninte ställer upp på. Det som inte nämns av Stefan\r\nAttefall får man anta att kds sluter upp bakom, dvs.\r\npensionsåldern, kommunerna, förtidspensionen,\r\nersättningsnivåerna, momsen på dagstidningar och\r\nmiljöskatterna.</pre><pre>Var så god! Tala om var ni står! Det är\r\nuppenbarligen det som svenska folket förväntar sig\r\nav den här debatten.</pre><pre>Anf. 44  STEFAN ATTEFALL (kds) replik:</pre><pre>Herr talman! Göran Persson är återigen orolig för\r\nfinansieringen av vårdnadsbidraget. Han har varit\r\norolig för det under lång tid. Svaret är detsamma\r\nsom förut. Om en regering har en långsiktig\r\nutvecklingsstrategi, lägger man ut ramarna för\r\nbudgetarbetet. Sedan minskar man de ramarna för\r\natt kunna inrymma också vårdnadsbidraget. I den\r\nmeningen är det finansierat i budgetarbetet.</pre><pre>Man kan tycka att vi inte har råd med en sådan\r\nutgift när vi har ett budgetunderskott. Nej, men då\r\nkan man säga samma sak om höjt u-landsbistånd,\r\nhandikappreform eller andra saker. Det skulle vara\r\nintressant att veta vilka andra saker i budgeten som\r\nSocialdemokraterna skulle säga nej till som de\r\nnyligen i alla väsentliga delar har röstat igenom i\r\nkammaren när det gäller det som jag räknade upp.</pre><pre>Jag nämnde inte de dynamiska effekter som jag tror\r\natt vårdnadsbidraget kan skapa. Jag tror att det blir\r\nen positiv sak i efterhand. Jag vill alltså inte\r\nanvända begrepp som dynamiska effekter i mitt\r\nräkneexempel, som Socialdemokraterna gör i sin\r\nekonomiska motion. De tror t.o.m. att ökade\r\nutgifter har en positiv effekt för statsfinanserna.</pre><pre>Jag vill ge ett exempel på en sak som vi inte är klara\r\növer om vi ställer upp på, och det är ökade\r\negenavgifter i pensionssystemet, utöver vad vi har\r\nkommit överens om i pensionsuppgörelsen. Men vi\r\ninser också, som Lars Leijonborg var inne på, att\r\npensionssystemet är underfinansierat och att vi\r\nmåste göra någonting åt det. Det inser säkert\r\nSocialdemokraterna också, men de vågar inte\r\nerkänna detta.</pre><pre>Frågan är återigen: Skall vi anordna en tävling,\r\nGöran Persson? Socialdemokraterna får presentera\r\nsina preciseringar utifrån Wibbles DN-artikel, och\r\nkds och de andra regeringspartierna får också göra\r\ndet, exempelvis före den 20 augusti 1994. Kan vi ta\r\nvarandra i hand på det så skall jag ställa upp i den\r\ntävlingen. Men orkar Socialdemokraterna? Jag är\r\nrädd för att de inte gör det. Men det vore\r\nvälkommet, inte minst för att ge väljarna raka\r\nbesked före valet. Men då kanske en och annan\r\nväljare upptäcker att Socialdemokraterna inte har\r\nnågon bättre medicin för att lösa Sveriges problem\r\nän regeringspartierna har, dvs. tuffa och svåra\r\nbeslut, som långsiktigt leder till en sund ekonomi,\r\nnya jobb och bättre välfärd för oss alla.</pre><pre>Man måste faktiskt jobba för att få någonting i\r\nframtiden. Nu är vi inne i en arbetsam process, och\r\nvi måste ta ansvaret. Vi skall inte bara tro att det\r\nfinns gottpåsar att dela ut till höger och vänster,\r\nsom Socialdemokraterna säkert kommer att\r\nförsöka ge sken av på gator och torg. Men i sina\r\nskrifter undviker de att precisera, och godkänner\r\nsnarare indirekt de tuffa och smärtsamma beslut\r\nsom riksdagsmajoriteten har tvingats fatta.</pre><pre>Det är beklagligt att det skall vara så här, men\r\ntydligen är detta något slags väl beprövad taktik\r\nfrån Socialdemokraternas sida, därför att de har\r\nlärt sig att man vinner val genom att köra med\r\nfalska förespeglingar. Kjell-Olof Feldts bok är ett\r\nvittnesbörd om detta. Tydligen försöker de\r\nanvända den medicinen igen. Det är beklagligt.\r\nGöran Persson är inget undantag från tidigare\r\nsocialdemokratiska finansministerkandidater.</pre><pre>Anf. 45  IAN WACHTMEISTER (nyd)\r\nreplik:</pre><pre>Herr talman! Det är tillfredsställande att man från\r\nmånga partier nu talar om olika sätt att förbättra\r\nfinanserna och att man börjar vara bekymrad.</pre><pre>Samtidigt har det utvecklats en ny debattform. Man\r\nviftar med tidningar. Om det möjligen är\r\nExpressens sjunkande upplaga som oroar någon\r\nvet jag inte, men här har förekommit DN och\r\nExpressen. Jag tänkte ta fram Svenska Dagbladet,\r\nett ganska färskt exemplar, från i går, den 9 juni.</pre><pre>Där har en mycket känd kds:are uttalat sig. Det är\r\nmin gamle vän Alf Svensson som har skrivit att det\r\när dags att ompröva biståndet till Afrika. Sedan\r\nkommer en uppräkning, som jag själv har framfört\r\ntidigare här i kammaren utan någon större\r\nframgång. Jag läste artikeln två gånger innan jag\r\ntrodde att det som stod där var sant.</pre><pre>Det talas om att man enligt Världsbanken har\r\nspenderat 12 miljarder dollar årligen på import av\r\nvapen i Afrika. Det talas om att ledarna, oftast inte\r\nde folkvalda, har startat inbördeskrig och inhemsk\r\nförföljelse samt att det förekommer kraftig\r\nkorruption. Han räknar upp några despoter, som\r\nAmin, Bokassa och Mobutu -- som jag antar har\r\nfått Serafimerorden. Allt detta har skett med\r\ngivarsamfundets goda minne, osv.</pre><pre>Det här är alla tiders. Samtidigt som min fru nu går\r\nmed i kds, har jag förstått att Alf Svensson går med\r\ni Ny demokrati.</pre><pre>Jag skulle vilja ställa en mycket enkel fråga till\r\nStefan Attefall, och jag förmodar att svaret är ja:\r\nStår kds bakom Alf Svenssons artikel? Den innebar\r\nett nytänkande, vilket jag kan hålla med om att\r\nWibbles artikel inte gjorde.</pre><pre>(Applåder)</pre><pre>Anf. 46  STEFAN ATTEFALL (kds) replik:</pre><pre>Herr talman! Ian Wachtmeister sade i sitt\r\nanförande att alla verkar bli nydemokrater, från\r\nolika utgångspunkter. Han exemplifierade med just\r\nAlf Svenssons artikel. Det är klart att Ian\r\nWachtmeister kan önska sig att alla blir\r\nnydemokrater, samtidigt som tydligen ingen i\r\nnydemokraternas riksdagsgrupp längre är det --\r\neller också har de tre olika åsikter, om inte fler.</pre><pre>Ian Wachtmeister har litet svårt att förstå\r\nkristdemokratisk biståndspolitik. Jag kan inte alla\r\ndetaljer i den artikel som han refererar till, men\r\nprinciperna och resonemangen ställer jag självfallet\r\nupp på.</pre><pre>Det handlar om att jobba för att effektivisera\r\nbiståndspolitiken. Jämfört med hur\r\nSocialdemokraterna har skött den, har kds, som\r\nhar ansvaret för biståndspolitiken, gjort stora\r\ninsatser. En väsentlig skillnad mot den\r\nnydemokratiska biståndspolitiken är att vi vill\r\njobba för att förbättra befintliga biståndsinsatser\r\noch också höja anslagen. Vi vill inte sänka\r\nambitionsnivån och sänka ersättningsnivåerna.</pre><pre>Ian Wachtmeister tar misslyckanden och felsteg till\r\nintäkt för att sänka bistånd eller för att undvika att\r\nge bistånd. Vi tar det till intäkt för att effektivisera\r\noch hitta nya metoder, inte för att släppa\r\nengagemanget och ambitionsnivån.</pre><pre>Det är på det sättet man skall läsa Alf Svenssons\r\nartikel i Svenska Dagbladet. Svårare än så är det\r\ninte.</pre><pre>Jag kan också säga till Ian Wachtmeister att vi visst\r\när bekymrade för statsfinanserna -- det har vi varit\r\nhela tiden. Det är därför som regeringen har lagt\r\nfram många smärtsamma men nödvändiga förslag\r\nom budgetförstärkningar, både besparingar och\r\nintäktshöjningar.</pre><pre>Problemet med Ian Wachtmeisters parti, eller hans\r\nf.d. partikamrater, är att man lägger fram sina\r\nförslag utan att bry sig om vad som är politiskt\r\nmöjligt att få igenom. Sedan röstar man kors och\r\ntvärs i kammaren. Resultatet blir ökade offentliga\r\nutgifter. Det som är intressant är att se vad som blir\r\nresultatet av den politik man för, inte bara vad man\r\ntänker i kammaren. Det är också en punkt som Ian\r\nWachtmeister kan begrunda när han tar semester\r\noch funderar över vad han har uträttat som\r\npartiledare för Ny demokrati.</pre><pre>Anf. 47  IAN WACHTMEISTER (nyd)\r\nreplik:</pre><pre>Herr talman! Jag är djupt rörd över herr Attefalls\r\nintresse för min semester, och den omsorg och\r\ngodhet detta visar -- som vanligt från kds.</pre><pre>Låt mig vad gäller bistånd säga att jag tar upp det i\r\nfinansdebatten av det skälet att det handlar om\r\npengar, väldigt stora pengar. Därför måste man\r\ngöra någonting åt det. Jag tycker att de kds:are som\r\nhar jobbat med biståndet, Alf Svensson och Alf\r\nSamuelsson, har blivit bättre och bättre. Jag tror att\r\nni själva allihop allteftersom tiden går kommer att\r\ninse att det inte går att fortsätta med saker som ni\r\nsjälva ser är dumheter.</pre><pre>Det har varit populärt här att framställa Ny\r\ndemokrati som det onda som har kommit in i denna\r\nförsamling. Kds skall då vara det goda. Jag vill då\r\nbara säga: Till sist hinner verkligheten i kapp och\r\nman börjar se hur det ser ut ute i världen -- vart\r\npengarna går, vad man har ställt till med. När man\r\nsjälv befinner sig i ett mycket besvärande\r\nstatsfinansiellt läge är det klart att man drar\r\nslutsatser av det -- det utgår jag ifrån. Jag känner\r\nherr Attefall som en man som kan tänka klart, och\r\njag föredrar att förbli i den tron.</pre><pre>Anf. 48  STEFAN ATTEFALL (kds) replik:</pre><pre>Herr talman! Jag tackar för den komplimangen. Jag\r\nskall begrunda den på min semester.</pre><pre>Jag vill också passa på att citera ur Ny demokratis\r\nreservation till dagens betänkande. Där står:\r\n''Utvecklingsbiståndet bör minskas med netto 6,2\r\nmiljarder kronor och omfördelas till förmån för\r\nbl.a. de baltiska staterna.'' Det innebär att vi först\r\nskall halvera biståndet och sedan ta av det som är\r\nkvar och lägga mer av det på de baltiska staterna.\r\nDet innebär en besparing på biståndet till de andra\r\ndelarna av vår värld på 8--10 miljarder kronor.</pre><pre>Vi ställer inte upp på den politiken. Om man bor i\r\nAfrika behöver man hjälp och stöd, men hjälpen\r\noch stödet måste utformas på sådant sätt att de ger\r\nresultat. Det är som ett led i det arbetet som man\r\nskall se Alf Svenssons och kds engagemang och\r\ninsatser på biståndspolitikens område.</pre><pre>Jag vill ta tillfället i akt och tacka Ian Wachtmeister\r\nför hans tid i finansutskottet. Jag brukar ibland säga\r\natt det enda jag kan bli känd för är att jag har suttit\r\nbredvid Ian Wachtmeister i finansutskottet. Det är\r\nalltid något. Tack för den tid som varit!</pre><pre>Anf. 49  JOHAN LÖNNROTH (v) replik:</pre><pre>Herr talman! Man kan ju fundera en del över vad\r\nsom är bakgrunden till det ideologiska närmande\r\nmellan Ny demokrati och kds som vi har bevittnat\r\ni det senaste replikskiftet.</pre><pre>Jag tänkte påminna om en annan välkänd kds:are,\r\nnämligen Jerzy Einhorn. De mest pregnanta\r\ninläggen om långsiktigt sparande, inte minst inom\r\nvården, som jag har tagit del av i medierna har\r\nförfattats av Jerzy Einhorn. Jag skulle gärna vilja\r\nveta vad han tänker i de frågor som vi har diskuterat\r\nhär i dag.</pre><pre>Häromdagen ingrep Yrkesinspektionen på\r\nSahlgrenska sjukhuset i Göteborg och sade att man\r\ninte längre tänkte tillåta att de sjuka låg i\r\nkorridorerna. Jag tror att Stefan Attefall känner till\r\nhur den kommunalekonomiska situationen i\r\nGöteborg ser ut; där genomgår inte bara\r\nsjukvården utan också skolan en djup kris. Apropå\r\ndet här med mörkande, som Stefan Attefall talade\r\nom, skulle jag gärna vilja veta hur han ser på den\r\nkritik som Kjell-Olof Feldt har riktat mot\r\ndubbelspelet när det gäller vården: å ena sidan\r\nbrösttonerna om att slå vakt om de gamlas rätt till\r\nen mänsklig vård och å andra sidan det kalla faktum\r\natt 100 000 anställda i kommuner och landsting --\r\nmånga av dem lågavlönade kvinnor inom vården --\r\nkommer att få gå. Med de resurser ni är villiga att\r\nanslå kommer kvaliteten att försämras; det är ingen\r\nmänsklig vård som kommer att kunna ges med de\r\npengarna.</pre><pre>Kommunförbundet har skrivit brev till oss om att\r\nman vill ha 5 miljarder som kompensation för de\r\nökade kostnader som vi har lagt på kommunerna,\r\nbl.a. genom barnomsorgslagen. Vårdnadsbidraget\r\nskulle enligt Stefan Attefall spara in dessa pengar.\r\nJag har talat med Kommunförbundets\r\nrepresentanter också efter det att beslutet om\r\nvårdnadbidraget fattades. De är enligt vad jag har\r\nförstått inte villiga att dra tillbaka sin skrivelse. Jag\r\ntror inte att kds:arna i Kommunförbundet har\r\nnågon annan mening -- i så fall vill jag ha besked\r\nom det från Stefan Attefall.</pre><pre>Anf. 50  STEFAN ATTEFALL (kds) replik:</pre><pre>Herr talman! Johan Lönnroth hade bevittnat ett\r\nnärmande mellan Ny demokrati och kds. Det enda\r\nnärmande jag har upptäckt är det som vi genomför\r\nnär vi -- Ian Wachtmeister och jag -- sätter oss\r\nbredvid varandra i finansutskottet. Närmare än så\r\nblir det kanske inte heller.</pre><pre>Jerzy Einhorn och Stefan Attefall hyser samma oro\r\nför situationen i vård- och omsorgssektorn, tror jag.\r\nJag har inte upplevt att vi har haft några större\r\nmeningsskiljaktigheter på den punkten.</pre><pre>Vi har problem i en del kommuner. Göteborg är en\r\nsådan kommun. Haninge är ett annat exempel, och\r\ndet finns ytterligare något. Men vi har inte problem\r\nnär det gäller vård och omsorg i de flesta\r\nkommuner i landet. På den punkten kan jag\r\nfaktiskt hålla med Göran Persson om slutsatserna i\r\nhans rapport, där han skriver att han bedömer att\r\nde besparingar som skett inte har orsakat några\r\ngenerella kvalitetsförsämringar i\r\nkärnverksamheterna.</pre><pre>Det är riktigt att vi har problem att hantera\r\nsituationen i vissa kommuner. Men Johan Lönnroth\r\nvet ju också att kristdemokraterna i Göteborg har\r\nsagt nej till de besparingar som föreslagits.\r\nGöteborgs kommun lider av speciella ekonomiska\r\nproblem som beror på många olika faktorer, inte\r\nminst på att man undvek att ta tag i problemen på\r\n80-talet, när det i Göteborgs kommun fanns en\r\nmajoritet som stod Johan Lönnroth mycket nära.</pre><pre>Det parti som Johan Lönnroth hela tiden försöker\r\nfria till men som aldrig bryr sig om att svara på\r\nfrieriet förorsakar en sämre situation i\r\nkommunsektorn -- jag försökte säga det i mitt\r\nhuvudanförande här i kammaren. Johan Lönnroth\r\nborde därför söka sig närmare kristdemokraterna\r\nän socialdemokraterna. Vi har åtminstone uttalat\r\natt vi inte vill försämra det ytterligare.</pre><pre>Jag säger inte att vi har en problemfri utveckling i\r\nalla kommuner, men det här är en situation som\r\nman måste prioritera på lokal nivå, och sedan måste\r\nstatsmakterna följa det mycket noggrant. Vi har ett\r\nnytt kommunalskatteutjämningssystem på gång till\r\nnästa år, och det måste också ta hänsyn till de här\r\nsakerna, inte minst Göteborgs ekonomiska\r\nproblem. Men Johan Lönnroth måste också inse att\r\ndet finns ett stort svart hål i statsfinanserna.\r\nSpringer man förbi den faktorn blir man inte seriös\r\ni diskussionen om kommunernas ekonomi heller,\r\noch det är Johan Lönnroths och Vänsterpartiets\r\nstora problem.</pre><pre>Anf. 51  JOHAN LÖNNROTH (v) replik:</pre><pre>Herr talman! Kds:arna i Göteborg säger nej till\r\nbesparingarna inom vården, och så beter sig\r\nkds:are runt om i kommuner och landsting. Det är\r\nett dubbelspel: Kommunalpolitiskt uttrycker man\r\nen uppfattning, men här i riksdagens uttrycker\r\nkds:arna regeringens linje, vilket är att 100 000\r\nanställda i kommuner och landsting skall avskedas\r\nunder 90-talet.</pre><pre>Vårdnadsbidraget är ingen ekonomisk hjälp för\r\nkommunerna -- tvärtom belastar det\r\nstatsfinanserna och höjer räntorna. Det innebär\r\ndärmed också ökande problem för kommunerna.\r\nDet finns ingen kvinna som frivilligt går från sitt\r\njobb eller lämnar sin barnomsorg för att få dessa\r\npengar i vårdnadsbidrag. De räcker inte till det!</pre><pre>Stefan Attefall tyckte att jag skulle närma mig\r\nhonom och kds. Det är nog ganska svårt, det. Han\r\ntalade om etik och moral; det gör ju kds:arna gärna\r\noch mycket. Jag kom att tänka på ett bibelcitat om\r\natt mannen skall vara sin kvinnas huvud eller\r\nnågonting sådant. Det är flera inslag i just den etik\r\noch moral som kds och Stefan Attefall står för som\r\när mig djupt främmande. Det är t.ex. sådant som\r\nuttrycks genom vårdnadsbidraget och det som\r\nuttrycktes i debatten om partnerskap häromdagen\r\ndär man ville hindra homosexuella människor att få\r\nsina rimliga mänskliga rättigheter.</pre><pre>Detta gör att jag aldrig kommer att kunna närma\r\nmig ett parti som kds. När det gäller många av de\r\nekonomiskpolitiska frågorna och även andra frågor\r\nkan det nog vara ett ganska litet avstånd mellan mig\r\noch Stefan Attefall. Men de djupa moralfrågorna --\r\ndet som handlar om människans frihet och framför\r\nallt kvinnans rätt till frigörelse -- gör att jag aldrig\r\nkommer att kunna närma mig det partiet.</pre><pre>Anf. 52  STEFAN ATTEFALL (kds) replik:</pre><pre>Herr talman! Vi skall kanske inte föra upp debatten\r\npå någon högre teologisk nivå. Jag tycker att Johan\r\nLönnroth noggrannare skall studera det som han\r\nkritiserar och en gång till fundera igenom detta\r\ninnan han uttalar sig kategoriskt.</pre><pre>Johan Lönnroth nämner vårdnadsbidraget. Trots\r\natt Johan Lönnroth anser att vi för en hemsk politik\r\ngentemot kvinnor är det fler kvinnor än män som\r\nröstar på kds. Det kan vara en indikation på att det\r\nkanske inte är så tokigt som Johan Lönnroth tror.</pre><pre>Johan Lönnroth säger att vårdnadsbidraget höjer\r\nräntorna. Det tyder på att han plötsligt tror att\r\noffentliga utgifter kan påverka räntorna. Det är en\r\nintressant insikt som han här försöker utveckla.\r\nDenna insikt kanske vi kan få se mer av i nästa\r\nekonomiskpolitiska motion från Vänsterpartiet.</pre><pre>Självfallet kommer vårdnadsbidraget på\r\nmarginalen -- det handlar om marginalen i och med\r\natt beloppet är ganska lågt -- att kunna påverka\r\nföräldrarna när de exempelvis väljer mellan att vara\r\nhemma någon månad extra med sitt barn eller att\r\ngå ut i förvärvsarbete. De kanske väljer en annan\r\nbarntillsyn än vad de annars skulle ha valt. Det vet\r\nvi inte. Det är intressant att dessa beslut inte skall\r\nfattas av kommunpolitiker utan av föräldrarna\r\nsjälva. Om det får sådana här effekter blir det också\r\npositiva effekter för kommunernas ekonomi. Då\r\nslipper kommunerna kanske att bygga ut någon\r\nannan barnomsorg. De kan behålla en bra kvalitet\r\npå den kommunala barnomsorgen, och de behöver\r\ninte trycka in för många ungar på avdelningarna.\r\nTyvärr kanske många kommuner har fått göra det i\r\nalltför stor utsträckning.</pre><pre>Vi i kds prioriterar annorlunda i kommunerna,\r\nt.ex. när det gäller vård och omsorg, än vi gör\r\ncentralt. Vitsen med det statsbidragssystem som\r\nfinns är att det skall finnas utrymme för en lokal\r\nprioritering. Kristdemokraterna i Göteborg har\r\nvalt en annorlunda inriktning på den kommunala\r\nekonomin än moderaterna, som har\r\nhuvudansvaret, har gjort. Göteborgs kommun har,\r\nsom jag sade, speciella problem. De generella\r\nproblemen ser inte ut som i Göteborg. Det finns,\r\nsom sagt, en\r\nkommunalskatteutjämningsutredning. Den\r\nkommer att lägga fram ett förslag. Jag förväntar\r\nmig att den tar hänsyn till den speciella situation\r\nsom vissa kommuner befinner sig i.</pre><pre>Vi följer självfallet dessa frågor noggrant. Detta är\r\ningenting som vi tycker är enkelt och lätt, men jag\r\nförsökte säga att det är naivt att tro att ökade\r\nutgifter från staten löser alla problem. Det synsättet\r\npräglar tyvärr Johan Lönnroths inlägg och\r\nVänsterpartiets ekonomiska motioner.</pre><pre>Anf. 53  Finansminister ANNE WIBBLE\r\n(fp):</pre><pre>Herr talman! Detta år står Sverige inför två vägval.\r\nDen 18 september står valet mellan en framtidens\r\npolitik som fångar chanserna till framtidsjobb i\r\nframtidsbranscher och en gårdagens\r\nåterställarpolitik som med skatter och regleringar\r\nförstör möjligheterna till nya jobb.</pre><pre>Den 13 november står valet mellan en öppenhetens\r\npolitik, där Sverige är med och formar framtiden i\r\nEuropa, och en maktlöshetens politik, där Sverige\r\nisolerar sig.</pre><pre>Båda dessa val är avgörande för Sveriges framtid.</pre><pre>Det gäller jobben. Vi måste få fram en halv miljon\r\nnya jobb under 90-talet. Det kräver mycket goda\r\nvillkor för företagande och investeringar i Sverige.</pre><pre>Det gäller välfärden. Våra barn och barnbarn skall\r\ninte tvingas betala allt högre skatter för en allt\r\nsämre välfärd. Att stoppa ökningen av statsskulden\r\noch skapa balans i de offentliga finanserna kräver\r\nkraftfulla åtgärder -- som måste vidtas.</pre><pre>Socialdemokraterna lämnade efter sig en ekonomi\r\ni fritt fall. Det var en arbetslöshetsbomb, en\r\nfinanskris och ett budgetunderskott. Därefter har\r\nall kraft inriktats på att angripa problemen och på\r\natt ge Sverige en ny chans. Mycket har uträttats.</pre><pre>Två viktiga steg har tagits för Sveriges deltagande i\r\ndet europeiska samarbetet. EES-avtalet har trätt i\r\nkraft, och förhandlingarna om ett svenskt EU-\r\nmedlemskap har slutförts med ett gott resultat.</pre><pre>Omfattande åtgärder har beslutats för att komma\r\ntill rätta med krisen i de offentliga finanserna.\r\nRiksdagen har fattat beslut om 95 miljarder kronor\r\ni förstärkningar, och en långsiktig plan för att\r\nsanera de offentliga finanserna har lagts fram.</pre><pre>Socialförsäkringarna har lagts om för att stoppa\r\nkostnadsexplosionen, som skapades under\r\nSocialdemokraternas tid, och för att få fram\r\nhållbara regler som uppmuntrar arbete och\r\nsparande.</pre><pre>Villkoren för att starta och driva småföretag har\r\nförbättrats radikalt. Skatten på företagens\r\narbetande kapital -- deras byggnader och\r\nmaskiner -- har tagits bort. Den dubbla skatten på\r\nrisksparande, sparande i företag, har tagits bort.\r\nArbetsrätten har gjorts om, så att småföretagen\r\nskall våga nyanställa.</pre><pre>Att röja upp efter 80-talets ekonomiska haveri har\r\ntagit tid. Men vi ser nu allt fler glädjande tecken på\r\natt en utveckling mot ett ekonomiskt starkt Sverige\r\nfinns inom räckhåll. Politiken ger resultat.</pre><pre>Förbättringarna för småföretagandet, t.ex., har lett\r\ntill en kraftigt ökad framtidstro bland företagare.\r\nDet har tidigare talats om en aktuell enkät som har\r\ngått ut till europeiska småföretagare. Den visar att\r\nde svenska småföretagarna numera är de mest\r\noptimistiska i hela Västeuropa.</pre><pre>Denna optimism ger jobb. Det kom nya siffror från\r\nSCB härförleden som visar att det har skett en\r\nmycket stor ökning av sysselsättningen just i de\r\nmindre företagen. Under det första kvartalet i år\r\nökade antalet anställda i de allra minsta företagen\r\nmed 9 000 personer. Det är nästan en dubbelt så\r\nstor ökning som den i de allra största företagen.\r\nSammantaget fick drygt 25 000 personer under\r\ndenna period nya jobb i de privata företagen. De\r\nmindre och medelstora arbetsställena svarade för\r\nungefär 20 000 av dessa nya jobb. Tre fjärdedelar\r\nav nyanställningarna skedde alltså i de mindre\r\nföretagen.</pre><pre>Jag tycker att detta är mycket bra. Göran Persson\r\ntycker tydligen att det är dåligt med nya jobb i\r\nsmåföretag. Han vill nämligen återgå till de gamla\r\nreglerna, med höjda skatter för företagandet och\r\nstela arbetsrättsregler. Vi vet av erfarenhet att en\r\nsådan återställarpolitik leder fel.</pre><pre>Göran Persson! Jag och många med mig, tror jag,\r\nskulle vilja veta vad det är för fel på en politik som\r\nger fler jobb i företagen. Göran Persson har fått\r\nflera frågor om detta i dag. Hur kan högre skatter\r\nför företagen ge fler jobb? Han har inte kunnat\r\nsvara. Det finns inget svar. Det blir färre jobb.</pre><pre>De många ljuspunkter som finns i ekonomin ger oss\r\nfaktiskt ett ganska stort hopp, men det finns\r\nnaturligtvis också orosmoln. Den senaste tidens\r\nränteutveckling är ett av dem. Den talar ett mycket\r\ntydligt språk. Arbetet med att få ekonomin i balans\r\nmåste fortsätta. Sverige är ju en liten öppen\r\nekonomi som sammanflätas alltmer med\r\nomvärlden. Med den nya elektroniken kan kapital\r\nflyttas sekundsnabbt över gränserna. Sverige har\r\nögonen på sig. Varje misstanke, Göran Persson, om\r\navsteg från en politik för budgetsanering, förbättrat\r\nföretagsklimat och prisstabilitet ger direkt utslag i\r\nhögre räntor.</pre><pre>Det är naturligt att de internationella investerarna\r\nefter den senaste tidens opinionsmätningar har\r\nriktat sina kritiska blickar mot oppositionens\r\nekonomiska program. Vad har de funnit? De har\r\nfunnit ett nej till regeringens saneringsprogram\r\nutan några alternativ, och de har funnit en lång lista\r\npå näringslivsfientliga åtgärder som förstör chansen\r\ntill nya jobb.</pre><pre>Rapporteringen i dagstidningarna och\r\nekonomitidningarna har givit svart på vitt. En icke\r\nobetydlig del av den ränteuppgång som har skett\r\nberor på en oro för att Socialdemokraterna skall\r\nvinna nästkommande val.</pre><pre>Regeringen har, till skillnad från\r\nSocialdemokraterna, en ekonomisk politik med\r\nkonkreta åtgärder som är väl förankrade i\r\nverkligheten. Vi har satt upp ett tydligt mål. På fem\r\når skall vi halvera arbetslösheten, och få de\r\noffentliga finanserna i balans. Det ställer mycket\r\nhårda krav på den ekonomiska politiken. Men det\r\när bara så man kan rädda jobben och välfärden</pre><pre>Vår lösning har tre delar. Den första är ett\r\nmedlemskap i den europeiska unionen. Den andra\r\när ett gynnsamt företagarklimat som ger nya jobb i\r\nden privata sektorn. Den tredje delen är ett\r\nbudgetsaneringsprogram.</pre><pre>Ett gott företagarklimat betyder att det måste löna\r\nsig att arbeta och satsa på företagande. Här vill,\r\nsom jag sade, Socialdemokraterna gå åt rakt\r\nmotsatt håll: höjda marginalskatter och dubbel\r\nskatt på just det sparande i företagen --\r\nrisksparande -- som dessa behöver för att kunna\r\nväxa, investera och ge jobb. Detta är galet!</pre><pre>Herr talman! Den tuffaste uppgift som den\r\nekonomiska politiken står inför under de närmaste\r\nåren är saneringen av de offentliga finanserna. Det\r\nfinns, som det har framgått här under förmiddagen,\r\ntvå sätt att förhålla sig till detta problem.</pre><pre>Det ena sättet är att föra väljarna bakom ljuset och\r\nlåtsas som om problemet inte finns. Det är fegt, och\r\ndet är farligt. Så gör Socialdemokraterna!</pre><pre>Det andra sättet är att ge ärliga och raka besked om\r\nde uppoffringar som kommer att krävas under de\r\nkommande åren. Så gör regeringen -- för att rädda\r\njobben och för att rädda välfärden!</pre><pre>Regeringspartierna har ett saneringsprogram som\r\nomfattar drygt 100 miljarder kronor. Mer än 25\r\nmiljarder är redan beslutade. Av de åtgärder som\r\nberör statsbudgeten återstår ca 45 miljarder kronor.\r\nJag vill något kommentera några av de områden\r\nsom kommer att beröras av de återstående delarna\r\nav programmet. Detta är en uppfordran till Göran\r\nPersson. De som lånar ut pengar till Sverige vet\r\nvilken politik regeringen för, men de vet inte vad\r\nSocialdemokraterna vill. Det skapar oro. Upp till\r\nbevis, Göran Persson! Har ni något program, eller\r\nhar ni inte det? Om ni inte har det, är det stor fara\r\nå färde.</pre><pre>De delar som kommer att beröras av den\r\nbudgetsanering som jag menar är nödvändig är\r\nföljande:</pre><pre>För det första gäller det ålderspensionerna. Det\r\nnuvarande pensionssystemet ger ett årligt\r\nunderskott på ungefär 20 miljarder -- det blir 15\r\nmiljarder efter gårdagens beslut. Så kan det\r\nnaturligtvis inte fortsätta. Det här underskottet kan\r\ntäckas på i princip tre sätt: sänkt pensionsnivå,\r\nhöjda avgifter eller höjd pensionsålder. Min\r\nbedömning är att det kommer att vara nödvändigt\r\natt välja en kombination av dessa åtgärder.</pre><pre>För det andra gäller det förtidspensionerna.\r\nAntalet förtidspensionärer har ökat stadigt under\r\nen mycket lång följd av år. Det är en omänsklig\r\nsituation för de människor som är berörda. Det är\r\nockså helt oacceptabelt ur statsfinansiella\r\nutgångspunkter. I kompletteringspropositionen,\r\nsom behandlas i det betänkande som vi nu\r\ndebatterar, föreslås åtgärder för att strama upp\r\nprövningen för beviljande av förtidspension. Det\r\npågår inom Socialdepartementet ett arbete med\r\nfortsatt översyn av dessa regelsystem. Översynen\r\nomfattar såväl regler och ersättningsnivåer som\r\nrehabiliteringsinsatser.</pre><pre>För det tredje gäller det den offentliga\r\nkonsumtionen. En viktig del av programmet för att\r\nfå balans i de offentliga finanserna är att den\r\noffentliga konsumtionen skall hållas realt\r\noförändrad. Det betyder att kravet på\r\nrationaliseringar inom den offentliga sektorn\r\nkommer att fortsätta för att det skall vara möjligt\r\natt tillgodose medborgarnas önskemål om en bra\r\nservice. Det statsfinansiella önskemålet och kravet\r\ninnebär att det inte kan bli tal om någon ökning av\r\nstatsbidragen till kommuner och landsting under\r\nresten av 1990-talet, inte ens i nominella tal.</pre><pre>För det fjärde gäller det åtgärder för att hindra fusk\r\ni socialförsäkringssystemen. En aktuell\r\nundersökning från Länsstyrelsen i Stockholm visar\r\natt ungefär 70 % av dem som samtidigt fick statlig\r\nlönegaranti och bidrag från Försäkringskassan\r\nfaktiskt fuskade. Det finns också rapporter om att\r\ndet finns personer som jobbar svart samtidigt som\r\nde uppbär a-kasseersättning. Sådant fusk måste\r\nnaturligtvis stoppas. Det är ett bedrägeri mot\r\nvälfärdsstaten. Människor har rätt att kräva att de\r\nskatter de betalar för välfärden skall användas på\r\nett ärligt sätt. Annars riskerar vi att moralen i hela\r\nsamhället undergrävs.</pre><pre>Fusket skall stoppas, och därför håller\r\nRiksrevisionsverket på regeringens uppdrag på att\r\nkartlägga omfattningen av missbruket inom\r\nsocialförsäkringssystemet och skall lägga fram\r\nförslag till motåtgärder.</pre><pre>Andra områden som kommer att bli föremål för\r\nbesparingar är sjuk- och arbetsskadeförsäkringen,\r\narbetslöshetsförsäkringen och bostadssektorn.\r\nInom sjuk- och tandvården blir det nödvändigt att\r\nhöja en del avgifter.</pre><pre>Slutligen kommer det att krävas åtgärder för att\r\nförstärka budgetens inkomstsida. Det gäller höjda\r\nmiljöskatter, breddad bas för momsen, ett nytt\r\nsystem för fastighetstaxering och en kraftig ökning\r\nav effektiviteten i skatteindrivningen.</pre><pre>Denna lista är mitt tydliga besked till svenska\r\nfolket: På det här viset kan vi få bort\r\nbudgetunderskottet. Visst är det tufft! Åtgärderna\r\nkommer att beröra oss alla. Men bördorna kommer\r\natt fördelas rättvist. De välbeställda i samhället\r\nskall bidra med mer än de som har små eller inga\r\nekonomiska reserver.</pre><pre>Om man säger nej till ett sådant här program,\r\nbetyder det att man säger ja till en dold och djupt\r\norättfärdig fördelningspolitik. Om vi inte får balans\r\ni de offentliga finanserna, kommer växande\r\nräntekostnader att bryta ner välfärden, minska\r\nföretagens investeringsvilja och möjligheterna till\r\nfler jobb. Det kommer att permanenta\r\narbetslösheten och inte minst\r\nlångtidsarbetslösheten. Våra barn och barnbarn får\r\nenbart skulder i arv. Det är en väldigt orättvis\r\npolitik.</pre><pre>Men Göran Perssons politik, såsom den har\r\nbeskrivits i dag och vid tidigare tillfällen i\r\nreservationer och motioner här i riksdagen -- dvs.\r\nett nej till ett program för att få balans i de\r\noffentliga finanserna --, galopperar statsskulden,\r\nGöran Persson! Tillväxten minskar och jobben blir\r\nfärre. På bara några år skulle skulden öka med mer\r\nän 450 miljarder kronor! Bara räntorna på denna\r\nskuldökning, dvs. räntor utöver dem vi har i dag, är\r\nmer än 40 miljarder kronor. Hur skall de pengarna\r\ntas fram? Göran Persson kan inte göra anspråk på\r\natt vara en seriös debattör i den ekonomiska\r\npolitiken när han inte har något svar på frågan om\r\nstatsskulden.</pre><pre>Herr talman! I dag är det skolavslutning, och\r\nmånga barn får sina terminsbetyg. Också Sverige\r\nfår betyg! Skillnaden är att Sverige betygsätts varje\r\ndag av de placerare som har till uppgift att låna ut\r\npengar. De vet vad regeringen vill göra åt\r\nstatsskulden. De vet att vi klarar av det -- vi har\r\nredan klarat av 95 miljarder. Detta är väl känt. Men\r\nde vet inte vad oppositionen vill göra -- de vet inte\r\nvad Göran Perssons parti vill. Göran Perssons parti\r\nsaknar program för att få balans i de offentliga\r\nfinanserna. Göran Perssons parti saknar en politik\r\nför att komma till rätta med statsskulden. Det är\r\nnaturligt att detta skapar oro. Det går ut över\r\nboendet och de arbetslösa.</pre><pre>Så upp till bevis, Göran Persson! Det har funnits\r\nmånga tillfällen under dagens debatt att tala om vad\r\nni skall göra åt statsskulden. Hur skall ni få balans\r\ni de offentliga finanserna?</pre><pre>Herr talman! Regeringens politik är en politik för\r\nframtiden och för rättvisan. Det är en politik som\r\nvågar ta itu med de svåra frågorna. Det är en politik\r\nsom ger Sverige nya jobb och som ger våra\r\nmedborgare en välfärd som de kan lita på.</pre><pre>Det är en bra politik. Det är viktigt att den får\r\nfortsätta -- för jobbens och för välfärdens skull!</pre><pre>(Applåder)</pre><pre>Anf. 54  GÖRAN PERSSON (s) replik:</pre><pre>Herr talman! På något sätt måste jag trots allt\r\nuttrycka min beundran för finansministern.\r\nKrampaktigt slutar hon sitt anförande hon med att\r\nsäga att det är en politik för rättvisa och arbeten.\r\nJag tror att de allra flesta som har följt Anne\r\nWibbles insatser vet att politiken har lett åt rakt\r\nmotsatt håll. Det imponerar inte att så här på slutet\r\nförsöka gaska upp sig och angripa oppositionen på\r\ndet sätt som fru Wibble gjorde alldeles nyss.</pre><pre>Fru Wibble har varit borta ur debatten någon\r\nmånad, vi har inte hört så mycket från henne. Så\r\ndyker hon upp i dag beledsagad av sin\r\nstatssekreterare som också skrivit en debattartikel\r\nsom har en underton att det blir en\r\nsocialdemokratisk regering i höst. Det är\r\nsocialdemokraterna som skall visa\r\nregeringsprogram och regera. Ni ger upp väldigt\r\nlätt, måste jag säga.</pre><pre>Ni regerar ju i 100 dagar till. Utlandet behöver en\r\nsvensk regering också under den perioden. När nu\r\nräntorna har stigit och man har krävt besked vilken\r\npolitik som skall möta den utvecklingen trodde vi\r\natt vi skulle få svar. Socialdemokratin har visat sitt\r\nprogram. Det har vi gjort i motioner och i\r\nutskottsarbetet. Det finns att läsa. Men det är ni\r\nregerar, det är ni som betygsätts.</pre><pre>Fru Wibble har skrivit en artikel i Dagens Nyheter.\r\nJag har ställt frågor i dag, det har finansministern\r\nhört. Hon berömmer sig om att ha en plan. När\r\ndebatten är slut är den planen pulvriserad av de\r\nandra figurerna i Jönssonligan som står för planen.\r\nDet började med Per-Ola Eriksson som tog avstånd\r\nfrån höjningen av pensionsåldern. Det var väl\r\nmotiverat därför att vi där har en uppgörelse. Det\r\nfortsatte med Attefall, den andre mannen i ligan,\r\nsom säger att man inte kan ge sig på\r\negenavgifterna -- för att inte tala om Tobissons\r\navfärdande av skattehöjningar som insinuationer\r\nsom moderaterna inte skulle kunna pådyvlas.\r\nAvslutningvis säger Leijonborg att här står\r\ningenting nytt, allt detta har vi sagt förut.</pre><pre>Vadan denna uppvisning, fru finansminister, i\r\ndebattskrivandets konst om det inte var någonting\r\nkvalitativt nytt som skulle presenteras? Visst finns\r\ndet ett nytt inslag i artikeln. Det är lätt att se. Det\r\nfinns ett tufft och hjärtlöst drag. Man pekar ut vissa\r\ngrupper som man skall ta av, utan förståelse för att\r\ndet ni har gjort har gjort dem totalt omotiverade att\r\nmedverka i en sanering för statsfinanserna. Var\r\nfinns förståelsen för fördelningspolitiken? Vad\r\nfinns bakom det hjärtlösa? Där ligger det\r\nsocialliberala tillkortakommandet.</pre><pre>Anf. 55  Finansminister ANNE WIBBLE\r\n(fp):</pre><pre>Herr talman! När jag lyssnar på Göran Persson kan\r\njag inte låta bli att tänka på en annan lagom tjock\r\nman i sina bästa. Han heter Karlsson på taket.\r\nKarlsson tycker själv att han är världens bästa på\r\nallting. Han är världens bästa ångmaskinskötare.\r\nMen när han skall sätta i gång lillebrors ångmaskin\r\nexploderar den.</pre><pre>Göran Persson tycker säkert att han skulle bli\r\nvärldens bästa finansminister om han fick chansen.\r\nMen precis som det är med Karlsson på taket är det\r\nmed Persson på taket. Utan saneringsprogram,\r\nutan ekonomisk politik exploderar statsskulden.\r\nMed de förslag som finns om höjd skatt på nya jobb\r\nexploderar arbetslösheten.</pre><pre>Astrid Lindgren skriver ganska finurliga sagor. Det\r\nfinns alltid ett litet uns av allvar i botten. Sagan om\r\nKarlsson på taket visar att gott självförtroende inte\r\nräcker hela vägen. Jag undrar om Göran Persson\r\nkommer ihåg det.</pre><pre>På förmiddagen i dag kom ett pressmeddelande\r\nsom visar att Göran Persson tycker illa om alla\r\nföreslagna åtgärder för att få balans i de offentliga\r\nfinanserna. Alla förslag som jag har nämnt är\r\nGöran Persson emot. Vad vill ni då göra?</pre><pre>Göran Persson visade nyligen upp en löpsedel. Jag\r\nhar låtit konstruera en löpsedel som visar hur en\r\nlöpsedel skulle se ut med Göran Perssons politik:\r\nblankt, vitt, tomt, ingenting -- väldigt upplysande\r\nför väljare och dem som bekymrar sig för svensk\r\nekonomi. Detta är faktiskt oärligt, Göran Persson.</pre><pre>Man kan naturligtvis resonera rent logiskt och\r\nfundera över vad socialdemokraterna skulle kunna\r\ntänka sig att göra. Det första är att spara på\r\nnågonting annat än det jag har föreslagit. Man kan\r\nspara på de handikappade, barnbidragen,\r\nbiståndet, inom flyktingpolitiken osv. Är det detta\r\nGöran Persson menar? Då räcker det inte att säga\r\nnej till vårnadsbidraget. Där handlar det om 2\r\nmiljarder. Här fattas det ganska många miljarder.\r\nÄr det detta som Göran Persson skall spara på?</pre><pre>Man kan fortsätta skattehöjningspolitiken. 45--50\r\nmiljarder i ökad skatt tar död på allt nyföretagande\r\ni landet. Då försvinner jobben, knäcks ekonomin\r\noch permanentas arbetslösheten. Är det detta\r\nGöran Persson menar?</pre><pre>Den tredje varianten rent teoretiskt är att göra\r\ningenting. Det är det som de flesta som har tittat\r\npå den socialdemokratiska politiken bedömer som\r\nmest sannolikt. Det betyder att statsskulden\r\ngalopperar. Risken för att Göran Persson --\r\nvärldens bästa Persson -- skulle få chansen att\r\nförverkliga detta tomma budskap skapar i dag\r\nproblem för boende och arbetslösa. Nu måste\r\nGöran Persson tala om vad han vill göra för att få\r\nbalans i de offentliga finanserna.</pre><pre>Anf. 56  GÖRAN PERSSON (s) replik:</pre><pre>Herr talman! Vi har hört världens värsta Wibble\r\nlägga ut texten om det förträffliga med hennes egen\r\npolitik. Jag saknar ett besked. Står regeringen\r\nbakom den plan som Anne Wibble stort lanserar i\r\ndagens morgontidning? Är det regeringens plan?\r\nVad har i så fall de ledamöter här i kammaren som\r\nföreträder andra inslag i fyrpartiregeringen haft för\r\nmandat attt tala? Förstår fru Wibble vilket intryck\r\ndet ger till dem som skall bedöma den svenska\r\nekonomiska politiken och er handlingskraft att\r\nfinansministern på riksmötets näst sista dag\r\nlanserar en plan som de övriga regeringspartierna\r\ntar avstånd ifrån?</pre><pre>Vi har ögonen på oss, sade Anne Wibble. Ja, det\r\nhar vi. Jag är ganska säker på att det som Anne\r\nWibble har visat upp här i dag kommer att vara\r\nnågonting som inte stärker förtroendet för Sverige.\r\nTvärtom kommer det att understryka den enkla\r\nvalpropagandans karaktär.</pre><pre>Så om första sidor. Jag tänker faktiskt så\r\nsmåningom fylla Expressens första sida med\r\nrubrikord, men jag kommer aldrig -- det kan jag\r\nförsäkra Anne Wibble -- att stå för en politik som\r\nfår en första sida med rubriken: Nu skall de gamla\r\nbetala krisen.</pre><pre>Förstår fru Wibble det utmanande i den\r\nfördelningspolitiken? Det har varit kärnan i mitt\r\nangrepp på regeringen. Det har jag ännu inte fått\r\nnågot svar på.</pre><pre>Vi socialdemokrater ha lanserat en ekonomisk\r\npolitik som utgår från att stötta tillväxten, att pressa\r\ntillbaka arbetslösheten, minska trycket på de\r\noffentliga utgifterna genom att förbättra\r\nsysseslsättningen. Vi menar att de jobben skall\r\nskapas i näringslivet. Vi menar också att det skall\r\nske genom en bolagsbeskattning som vi var överens\r\nom i samband med skattereformen. Vi vill inte ha\r\nen höjd bolagsbeskattning, som regeringen föreslog\r\nförra året för att kunna sänka kapitalskatterna. Det\r\när så det ligger till.</pre><pre>Vi har också lanserat kraftiga besparingar i\r\njordbruk, i försvar, vårdnadsbidrag m.fl.\r\nskattejusteringar som gör att vi får bättre\r\nbudgetsaldo än regeringen. Vi socialdemokrater\r\nhar en gång förut tagit hand om en söderkörd\r\nfolkpartistisk ekonomi. Jag tror att vi får göra det\r\nen gång till. Det blir svårare den här gången, men\r\nfolk vet att vi har gjort det förut, och vi skall göra\r\ndet igen.</pre><pre>Anf. 57  Finansminister ANNE WIBBLE\r\n(fp):</pre><pre>Herr talman! Låt med börja med det sista Göran\r\nPersson tog upp. Det var struntprat. Göran Persson\r\nvet mycket väl att hans egen motion angående nästa\r\nbudgetår innebär ett större underskott än enligt\r\nregeringens förslag. Problemet är dessutom att det\r\ninte för ett enda budgetår därefter finns något\r\nförslag. Det saknas helt. Det finns inget program\r\nför att få balans i de offentliga finanserna. Så här\r\ntomt och blankt ser det ut! Det innehåller noll och\r\ningenting.</pre><pre>Låt oss sedan diskutera pensionerna. Gärna det.\r\nDet står i den proposition och i det betänkande som\r\nSocialdemoraterna står bakom -- vars förslag\r\nSocialdemokraterna här i kammaren röstade för i\r\ngår eller om det var i förrgår -- att dagens\r\npensionssystem har ett stort underskott. Detta\r\ninnebär att alla partier som röstade för förslaget är\r\növerens om att det kan komma att krävas åtgärder.\r\nGöran Persson har själv varit med om att tillsätta\r\nen del ekonomiska representanter i en arbetsgrupp\r\nsom just har räknat fram att det är helt nödvändigt\r\nmed åtgärder.</pre><pre>Rent teoretiskt kan man tänka sig -- försök nu att\r\nen enda gång tänka teoretiskt, Göran Persson -- att\r\ndet finns tre varianter. Man kan höja avgifter, man\r\nkan sänka utgifter och man kan höja\r\npensionsåldern. Några andra variationer för att\r\nminska utgifterna och få balans i pensionssystemet\r\nfinns inte. Antingen minskar man utgifterna eller\r\nockså höjer man inkomsterna.</pre><pre>Den fråga som Göran Persson måste svara på är: Är\r\nGöran Persson beredd att göra någonting åt detta?\r\nTänker han att låta underskottet fortsätta vidare?\r\nEller skall han ta till någon annan sorts Karlsson på\r\ntakets kuckelimuckmedicin, som består av en\r\nmassa godis som inte hjälper, men som han tror att\r\nhan skall kunna hitta för att bli av med detta\r\nunderskott? Göran Persson har själv röstat för\r\npåståendet att det fattas pengar och att man måste\r\ngöra någonting åt detta. Då vill jag säga: Upp till\r\nbevis! Våga tala om någonting, Göran Persson! Min\r\nbedömning är att det kommer att krävas åtgärder\r\nbåde på utgiftssidan och på inkomstsidan för att\r\nåstadkomma balans.</pre><pre>Sedan sade Göran Persson några konstiga ord om\r\nföretag. Låt mig då göra följande påstående: Jag\r\nhar aldrig träffat på något enda företag som inte\r\nsköts av en företagare. Har Göran Persson träffat\r\npå något företag som inte drivs av en företagare?\r\nGenom att Göran Persson vill höja skatten för\r\nföretagarna -- människorna, idégivarna,\r\ninnovatörerna -- förstör han företagens möjligheter\r\natt investera och erbjuda jobb. Göran Persson har\r\nen chans till att tala om hur han skall få balans i de\r\noffentliga finanserna.</pre><pre>Anf. 58  JOHAN LÖNNROTH (v) replik:</pre><pre>Herr talman! Jag har ingen Expressen att vifta med,\r\nutan jag har bara den här boken. Det börjar bli litet\r\nsvårt att lyfta upp den. Det är kanske bäst att säga\r\natt jag inte på långa vägar håller med om allt som\r\nstår i den. Kjell-Olof Feldt har en formulering\r\nbeträffande regeringens planer att spara in på\r\nkommunerna, en besparing som inte regeringen\r\nsjälv skall genomföra utan det är\r\nkommunpolitikerna som skall genomföra den.</pre><pre>Kjell-Olof Feldt skriver att man starkt kan\r\nmisstänka att finansministern själv inte har en aning\r\nom vilka rationaliseringsmöjligheter som finns och\r\nvar besparingarna kan ske.</pre><pre>Det är inte riktigt som finansministern säger att\r\nNathalieplanens sparande i huvudsak går ut över\r\nden privata konsumtionen. Relativt sett är det\r\nskolan, vården och omsorgen som får ta den i\r\nsärklass största smällen. 100 000 anställda, de flesta\r\nlågavlönade kvinnor, får gå ut i arbetslöshet.</pre><pre>Att de nominella statsbidragen inte får öka är\r\nfullständigt ointressant. Det handlar inte om det.\r\nStatsanslagen minskar dramatiskt, samtidigt som\r\nkommunernas skatteinkomster ökar. Om\r\nfinansministern skall klara att sparka 100 000\r\nkommunanställda måste finansministern dra in\r\noerhört mycket mera pengar från kommunerna.\r\nHär ger inte finansministern något besked. Hon\r\nmörkar.</pre><pre>Jag vill ta upp en sak till. Tänk teoretiskt, sade\r\nfinansministern till Göran Persson. Jag skulle gärna\r\nvilja att också finansministern gjorde det när det\r\ngäller det här med jobben och skatterna. Det är\r\nriktigt att sänkta skatter ger fler jobb, om man\r\ntänker rent teoretiskt i en modell som endast\r\ninnehåller dessa två storheter, skatter och jobb.\r\nMen nu är det hela betydligt mera komplicerat.</pre><pre>Ofinansierade skattesänkningar av den typ som ni\r\ngenomför leder till större underskott, höjda räntor,\r\nlägre investeringar och färre jobb.</pre><pre>Finansministern måste kunna svara på frågan:\r\nVarför skall man sänka en av världens lägsta\r\nföretagsskatter ännu mer?</pre><pre>Anf. 59  Finansminister ANNE WIBBLE\r\n(fp):</pre><pre>Herr talman! Det finns ett stort antal synpunkter i\r\nKjell-Olof Feldts bok som jag har stor förståelse\r\noch sympati för. Det är bara synd att han kom på\r\ndem litet sent. Det finns några synpunkter som jag\r\nalls inte delar. En av dessa hänger samman med den\r\npassus som Johan Lönnroth läste upp, vilken\r\ninnebär en ökande central dirigering av\r\nkommunerna. Det strider mot min värdering av att\r\ndet är viktigt med kommunal självstyrelse.</pre><pre>Det som Feltdt beskriver i sin bok, och som Johan\r\nLönnroth tydligen instämmer i, är att man här i\r\nriksdagen i Stockholm skall ange exakt hur var och\r\nen av de 290 kommunerna och -- som jag\r\nförmodar -- de 24 landstingen skall bete sig. Man\r\nskall alltså ange exakt hur kommunerna skall få\r\nfram de olika tjänster som medborgarna behöver.\r\nJag tycker inte om sådan centralstyrning. Därför\r\nhar vi ändrat systemet för statsbidragen till\r\nkommunerna. Vi ger numera alla pengarna i en\r\npåse. Men jag vet att Vänsterpartiet är emot detta.\r\nNi vill centralstyra. Men, som sagt, jag delar inte\r\nden uppfattningen. Kommunerna och landstingen\r\nsjälva är bäst skickade att fälla det avgörandet. Rätt\r\nmycket av beslutsfattandet skall sedan ut också till\r\nde enskilda människorna hemma vid köksborden.</pre><pre>Sedan tog Johan Lönnroth upp ett påstående om\r\nsambandet mellan skatter och jobb. Här kan man\r\nsäkert föra långa och intressanta resonemang. Om\r\nman tittar på den svenska utvecklingen av\r\nsysselsättningen under de senaste 40--50 åren har\r\ndet i detta land förts en viss sorts skattepolitik som\r\nhar tvingat upp skatterna framför allt för\r\nnäringslivet och de privata företagen. Resultatet\r\nhar blivit att antalet jobb i den privata sektorn nu\r\när precis detsamma som det var 1950! Detta är ju\r\nett av de stora problemen i svensk ekonomi, att vi\r\nhar för få jobb i den privata sektorn.</pre><pre>Alla, utom möjligen Johan Lönnroth, inklusive\r\nsocialdemokratin tycks nu vara överens om att det\r\när från den privata sektorn som de nya jobben\r\nmåste komma. Men då kan man inte, som Johan\r\nLönnroth föreslår, tro att det bara går att önska att\r\ndessa nya jobb skapas om man går tillbaka till den\r\ngamla skattehöjningspolitiken. Det är bara ett\r\nönsketänkande. Dessutom strider det mot de\r\nsenaste 40--45 årens erfarenhet. Det är bara larv,\r\nkort sagt.</pre><pre>Vad som krävs för att vi skall få fram de nya jobben\r\när att vi har bra villkor för företag och företagande.\r\nDet går inte med Johan Lönnroths politik.</pre><pre>Anf. 60  JOHAN LÖNNROTH (v) replik:</pre><pre>Herr talman! Jag begriper ärligt talat inte varifrån\r\nfinansministern har fått detta med att Feldt i sin bok\r\nskulle tala för centralstyrning av kommunerna. Det\r\nfinns inte ett ord om det. För övrigt är inte heller\r\njag anhängare av något slags statlig centralstyrning\r\nav kommunerna.</pre><pre>Vad Feldt däremot talar om är i princip samma sak\r\nsom Kommunförbundet talar om i ett brev till\r\nfinansutskottet, där också Anne Wibbles\r\npartikamrater, folkpartisterna, har varit med och\r\nställt sig bakom. Kommunförbundet kräver att när\r\nvi här i riksdagen fattar beslut och när regeringen\r\nlägger fram förslag som leder till att kommunerna\r\nfår ökade kostnader, då skall vi ta ansvaret och\r\nanvisa finansiering. Kommunförbundet säger att de\r\nsenaste besluten som har fattats innebär att man\r\nmåste ha ytterligare 5 miljarder. Också Anne\r\nWibbles partikamrater, exempelvis Rune\r\nZachrisson i Göteborg, står bakom kravet. De\r\nväntar på ett svar. Ni ägnar er åt ett dubbelspel och\r\nskjuter över ansvaret till kommunpolitikerna, som\r\nförsöker att bolla tillbaka det till er.</pre><pre>Anne Wibble talade om de privata jobben på 50-\r\ntalet. Det är klart att det behövs fler jobb också i\r\nprivat sektor i dag, men att jämföra med 50-talet är\r\nganska ointressant. Man kan ju fråga sig: Vem\r\nkunde på 1800-talet tro att det skulle räcka med att\r\n5 % av befolkningen skulle producera\r\njordbruksprodukterna 100 år senare?</pre><pre>Vi går mot en utveckling, där varuproduktionen\r\nkräver en allt mindre andel av den samlade\r\narbetskraften, beroende på datorisering osv. Skall\r\nman skapa Europas bästa skola och en mänsklig\r\nvård för det ökande antalet mycket gamla\r\nmänniskor, måste detta få ta dels en ökad andel av\r\ndet nationella arbetet, dels en ökande andel av\r\nnationalinkomsten. Det kommer vi inte ifrån,\r\nAnne Wibble, oavsett olika ideologier.</pre><pre>Vänsterpartiet har lagt fram ett förslag som innebär\r\nden starkaste budgeten av samtliga partiers i denna\r\nriksdag. Finansdepartementet får gärna granska\r\nförslaget i varje detalj och motsäga detta. Vi inser\r\natt man utan en sanering av de statliga finanserna\r\ninte klarar vare sig jobben eller rättvisan.</pre><pre>Anf. 61  Finansminister ANNE WIBBLE\r\n(fp):</pre><pre>Herr talman! Den regel som Johan Lönnroth tog\r\nupp först är en väldigt bra regel. Vi har infört den\r\nunder denna mandatperiod. Den har icke funnits\r\ntidigare under ett långt socialdemokratiskt\r\nmaktinnehav. Det är en regel som just säger att om\r\nstaten, riksdagen, bestämmer att kommunerna\r\nskall göra något ytterligare eller annorlunda, skall\r\nstaten också skicka mer pengar. Om någon uppgift\r\ntas bort, kan man minska beloppet. Regeln kallas\r\nför finansieringsprincipen. Det var på ett tidigare\r\nstadium mycket diskussion om detta i\r\nkommunerna, eftersom man tyckte att det tidigare\r\nsystemet var orättvist. Nu har vi denna regel, och\r\nden finns stadfäst i dagens betänkande.</pre><pre>Kommunförbundet är den organisation som skall ta\r\ntill vara kommunernas intressen på bästa sätt.\r\nRiksdag och regering har litet annorlunda\r\nbedömningar om de exakta effekterna av de olika\r\nförslagen. Men i allt väsentligt är regeln om\r\nfinansieringsprincipen en mycket stor framgång för\r\nsäkerheten i den kommunala politiken. Den\r\ninnebär faktiskt en klar förbättring för\r\nplaneringsförutsättningarna.</pre><pre>Johan Lönnroth, som i och för sig är intressant att\r\ndiskutera med men som på väldigt många\r\ngrundläggande punkter skiljer sig från mig när det\r\ngäller värderingarna, tycks utgå från att man bara\r\nkan uppnå bättre resultat om man sätter till mera\r\nresurser eller pengar.</pre><pre>Men det är faktiskt inte så, Johan Lönnroth, därför\r\natt vad man får ut av en viss mängd insatta resurser\r\nberor faktiskt på hur människorna använder dessa\r\nresurser. Om människor är kreativa och hur ett\r\njobb är organiserat påverkar också kvaliteten och\r\nden mängd service som blir resultatet. Det fungerar\r\npå ungefär samma sätt som med två olika\r\nfotbollslag. De har på ett ungefär lika mycket\r\nresurser från början, samma antal spelare, samma\r\nsorts skor och bollen har de gemensamt etc., men\r\nändå är det oftast något lag som vinner. Detta beror\r\nju på hur samarbetet fungerar och hur människors\r\nkunskaper och förmåga används. Detta glömmer\r\nJohan Lönnroth, men lyckligtvis är det väldigt\r\nmånga andra som kommer ihåg det.</pre><pre>Herr talman! Låt mig avslutningsvis få säga att det\r\ngör mig ännu mer nervös, om Johan Lönnroths\r\npolitik skall ha någon sorts inflytande över en\r\npolitik som Göran Perssons parti eventuellt skulle\r\nkomma att genomföra. Det tror jag skulle förvärra\r\nläget ytterligare just för dem som jag tror att Johan\r\nLönnroth ömmar för, nämligen de som inte har\r\nnågra jobb men som vill ha jobb.</pre><pre>Anf. 62  IAN WACHTMEISTER (nyd)\r\nreplik:</pre><pre>Herr talman! Om några timmar är jag åter\r\nföretagare. Men jag är fortfarande riksdagsman i\r\ndetta ögonblick. Jag kan från företagarvärlden\r\nberätta att den största nyttan för företagen gör\r\npolitikerna genom att hålla sina långa fingrar borta\r\nfrån dem så mycket som möjligt.</pre><pre>Småföretagen är optimistiska i dag, sade\r\nfinansministern. Ja, det är de, därför att de har jobb\r\noch därför att exportindustrin går bra. Det beror på\r\natt det finns en högkonjunktur och att vi har en\r\nflytande krona. Detta är inte direkt regeringens\r\nförtjänst, för att uttrycka sig något milt.</pre><pre>Däremot är det nu regeringens och riksdagens\r\nuppdrag att göra något i storleksordning två gånger\r\nNathalieplanen för att få ordning på aktiebolaget\r\nSveriges affärer, för de är era affärer. Min fråga till\r\nfinansministern är: Är hon beredd att väsentligt\r\nvässa Nathalieplanen, om hon skulle förbli\r\nfinansminister under nästa fyraårsperiod?</pre><pre>Jag tycker att man skall lära av sina misstag, som\r\ndet heter. Det är ju snyggt och prydligt för oss alla.\r\nDärför tycker jag att det borde vara en självklarhet\r\nför den sittande regeringen, som är ansvarig för det\r\nsom har skett nu, att tillsätta en haverikommission\r\nför att verkligen utreda vad det var som hände och\r\nvad det kostade när valuta- och räntepolitiken gick\r\növer styr under svarta november 1992. Den\r\nkraschen slutade inte lika lyckligt som den noggrant\r\nutredda JAS-kraschen, där planet åtminstone inte\r\nlandade så att en massa folk gick åt. Men kraschen\r\ni november 1992 var mycket stor.</pre><pre>Jag har en fråga till, men jag vill nu i första repliken\r\nbegränsa mig till dessa två frågor: Är\r\nfinansministern beredd att väsentligt vässa\r\nNathalieplanen framöver? Fråga nummer två: Vore\r\ndet inte skäligt att tillsätta en haverikommission för\r\ndet största finansiella haveriet i Sverige?</pre><pre>Anf. 63  Finansminister ANNE WIBBLE\r\n(fp):</pre><pre>Herr talman! Jag besvarar den andra frågan först.\r\nJag tror att man löser relativt få problem av det här\r\nslaget genom utredningar. Det känns inte angeläget\r\natt tillsätta en ny utredning för just detta syfte.</pre><pre>Som Ian Wachtmeister förhoppningvis vet är\r\nNathalieplanen nu förstärkt och tidigarelagd just\r\ndärför att regeringen och jag bedömer att det krävs\r\nen betydande säkerhetsmarginal i arbetet med att\r\nfå ordning på de offentliga finanserna. Man kan\r\ninte förlita sig på en lång period av mycket snabb\r\ntillväxt, som av många olika skäl är mycket\r\nönskvärt, inte minst för att få fram jobben och få\r\nner arbetslösheten. Men för att ha litet extra\r\nsäkerhetsmarginal i arbetet med de offentliga\r\nfinanserna har vi skärpt Nathalieplanen. Detta\r\nutgår jag från att Ian Wachtmeister vet, eftersom\r\nhan har gjort en poäng av att han har varit med vid\r\nalla sammanträden i finansutskottet, där frågan har\r\nbehandlats.</pre><pre>Det innebär att Nathalieprogrammet, som det är\r\nutformat, uppfyller kraven på att i relation till hela\r\nekonomin få statsskulden i balans, dvs. att få bort\r\nbudgetunderskottet. Man kan naturligtvis aldrig\r\nvara helt säker på vad som händer i omvärlden. Om\r\ndet händer något konstigt, får man diskutera läget\r\ni den situationen. Men enligt bedömningarna om\r\nvärldskonjunktur etc., som OECD och en del\r\nandra internationella organisationer nyligen har\r\nräknat upp, är programmet det som är nödvändigt\r\noch tillräckligt för att nå målet balans i de offentliga\r\nfinanserna. Detta är mitt svar.</pre><pre>Anf. 64  IAN WACHTMEISTER (nyd)\r\nreplik:</pre><pre>Herr talman! Jag tackar för svaren. För det första\r\när det aldrig snyggt att skyla över det som har\r\ninträffat, och det är inte heller särskilt effektivt. Jag\r\ntycker att de som satt vid rodret tvärtom borde\r\ninitiera en undersökning om vad det var som hände\r\noch vad det kostade.</pre><pre>För det andra är det min absoluta uppfattning att\r\nNathalieplanen inte är tillräcklig, inte heller den\r\nförstärkta upplagan av den. Trots Anne Wibbles\r\nglädjekalkyler fortsätter statsskulden att\r\nexplodera, eller i varje fall att galoppera.</pre><pre>Sedan har jag en annan fråga: Vad har vi lärt av\r\nbankkrisen? Bankstödet var ju alla tiders för\r\nbankerna och kostade runt 60 miljarder -- oändliga\r\nbelopp.</pre><pre>Det var trevligt, och nu har bankerna kommit i\r\ngång. Borde inte detta stöd ha villkorats? Borde\r\ninte bankstödet ha kunnat ge någonting tillbaka till\r\ndem som betalat det, till alla medborgarna? Skulle\r\nvi inte kunnat ha vanlig ''profit sharing'' -- ni som\r\nhär inne gärna talar om företagsamhet -- de som tar\r\nriskerna får också vara med och ta vinsterna? I det\r\nhär fallet tog skattebetalarna alla riskerna, men de\r\nfick inte vara med på vinsterna när dessa kom.</pre><pre>Tycker inte finansministern, så här i efterhand, att\r\ndet hade varit ganska bra att villkora bankstödet\r\nbättre än man gjorde? För fru finansministern är väl\r\nändå inte lika ofelbar som världens bästa Persson?</pre><pre>Anf. 65  Finansminister ANNE WIBBLE\r\n(fp):</pre><pre>Herr talman! Frågan om statsskulden och dess\r\nsanering tycker jag kunde ställas med något större\r\nlegitimitet från Ian Wachmeister om det inte vore\r\nså att han och hans partivänner hade medverkat till\r\nett stort antal utgiftsökningar vid sitt\r\nknapptryckande här i kammaren. Det känns något\r\nsent påkommet.</pre><pre>Frågan om bankstödet är naturligtvis oerhört\r\ncentralt för många företags framtid. Det har kostat\r\nväldigt mycket pengar att ha kvar ett säkert och\r\nstabilt betalningssystem och\r\nkreditförsörjningssystem, ungefär 60 miljard\r\nkronor. Jag menar att det har varit värt det. Annars\r\nhade många småföretag gått omkull, många\r\nmänniskor, pensionärer och andra, hade fått se sina\r\nsparmedel försvinna, utländska låntagare hade\r\nblivit mycket upprörda.</pre><pre>Min bedömning är att vi kommer att kunna få\r\ntillbaka en del av dessa insatta pengar. Exakt hur\r\nmycket är svårt att avgöra, och tidpunkten är också\r\nsvår att avgöra. Men det är en bedömning som\r\nockså har kommit från de berörda myndigheterna,\r\natt det till skattebetalarna kan komma tillbaka en\r\nicke obetydlig del. De pengarna är, kan jag försäkra\r\nIan Wachtmeister -- eftersom de är okända till sin\r\nstorlek och till sin tid -- inte inräknade i\r\nNathalieprogrammet. Det blir ett extra\r\npåskyndande av budgetsaneringen när dessa\r\npengar kommer.</pre><pre>Ett första steg kan antagligen tas i samband med en\r\nprivatisering av Nordbanken så småningom. Det är\r\nockså ett sätt att få tillbaka statligt insatta pengar\r\ndär.</pre><pre>Det är alltså mycket viktigt att medborgarna\r\nkänner att de faktiskt får så mycket som möjligt\r\ntillbaka och att de insatta medlen inte används för\r\nfallskärmsbetalningar och annat som med rätta har\r\nupprört väldigt många människor.</pre><pre>Anf. 66  ARNE KJÖRNSBERG (s):</pre><pre>Herr talman! När jag var alldeles ny i riksdagen, en\r\nav de första kvällarna, träffade jag dåvarande andre\r\nvice talmannen Karl Erik Eriksson här nere i\r\nbankhallen. Han gav mig rådet: Nu när du är ny i\r\nriksdagen, så försök vara i kammaren så mycket\r\nsom möjligt och sug till dig vad som sägs där.</pre><pre>Jag fick göra det, men ibland måste man kolla sina\r\nintryck för att se om de första intrycken verkligen\r\nstämmer. Inför den här debatten har jag därför läst\r\nprotokollen från de senaste ekonomisk-politiska\r\ndebatterna mycket noggrant.</pre><pre>Då har jag fått mina första intryck bekräftade, och\r\njag slås av några saker som regeringspartiernas\r\nföreträdare ständigt upprepar.</pre><pre>1. Regeringens företrädare, enkannerligen\r\nstatsministern och finansministern, och\r\nregeringspartiernas riksdagsledamöter har alltid\r\nrätt, vet bäst och vet allt.</pre><pre>2. Nämnda företrädare har en enorm självsäkerhet\r\nsom oftast tenderar att övergå i självgodhet. För\r\nsäkerhets skull, eftersom jag har studerat\r\ntalarlistan framöver här, vill jag säga att det sista\r\ninte, i varje fall inte i så stor grad, gäller Bengt\r\nWittbom. Visst är han självsäker, men han är inte\r\nså självgod som många andra borgerliga\r\nföreträdare.</pre><pre>3. Socialdemokraterna har alltid fel, våra förslag är\r\nalltid dåliga, för att inte säga katastrofala.</pre><pre>Förresten, jag kom på en sak till. Vi är dessutom\r\nokunniga, vi vet ingenting, vi är nästan alltid en ond\r\nvilja, dessutom bluffar vi. Finansministern och Lars\r\nTobisson använder ofta dessa uttryck. Lars\r\nLeijonborg bidrag i dag med att vi kör med\r\nhalvsanningar och tom retorik, och Stefan Attefall\r\nsade att vi har falska förespeglar. På slutet sade\r\nfinansministern här att vad vi säger är struntprat.</pre><pre>Detta tycker jag slår igenom när man läser\r\nregeringens kompletteringsproposition. Det är\r\nprecis som att för regeringen är riksdagen något\r\nonödigt ont, något besvärande, t.o.m. något som\r\nman mer eller mindre öppet kan bortse ifrån.</pre><pre>Jag menar att regeringens förslag skall visa\r\ntillståndet i nationen. Det skall ske öppet, riktigt\r\neller för att använda ett av finansministerns\r\nfavorituttryck: det skall vara korrekt.</pre><pre>Jag hävdar att regeringens förslag, exempelvis i\r\nkompletteringspropositionen, inte uppfyller de här\r\nkraven. Jag skall ta några exempel.</pre><pre>Förra året krävde riksdagen att det som brukar\r\nkallas tuben -- tillkommande utgiftsbehov netto --\r\nskall redovisas brutto för att genomskinligheter och\r\ngenomlysningen skall bli större. Ändå väljer\r\nregeringen att bortse från dessa riksdagens krav.\r\nFinansministern har i en debatt här i riksdagen på\r\nen fråga från mig sagt:</pre><pre>A. Regeringen är inte beredd att efterkomma\r\nriksdagens beställning.</pre><pre>B. Finansministern är inte heller beredd att\r\nredovisa innehållet i tuben så att vi skulle kunna\r\nbedöma halten av regeringens förslag.</pre><pre>Detta har finansutskottet i text riktat mycket\r\nallvarlig kritik emot. Men från majoriteten\r\nföranleder det bara text, inget tillkännagivande.</pre><pre>Nu bedömer regeringen att budgetunderskottet och\r\nupplåningsbehovet betydligt skall minska. Ett skäl\r\ntill det är, säger man, att statsskuldräntorna går ner\r\nmed 17 miljarder kronor. Hur har man kommit\r\nfram till det?</pre><pre>Statsskulden ökar med 190 miljarder, men räntorna\r\ngår ner med 17. Det verkar trolleri, och det är det\r\nnog också, om det slår in.</pre><pre>Regeringen säger att man börjat använda nya\r\nberäkningsmetoder. Man använder en\r\nprognosränta bl.a. för de femåriga svenska\r\nstatsobligationerna på 7 % för i år.</pre><pre>Jag för statistik på statsskuldräntorna sedan flera år\r\ntillbaka. De har som lägst i år varit 7,91 %, och det\r\nvar bara en enda dag. I går var räntan på femåriga\r\nstatsobligationer 9,08 %. Den kommer att ligga\r\nlångt över 8,5 % i genomsnitt i år, enligt mitt tips.</pre><pre>Om man då vet att räntekänsligheten är väldigt\r\nstor, och att 1 procentenhet betyder i\r\nstorleksordningen 10--12 miljarder, då framstår det\r\ndirekt att regeringens prognos inte är sann.\r\nGenomlysningen finns där i varje fall inte. Vi kan\r\ninte lita på vad som står där.</pre><pre>Om regeringens prognos skall slå in, då behövs\r\ndet -- just precis: trolleri.</pre><pre>Vad är det nu fråga om -- vanligt riksdagssnack? Så\r\nsäger eller tänker i varje fall en del. Nej, det\r\nhandlar om någonting annat, och det leder mig över\r\ntill nästa sak jag skall säga.</pre><pre>Finansutskottets ordförande sade i sitt inlägg att det\r\nvar dags att summera. Låt oss göra det. Så här är\r\ndet.</pre><pre>På tre år har statsskulden fördubblats.\r\nFinansministern sade för en stund sedan att om\r\nGöran Persson får något inflytande då kommer\r\nstatsskulden att explodera. Min korta och enkla\r\nfråga är: Vad har den gjort under de senaste två och\r\nett halvt åren? Den har ökat från 550 miljarder till\r\nungefär 1 200 miljarder. Vad har den gjort om inte\r\nexploderat?</pre><pre>På tre år har arbetslösheten tredubblats.</pre><pre>På tre år har budgetunderskottet fyrdubblats.</pre><pre>På tre år har klyftorna ökat.</pre><pre>Detta betyder att vi står inför jättelika problem i\r\nvårt land. Det har inte finansutskottets ordförande\r\nförstått.</pre><pre>Det kommer att ta mycket lång tid att rätta till det\r\nhär, att få en ekonomi i balans och att möjliggöra\r\natt alla som vill och kan arbeta skall få göra det. Jag\r\nåtervänder här till mitt tidigare resonemang.\r\nSkönmålning leder ingen vart. För det första: Om\r\nmedborgarna inte får reda på hur det är, ställer de\r\ninte upp. För det andra: Om medborgarna upplever\r\natt de bördor som skall fördelas inte fördelas\r\nrättvist, ställer de inte upp. Detta brukar kallas för\r\nrättvisans rationalitet.</pre><pre>Under de senaste tio femton åren har många hävdat\r\natt det är rationellt att vara orättvis. Denna\r\növertygelse -- förvillelse vill jag kalla detta för -- är\r\nfelaktig, påstår jag. Den har präglat politiken i vårt\r\nland under de senaste åren. Men den har också\r\nskapat klyftor i stället för att brygga över klyftor.\r\nDet är denna regering och denna regerings\r\nunderlag här i kammaren som har sett till att alla\r\nlöntagare och alla pensionärer har fått det sämre\r\noch att alla hushåll med kapitalinkomster har fått\r\ndet bättre.</pre><pre>Den här regeringen och dess underlag här i\r\nriksdagen har sänkt förmögenhetsskatterna --\r\ngåvoskatten, reavinstskatten och\r\naktieutdelningsskatten. Den som vill ha reda på\r\nvilka ytterligare sänkningar -- jag vänder mig\r\nexempelvis till Bengt Wittbom -- ni har\r\nåstadkommit för kapitalägarna kan läsa tidigare\r\nprotokoll. Jag har alltid i debatter räknat upp alla\r\nsänkningar, men några av dem avstår jag i dag från\r\natt räkna upp.</pre><pre>Ni har sagt att detta är nödvändigt. Ni har, i varje\r\nfall i handling, visat att ni anser att det är rationellt\r\natt vara orättvis. Jag påstår att det är fel. Jag menar\r\nprecis tvärtom: Rättvisan är i sig rationell, därför\r\natt den är en förutsättning för att medborgarna skall\r\nställa upp på det som är nödvändigt.</pre><pre>De allra flesta av dem som genom arbete tjänar till\r\nsitt uppehälle betalar 30 % skatt. De som har\r\ninkomster av kapital betalar allt mellan 0 % och\r\n25 % skatt. Detta är orättvist. Därför påstår jag att\r\ndet här är orationellt. Det kommer nämligen inte\r\natt vara möjligt att klara vårt lands problem när det\r\när på det här sättet.</pre><pre>Problemen är stora. Det kommer att ta lång tid att\r\nklara av dem. En första förutsättning för att ha en\r\nmöjlighet att klara detta är att alla ställer upp. För\r\natt alla skall ställa upp måste bördorna fördelas\r\nefter förmågan att bära dem -- inte tvärtom, dvs. att\r\nde största bördorna läggs på dem som har svårast\r\natt bära bördorna.</pre><pre>Bengt Wittbom, fundera på det här och kör inte\r\nreflexmässigt i de gamla vanliga spåren! Denna\r\ndebatt är Bengt Wittboms sista här i riksdagen, i\r\nvarje fall under detta riksmöte. Bengt Wittbom har\r\ntidigare visat att man kan komma tillbaka efter att\r\nha varit utanför riksdagen en eller flera perioder. I\r\nvarje fall den här riksdagsperioden är alltså denna\r\ndebatt den sista för Bengt Wittbom. Kör, som sagt,\r\ninte i de vanliga spåren! Kan vi inte försöka ha ett\r\ntankeutbyte i de här för vårt land så viktiga\r\nfrågorna?</pre><pre>Anf. 67  STEFAN ATTEFALL (kds) replik:</pre><pre>Herr talman! Jag begärde ordet med anledning av\r\nArne Kjörnsbergs tal här om hur självgoda vi är,\r\nom att vi som företräder regeringspartierna i\r\nfinansutskottet vet bäst etc. Att vi skulle anse att\r\nalla socialdemokratiska förslag är dåliga tror jag\r\nfaktiskt inte att jag någon gång har påstått.\r\nProblemet är väl att jag har efterlyst\r\nsocialdemokratiska förslag, för jag har inte hittat\r\nnågra sådana. Jag skulle därför vilja ge Arne\r\nKjörnsberg chansen att svara på tre frågor:</pre><pre>1.  Vad är det socialdemokratiska\r\nsaneringsprogrammet för resten av 90-talet?</pre><pre>2.  Vilket av de redan fattade besluten för att\r\nförstärka statens finanser är Socialdemokraterna\r\nemot och kommer att riva upp, med tanke på\r\nSocialdemokraternas retorik?</pre><pre>3.  Hur skall Socialdemokraterna förklara hur\r\nkommunerna skall klara ekonomin? Man tänker ju\r\nbelasta dem med utgifter om ytterligare 5--8\r\nmiljarder kronor.</pre><pre>De här frågorna ställdes till Göran Persson. Inga\r\nsvar kom. Men Arne Kjörnsberg sade mycket\r\nkategoriskt, efter att ha skällt ut oss andra, hur det\r\när. Sedan hade han en uppräkning och talade om\r\nhur det skulle vara när han gav sin bild av\r\nverkligheten. Med tanke på den förmågan att veta\r\nhur det skall vara förväntar jag mig ett utförligt och\r\nbra svar. Därmed skulle vi slippa ödsla mera tid på\r\nrepliker om detta.</pre><pre>Anf. 68  ARNE KJÖRNSBERG (s) replik:</pre><pre>Herr talman! Jag skällde inte ut er, Stefan Attefall!\r\nJag sade bara att det faktiskt är så att statsskulden\r\nhar fördubblats under de år som ni haft ansvaret.\r\nStatsskulden uppgick till 550 miljarder kronor\r\nhösten 1991. Enligt den senaste officiella siffran\r\nuppgår statsskulden nu till 1 186 miljarder kronor.\r\nFinansministern är i sanning fantastisk, men hon\r\nhar haft hjälp av Stefan Attefall.</pre><pre>På två och ett halvt år har kombinationen Wibble--\r\nAttefall lyckats fördubbla Sveriges statsskuld. Ni\r\nhar lyckats tredubbla arbetslösheten, och ni har\r\nfyrdubblat budgetunderskottet. Det är ni som har\r\nansvaret, herr Attefall! Det är ni som har räknat\r\nmed att genomsnittsräntan skall vara 7 % i år och\r\n6,5 % nästa år.</pre><pre>För en halvtimme sedan kontrollerade jag den\r\naktuella siffran. Jag tror att det rör sig om 9,09 %.\r\nDet kan ha skett en ändring med någon punkt hit\r\neller dit. Det handlar i varje fall om drygt 9\r\nprocentenheter. Problemet är att ni bluffar. Jag kan\r\nfaktiskt använda det uttrycket med säkerhet. Ni\r\nbluffar nämligen när ni säger att\r\nbudgetunderskottet skall bli 150 miljarder kronor.\r\nDet kommer att röra sig om mer än så. Räntan på\r\nstatsskulden -- något som ni till stor del har\r\nåstadkommit -- ökar nämligen.</pre><pre>Herr Attefall, vi har redovisat våra förslag. Vi har\r\nförsökt att få en diskussion om dem i\r\nfinansutskottet, men ni vill inte diskutera. Herr\r\nAttefall begärde replik med anledning av vad jag\r\nsagt. Men jag har en sak till att säga: Herr Attefall\r\nhoppas på att bli berömd för att ha suttit bredvid\r\nIan Wachtmeister. Jag hoppas dock att det aldrig\r\nblir så att någon säger att jag är berömd därför att\r\njag har suttit mitt emot Ian Wachtmeister. Det\r\nskulle jag uppleva som en stor belastning.</pre><pre>Anf. 69  STEFAN ATTEFALL (kds) replik:</pre><pre>Herr talman! Jag hoppas att alla ledamöter i\r\nfinansutskottet har en viss respekt för individerna i\r\nfinansutskottet. Man behöver inte ställa upp på\r\nandras politik. Jag tycker att mitt replikskifte med\r\nIan Wachtmeister måste ha tydliggjort att vi har\r\nordentligt skilda uppfattningar exempelvis när det\r\ngäller ambitionen i biståndspolitiken. Arne\r\nKjörnsberg tycker tydligen att det är pinsamt att\r\nvistas i samma rum som andra människor. Jag\r\nbeklagar ett sådant synsätt. Det är inte riktigt den\r\nmänniskosyn som i alla fall jag har.</pre><pre>Jag noterar också, och det är intressant att det förs\r\ntill protokollet, att ytterligare en socialdemokratisk\r\nledamot i finansutskottet inte svarar på frågor trots\r\nreplikskiften och inte klarar av att förmedla\r\ninnehållet i den långsiktiga ekonomiska politiken.\r\nJag sade i mitt huvudanförande att\r\nränteutvecklingen är oroande. Om det är så skulle\r\ndet väl öka engagemanget ytterligare, Arne\r\nKjörnsberg. Det gäller ju att tydliggöra vad\r\nSocialdemokraterna vill göra, inte minst som man\r\npåstår sig vara beredd att ta över regeringsmakten.\r\nVi får hoppas att Socialdemokraterna inte gör det.</pre><pre>Det beklagliga är alltså att Socialdemokraterna\r\nmörkar och står för dubbelspel. Arne Kjörnsberg\r\nbekräftar bara den utvecklingen. Det beklagar jag.\r\nJag väntar alltså på förslag. Först då kan\r\ndiskussionen på allvar börja. Så länge förslag inte\r\nföreligger måste Arne Kjörnsberg och andra\r\nsocialdemokrater ha förståelse för att vi ställer\r\nfrågor och för att vi blir litet irriterade -- därav\r\nkanske det tonläge som Arne Kjörnsberg upplever\r\nsom jobbigt. Jag beklagar om det är så. Det är inte\r\nvår avsikt. Vi är bara litet irriterade över att vi inte\r\nfår några raka besked. Vi väntar oss mer av ett parti\r\nsom faktiskt är ganska stort och som har ganska bra\r\nsiffror i opinionsmätningar. Vi väntar oss därför\r\nmer av Socialdemokraterna än av exempelvis Ny\r\ndemokrati och Vänsterpartiet. Jag tror att\r\nSocialdemokraterna har förmågan -- även om det\r\ninte verkar vara så. Det beklagar jag helt\r\nuppriktigt.</pre><pre>Anf. 70  ARNE KJÖRNSBERG (s) replik:</pre><pre>Herr talman! Jag vill ta upp en sak som Stefan\r\nAttefall sade. Han sade nämligen att det parti som\r\njag representerar för närvarande har ganska bra\r\nopinionssiffror.</pre><pre>Vi har kommit med en redovisning. Vår paroll är:\r\nÅter till skattereformen. Dåvarande\r\nfinansministern Kjell-Olof Feldt tog nuvarande\r\nfinansministern Anne Wibble i hand och sade: Nu\r\när vi överens. Nu skall vi se till att skatten på arbete\r\noch skatten på kapital ligger på ungefär samma\r\nnivå. Det skall vara breda skattebaser. Det skall\r\nvara enkelt. Det skall vara likformigt, och det skall\r\nbidra till att trixandet försvinner.</pre><pre>Herr Attefall! Ni har ändrat detta. Ni har övergivit\r\nskattereformen. Ni har genomfört en mängd\r\nskattesänkningar för förmöget folk med\r\nkapitalinkomster. Ni har dessutom sett till att\r\nöppna slussarna för trixandet och dribblandet. Det\r\när bl.a. det som har lett till att statsfinanserna har\r\nunderminerats.</pre><pre>Människor ställer inte upp på att bära de\r\nnödvändiga bördorna för att vi skall kunna reda ut\r\ndet ni har ställt till om ni inte rättar till detta.\r\nMänniskor måste uppleva att det är rättvist. Mina\r\nväljare hemma i Sjuhäradsbygden kan inte tycka att\r\ndet är rättvist, de som har en livsinkomst på 6\r\nmiljoner kronor, i bästa fall 150 000 kr per år, kan\r\ninte uppleva att det är rättvist att vissa människor\r\nfår miljontals kronor i sänkt skatt därför att ni har\r\nsänkt kapitalskatterna, aktieutdelningsskatten och\r\nreavinstskatten på aktier. De ställer inte upp, herr\r\nAttefall. Det är det som är ert problem.</pre><pre>Detta skulle också kunna leda till långvariga\r\ndiskussioner utifrån ett moraliskt perspektiv. Men\r\ndet tillåter inte tiden nu.</pre><pre>Anf. 71  DAN ERIKSSON i Stockholm\r\n(nyd):</pre><pre>Herr talman! Tänk er ett hushåll som måste sanera\r\nsin ekonomi, och när man har sanerat färdigt är\r\nman skyldig dubbelt så mycket som när man\r\nbörjade saneringen. Lönen skulle inte räcka i mer\r\nän högst tre veckor. Då skulle man inte behöva vara\r\nfinansminister för att se att det inte håller. Men det\r\när precis så det går till med statsfinanserna. Hej och\r\nhå, skyffla på, skulle man kunna säga, statsskuld till\r\nkommande generationer. För det är det vi gör.\r\nMarknaden sätter sitt betyg i form av räntesatser,\r\noch vad det betyget har blivit den senaste tiden vet\r\nvi.</pre><pre>Vi blev ordentligt hånade i valrörelsen 1991 för att\r\nvi ville spara 196 miljarder på sex år. Det skall\r\nerkännas, det var fel. Nu när vi har facit vet vi att\r\ndet var alldeles för lite. När man summerar tre års\r\nekonomisk politik är det märkligt att se hur svårt\r\ndet är att fatta beslut över huvud taget, för att inte\r\ntala om hur svårt det är att fatta dem i tid. Vi har\r\nett ganska bra facit redan nu om den framtida\r\nekonomiska verkligheten, visserligen inom ett\r\nintervall, men ändå rätt hygglig koll. Går det bra\r\nmed tillväxt och sysselsättning kör vi ändå in i\r\nbergväggen. Går det sämre finns bara ett svart hål.\r\nÄndå orkar man inte göra det som måste göras, och\r\ndet man har gjort har hela tiden kommit för sent.\r\nÅrets budget är, för att vara vänlig, ursvag.</pre><pre>Finansministern skriver i dag i en artikel i DN:\r\n''Under de närmaste åren skall ekonomin komma i\r\nbalans: statsskulden skall sluta öka, och\r\narbetslösheten halveras.'' Detta måste betraktas\r\nsom närmast vilseledande. I\r\nkompletteringspropositionen, som Anne Wibble är\r\nansvarig utgivare av, står det att upplåningsbehovet\r\nenligt Finansdepartementets bedömningar är 70\r\nmiljarder för budgetåret 1998/99. Blir inte\r\ntillväxten osannolika 4 % blir upplåningsbehovet\r\ngivetvis ännu större. Man hoppas att det skall lösa\r\nsig på något sätt.</pre><pre>Ännu har inte Finansdepartementet presenterat en\r\nbedömning av när vi kan få en budget i balans.\r\nFinansminstern säger i artikeln att det skall ske\r\nunder de närmaste åren. Men de närmaste åren är,\r\ni varje fall inte med de fakta vi känner till nu, på\r\nden här sidan om 2000.</pre><pre>Det kommer att krävas stora besparingar under\r\nnästa mandatperiod. Det vet regeringen och det vet\r\nsocialdemokraterna. Det ligger tydligen i bådas\r\nintresse att före valet mörklägga om de ytterligare\r\nnödvändiga besparingar som måste till nästa\r\nmandatperiod. Ju längre vi väntar med det som är\r\nnödvändigt för Sverige, desto värre blir det.</pre><pre>Det brukar gå till så att man låtsas som om det\r\nregnar och talar om hur mycket man gör och hur\r\nbra det ser ut tills allt håller på att braka ihop som\r\nett korthus. Då sätter man sig i en nattlig\r\nkrisuppgörelse, som sällan blir bra och som alltid\r\nkommer för sent. Så går det till och så kommer det\r\nantagligen att bli någon gång under nästa\r\nmandatperiod.</pre><pre>Politiker är till bl.a. för att förvalta skattebetalarnas\r\npengar på bästa sätt. För detta krävs det ärlighet\r\noch uppriktighet. Tänk om vi redan nu kunde vara\r\növerens om det som vi alla vet, att det behövs\r\nytterligare besparingar, och lägga fram olika\r\nförslag. Då skulle vi i stället kunna träta om hur\r\ndessa besparingar skulle läggas ut. Det skulle bli en\r\nintressantare debatt än den där socialdemokraterna\r\nhävdar att allt elände kommit till efter oktober 1991\r\noch där regeringssidan hävdar att eländet kommer\r\nfrån tiden före maktskiftet, men att det ljusnar\r\nalltmer där framme i tunneln.</pre><pre>Domen kommer så småningom och den kommer\r\natt bli hård. Då har de proffessionella aktörerna\r\nklivit ur sina positioner, och svenska folket står med\r\nSvarte Petter. Sveket mot kommande generationer\r\när oerhört.</pre><pre>Nästan var tredje krona i nästa statsbudget är\r\nlånad, och räntebördan växer. Men notan kommer\r\natt behöva betalas, och det får kommande\r\ngenerationer göra. Deras framtida\r\nkonsumtionsutrymme kommer att minska\r\nbetydligt. Vi tar oss friheter som vi inte har rätt till.</pre><pre>Förutom det faktum att vi konsumerar över våra\r\ntillgångar har vi börjat med en ny lånefiness, eller\r\nvad man skall kalla eländet. Principen är att låna till\r\nkonsumtion nu och att inte betala några räntor eller\r\namorteringar under löptiden. Alltihop förfaller till\r\nbetalning om 20 år. Jag undrar vad en\r\nfamiljeekonom skulle säga om ett hushåll lånade till\r\nkonsumtion och bara sköt problemen framför sig\r\ntill den dag när allt skulle betalas på ett bräde.</pre><pre>Inte nog med att vi skyfflar över en gigantisk\r\nstatsskuld på kommande generationer, vi har också\r\nbörjat skyffla över räntekostnaderna. Det är\r\nmycket allvarligt. Om 20 år blir det antagligen\r\nandra än vi som sitter och står här som får ta hand\r\nom eländet. Det kan knappast heller vara bra för\r\nmoralen och öka incitamenten till återhållsamhet.\r\nTvärtom, det frestar till att låta bli att fatta\r\nnödvändiga politiska beslut och gå den enklaste\r\nvägen så länge det går.</pre><pre>De här lånen kallas för realräntelån.\r\nRiksgäldskontoret tar upp lån och garanterar en\r\nrealränta under löptiden, som är 20 år. Samtidigt\r\ngaranterar man full inflationskompensation. Ingen\r\nsom helst risk alltså, om inte staten går i konkurs\r\nförstås -- och ibland undrar man. Realräntan har\r\nhittills legat strax över 4 % på de lån som har\r\nemitterats. Gör vi ett inflationsantagande på 3 %\r\nunder löptiden innebär det att för varje miljard som\r\nvi nu lånar till konsumtion får vi betala tillbaka 4\r\nmiljarder om 20 år. Det kan man repetera: 1 miljard\r\nnu, 4 miljarder om 20 år. Kör man det här några\r\når -- 1994, 1995, 1996 -- blir det ackumulerat ganska\r\nmycket pengar. Det blir lättare att skjuta på\r\nproblemen.</pre><pre>Jag kommer i alla fall att försöka informera\r\nungdomar om skenande statsskuld, om\r\nrealräntelån och vilka som får betala. Jag säger som\r\nMagnus Uggla sade en gång: Jag mår illa.</pre><pre>Anf. 72  ARNE KJÖRNSBERG (s) replik:</pre><pre>Herr talman! Det var synd att ni inte stödde vår\r\nreservation på den här punkten, Dan Eriksson. Vi\r\nhar pekat på att det belopp som regeringen har tagit\r\nupp för räntorna är för lågt. Jag gissar att det är 25\r\nmiljarder för lågt, ungefär. Men det är svårt att\r\nexakt bedöma. Det som Dan Eriksson talade om\r\nvar precis det jag talade om innan. Men vi har inte\r\nfått någon reaktion från er tidigare.</pre><pre>Jag vill dessutom bara göra Dan Eriksson\r\nuppmärksam på en sak till. Dan Eriksson sade att\r\nnästan var tredje krona i den kommande budgeten\r\när lånad. Herr Eriksson, det är mycket värre. När\r\nfinansministern skall betala ut en krona har hon 60\r\nöre, 40 öre får hon låna. Så är det.</pre><pre>Anf. 73  DAN ERIKSSON i Stockholm (nyd)\r\nreplik:</pre><pre>Herr talman! Det är klart att det är svårt att\r\nspekulera i framtida räntekostnader och andra\r\nkostnader. Det vi vet om realräntelånen är att de\r\nhar en fast ränta och att de ger full\r\ninflationskompensation. Skall jag tolka detta som\r\natt Socialdemokraterna är emot realräntelånen?</pre><pre>Anf. 74  BENGT WITTBOM (m):</pre><pre>Herr talman! Jag tänkte denna min sista dag i\r\nriksdagen dels reflektera litet grand över den\r\nrådande politiska situationen, dels komma med\r\nnågra synpunkter på den stora motsättningen\r\nmellan regering och opposition, och därmed också\r\npå den ekonomiska politiken.</pre><pre>Jag vill först till alla dem jag har samarbetat med i\r\nde tolv år jag har varit i riksdagen säga att jag har\r\nuppskattat det oerhört mycket. Under den gångna\r\nmandatperioden har de bataljer som jag har haft\r\nmed Arne Kjörnsberg varit mycket stimulerande.\r\nJag hoppas att vi i dag kan få en diskussion i sak\r\nkring de olika viktiga frågor som nu står på agendan\r\ni den ekonomiska politiken, och som är de stora\r\nfrågorna i valet.</pre><pre>Herr talman! Grunden till det vi diskuterar med\r\nolika teknik och på olika sätt litet grand beroende\r\npå vilken sida i politiken vi representerar och vilka\r\npersonligheter vi är, är en mycket djupgående\r\nfråga. Hur skall vi med den roll som politiken kan\r\nspela och spelar i den svenska ekonomin kunna\r\nåstadkomma en tillväxt som motsvarar rimligt\r\nställda krav på trygghet, välfärd och utveckling i\r\nSverige?</pre><pre>Min enkla utgångspunkt har under mina år i\r\npolitiken varit att vi i hög grad måste satsa på de\r\nkrafter som med stor bredd, med eget engagemang\r\noch med egna insatser är beredda att jobba för\r\ntillväxt i vårt land. Då kommer vi ganska enkelt\r\nfram till, i varje fall enligt min uppfattning, att\r\nsvensk ekonomisk tillväxt måste bygga på de\r\nviktigaste välståndsskapande krafterna.</pre><pre>Herr talman! De krafterna är enligt min\r\nuppfattning de entreprenörer, innovatörer,\r\nföretagare och investerare som vi har i vårt land. Vi\r\nmåste dessutom göra det så bra och så skickligt att\r\nvi också attraherar den typen av resurser utifrån att\r\ninvestera i Sverige.</pre><pre>Det är med den bakgrunden som jag anser att det\r\när ganska lätt att ge stöd åt den politik som den\r\nnuvarande regeringen för och vill fortsätta att föra.\r\nDet är också med den utgångpunkten inte särskilt\r\nsvårt för mig att upptäcka viktiga frågetecken i det\r\nekonomisk-politiska alternativ som\r\nSocialdemokraterna för till torgs. Det ges mycket\r\nfåtaliga besked om innehållet i detta alternativ. I\r\nstället kan man analysera den bild, den politik och\r\ndet Sverige som Socialdemokraterna förmedlar till\r\nväljarna.</pre><pre>Herr talman! Med förlov sagt är den modellen av\r\nekonomisk politik prövad, inte minst under 70- och\r\n80-talet. Resultaten av den är alldeles uppenbar.\r\nDen produktiva, välståndsskapande,\r\nresurstillförande sektorn utifrån ett perspektiv för\r\nekonomisk tillväxt, nämligen näringslivssektorn,\r\nhar under flera decennier med socialdemokratisk\r\npolitik tvingats att retirera. Den andra delen av vår\r\nekonomi -- den sociala delen, om vi så skall kalla\r\nden -- har expanderat och vuxit.</pre><pre>Herr talman! Det gäller ansvarstagandet för arbete\r\noch sysselsättning i detta land. Vore jag utan jobb,\r\neller kände jag oro för mitt jobb, vilket naturligtvis\r\nmånga månniskor gör i Sverige med de problem\r\nsom finns, skulle jag efter att ha tagit mig en\r\nfunderare över min situation vända mig till det\r\nprogram som vill satsa på en utveckling för jobb och\r\nsysselsättning i Sverige med en långsiktig bärighet,\r\ni stället för att satsa på ett alternativ som tidigare\r\nhar prövats och där man har misslyckats. Det\r\nalternativet innebär att det viktigaste instrumentet\r\nför att skapa arbete är att via skatter skapa jobb i\r\noffentlig sektor eller i verksamhet finansierad av\r\noffentlig sektor.</pre><pre>Valet kan inte vara särskilt svårt i en situation där\r\nde politiska alternativen för en öppen debatt i sak\r\nmed varandra. Så är tyvärr inte fallet. Problemet,\r\nArne Kjörnsberg, är att kunna föra en saklig\r\ndiskussion med något friare tyglar än vad som\r\nkanske är normalt. Det förutsätter att\r\nSocialdemokraterna redovisar sin politik i sak och\r\ninte bara i princippunkter.</pre><pre>Regeringssidan har i sak redovisat sin politik. I dag\r\nblir det stor uppståndelse för att finansministern\r\npublicerar en artikel i Dagens Nyheter som går\r\nytterligare ett steg i sak för att diskussionen om hur\r\npolitiken skall kombineras för nästa mandatperiod\r\nskall kunna utvecklas än mer. Det är klart att\r\nsocialdemokraterna skäller. Det är inte särskilt\r\nmystiskt. Det är faktiskt det enda de kan göra.</pre><pre>Många socialdemokrater som jag har mött under\r\ndenna mandatperiod, kolleger i kammaren, säger\r\nibland när man står ute här på balkongen och tar ett\r\nbloss, eller vad man gör, och diskuterar litet man\r\noch man emellan, om diskussionen hettar till litet\r\ngrand: Ja ja, men svenska folket vet att vi har tagit\r\nhand om problemen tidigare. Vi har gjort det förr.\r\nVi ordnade upp det efter den förra gången när ni\r\nborgerliga hade ställt till det.</pre><pre>Det är klart att man kan säga det. Men då bortser\r\nman helt och hållet från en seriös analys av på vilket\r\nsätt budgetunderskottet sanerades förra gången ni\r\ntog över. Det är bara att läsa litet grand ur Kjell-\r\nOlof Feldts nya bok för att få del av en rimlig\r\nanalys.</pre><pre>Kjell-Olof Feldt skriver där: ''Och statens\r\nbudgetunderskott minskade i raskare takt än någon\r\n(inklusive jag själv) vågat tro, så att budgeten i\r\nslutet av 80-talet i stort sett balanserade intäkter\r\noch utgifter. Men förbättringen av statens finanser\r\nvar till betydande del mera skenbar än reell. De\r\nstora inflatoriska ökningarna av löner och andra\r\ninkomster drev upp skatteunderlaget på ett\r\nartificiellt sätt.''</pre><pre>Mot bakgrund av de mycket ringa besked som\r\nSocialdemokraterna lämnat i dag på riksmötets\r\nnästan sista dag vad gäller det konkreta innehållet\r\ni den ekonomiska politiken, är det inte så långt till\r\natt dra slutsatsen, eller i varje fall tro, att\r\nåterkommer Socialdemokraterna till\r\nregeringsmakten, tänker de göra på det sättet också\r\nden här gången.</pre><pre>Herr talman! Jag vill till Arne Kjörnsberg och\r\nSocialdemokraterna säga: Tänk er för innan ni\r\nsätter igång den processen! Det kommer att\r\nförsätta Sverige i en problemsituation som är\r\nväsentligt besvärligare än t.o.m. dagens.</pre><pre>Anf. 75  ARNE KJÖRNSBERG (s) replik:</pre><pre>Herr talman! Jag sade i mitt anförande att Bengt\r\nWittbom inte hör till dem som vars självsäkerhet\r\növergår i självgodhet. Jag vill ytterligare\r\nunderstyrka det. Jag tycker faktiskt det. Jag anser\r\natt Bengt Wittbom i vissa stycken företräder en\r\nförskräcklig politik, men jag tycker att det är en\r\ntrevlig karl. Han är reko dessutom.</pre><pre>Men Bengt Wittbom sade något som visar\r\nskillnaden mellan honom och mig som politiker;\r\nhan talade om de s.k. välståndsbildande krafterna,\r\nentreprenörer, m.m. Men de som där hemma i\r\nSjuhäradsbygden på den tiden det begav sig\r\nstartade tekoföretag var ju beroende av dem som\r\nskulle stå där och jobba i slamret! De är också\r\nvälståndbildande krafter, menar jag. Och kanske är\r\ndet där vi skiljer oss åt.</pre><pre>Bengt Wittbom sade att valet inte skulle vara så\r\nsvårt om han blev utan jobb: han skulle satsa på\r\ndem som hade ett program för att skaffa jobb i\r\nnäringslivet. Men är det inte besvärligt att driva den\r\ntesen, Bengt Wittbom? Förra gången som ni hade\r\nregeringsansvar, 1976-1982, försvann 123 000 eller\r\nom det var 127 000 jobb i det privata näringslivet.\r\nDenna gång har 300 000 jobb försvunnit.\r\nVerkligheten går precis på tvärs med vad ni säger!</pre><pre>En annan sak som smärtar mig är att det tyvärr inte\r\ngår att göra upp med er, eftersom ni inte står vid\r\nvad vi har kommit överens om.</pre><pre>Samma kväll som kompletteringspropositionen\r\npresenterades för riksdagen fick ni skicka ut ett\r\nrättelseblad, där det stod: ''Diskussionerna har inte\r\nlett till någon ändring av arbetsgruppens tidigare\r\nförslag i fråga om 65 års pensionsålder.\r\nRegeringspartierna avser då inte ensidigt förelägga\r\nriksdagen förslag om höjd pensionsålder.''</pre><pre>I dag har vi kunnat läsa vad finansministern säger.\r\nJag vill passa på att fråga Bengt Wittbom: Ställer ni\r\nupp på att bensinskatten och koldioxidskatten skall\r\nhöjas? Skall ni höja egenavgifterna i det nuvarande\r\npensionssystemet? Skall ni höja pensionsåldern?\r\nSkall ni försämra för de arbetsskadade? Det är\r\nsådana frågor som finansministerns artikel har rest.\r\nÄr detta den blivande regeringspolitiken om ni\r\nskulle få majoritet, eller är det fru finansministerns\r\npolitik?</pre><pre>Anf. 76  BENGT WITTBOM (m) replik:</pre><pre>Herr talman! Som svar på det sista kan jag bara\r\nsäga till Arne Kjörnsberg att en sak är alldeles klar\r\nunder alla omständigheter: Ett fortsatt regerande\r\nför borgerligheten kommer att innebära ett\r\nfullföljande av saneringsprogrammet, ett\r\nfullföljande av arbetet med att få ordning på statens\r\nekonomi och -- om det behövs -- en ytterligare\r\nvässning av det programmet under resans gång.</pre><pre>På den punkten skiljer sig borgerligheten och\r\nsocialdemokratin här i kammaren åt väsentligt. Vi\r\nlämnar nämligen något slags besked. Det besked\r\nsom ni lämnar, Arne Kjörnsberg, är att vi skall\r\npröva den gamla modellen, som inte gick så bra, en\r\ngång till. Därför skall man rösta på\r\nSocialdemokraterna. Detta tycker jag är ganska\r\nallvarligt, herr talman.</pre><pre>För att återgå till det samtal som Arne Kjörnsberg\r\ntyckte att vi skulle ha, vill jag säga att man inte kan\r\nvälja mellan antingen innovatörer, investerare och\r\nrisktagare eller människor som går in och arbetar i\r\nde företag och med de affärsidéer som bygger\r\nföretag. Men måste välja bägge delarna.</pre><pre>Den här regeringens politik är att prioritera och\r\nsläppa fram de människor, innovatörer och\r\ninvesterare som är beredda att satsa för framtiden,\r\nså att fler människor kan få arbete och ge sina\r\nbidrag till produktion, förnyelse och Sveriges\r\nutveckling. Om vi inte satsar på den första gruppen\r\nkommer ju t.ex. människorna i Sjuhäradsbygden\r\naldrig att få chansen i tillräckligt stor utsträckning.\r\nDet är själva essensen i principen att stimulera\r\nvälstånds- och tillväxtsskapande krafter.</pre><pre>Men en sak är självklar: Det krävs att nationen som\r\nsådan och alla som behövs satsar på att detta skall\r\ngå vägen. Denna metod har inte prövats så mycket\r\ni Sverige men på andra ställen, och därifrån vet vi\r\natt det brukar kunna gå ganska bra.</pre><pre>Herr talman! Jag tycker att det är litet förmätet av\r\nArne Kjörnsberg att säga: Låt oss föra en saklig\r\ndiskussion!</pre><pre>Låt oss då också utgå från ett sakligt fundament,\r\nsom är självklart. Effekterna av en ekonomisk\r\npolitik, oavsett om den är bra eller dålig, kommer\r\ninte med detsamma. De kommer efter att politiken\r\nhar förts ett tag. Jag utgår från ett sakligt faktum\r\nsom jag är alldeles klar över, nämligen att\r\neffekterna som vi ser nu och har sett under denna\r\nmandatperiod skapades av den politik som fördes\r\ntidigare. Jag begär att få respekt för den\r\nuppfattningen. Så är det, herr talman!</pre><pre>Anf. 77  ARNE KJÖRNSBERG (s) replik:</pre><pre>Herr talman! Bengt Wittbom stal ett av mina\r\nspecialuttryck: Så här är det!</pre><pre>Det är faktiskt ni som har regeringsansvaret, och\r\ndet måste ni ta. Det är ni som har fördubblat\r\nstatsskulden. Det får ni ta ansvar för.</pre><pre>Jag förstår intellektuellt vad Bengt Wittbom säger\r\nnär han talar om det han kallar välståndsskapande\r\nkrafter. Men jag accepterar inte -- vare sig\r\nintellektuellt eller känslomässigt -- att det skulle\r\nvara en framkomlig väg. De som i något slags\r\nmening skall göra jobbet skall ju betala genom\r\nhögre skatter, mindre social service, osv. Och,\r\nBengt Wittbom, jag är övertygad ända in i själen\r\nom att det inte går. Människorna ställer inte upp på\r\nnågot som de upplever som så djupt orättvist.</pre><pre>Jag tycker att det ibland finns skäl att erkänna saker\r\nsom inte var bra. Jag erkänner att vi -- både som\r\nparti och regeringsansvariga -- hade jätteproblem\r\nmed överhettningen i slutet av 80-talet. Vi klarade\r\ninte av den.</pre><pre>Men när vi bad och sträckte ut handen för att få\r\nhjälp att försöka strama åt ekonomin svarade,\r\nBengt Wittboms partiledare: Stöd inte en\r\nsönderfallande regering! Skillnaden är himmelsvid\r\nmellan det sättet att uppträda och det som min\r\npartiledare gjorde hösten 1992.</pre><pre>Jag vill än en gång säga till Bengt Wittbom att\r\narbetet har varit intressant och stimulerande. Om\r\njag får använda ett så slarvigt uttryck, herr talman,\r\nså tycker jag t.o.m. att det har varit roligt med dessa\r\ndebatter.</pre><pre>Anf. 78  BENGT WITTBOM (m) replik:</pre><pre>Herr talman! Vi tar ansvaret, Arne Kjörnsberg --\r\ndet är det som debatten här i dag har handlat om.\r\nDet är precis det som finansministern får skäll för\r\noch det som bl.a. Göran Persson, Arne\r\nKjörnsbergs kollega, har uttnyttjat i debatten. Han\r\nhar försökt använda ansvarstagandet, att man\r\nlämnar besked och pekar ut färdriktningar, på ett\r\nnegativt sätt.</pre><pre>Problemet är ju att det blir mycket svårare att i\r\ndebatten ta ansvar och utveckla det när man har en\r\ndebattmotståndare som inte lämnar några\r\nöppningar för möjligheten att föra en saklig debatt.\r\nNi säger ju bara nej, nej, nej! Ni plockar sedan fram\r\nnågra symbolbesparingar, litet inom jordbruk och\r\ninom försvar, och räknar med en tillväxt som t.o.m.\r\när större än den som regeringens av er kritiserade\r\nglädjekalkyler räknar med. Därför blir det svårt att\r\nföra en saklig debatt.</pre><pre>Arne Kjörnsberg talade om regeringsmaktens\r\nförfall. Jag fanns inte här i kammaren under den\r\nföregående mandatperioden, men som medborgare\r\noch politiskt engagerad i övrigt kunde jag inte\r\nundgå att ta del av vad som skedde, både på\r\nregeringskansliet och här i kammaren.</pre><pre>\r\nNär jag jämför den föregående socialdemokratiska\r\nperioden med den innevarande borgerliga, skulle\r\njag vilja säga att denna period har varit ett under av\r\nstabilitet vad gäller regeringsarbetet. Det är samma\r\nregering som går in i valet, samma personer som\r\ntillträdde 1991. Under den förra valrörelsen var\r\nsvängdörrar ett populärt uttryck, och under den\r\nföregående perioden var det ju svängdörrar också i\r\nkanslihuset!</pre><pre>Det var dessutom en regeringsperiod som innebar\r\natt socialdemokratin tvingades gå emot sitt\r\nvalprogram, vilket Arne Kjörnsberg mycket väl\r\nkänner till. Detta skapade stor turbulens i\r\npolitiken, och jag måste säga att det inte var någon\r\nglansfull period.</pre><pre>Jag är mot denna bakgrund angelägen om att\r\nsocialdemokratin och även Arne Kjörnsberg\r\nlämnar något slags besked. Då kan jag, icke som\r\nledamot av Sveriges riksdag men som vanlig\r\nmedborgare, känna mig någorlunda säker på att\r\nden regering som träder till, om olyckan skulle vara\r\nframme och ni vinner valet, i alla fall har ett\r\nprogram som man har redovisat för sina väljare. Då\r\nkan vi undvika att få samma backlash, samma\r\nturbulens och samma växande misstroende mot\r\npolitiker som under den regeringsperiod som\r\nföregick och lade grunden till den nuvarande.</pre><pre>Till slut, Arne Kjörnsberg: Också jag har tyckt att\r\nden här tiden har varit rolig. En del har t.o.m. varit\r\nså roligt att vi inte kan berätta det här i kammaren.\r\nEtt varmt tack till Arne Kjörnsberg!</pre><pre>Anf. 79  BO G JENEVALL (nyd):</pre><pre>Herr talman! Det här skall vara en finansdebatt\r\nsom utgör en avslutning på en treårig valperiod i\r\nSveriges riksdag, och det finns fyra företrädare för\r\nfinansutskottet här i kammaren. Finansministern,\r\nGöran Persson och finansutskottets ordförande P-\r\nO Eriksson har gått, men här finns i alla fall två\r\nföreträdare dels för regeringen, dels för\r\noppositionen, så vi kanske kan få en liten debatt i\r\nalla fall.</pre><pre>Göran Persson talade i sitt anförande bl.a. om att\r\nsocialdemokraterna är mycket samarbetsvilliga.\r\nJag har inte märkt mycket av det under den här\r\nperioden. Han sade att man värnar om\r\nbyggindustrin och verkligen vill göra något för den.\r\nVi har lagt fram flera förslag som skulle ha kunnat\r\npassa ihop med socialdemokraternas, men jag vet\r\natt man har bestämt sig för att absolut inte under\r\nnågra omständigheter stödja några förslag som vi\r\nlägger fram.</pre><pre>Talet om samarbete är därför nog ganska tomt och\r\ninnehållslöst.</pre><pre>Vi har däremot i dag haft glädjen att se Anne\r\nWibbles artikel i dagens tidning. Jag tycker att det\r\när mycket trevligt att den kommer på den näst sista\r\ndagen av mandatperioden. Den är nästan som\r\nklippt ur vårt partiprogam.</pre><pre>Jag hade inte väntat mig att få se ett sådant skriftligt\r\nstöd för den politik som vi har stått för här i\r\nkammaren. Jag har i mitt manuskript ett påstående\r\nom att vi trots allt har åstadkommit en hel del. Jag\r\nskall inte gå in på de olika förslag som redovisas i\r\nartikeln. Ni har alla läst den, och den talar för sig\r\nsjälv.</pre><pre>Vi har som bekant många gånger sagt att\r\nbesparingarna och åtgärderna mot krisen har varit\r\notillräckliga. Det krismedvetande som fanns hösten\r\n1992 tog man mycket dåligt vara på. Det har jag\r\nsagt tidigare i ekonomi- och finansdebatter.</pre><pre>Sveriges ekonomi är ju katastrofal och har kraftigt\r\nförsämrats under den gångna mandatperioden. När\r\nvi gick till val på en stram finanspolitik och föreslog\r\nbudgetförstärkningar på, som Dan Eriksson i\r\nStockholm redan har sagt, 196 miljarder över en\r\nsexårsperiod blev vi hånade och nästan\r\nidiotförklarade. Nu är budgetunderskottet per år\r\nuppe i den storleksordningen. Jag vill påstå att det\r\nskulle ha sett annorlunda ut nu, om man hade\r\nlyssnat på oss då.</pre><pre>Vi har, som jag sade nyss, trots allt blivit\r\ntillgodosedda i en hel del sammanhang, om inte i\r\nkronor och ören så dock tydligen i form av förslag\r\nom framtida besparingar. Vi har hela\r\nmandatperioden fört en mycket konsekvent\r\nekonomisk politik och anvisat betydligt större\r\nbudgetförstärkningar än både regering och\r\nsocialdemokrater, men till stor del inom områden\r\nsom man på de hållen inte vill röra i. Kom dock ihåg\r\natt det är något som ni under nästa riksmöte\r\nkommer att tvingas till!</pre><pre>Staten, dvs. vi, lånar för närvarande i en takt av ca\r\n200 000 kronor i minuten dygnet runt, året runt.\r\nHur länge tror ni att man kan hålla på med det\r\ninnan IMF kommer och lägger sig i Sveriges\r\nekonomiska politik?</pre><pre>En framstående expert skrev nyligen att de\r\netablerade partierna inte har förmågan att lösa\r\nproblemen, och jag tror att det är riktigt. De har\r\nalldeles för stora låsningar. Därför behövs\r\nverkligen det samarbete som Göran Persson talade\r\nom tidigare, om man över huvud taget skall kunna\r\nlösa de problemen på ett anständigt sätt. Jag påstår\r\natt Ny demokrati behövs i politiken, eller i varje fall\r\nen motsvarighet, vad det nu kan bli.</pre><pre>Vidare har vi med kraft framhållit att alla\r\ntransfereringar måste få en enhetlig nivå, som blir\r\nlätt att förstå och lätt att administrera och som inte\r\ninbjuder till fusk. Den måste också läggas på en\r\nnivå som samhället har råd med. Jag kan inte fatta\r\natt vi inte under den här treårsperioden har orkat\r\nmed att åstadkomma en sådan självklarhet som att\r\ninföra samma nivå i alla de olika systemen.</pre><pre>Jag påstår att Ny demokrati faktiskt har tagit större\r\nansvar för Sveriges ekonomi än både regeringen\r\noch de etablerade partierna. Regeringen har\r\nkunnat påbörja den nödvändiga\r\nsystemförändringen i Sverige inte trots utan tack\r\nvare Ny demokrati. Det har bl.a. fått stor betydelse\r\nför företagen, som äntligen har fått rimliga\r\nförutsättningar för att arbeta och utvecklas. Vi har\r\ntill stor del utfört eller påbörjat det som vi lovade\r\nföretagen i valrörelsen 1991. Tack vare oss tillfördes\r\nsvenskt företagande 9 miljarder i riskkapital,\r\nhuvudsakligen från de tidigare löntagarfondernas\r\nmedel.</pre><pre>Vi har även starkt bidragit till att uppfinnare och\r\ninnovatörer har fått kraftigt förbättrade\r\nmöjligheter att ge Sverige nya produkter och\r\ndärmed att utveckla nya och gamla företag.</pre><pre>Vi har dessutom, vilket finns med i de förslag som\r\nvi skall besluta om senare i kväll eller i natt, lyckats\r\nfå gehör för ett särskilt bidrag på 50 miljoner\r\nkronor, som kommer att administreras av Industri-\r\noch nyföretagarfonden och som speciellt är inriktat\r\npå riskkapital till kvinnligt företagande.</pre><pre>Många har sagt: Herre Gud, det finns så mycket\r\npengar tillgängliga för detta att det inte behövs\r\nytterligare medel. Men så är det faktiskt. Jag har\r\nsjälv haft anledning att följa detta mycket noga, och\r\njag har funnit att de flesta som gör bedömningarna\r\noch som delar ut sådana här pengar är karlar och\r\nmanschauvinister. Det är kvinnornas hinder\r\nnummer ett.</pre><pre>Hinder nummer två är att kvinnorna som regel\r\nefterfrågar ganska små belopp, något som ingen vill\r\nta tag i, eftersom det är olönsamt. Vi är därför glada\r\növer att vi har fått med detta bidrag om 50 miljoner,\r\nsom enligt givna löften -- vad det nu kan vara värt --\r\nskall bestå också i fortsättningen. Jag tror att det\r\ninnebär att vi kommer att få se många nya företag\r\nstartas av kvinnor.</pre><pre>Jag är säker på att de flesta medborgare i grunden\r\när oroliga för Sveriges ekonomi och därmed har\r\nförståelse för de åtgärder som måste vidtagas.\r\nDärför kanske Ny demokratis budskap till väljarna\r\nskulle utgöras av delar ur Winston Churchills\r\nberömda tal: Det enda jag kan utlova är blod, svett\r\noch tårar. Eftersom vi inte är i krig kanske vi kan\r\nutesluta blod.</pre><pre>Herr talman! Höjda skatter kan aldrig accepteras\r\ninnan man genomfört alla de nödvändiga\r\nbesparingarna. Jag tror att socialdemokraterna\r\nkommer att få det mycket svårt i valet, för de har\r\ningen politik över huvud taget och ingen ekonomisk\r\npolitik.</pre><pre>Jag har under de här tre åren i riksdagen inte hört\r\nett enda konkret förslag från Socialdemokraterna\r\nförutom de två vanliga standardförslagen: Höj\r\nskatterna! Öka bidragen!</pre><pre>Dessutom står socialdemokraterna just nu så högt\r\ni opinionssiffror som de någonsin kan komma. Jag\r\npåstår att det bara kan gå en enda väg under tiden\r\nfram till och i valrörelsen. Det är nedåt. När det väl\r\nbörjar rutscha utför kan det gå fort. Därför tror och\r\nhoppas jag verkligen på att den borgerliga delen av\r\nvårt politiska system skall få fortsatt förtroende för\r\natt under den kommande fyraårsperioden kunna\r\nfortsätta att genomföra den systemförändring som\r\när så nödvändig för Sverige.</pre><pre>Jag påstår att det är socialdemokraternas fel att vi\r\ni dag har så många arbetslösa, att vi har så många\r\nförtidspensionärer och att vi har så många\r\nbidragstagare. Det har blivit så genom en felaktig\r\npolitik under decennier.</pre><pre>Vad gjorde socialdemokraterna och var höll de hus\r\nden 10 mars 1993 när jag stod i denna talarstol och\r\nyrkade blankt avslag på regeringens ekonomiska\r\npolitik? Jag yrkade ett blankt avslag, vilket kunde\r\nha möjliggjort för Socialdemokraterna att ta över\r\nregeringsmakten. De var ju lika säkra då på att de\r\nskulle lösa alla problem. Men man ville inte göra\r\ndet. Man ville inte ta tag i de problem som den\r\nnuvarande regeringen har fått göra.</pre><pre>Vi tycker i stort sett att regeringen har gjort ett\r\nhyggligt jobb. Vi tycker dock att de har missat\r\nmöjligheten att ta litet större grepp och rätta till\r\nproblemen litet snabbare. Det hade de haft\r\nmöjligheter till. De visste var vi stod i de här\r\nfrågorna. De har varit så noga med att absolut inte\r\nta hänsyn till förslagen när de kommit från oss. En\r\nannan inställning skulle ha gagnat landet. Det tror\r\njag att man kommer att inse när vi eventuellt inte\r\nfinns med under nästa period.</pre><pre>Ju mer omfattande de politiska ingreppen blir desto\r\nviktigare blir politiken som medel att uppnå en\r\nbättre samhällsposition för en grupp medborgare.\r\nDessa processer verkar i en och samma riktning och\r\nger därför ett samhälleligt resultat där den politiska\r\nsektorn är större än det finns politiskt och\r\ndemokratiskt stöd för.</pre><pre>Välfärdsstaten, i de gigantiska former vi möter den\r\ni Sverige, tycks vara oavsiktlig. Gunnar Sträng\r\nmenade redan för snart 25 år sedan att skattetaket\r\nvar nått. Då låg skattetrycket på ca 40 % av BNP.</pre><pre>I modern tid ser vi de finansiella marknaderna\r\nanvända möjligheterna till ''exit''. Kapitalet flyttas\r\ntill de länder som har de bästa förutsättningarna för\r\nframgångsrika investeringar. Det är problemet för\r\nnärvarande -- oavsett vem som regerar.</pre><pre>Om partierna växelvis uppnår majoritet -- det är ju\r\nett tillstånd vi kan få -- finns det visserligen en\r\nmöjlighet att förluster och vinster uppväger\r\nvarandra, men det förutsätter bl.a. att regeringarna\r\nbyts ut med skiftande majoriteter eller att\r\nregeringen intar en opartisk hållning och ser sin roll\r\nenbart i utövande av den administrativa makten.</pre><pre>Om detta inte sker blir det lätt för skickliga men\r\nprinciplösa statsmän att utnyttja tillfälliga\r\npartikonstellationer för att successivt driva upp\r\nstatens utgifter högt över den nivå som svarar mot\r\nfolkets kollektiva intressen.</pre><pre>Relativ enhällighet kan uppnås genom krav på att\r\nhöjningar av statsskuld eller skatteuttag skall\r\ngodkännas av en kvalificerad majoritet av\r\nriksdagens ledamöter. Kvalificerad majoritet\r\ninnebär att majoriteten måste vara betydligt större\r\nän 50 %. Man talar om krav på tre fjärdedelars\r\neller nio tiondelars majoritet. Det skulle hindra att\r\nman drar på sig alltför stora skulder som man sedan\r\nhar svårt att betala.</pre><pre>Jag skulle också vilja nämna en annan sak,\r\nnämligen att arbetslösheten tar en väldigt stor del\r\nav vårt ekonomiska utrymme. Vi har faktiskt\r\nupprepat några förslag -- jag tänker särskilt på två --\r\ni tre år nu. Vi lade fram dem redan hösten 1991.\r\nDet har vi gjort med hänsyn till den extrema\r\nsituation vi har både ekonomiskt och framför allt\r\nnär det gäller arbetslösheten.</pre><pre>Det första förslaget innebar att vi föreslog en\r\ndispens från LAS för dem som var arbetslösa. Det\r\ngjorde vi för att ge dem möjlighet att själva gå ut\r\noch knacka dörr hos företagen och ta till vara\r\narbeten som tar två dagar, tre veckor eller en\r\nmånad att utföra allt efter behov. Jag påstår att det\r\nskulle ha sysselsatt tiotusentals människor och givit\r\nen spänst i arbetslivet.</pre><pre>Det andra förslag som vi har upprepat under dessa\r\ntre år -- det är partimotioner båda två -- innebär att\r\nman skulle ändra arbetstidslagen så att\r\nföretagsledningarna och de lokala facken fick\r\nmöjlighet att själva förlägga arbetstiden mellan låt\r\nsäga 80 % och 120 %. Det tror jag skulle ha\r\ninneburit att man på många företag som under\r\ndenna tid har blivit tvingade att friställa personal i\r\nstället skulle ha kommit överens om att alla gick\r\nned till t.ex. 90 % under den tid företaget måste\r\n''övervintra''. De anställda skulle ha sluppit komma\r\nut i arbetslösheten. När hjulen började snurra\r\nkunde man ta tillbaka det och köra 110 % ett tag.\r\nMänniskor som själva är på en arbetsplats är\r\nförnuftiga och pragmatiska. Jag tror att det skulle\r\nha inneburit att tiotusentals människor aldrig hade\r\nkommit ut i arbetslöshet.</pre><pre>Jag tycker att man är alldeles för rädd för att ta litet\r\nannorlunda grepp, även i situationer när det är\r\npåkallat. Det påstår jag att det har varit. En del av\r\nde etablerade partierna sitter tyvärr i knät på\r\nfacket. Facket tänker inte på att även de arbetslösa\r\när deras medlemmar. Jag vill påstå att Ny\r\ndemokratis enda särintresse är väljarna.</pre><pre>Herr talman! Först vill jag yrka bifall till res. 2, 5,\r\n31 och 34. Det är bara fyra av våra reservationer,\r\nmen vi står naturligtvis bakom alla våra\r\nreservationer.</pre><pre>Herr talman! Eftersom detta är mitt sista anförande\r\ni kammaren vill jag passa på att tacka\r\nfinansutskottets ledamöter och kanslipersonal, och\r\nsamtidigt alla övriga ledamöter och framför allt\r\nriksdagens hela personal, som på ett fantastiskt och\r\ntrevligt sätt har servat oss under hela\r\nmandatperioden.</pre><pre>Anf. 80  ARNE KJÖRNSBERG (s) replik:</pre><pre>Herr talman! Bo G Jenevall var litet ledsen eller\r\nkanske möjligen irriterad över att finansministern,\r\nGöran Persson och finansutskottets ordförande har\r\ngått. Men Bengt Wittbom och jag är ju här, Bo G\r\nJenevall. Simma litet lugnt!</pre><pre>Jag har ett problem. Jag vet inte vem som\r\nföreträder Ny demokrati i den här debatten. Jag vet\r\ninte om det är Dan Eriksson i Stockholm, Bo G\r\nJenevall eller näste talare på talarlistan. Men det\r\nkanske herrarna kan klara ut för mig.</pre><pre>Bo G Jenevall sade att de minsann hade lagt fram\r\nen mängd bra förslag som har gynnat\r\nbyggindustrin. Jag håller med om att det var så när\r\nBo G Jenevall var ordinarie ledamot i\r\nfinansutskottet. Då förde Bo G Jenevall samtal\r\nmed min dåvarande gruppledare Hans Gustafsson,\r\nmen problemet var bara att när de resonemang som\r\nni hade fört skulle konfronteras med den\r\nnydemokratiska verkligheten, enkannerligen\r\npartiledaren Wachtmeister om jag har förstått det\r\nrätt, var det alltid tummen ner. Om jag har förstått\r\ndet rätt har det så småningom avspeglat sig i vissa\r\nomdispositioner av personsammansättningen av Ny\r\ndemokratis representation i finansutskottet.</pre><pre>Låt mig göra några kommentarer till. Bo G Jenevall\r\nsade att de hade blivit tillgodosedda av den\r\nnuvarande regeringen. Jag förstod att ni tyckte det\r\nnär t.o.m. herr Wachtmeister tidigare i dag reste sig\r\nupp och instämde i anförandet av Folkpartiets\r\ngruppledare Lars Leijonborg. Jag undrade bara\r\nvad Lars Leijonborg tyckte om det.</pre><pre>Bo G Jenevall citerade Churchill och detta om\r\nblod, svett och tårar. Men eftersom det inte är krig\r\nuteslöt han blodet. Då blir det svett och tårar\r\nförstår jag. Det är det vi talar om, Bo G Jenevall,\r\nmen vi lägger till en sak till -- rättvisa. Det tror jag\r\ninte att ni förstår. Rättvisa är nämligen svår att inse\r\nintellektuellt. Den måste man känna i hjärtat, eller\r\nvar man nu känner den.</pre><pre>För övrigt vill jag tacka Bo G Jenevall. Vi har haft\r\nett par intressanta och spännande diskussioner\r\nunder årens lopp. Bo G Jenevall har själv gått ut\r\noffentligt och sagt att han nu kommer att lämna\r\nriksdagen. Därför passar det att tacka honom nu.\r\nJag gör det inte bara av artighet. Jag gör det för att\r\njag menar det.</pre><pre>Anf. 81  BO G JENEVALL (nyd) replik:</pre><pre>Herr talman! För att utröna vem som talar för vad\r\ni den här debatten vill jag tala om att jag faktiskt är\r\nekonomisk talesman för partiet tills den här dagen\r\när slut i alla fall, men det är inte så lång tid kvar.</pre><pre>Jag sade faktiskt att Arne Kjörnsberg och Bengt\r\nWittbom fanns här. Jag tycker att det är litet\r\nsymtomatiskt. Ni är trogna, och ni deltar i\r\ndebatterna. Jag har alltid uppskattat att debattera\r\nmed er båda. Ni är goda representanter för\r\nrespektive sida.</pre><pre>Jag håller med om det Arne Kjörnsberg sade om\r\nHans Gustafsson. Jag tycker att han är en ytterligt\r\nfin man. Han är mycket pragmatisk, och vi har haft\r\nett mycket gott samarbete. Men politik är svårt, och\r\ndet gäller ju att skapa majoriteter inte bara mellan\r\npartier utan även inom partier.</pre><pre>Jag håller också med Arne Kjörnsberg om detta\r\nmed rättvisa. Jag förstår inte att det skulle vara så\r\nkonstigt. En av de valaffischer som vi har tagit fram\r\nkallar vi för RAM. Jag vet inte om den kommer att\r\nanvändas i valrörelsen, men det är ett förslag.\r\nRAM står för rättvisa, ansvar och moral. Det vill\r\njag gärna ställa mig bakom.</pre><pre>Jag vill verkligen tacka Arne Kjörnsberg för många\r\ngivande diskussioner såväl i som utanför utskottet\r\noch även trevliga debatter här i kammaren.</pre><pre>Anf. 82  ARNE KJÖRNSBERG (s) replik:</pre><pre>Herr talman! I sitt huvudanförande sade Bo G\r\nJenevall att Ny demokratis enda särintresse är\r\nväljarna. Nu är riksdagsperioden och riksdagstiden\r\nsnart slut. Jag förstår att det är mycket begärt att\r\nBo G Jenevall skall erkänna detta, men fundera\r\nhemma i kammaren över vad det har lett till att ni\r\ni varje avgörande fråga har stött den borgerliga\r\nregeringen.</pre><pre>Det räcker inte att bara tala om rättvisa, Bo G\r\nJenevall. Man måste på något sätt definiera\r\nrättvisan. Jag menar att det inte är rättvist att lägga\r\nbördorna på dem som redan har det tungt och lyfta\r\nav bördorna från dem som har det relativt bra. Men\r\ndet har ni bidragit till. Jag är ledsen att behöva säga\r\ndet, Bo G Jenevall, men jag är uppriktig.</pre><pre>Anf. 83  BO G JENEVALL (nyd) replik:</pre><pre>Herr talman! Det är nog tyvärr så, Arne\r\nKjörnsberg, att den här mandatperioden och\r\nkanske en till går åt för att rätta till det elände som\r\nSocialdemokraterna har ställt till med. Man måste\r\ngöra det först för att skapa förutsättningar för att få\r\nden slutgiltiga rättvisan -- en rättvisa som är värd\r\nnamnet.</pre><pre>Sedan finns det inslag i det som har beslutats, och\r\ndet finns säkert inslag i det som vi har medverkat\r\ntill, som kanske har fått en litet sned rättvisevinkel.\r\nDet är möjligt, men i de stora dragen tror jag ändå\r\natt vi har gjort de rätta bedömningarna. Vi måste\r\nskapa förutsättningar för att landets ekonomi skall\r\nkomma på fötter. Annars klarar vi inte detta.</pre><pre>Anf. 84  BENGT WITTBOM (m) replik:</pre><pre>Herr talman! Den här finanspolitiska debatten har\r\ntagit lång tid. För ett tag sedan knackade en av mina\r\nkolleger mig på axeln och viskade i örat: ''Hör du,\r\nWittbom, nu är det plus 100 %. Nu får ni skärpa\r\ner!'' Därför skall jag bli mycket kort.</pre><pre>Till Bo G Jenevall, som jag har haft förmånen att\r\nsamarbeta med i finansutskottet under en tid, vill\r\njag säga att jag personligen tycker att det har varit\r\nmycket trevligt.</pre><pre>När det gäller möjligheten att föra en debatt med\r\nNy demokrati, representerat av Bo G Jenevall, är\r\ndet, som alla vet som har följt dessa tre år i\r\nkammaren, fullständigt hopplöst i dag. Vi vet snart\r\ninte vem som företräder vad, och det gäller inte\r\nminst efter gårdagens nattliga övningar här i\r\nkammaren. Däremot vill jag säga att jag har\r\nuppskattat, och skulle också uppskatta, att föra en\r\ndiskussion med Bo G Jenevall. Men jag vill inte\r\nuppta kammarens tid med det.</pre><pre>Jag vill tacka Bo G Jenevall för det samarbete som\r\nvi har haft. Eftersom vi nu skall försöka gå ut som\r\nvanliga medborgare och hjälpa till att sätta det här\r\nlandet på fötter tror jag att Bo G Jenevall\r\ninstämmer i det jag säger nu: Jag hoppas att ni som\r\när kvar här ser till att vi får chansen att göra det och\r\natt ni inte sätter för många käppar i hjulet för oss\r\noch för andra.</pre><pre>Anf. 85  BO G JENEVALL (nyd) replik:</pre><pre>Herr talman! Jag skall inte heller förlänga debatten\r\nytterligare. Jag vill bara passa på att tacka Bengt\r\nWittbom. Vi har ju dessutom haft ett mycket nära\r\nsamarbete när han som ensamutredare med en\r\npolitisk referensgrupp har tagit fram underlaget för\r\nförändringen av utvecklingsfonderna till\r\nutvecklingsbolag. Den är under genomförande för\r\nnärvarande. Jag hoppas bara att slutresultatet\r\nkommer att bli någorlunda i den riktning som vi\r\nbåda försökte åstadkomma. Tack Bengt Wittbom!</pre><pre>Anf. 86  LARS MOQUIST (nyd):</pre><pre>Herr talman! Jag skall ägna mig åt det svenska\r\nbudgetunderskottet och den svenska statsskulden.\r\nJag skall också ge exempel på vilket märkligt\r\nbidragsberoende vi har börjat anpassa oss till -- ett\r\nbidragsberoende som kostar stat och kommun stora\r\npengar. Självfallet borde resurserna användas på\r\nett bättre sätt. Därför kommer jag att tala om såväl\r\nöländska hackspettar som sexvägledare för\r\nflyktingar.</pre><pre>I november 1993 utkom från Finansdepartementet\r\nen liten 90-sidig bok, ''Budgetunderskott och\r\nstatsskuld -- Hur farliga är de?''. Boken\r\ndokumenterar en konferens om budgetunderskott\r\noch statsskuld som ESO, Expertgruppen för studier\r\ni offentlig ekonomi, höll i november 1993.</pre><pre>Det svenska underskottet, såväl för staten som för\r\nden offentliga sektorn som helhet, växte under åren\r\n1990--1993 snabbare än för något annat\r\nindustriland. Från att ha haft västvärldens starkaste\r\nstatsfinanser fick Sverige västvärldens svagaste.\r\nDet betyder i sin tur att statsskulden började växa\r\nsnabbt. Den svenska staten är på väg att skaffa sig\r\nen lika stor bruttoskuld som de mest skuldsatta\r\nstaterna bland de industrialiserade länderna.</pre><pre>Det är inte konstigt att människor blir oroliga över\r\nde enorma bruttosiffrorna och över kvällspressens\r\nbilder på spädbarn som sägs vara skyldiga\r\nhundratusentals kronor redan vid födseln.</pre><pre>När ekonomer analyserar underskott på kort sikt är\r\nfinansieringen det som främst brukar granskas.\r\nUnderskott i de offentliga finanserna måste ju\r\ntäckas på något sätt. Förenklat uttryckt kan man\r\nsäga att det finns två metoder att göra detta.\r\nAntingen trycker staten pengar eller också lånar\r\nman på kreditmarknaden.</pre><pre>De stora upplåningsbehoven kan inte betraktas för\r\nsig utan måste ställas i relation till ekonomin i\r\növrigt. På kort sikt kan den svenska ekonomin\r\ntydligen klara även ganska stora underskott. Den\r\nviktiga frågan blir därför den långsiktiga. Är ett\r\nunderskott av den här kalibern hållbart? Vad\r\nhänder om underskotten ligger kvar under en\r\nlängre period?</pre><pre>Svaret är uppenbarligen beroende på en lång rad\r\nfaktorer: realräntan, den ekonomiska tillväxten,\r\nden offentliga sektorns balansräkning och i vilken\r\nutsträckning underskottet är konjunkturellt\r\nbetingat. Det är dessa omständigheter som avgör\r\nekonomins förmåga att på längre sikt bära den stora\r\nstatsupplåningen. Risken för att en stor del av\r\nunderskottet kommer att ligga kvar även om\r\nekonomin börjar växa är mycket påtaglig.</pre><pre>Den offentliga balansräkningen har både en\r\nskuldsida och en tillgångssida. Skulderna har de\r\nsenaste åren exploderat. Att statsskulden växer\r\nsnabbt när de löpande underskotten är stora är\r\nsjälvklart. Men en viktig fråga är vad upplåningen\r\nanvänds till. Om den motsvaras av att den\r\noffentliga sektorn som helhet bygger upp tillgångar\r\nbehöver problemet kanske inte vara så stort. Men\r\nunderskottet har inte gått till investeringar utan till\r\nlöpande konsumtion. En del tillgångar har snarare\r\nfallit i värde under fastighetskrisen. Den offentliga\r\nbalansräkningen urholkas därför snabbt, även\r\nrealt.</pre><pre>Lägg till detta också ett antal dolda problem som\r\nexempelvis de framtida åtaganden som finns i\r\npensionssystemen. Ca 200 miljarder kronor har\r\nutlovats i pensioner till offentliganställda utan att\r\nnågra avsättningar gjorts för att trygga löftena.</pre><pre>Slutsatsen är att den offentliga balansräkningen\r\nförsvagas snabbt och att framtidsutsikterna under\r\növerskådlig tid ser dystra ut. Fortsatt stora\r\nbudgetunderskott gör att statsskulden fortsätter att\r\nväxa snabbt medan tillgångarna minskar genom att\r\nAP-fonden reduceras.</pre><pre>Det stora budgetunderskott som fanns vid mitten\r\nav 1980-talet försvann relativt lätt. Mot slutet av\r\nårtiondet visade statsbudgeten t.o.m. ett mindre\r\növerskott. Om samma snabba förbättring kan\r\nväntas ske under de närmaste åren förefaller\r\nunderskottsproblemen inte vara så stora.</pre><pre>Men läget är den här gången mycket allvarligare än\r\npå 1980-talet. Siffrorna är betydligt värre. Vi startar\r\nfrån högre nivåer på såväl underskott som\r\nstatsskuld. Vi har alltså mer att arbeta in. Att\r\nstatsskulden växer från en högre nivå gör att\r\nräntekostnaden blir större nu än på 1980-talet. Det\r\nhåller uppe underskotten. Arbetslösheten är\r\nbetydligt högre, vilket i sig medför såväl högre\r\nutgifter som lägre statsinkomster. Vi vet av\r\nerfarenhet att hög arbetslöshet tenderar att bita sig\r\nfast, vilket skulle betyda att också dess försvagande\r\neffekter på budgeten blir bestående.\r\nSkattesystemet är annorlunda än på 1980-talet. När\r\nekonomin vänder uppåt och lönerna stiger blir den\r\npositiva effekten på statsbudgeten mindre än på\r\n1980-talet. Sist men inte minst, alla lätta\r\nbesparingar är redan gjorda. Det var de inte för tio\r\når sedan.</pre><pre>Slutsatsen är att underskottet inte kan förväntas\r\nminska snabbt av sig självt. Det strukturella\r\ninslaget i underskottet är stort. Innebörden är att\r\nen stor del av underskottet kan förväntas stanna\r\nkvar även om den ekonomiska situationen ljusnar\r\noch konjunkturen förbättras.</pre><pre>Mekanismerna varigenom ett underskott i dag\r\nlägger bördor på framtiden är flera. Men det finns\r\nen direkt mekanism, och det är helt enkelt den\r\nräntebörda som måste finansieras vid en ny stabil\r\nnivå på statsskulden och som förr eller senare\r\nframtida yrkesaktiva skattebetalare kommer att få\r\nbetala. Räntebördan kan uttryckas som en\r\nskattehöjning vilken framtida generationer får stå\r\nför. Problemet är att barnen och barnbarnen, som\r\ntill slut får betala, inte får vara med och fatta de\r\npolitiska besluten.</pre><pre>Herr talman! I Sunt Förnuft, som också är ett av Ny\r\ndemokratis slagord, har en journalist på tidningen\r\nÖlandsbladet noterat att uppfinningsrikedomen\r\nhos enskilda, organisationer och föreningar är\r\nenorm när det gäller att mjölka pengar ur ett\r\nbidragssystem som inte längre låter sig\r\nkontrolleras. Medborgarna förefaller helt\r\nhjälplösa, fastnaglade och totalt beroende, som den\r\nsom missbrukar en drog. Inga enskilda initiativ tas\r\nlängre om inte stat, kommun eller landsting ställer\r\nupp med pengar. Om två personer träffas för att\r\nbilda en akvarieförening kan vi vara förvissade om\r\natt första punkten på den upprättade dagordningen\r\när ansökan om kommunalt aktivitetsstöd.</pre><pre>En god översikt av det absurda och oformliga\r\nbidragssystemet kan den få som läser lokalpressen,\r\nsärskilt dess ortssidor. Under en månad gick\r\nÖlandsbladsreportern Kurt Lundgren systematiskt\r\nigenom två lokaltidningar. Det fanns en stor mängd\r\nav artiklar om bidrag i alla dess former. Mestadels\r\ntycks de olika tidningsreportrarna stå på\r\nbidragssökarens sida, i all synnerhet då det i\r\nsällsynta fall blev ett nej till bidrag. Då heter det\r\n''Dråpslag'' och liknande i rubriken.</pre><pre>Journalisterna förefaller lika indignerade som den\r\nbidragsförvägrade föreningen. Kanske finner vi i\r\ndenna symbios mellan bidragssökare och\r\njournalister förklaringen till att kommun, landsting\r\noch stat så sällan vågar sig på ett obekvämt beslut.\r\nDet blir alltid obehaglig publicitet efteråt.</pre><pre>I inte ett enda fall under den månad reportern\r\ngjorde sin granskning fann han att den som söker\r\nett bidrag, oavsett vad det är, utsatts för granskning\r\neller att nyttan av det sökta bidraget satts i fråga.\r\nÄndå handlar en del ansökningar om direkta\r\nabsurditeter och uppenbara försök, många gånger\r\nframgångsrika, att lura av systemet pengar. Hör\r\nbara här vad Kurt Lundgren funnit.</pre><pre>Torsås brukshundklubb kräver 4 000 kr av\r\nkommunen för att bygga en hundparkering för fem\r\nhundar. Fritidsnämndens politiker har diskuterat\r\närendet men kunde inte komma fram till beslut.\r\nFörst måste hela nämnden göra ett studiebesök på\r\nplatsen. Vovvarna inspekterades i april.</pre><pre>I Broakulla orkar inte Verdandi längre betala hyra\r\nför sin fiskestuga till kommunen. Föreningen\r\nkräver fri hyra med motiveringen att när dasset\r\nrasade ihop byggde medlemmarna upp det igen på\r\negen hand, utan kostnad för kommunen! Borde\r\ninte detta initiativ motivera fri hyra, så vore det väl\r\nunderligt.</pre><pre>I en kulturförening i Kalmar finns en person\r\nanställd. Nu har inte föreningen längre råd att\r\nbehålla den anställde utan varslar denne om\r\navsked. I stället satsar styrelsen på personal som\r\nhar lönebidrag. Det innebär att staten går in och\r\nfinansierar verksamheten, säger föreningens\r\nordförande. Att staten har kostnader för\r\nlönebidragare tycks inte föresväva ordföranden.</pre><pre>Staten har ett särskilt ansvar för hackspettar, anser\r\nen kvinna på Öland, som kräver ersättning av\r\nlänsstyrelsen för att en hackspett hackat sönder\r\nhennes flaggstång. Den hackar även på fritidshuset,\r\nså det kan bli dyrt.</pre><pre>En polis står under åtal för grovt bedrägeri sedan\r\nhan fifflat med reseräkningar. Men nu har han\r\nförtidspensionerats efter beslut i\r\nRikspolisstyrelsen. Därmed skulle denna\r\nbesvärliga sak vara ur världen. Det framgår inte om\r\npensioneringen är ett straff för begånget brott, men\r\nså skall det uppenbarligen förstås. Polisen är 50 år\r\ngammal.</pre><pre>Kalmar kommun anser sig ha gott om pengar och\r\nanslår därför medel för att öppna ett kontor i\r\nGdansk. Kontoret skall lämna service åt affärsmän\r\npå besök i Polen. Kontoret kostar 80 000 kr.\r\nServicekontor i Polen, kan det vara en kommunal\r\nuppgift? Det skapar emellertid arbete, en\r\nhalvtidstjänst inrättas.</pre><pre>En handbollsförening i Kalmar är upprörd. Det\r\nstädas för dåligt i sporthallarna. Allergi har nu\r\ndrabbat handbollsspelarna, så att hela laget enligt\r\nett indignerat brev håller på att slås ut. Att\r\nhandbollsspelarna skulle kunna städa efter sig när\r\nde tränat i sporthallen, som går med enorma\r\nunderskott, är naturligtvis en fullständigt\r\nfrämmande tanke. Självfallet åligger städningen\r\nkommunen, inte en ideell förening.</pre><pre>Mönsterås kommun har t.ex. betalat ut 200 000 kr\r\ntill föreningar som sköter idrottsplatserna.</pre><pre>Sprit är läromedel i Borgholm. Där går tolv\r\npersoner på en AMS-finansierad drinkblandarkurs.\r\nKursen kostar 85 000 kr varav spriten drar en\r\nkostnad på 5 000 kr. Kursen omfattar fem veckor\r\noch anses av arbetsförmedlingen i Kalmar fylla ett\r\nuppdämt behov. Kursdeltagarna får inte dricka,\r\nbara smaka och spotta ut.</pre><pre>Landstinget har beslutat underlätta den sexuella\r\ntillvaron för Kalmar läns kvinnor såvida de är under\r\n21 år. P-piller för ett helt års förbrukning delas ut\r\ngratis. Den som vill ha riskfria samlag inom en\r\ntremånadersperiod får emellertid betala pillren\r\nsjälv, men därefter är det gratis ett år. Det här blir\r\ndyrt, så därför införs det en avgift på 100 kr för\r\nspiral. Alltihop drog i gång den 15 mars.</pre><pre>Flyktingar anses inte kunna sköta sitt sexliv på egen\r\nhand. De måste upplysas, och det kostar 500 000 kr.\r\nEn projektledare anställs av Kalmar landsting.\r\nMen nu är det inte flyktingarna själva som skall få\r\nupplysning utan de som jobbar med flyktingar, dvs.\r\nsvenskar.</pre><pre>En man anställd vid länsstyrelsen har drabbats av\r\nheshet. Länsstyrelsen har dåligt inomhusklimat,\r\nsäger mannen, som anser sig berättigad till\r\narbetsskadeersättning. En specialist på\r\nyrkesmedicin skall utreda detta besvärliga ärende.\r\nKan hesheten möjligen komma från en gammal\r\nförkylning? Något att utreda.</pre><pre></pre><pre>Det vimlar av kråkor och kajor på Öland. Sedan\r\nskottpengarna slopades har det bara blivit värre.\r\nJägarna tvingas skjuta helt ideellt, utan ersättning.\r\nSå får det inte vara. En jägare föreslår att\r\nBorgholms kommun anslår pengar till timlön och\r\nmilersättning för kråkjägare.</pre><pre>Hälsoläget är oroande i Kalmar län. Landstinget\r\nhar därför tilldelat en rad föreningar 500 000 kr till\r\nhälsoupplysning. Miljöpartiet vill gå ännu längre\r\noch starta stora utbildningskampanjer mot allergi.\r\nMiljökontoret i Kalmar har också förslag till\r\nlösningar. Miljöombudsmän på varenda kommunal\r\nförvaltning lyder receptet för bättre miljö och\r\nhälsa.</pre><pre>En bygdegård på norra Öland skall byggas ut för\r\n1,2 miljoner kronor. Men för detta krävs statliga\r\nbidrag från Boverket, som emellertid inte beviljar\r\nnågot bidrag om inte kommunen först beviljar\r\nbidrag till 30 % av byggkostnaden. Det ena\r\nbidraget förutsätter alltså det andra. Det framgår\r\ninte om det krävs något litet bidrag också ur den\r\negna plånboken -- men så är det förstås inte.</pre><pre>Borttagandet av färg, inköp av färg och\r\ngrundstrykning av fasaden på en kafébyggnad i\r\nBorgholm stöttas med 60 000 kr av\r\nkulturmiljöenheten eftersom byggnaden anses ha\r\nkulturvärde. Ett kafé i ett kulturhus har ett\r\nplusvärde i konkurrensen. Varför skall fasaden\r\nmålas med hjälp av våra pengar?</pre><pre>Föreningen Helges Lada kräver 40 000 kr av\r\nEmmaboda kommun i upprustningspengar.\r\nFöreningen är inte heller främmande för ALU-\r\nhjälp när den gamla ladan skall renoveras. Det\r\nfinns spännande användningsområden för en\r\nrenoverad lada: boxningslokaler,\r\nhusvagnsuthyrning eller hönshus.</pre><pre>Herr talman! Detta är ju befängt. Vad vill jag nu\r\nha sagt med mina exempel? Jo, när tillgångarna är\r\nbegränsade måste stat och kommun prioritera. Då\r\nmåste det fattas obehagliga beslut -- ibland i\r\ntusenkronorsklassen, ibland i miljonklassen och\r\nibland i miljardklassen.</pre><pre>Det som enligt min mening är politikers för\r\nnärvarande viktigaste uppgift är följande, nämligen\r\natt inplantera ett krismedvetande hos svenska\r\nfolket. Alla går bara och tänker på sig själva eller\r\nsitt särintresse. Men ingen tycks ha några barn eller\r\nbarnbarn. Men för mig som har två barn -- Åsa och\r\nPia -- och fyra barnbarn -- Simon, Hanna, Tobias\r\noch Emma -- är det bedrövligt att vi ägnar dem så\r\nlitet omsorg och omtanke inför framtiden. De flesta\r\nmänniskor i vårt land tycks tro att allt ordnar sig\r\nsjälvt. Men det gör inte det. Vi måste inse att\r\nnivåerna i socialförsäkringssystemem kanske måste\r\nvara 70 % eller lägre. Jag tänker på sjukersättning,\r\nföräldraförsäkring, a-kassa m.m. Vi kommer också\r\natt tvingas skära i pensioner och socialbidrag. Vi\r\nhar ju inte råd. Vi har inga pengar. Hela\r\nsamhällsbygget går ju på lån.</pre><pre>Mina barnbarn har väl också rätt till ett uns av den\r\nvälfärd jag själv har? Men håller vi på så här finns\r\ndet ingen välfärd att ge till mina barnbarn. Alla\r\nsäger i dag att det inte går att dra ned. Men det är\r\nklart att det går. Men det svider ju, och jag inser att\r\ndet svider olika hårt för olika människor.</pre><pre>De stora kostnaderna ligger i våra\r\nsocialförsäkringssystem. Men det är också viktigt\r\natt människor i samhällets och näringslivets toppar\r\ninser sitt ansvar och inte provocerar de breda\r\nfolkmassorna genom att ge sig själva förmåner som\r\ninte står i någon som helst proportion till deras\r\narbetsinsatser. Detta betyder inte så mycket i\r\nsamhällsekonomin, men opinionsmässigt är det\r\nviktigt. Bistånd och flyktingpolitik drar naturligtvis\r\ninte samma kostnader som de stora\r\nsocialförsäkringssystemen. Men det är viktigt att ge\r\nalla i Sverige en signal om att svångremmen dras åt\r\näven på dessa områden, även om besparingen inte\r\nskulle vara större än 10--15 miljarder kronor.</pre><pre>Som nydemokratisk politiker kommer jag att göra\r\nallt vad jag kan för att inplantera detta\r\nkrismedvetande åtminstone bland invånarna i mitt\r\nhemlän, Kalmar län. Jag kommer att tala om att vi\r\nmåste inse att framtiden innebär uppoffringar. En\r\nvälkänd person sade ju en gång något om ''blod,\r\nsvett och tårar'', och jag tror att det blir så.\r\nMänniskor måste inse att framtiden kan innebära\r\nhelt slopade barnbidrag, slopade\r\nbostadssubventioner, dvs. höjda hyror, sänkta\r\npensioner, sänkta ersättningsnivåer för a-kassa,\r\nsjukförsäkring, föräldraförsäkring m.m.</pre><pre>Men jag kommer också att tala om att vägen till\r\nframgång för Sverige ligger i att få fart på\r\nnäringslivet och att främja småföretagsamhet. Då\r\nbehövs det sänkta skatter så att företagare får\r\ntillbaka lusten och motivationen att göra något bra\r\nbåde för sig själva, för sina anställda och för\r\nSverige.</pre><pre>Herr talman! Eftersom det finns barn i Sverige,\r\nmåste det också finnas föräldrar. Jag hoppas att\r\ndessa inser sitt ansvar och tar sitt ansvar nu.</pre><pre>Anf. 87  ARNE KJÖRNSBERG (s) replik:</pre><pre>Herr talman! För en stund sedan hade jag problem\r\nmed att jag inte visste vem som företrädde Ny\r\ndemokrati i den ekonomisk-politiska debatten. Var\r\ndet Dan Eriksson i Stockholm, Bo G Jenevall eller\r\nLars Moquist? Jag har nu insett att det är Lars\r\nMoquist. Jag tackar för ett upplysande inlägg om\r\nsituationen i trakten av Kalmar.</pre><pre>Anf. 88  ANITA JOHANSSON (s):</pre><pre>Herr talman! Sista skattedebatten för denna\r\nmandatperiod. Dags för summering. Vad har ni\r\ngjort? Vad har ni åstadkommit på skatteområdet?</pre><pre>Ni övertog ett modernt skattesystem. Det hade ett\r\nbrett stöd i riksdagen. Det satte stopp för\r\nskatteplanering. Det är viktigt inte bara för\r\nrättvisan, inte bara för förtroendet utan också för\r\neffektiviteten.</pre><pre>Vi gjorde upp med Folkpartiet om det nya\r\nskattesystemet. Hur förvaltades det?</pre><pre>Ja, det är bara att konstatera att Folkpartiet\r\nkapitulerat och låtit Bo Lundgren styra\r\nskattedebatten.</pre><pre>När vår uppgörelse kom till kritan betydde\r\nuppgörelsen ingenting. När jag, herr talman, satt\r\noch funderade inför den här debatten, påminde jag\r\nmig om alla de kvällar, ibland nätter, då Kjell\r\nJohansson, Anne Wibble, jag själv, Lars Hedfors\r\nm.fl. satt och gjorde upp på punkt efter punkt. Vi\r\ngjorde det för att vi ville ha ett rättvist\r\nskattesystem. Men tyvärr har Kjell Johansson\r\ntydligen glömt den tiden.</pre><pre>Vart tog enkelheten vägen? Vi införde tillsammans\r\nen likformig beskattning av hushållens\r\nkapitalinkomster. Alla avdrag var värda lika\r\nmycket.</pre><pre>Nu är vi tillbaka i träsket. Det finns minst sju olika\r\nskattesatser på kapitalinkomster och massor av\r\nolika kvittningsmöjligheter. Man kan konstatera att\r\nert bidrag till en ökad sysselsättning handlar om\r\neventuellt fler jobb för skatterådgivare och\r\nskattejurister.</pre><pre>Herr talman! Tala om en tärande sektor!</pre><pre>Ni hade med fagra tal och vaga löften gett intryck\r\nav att alla skulle få sänkta skatter. Carl Bildt och Bo\r\nLundgren lovade också i förra valrörelsen att sänka\r\nskatterna för de vanliga löntagarna.</pre><pre>Ni talar fortfarande om att hushållen skulle ha fått\r\nsänkt skatt, kanske i hopp om att folk inte skall titta\r\nefter i plånboken. Men än så länge har vi världens\r\nbästa skola -- åtminste har vi haft det. Herr talman!\r\nLöntagarna är inte dumma. Bo Lundgren!\r\nLöntagarna kan räkna. Löntagarna kan tänka efter.\r\nMen sanningen är att löntagarna får betala mer i\r\nskatt på samma inkomst nu än när Bo Lundgren\r\ntillträdde som skatteminister.</pre><pre>Ni har tagit bort eller begränsat\r\navdragsmöjligheterna. Ni har infört nya\r\negenavgifter. Sammanlagt har ni höjt skatterna på\r\narbetsinkomster med närmare 30 miljarder kronor.\r\nMan blir onekligen irriterad när man ser\r\nbussreklamen i länet: ''Skattechock om\r\nSocialdemokraterna vinner valet!'' Det är\r\nskrämmande.</pre><pre>Vår kritik handlar inte i första hand om att ni har\r\nhöjt skatterna. Det kan vara nödvändigt i vissa\r\nlägen. Men en del av era höjningar har skett vid fel\r\ntillfällen. Ni har stramat åt en ekonomi som redan\r\nhöll på att rasa, och har rasat, samman, Bo\r\nLundgren.</pre><pre>Vår kritik handlar om att ni sviker era löften. Ni\r\nlovade en sak och gjorde något helt annat. Ni hade\r\naldrig en tanke på att sänka skatterna för oss\r\nvanliga löntagare.</pre><pre>Vår kritik handlar också om de stora orättvisorna.\r\nNi har höjt skatterna för dem som enbart har\r\narbetsinkomster. Däremot har ni sänkt skatterna\r\nför dem som har arbetsfria inkomster med\r\nsammanlagt 23--25 miljarder kronor.</pre><pre>Ni har beslutat att ta bort förmögenhetsskatten. Ni\r\nhar beslutat att ta bort skatten på vissa utdelningar.\r\nNu har ni mer än halverat skatten på aktievinster.\r\nFör att ha fått sänkt skatt under er regering måste\r\nman vara rik -- väldigt rik. Ruska inte på huvudet,\r\nBo Lundgren! Det vet jag, och det vet löntagarna.</pre><pre>Det räcker inte med litet pengar på banken eller i\r\nallemanssparandet. Det krävs några miljoner i\r\nnettoförmögenhet. Och ju fler miljoner man har,\r\ndesto mer har man tjänat på den moderata\r\npolitiken. Detta begär ni väljarnas förtroende för i\r\nhöst. Men jag tror att väljarna kommer att vara\r\nganska kloka.</pre><pre>Om ni genom ert skatteförslag får miljonärernas\r\nförtroende, kan jag förstå det. Men varför, herr\r\ntalman, skulle en vanlig löntagare rösta på\r\nModeraterna? Vad har ni moderater lämnat för\r\nbesked om skattepolitiken efter valet? Ni säger att\r\nden skattepolitik som inletts skall fullföljas. Det\r\ninnebär alltså fortsatta skattehöjningar för\r\nlöntagarna. Det innebär också fortsatta\r\nskattelättnader för dem som är rika. Det är\r\nModeraternas besked. Men den vägen leder inte\r\nframåt, Bo Lundgren, utan den leder bakåt.</pre><pre>Vi socialdemokrater har redovisat vårt alternativ,\r\nsom innebär en skattepolitik för rättvisa och\r\ntillväxt. Vi har två fundamentala krav i vårt\r\nskattesystem. Det första kravet är att den som\r\ntjänar mest och som har kapital skall betala en\r\nstörre andel skatt av sin inkomst än andra. Det\r\nandra är att ingen skall kunna smita undan.\r\nSkatteflykten måste stoppas.</pre><pre>I båda dessa avseenden har skattepolitiken gått rakt\r\nemot den inriktning som Socialdemokraterna och\r\nFolkpartiet var överens om, Kjell Johansson, dvs.\r\nskatt efter bärkraft. Regeringen Bildt, med Bo\r\nLundgren som skatteminister har lyckats med\r\nkonststycket att höja skatten på arbete med nästan\r\n30 miljarder kronor. Detta tål att upprepas från\r\ndenna talarstol. Samtidigt har man sänkt skatten på\r\nkapitalinkomster och på stora förmögenheter med\r\nnästan lika mycket.</pre><pre>Under den borgerliga regeringen har alla löntagare\r\noch pensionärer fått höjd skatt, och alla som äger\r\naktier och förmögenheter har fått sänkt skatt.\r\nUnder den borgerliga regeringen har rättvisan satts\r\npå undantag.</pre><pre>Vi socialdemokrater kräver nu att\r\nkapitalinkomstskatten återförs till den nivå som\r\nbestämdes vid skattereformen, dvs. 30 %. Vi\r\nkräver att förmögenhetsskatten inte avskaffas utan\r\nreformeras och effektiviseras och att de som tjänar\r\nmer än 200 000 kr om året får en höjd inkomstskatt,\r\nen s.k. värnskatt.</pre><pre>Jag vet att många människor är beredda att ställa\r\nupp på det, om det blir ett rättvist skattesystem.\r\nFörst när vi får ett rättvist skattesystem har vi den\r\nmoraliska rätten att kräva uppoffringar av det\r\nsvenska folket.</pre><pre>Det andra grundkravet på skattesystemet är att det\r\nskall vara konstruerat så att alla betalar skatt i\r\nvederbörlig ordning. Även på den punkten har den\r\nborgerliga regeringen misslyckats. I dag vet vi att\r\nmånga människor inte betalar sin skatt. Det\r\nhandlar om flera tiotals miljarder kronor som på\r\ndetta sätt undandras samhället.</pre><pre>Regeringen har under våren lagt fram förslag som\r\nhar vridit viktiga vapen ur händerna på\r\nskattemyndigheterna. Jag tänker på den\r\nproposition som handlade om\r\nRättssäkerhetskommittén och som antogs av\r\nriksdagen för 14 dagar sedan. Jag tänker också på\r\natt den borgerliga regeringen har avskaffat\r\nskatteflyktsklausulen och betalningslagen. Jag\r\ntänker på alla de förslag som särskilt Moderata\r\nsamlingspartiet har fört fram för att underminera\r\nskattekontrollen.</pre><pre>Socialdemokratisk politik bygger på tre\r\nhuvudförslag. Vi socialdemokrater föreslår en\r\ntillfällig värnskatt. Vi som har hälsa, jobb och goda\r\ninkomster skall bära vår del av bördorna. Vi\r\nföreslår en återgång till en likformig beskattning av\r\nhushållens kapitalinkomster. Det skulle bli ett sunt,\r\neffektivt och rättvist skattesystem. Vi föreslår\r\nförbättringar för de företag som satsar, investerar\r\noch skapar nya jobb.</pre><pre>Det är en politik som kan få, och kommer att få, ett\r\nbrett stöd hos det svenska folket. Det borde få ett\r\nbrett stöd också i denna kammare.</pre><pre>Så kommer jag till dagens stora händelse, herr\r\ntalman, nämligen DN-artikeln av Anne Wibble.\r\nHur kommer Bo Lundgren att ställa sig till Wibbles\r\nsparpaket? Det innehåller följande punkter:</pre><pre>Sänkta pensioner; svaret blir säkert ett ja.</pre><pre>Lägre förtidspension; svaret blir säkert ett ja, om\r\njag känner Bo Lundgren rätt.</pre><pre>Försämrad sjukförsäkring; svaret blir säkert ett ja.</pre><pre>Minskad ersättning för arbetslösa; svaret blir med\r\nhundra procents säkerhet ett ja från Bo Lundgren.</pre><pre>Bostadsstödet skärs ned; det har ju Bo Lundgren\r\nredan börjat med, så det kommer säkert att\r\nfortsätta.</pre><pre>Sämre villkor för kommuner och landsting; det tror\r\njag säkert att Bo Lundgren ställer upp på.</pre><pre>Men jag undrar verkligen om Bo Lundgren och\r\nModerata samlingspartiet ställer upp på resten av\r\npunkterna, t.ex. höjda miljöskatter, moms på\r\ntidningar, jakt på skattesmitare. Det skulle vara\r\noerhört intressant att få höra.</pre><pre>Den näst sista dagen på detta riksmöte får man\r\nkanske lov att rikta ett litet tack till Ny demokrati.\r\nDet är nämligen tack vare dem i Ny demokrati, Bo\r\nLundgren, som vi i skatteutskottet har kunna få\r\nmer pengar till skatteförvaltningarna. Och tack\r\nvare dem har vi i justitieutskottet kunnat få mer\r\npengar till åklagare, detta för att just komma åt\r\nskattesmitning. Men det kanske är en omvändelse\r\nunder galjen, Bo Lundgren.</pre><pre>Det faktum att egenavgifterna höjs kommer att\r\ninnebära att de marginaleffekter som Bo Lundgren\r\nså gärna talar om kommer att höjas. Jag skulle vara\r\nglad om Bo Lundgren kunde redovisa för\r\nskatteutskottets ledamöter och andra ledamöter i\r\ndenna kammare var Bo Lundgren står i dessa\r\nfrågor.</pre><pre>Herr talman! Jag yrkar bifall till samma\r\nreservationer som Göran Person.</pre><pre>Anf. 89  LARS BÄCKSTRÖM (v):</pre><pre>Herr talman! Detta är valperiodens sista\r\nskattedebatt i riksdagen. I tre har har Sveriges folk\r\nfått uppleva vad en moderatledd regering och en\r\nmoderat skattepolitik innebär. Det har varit tre blå\r\når. Regeringen lovade sänkt skatt för alla. Löftena\r\nvar säkert ärligt menade. Men de stod sig inte vid\r\nmötet med marknadskrafterna och\r\nvalutaspekulanterna.</pre><pre>Regeringen fick alltså växla in skattesänkartåget,\r\ndet blå tåget, på ett smalare spår. Sveriges\r\nlöntagare, Sveriges hushåll, fick inga\r\nskattesänkningar; de fick höjningar. De fick höjd\r\nmoms, höjd skatt på el och bensin, höjd\r\nkoldioxidskatt, slopat schablonavdrag, sänkt\r\ngrundavdrag, slopat grundavdrag vid statlig\r\ntaxering och slopat reallöneskydd i skatteskalan.\r\nSom lök på laxen fick Sveriges löntagare\r\negenavgifter på 3 %.</pre><pre>Och det kommer mera, precis som man säger i TV.\r\nHäromdagen fattade riksdagen principbeslut om\r\nytterligare 9 % i egenavgifter under 90-talet.</pre><pre>Herr talman! I början gick det inte så illa för\r\nstatsrådet Lundgren. Under år 1991 höjde\r\nregeringen inga skatter. Men under åren 1992 till\r\n1994 lyckades regeringen driva igenom\r\nskatteskärpningar på 40,5 miljarder kronor. Lägg\r\nsedan till egenavgifter på 8 miljarder kronor. Då\r\nblir summan 48,5 miljarder kronor i\r\nskatteskärpningar. För år 1995 blir det en\r\nnettohöjning med 3,5 miljarder kronor. Summa\r\nsummarum blir det 52 miljarder kronor, dvs. 5 200\r\nmiljoner kronor.</pre><pre>Herr talman! ''Farbror Blå'' borde rodna när han\r\nsummerar alla de skattehöjningar som regeringen\r\nBildt drivit igenom. Vi i det röda laget måste\r\nerkänna att regeringen visat prov på\r\nuppfinningsrikedom när det gäller att komma på\r\nnya metoder att höja skatterna för det svenska\r\nfolket. Orginellt nog har man höjt de skatter som\r\nredan var höga.</pre><pre>Lika kreativ har regeringen varit när det gäller att\r\nsänka de skatter som redan var låga, skatterna på\r\nkapital och för företag. Under 1991--1994 har\r\nregeringen drivit igenom sänkningar på 56\r\nmiljarder, främst för företag och kapital. Och rätt\r\nskall vara rätt, herr talman; slutresultatet blir\r\nfaktiskt en nettoskattesänkning på ca 4,5 miljarder.\r\nMen det blev inte den blå finkostymen, som man\r\nskulle visa upp i valrörelsen -- det bidde bara en\r\ntumme.</pre><pre>Herr talman! Jag behöver inte hänge mig åt\r\nrecensioner. Till hösten har vi val. Då får väljarna\r\navge sitt omdöme om de blå åren. Då får väljarna\r\nsäga ifrån hur de vill ha det under kommande tre\r\når.</pre><pre>Ingen vet hur det kommer att gå. Men jag tror att\r\nväljarna har fått nog av den blå perioden, fått nog\r\nav skattehöjningar för hushåll och skattesänkningar\r\nför kapital och företag, fått nog av en sned\r\nfördelningspolitik.</pre><pre>Herr talman! Det här gör inte att jag tror att resten\r\nav 90-talet blir en rosenröd tid. Sverige har svåra\r\nproblem att hantera, problem som inte kan lösas\r\ngenom att längta till Erlander, härma Sträng eller\r\ndriva reprispolitik. I en ny tid fordras en ny politik,\r\nen radikal vänsterpolitik.</pre><pre>Och den radikala vänsterpolitiken tar\r\nbudgetunderskotten och statsskulden på allvar. I\r\nvalrörelsen kommer jag att möta väljarna med ett\r\nrakt besked. Jag kommer att säga: Problemen med\r\nunderskott och statsskuld inte är så allvarliga som\r\nni tror -- de är mycket värre. Vi i den radikala\r\nvänstern vet att man inte kan lösa\r\nbudgetproblemen med skattehöjningar -- det går\r\ninte -- men vi inser att man inte heller kan sanera\r\nstatsfinanserna utan skattehöjningar.</pre><pre>Vi talar klartext. Vi säger att ett realistiskt\r\nsaneringsprogram kräver tre ting: ekonomisk\r\ntillväxt, besparingar och skattehöjningar. Det är\r\nförvisso inget glatt budskap, men det är ärligt.</pre><pre>Jag skall ta ett enkelt exempel. Om man räknar\r\nmed att varje nytt arbetstillfälle i privat sektor -- jag\r\nvill betona det -- stärker den offentliga ekonomin\r\nmed 200 000 kr, skulle 300 000 nya jobb ge en direkt\r\nförbättring av de offentliga finanserna med 60\r\nmiljarder kronor. Visst vore det en väsentlig\r\nförbättring, men det skulle inte lösa problemen.</pre><pre>Den konsekvenskalkyl som finns i\r\nkompletteringspropositionen, bil. 1.2, stöder i\r\nväsentliga delar min analys. I kalkylen skriver man\r\nföljande:</pre><pre>''I alternativ 4 % utvecklas statsskulden mer\r\ngynnsamt än i alternativ 3 %. Budgetåret 1998/99\r\nuppgår statsskulden trots detta till 1 830 miljarder\r\nkronor, vilket motsvarar 94,5 % av BNP.''</pre><pre>Jag fortsätter att citera:</pre><pre>''Även med de mycket gynnsamma förutsättningar\r\nsom alternativ 4 % baseras på kommer den\r\noffentliga sektorns finansiella sparande att uppvisa\r\nunderskott under hela LK-perioden. Utgifterna\r\növerstiger inkomsterna med 27 miljarder kronor\r\n1998/99 -- -- --.''</pre><pre>Om även en mycket optimistisk kalkyl från\r\nFinansdepartementet pekar på så svåra\r\nstatsfinansiella problem, frågar man sig varför inte\r\növriga partier erkänner att skatteuttaget måste\r\nåterställas.</pre><pre>Om en mycket optimistisk kalkyl från\r\nFinansdepartementet pekar på så svåra\r\nstatsfinansiella problem, ställer man sig frågan: Vad\r\nskulle hända med statsfinanserna om tillväxten\r\nuteblir eller blir väsentligt mindre? Det tycks ingen\r\npolitiker vilja eller våga diskutera offentligt.</pre><pre>Herr talman! Det är en allvarlig brist i\r\nfinansutskottets bedömning, och i regeringens\r\nbedömning, att ingen mer än Vänsterpartiet vågar\r\npåtala nödvändigheten av att öka\r\nskatteinkomsterna genom skattehöjningar och\r\nbasbreddningar.</pre><pre>Herr talman! En annan allvarlig brist i\r\nfinansutskottets betänkande är att man inte\r\ndiskuterar den avgörande systemförändring som\r\ndet innebär att de sociala trygghetssystemen under\r\n90-talet till väsentliga delar förutsätts finansieras\r\ngenom egenavgifter. Detta innebär en socialpolitisk\r\nsystemförändring, som direkt påverkar\r\nmarginaleffekterna för löntagarna.</pre><pre>Riksdagen har fattat beslut om 3 % i egenavgifter\r\noch avser att införa ytterligare 9 % för\r\npensionssystemet, dvs. totalt 12 %. Men på\r\ninkomster över 7,5 basbelopp, dvs. ca 260 000, skall\r\nman inte ta ut några egenavgifter.</pre><pre>Sverige kommer då att få ett skatte- och\r\navgiftssystem där marginaleffekterna sjunker vid\r\nhögre inkomster. Sverige kommer på bara några år\r\natt ha gått från ett system med alltför höga\r\nmarginaleffekter -- det skall erkännas -- till ett\r\nsystem med regressiva marginaleffekter. De\r\nregressiva inslagen förstärks av att egenavgifterna\r\när avdragsgilla vid beskattningen.</pre><pre>Herr talman! Om de här tankarna på 12 % i\r\negenavgifter skulle förverkligas leder det till\r\noacceptabla fördelningspolitiska skevheter. Det är\r\nglädjande att Socialdemokraterna i elfte timmen\r\nhar börjat att diskutera det problemet. Men hittills\r\när det bara Vänsterpartiet som klart och tydligt\r\navvisar egenavgifterna på 12 %.</pre><pre>Herr talman! För att få statsfinanserna att gå mot\r\nbalans krävs tillväxt, besparingar och\r\nskattehöjningar. Detta är den treenighet som krävs\r\ni den ekonomiska politiken.</pre><pre>För kommande budgetår innebär Vänsterpartiets\r\nförslag en ökning av statens skatteinkomster med\r\ndrygt 14 miljarder. Det är en förstärkning som gör\r\natt vi kan redovisa ett budgetförslag som utan\r\nkreativ bokföring innebär det starkaste\r\nbudgetsaldot av alla alternativ i riksdagen. Och som\r\njag ser saken, är minskade underskott det viktigaste\r\nenskilda bidraget som vi politiker kan komma med\r\nför att sätta fart på investeringarna och få fart på\r\ntillväxten i industrin.</pre><pre>Jag tror att svensk industri kan klara samma\r\nskattenivåer som omvärlden, men jag tror inte att\r\nsvensk industri vare sig vill eller kan verka i ett land\r\ndär statsskulden bara växer och växer.</pre><pre>Herr talman! Vi ställer också förslag som rör\r\nkommunalskatterna. Det är sänkningar för lägre\r\ninkomster, och det är höjningar i högre\r\ninkomstlägen. Netto innebär våra förslag att\r\nkommunsektorn förstärks med 5 miljarder. Vi är\r\ndet enda parti som anvisar en sådan förstärkning.\r\nVarför? Jo, det finns inte något enklare sätt att\r\nbekämpa arbetslösheten än att låta bli att avskeda\r\nfolk.</pre><pre>Med vårt förslag kan vi värna de viktiga jobben, de\r\nriktiga jobben, i vården, i skolorna, i barn- och\r\näldreomsorgen. Hur gör vi detta? Jo, att slopa\r\ngrundavdraget för inkomster över 200 000 kr är en\r\nskattehöjning som ger kommunerna 5 miljarder\r\nkronor, utan att man höjer marginaleffekterna över\r\nbrytpunkten. Det är en skattehöjning, en\r\nsolidaritetsskatt, för att värna välfärden. Herr\r\ntalman! Höstens val är just ett solidaritetsval, ett\r\nval mellan solidaritet och växande klyftor. Jag är\r\növertygad om att det kommer att gå bra.</pre><pre>Anf. 90  KJELL JOHANSSON (fp):</pre><pre>Herr talman! I onsdagens debatt försökte jag\r\nförmedla budskapet att Sverige på skattepolitikens\r\nområde är på rätt väg. Det är faktiskt så att vi\r\naldrig, under mina 35 år som politiskt aktiv, har haft\r\nså bra förutsättningar som i dag för en industriell\r\nblomstring och ett förnyat välfärdsbygge ur ett\r\nskatteperspektiv.</pre><pre>Bolagsbeskattningen är ytterst konkurrenskraftig.\r\nDet är inte längre någon skattemässig nackdel att\r\nförlägga verksamhet till Sverige -- tvärtom.</pre><pre>När det gäller egenföretagarbeskattningen -- ofta\r\nde allra minsta företagen -- har arbetet på att skapa\r\nrättvisa skatteregler kommit en bra bit på väg.</pre><pre>Vid start av nya företag med bibehållen anställning\r\nhar vi infört en kvittningsrätt.</pre><pre>Straffbeskattningen på riskkapital i form av aktier\r\nhar tagits bort genom avskaffad dubbelbeskattning\r\nav aktieutdelningar.</pre><pre>I dagens debatt har Socialdemokraterna hävdat att\r\ndet är en orättvis fördelningspolitik att sänka\r\nskatten för företagen och aktieägare. Är det så?\r\nNej, jag tror inte det. En skattepolitik som är\r\ninriktad på att skapa förutsättningar för nya, riktiga\r\njobb kan aldrig vara dålig fördelningspolitik. Den\r\nsämsta fördelningspolitiken upplever trots allt den\r\nsom inte kan få något jobb.</pre><pre>Jag gick i mitt onsdagsanförande hårt fram mot\r\nVänsterpartiet, som vill höja skatterna på\r\nföretagen kraftigt. Jag gjorde det därför att jag\r\nupplever en sådan politik som ett hot mot vår\r\nframtid. Det är inte likgiltigt om vi erbjuder de\r\nbästa, medelmåttiga eller rent av dåliga\r\nförutsättningar för företagande och fortsatt\r\nvälståndsbygge.</pre><pre>I själva verket är det livsavgörande. Det bestämmer\r\nfaktiskt vår framtid om Sverige är ett attraktivt land\r\natt etablera olika verksamheter i eller om det är ett\r\ntotalt ointressant land, ett land som sorteras bort i\r\nförsta sållningen när det gäller etablering av\r\nföretagsamhet.</pre><pre>Genom skattereformen och genom den nuvarande\r\nregeringens arbete för att undanröja de obalanser\r\noch hinder för företagsamheten som vi inte klarade\r\nav i reformen har vi nu ett läge som nära nog med\r\nautomatik leder till framgång och ökad välfärd. Det\r\när av stor betydelse, Anita Johansson.</pre><pre>Herr talman! Inför en valrörelse kan det vara lätt\r\natt falla för frestelsen att gå till val på populism och\r\ntaktik. Jag måste ändå säga några ord om den\r\nganska beklämmande föreställning på dessa teman\r\nsom Göran Persson spelade upp här i dag.</pre><pre>Detta har blivit något av en järnvägsdag. Lars\r\nBäckström talade om det blå tåget, och Ian\r\nWachtmeister liknade Göran Persson vid en\r\nlokförare. Var det ett tåg som Göran Persson kom\r\ntuffande med här i dag så var det ett tomt godståg.\r\nEndast ett par vagnar var fullastade, och då med\r\nskattehöjningar för företagen. All annan last som\r\neventuellt skulle distribueras stod kvar i\r\ngodsmagasinen, väl förseglad, väl fördold.</pre><pre>Göran Persson sade inte ett enda ord om\r\nbesparingar. I stället fick vi se en otrolig balansakt\r\npå slak lina för att klara den omöjliga uppgiften att\r\npåstå sig vilja sanera budgeten utan att redovisa en\r\nenda besparing. Herr talman! Det var ledsamt att\r\nuppleva den person som vill framstå som vår\r\nblivande landsfader offra ansvaret för landets\r\nekonomi för att maximera röstvinsterna!</pre><pre>Visst kan man, Anita Johansson, välja att kritisera\r\natt aktieutdelningar inte längre dubbelbeskattas.\r\nHur mycket har vi inte genom åren hört talas om\r\nde s.k. kupongklipparna, människor som framställs\r\nsom onyttiga drönare i samhället. Nu är snart halva\r\nbefolkningen sådana onyttiga drönare i samhället\r\nsom sparar i aktier!</pre><pre>Ställer man frågan till folk hur summan av\r\naktieutdelningarna förhåller sig till exempelvis\r\nlönesumman inom industrin kan man få mycket\r\nkonstiga svar. Ytterst få svarar rätt på den frågan\r\neller kommer ens i närheten av rätt svar. Svaret\r\nutgör egentligen ett bra mått på hur massmedierna\r\nhar försummat sin folkbildningsuppgift. Att de\r\nbåda summorna är ungefär lika stora är inget\r\novanligt svar. Många svarar så.</pre><pre>Det är alltså lätt att förespegla människor att deras\r\nstandard kan höjas kraftigt om aktieutdelningarna\r\nåter straffbeskattas. Så enkelt är det nu inte.</pre><pre>Aktieutdelningarna i Sverige har genom åren\r\ntraditionellt legat på 1,5--2,0 % av lönerna. Gjorde\r\nman en direkt skatteväxling och växlade utdelning\r\nmot höjda löner skulle timlönen inom industrin\r\nkunna höjas med mindre än 50 öre. Det finns inte\r\nens en chans att komma upp till en femtioöring. Om\r\nman tog med även de offentliganställda skulle det\r\nröra sig om en 25-öring mer i timmen för den som\r\nhar turen att ha en så hög lön som 100 kr. i timmen.\r\nMen priset i form av minskat intresse för produktivt\r\nsparande -- sparande som ger jobb -- skulle bli högt.</pre><pre>Jag ser att min taletid rinner i väg här.</pre><pre>Även när det gäller förmögenhetsskatten kan man\r\nföra ett liknande resonemang. Det rör sig om\r\nytterst blygsamma belopp.</pre><pre>Socialdemokraterna hotar nu att riva upp beslutet\r\nom slopad förmögenhetsskatt. Den gamla\r\ndepartementspromemorian som föreslog 1 %\r\nförmögenhetsskatt även på arbetande kapital är\r\nåter aktuell. Men ingen svensk blir rikare av detta.\r\nTvärtom -- det skadar bara viljan att investera i\r\nSverige. Resultatet blir färre jobb här i landet.</pre><pre>Återinförd förmögenhetsskatt i företagen\r\nmotverkar i många företag nya satsningar mer än\r\nsocialdemokraternas förslag till\r\ndirektavskrivningar stimulerar.</pre><pre>Årets val står med andra ord mellan en politik som\r\nger nya jobb och skapar resurser för förnyad välfärd\r\noch en ofruktsam demonstrationspolitik som\r\nskadar välståndsbildande krafter. Det är därför som\r\njag -- även om jag själv lämnar riksdagen -- kommer\r\natt arbeta för att landets finansminister skall heta\r\nAnne Wibble även efter valet i höst.</pre><pre>Till sist vill jag passa på tillfället att rikta ett tack till\r\nriksdagens underbara personal på alla nivåer och\r\ntill alla de vänner jag har fått här i riksdagen. Det\r\nhar varit en underbar upplevelse att arbeta\r\ntillsammans med er i denna fina miljö och i denna\r\nkamratliga anda.</pre><pre>Anf. 91  ANITA JOHANSSON (s) replik:</pre><pre>Herr talman! Jag måste få citera ur Folkpartiets\r\nmotion 1991, Rättvisa åt det glömda Sverige. Det\r\nstår så här: Våra resurser är begränsade. De friska\r\noch starka måste vara med och bära bördorna för\r\nde handikappade och de sjuka. De måste vara med\r\nom att avstå från vissa fördelar för att vi skall få råd\r\natt hjälpa dem som behöver stöd. Detta är en\r\nsolidaritetsprincip som tyvärr ofta kommer på\r\nskam.</pre><pre>Så stod det, herr talman, i Folkpartiets partimotion\r\nvårriksdagen 1991. Jag vill be Kjell Johansson\r\nbegrunda vad ni då stod för.</pre><pre>Jag är faktiskt orolig för det som händer i dag i\r\nSverige, Kjell Johansson. Jag är orolig för att\r\nklyftorna i vårt land ökar. Motsättningarna mellan\r\noss som har ett jobb och dem som är arbetslösa\r\nskärps. Motsättningarna skärps mellan de\r\nlöntagare och pensionärer som fått sänkt skatt och\r\nsämre standard och de hushåll som har fått stora\r\nförmögenheter. Det blir inget bra land att leva i,\r\nKjell Johansson.</pre><pre>Ibland har jag trott att Folkpartiet liberalerna\r\nskulle stå på de här människornas sida -- det glömda\r\nSverige, de sjuka och svaga. Men visa då det någon\r\ngång!</pre><pre>Moderaterna har fått ta över och styr helt och hållet\r\nskattepolitiken, och Folkpartiet har glömt det svaga\r\nSverige. Det har människorna ute i samhället\r\nuppfattat, Kjell Johansson. SCB säger att nio av tio\r\nhushållstyper har förlorat på regeringens politik.\r\nHar inte Kjell Johansson begripit detta?</pre><pre>Anf. 92  KJELL JOHANSSON (fp) replik:</pre><pre>Herr talman! Jo, vi har förvisso begripit detta. Men\r\nvi har förstått en sak till, nämligen att vi måste höja\r\nvåra inkomster, att vi måste skapa de resurser som\r\nbehövs för att vi skall kunna hjälpa alla dessa\r\ngrupper, alla dem som har det svårt. Det går inte på\r\nnågot annat sätt.</pre><pre>Eller kan Anita Johansson, som så indignerat\r\nangriper den här politiken, tala om för mig vad man\r\nskulle ha gjort med de där tioöringarna som man\r\nkan tjäna in på att ha en förmögenhetsskatt eller på\r\natt höja andra skatter? Hur i all världen skall man\r\nkunna ge dessa grupper någonting genom att ta\r\nsådana belopp? Inte ens om vi höjde det totala\r\nskatteuttaget i Sverige i dag med 50 % -- och då\r\nmenar jag alla skatter rakt av, vilket naturligtvis\r\nockså skulle drabba de anställda och dem som har\r\ndet svårt -- skulle vi kunna lösa detta. Inte ens då\r\nskulle pengarna räcka till att komma i balans!</pre><pre>Därför är det viktigast att satsa den begränsade\r\ndelen av skatterna på stimulanser för att få i gång\r\nproduktionen, för att ge människor jobb -- riktiga\r\njobb, inte AMS-jobb -- så att Sverige på nytt kan\r\nblomstra och bli en nation med en bestående\r\nvälfärd, en välfärd som vi har råd att betala för.</pre><pre>Anf. 93  ANITA JOHANSSON (s) replik:</pre><pre>Herr talman! Jag vet att Kjell Johansson älskar att\r\ntala om företagsskatter. Han är mycket duktig på\r\ndet.</pre><pre>Det var en bra debatt i onsdags. Då förklarade Lars\r\nHedfors på ett förträffligt sätt för Kjell Johansson\r\nhur vi såg på företagsbeskattningen. Kjell\r\nJohansson säger att bolagsskatten inte är\r\nkonkurrenskraftig. Det är faktist fel. Jag tyckte att\r\ndet framgick av onsdagens debatt. Den är inte lika\r\nkonkurrenskraftig i dag som 1991. Det är ett\r\nfaktum. Det värsta är kanske de ostabila räntorna\r\noch de ständiga ändringarna när det gäller\r\nföretagsbeskattningen. Man vet inte vilka\r\nspelregler som gäller. Detta reddes ut på ett bra sätt\r\ni onsdags.</pre><pre>Jag vet inte om Kjell Johansson var här och\r\nlyssnade på Bo G Jenevall. Han läste med glädje ur\r\nen artikel i Dagens Nyheter i dag. Han sade att det\r\nvar som att läsa något som var taget ur\r\nnydemokraternas program. Det sade han i denna\r\nkammare för ungefär tre kvart sedan. Jag undrar\r\nhur Kjell Johansson ställer sig till det. Håller Kjell\r\nJohansson med om att detta är taget ur\r\nnydemokraternas program? Jag skall läsa det\r\nprogrammet noga efter denna debatt. Med detta\r\nvill jag fråga Kjell Johansson om han ställer upp på\r\ndet s.k. Wibblepaketet.</pre><pre>Eftersom detta är min sista debatt med Kjell\r\nJohansson vill jag tacka honom för alla år och trätor\r\ni utskottet.</pre><pre>Anf. 94  KJELL JOHANSSON (fp) replik:</pre><pre>Herr talman! Anita Johansson måste ha hört fel.\r\nJag har inte sagt att bolagsskatten inte är\r\nkonkurrenskraftig. Jag sade att Sverige i fråga om\r\nföretagsamhet inte någon gång under de 35 år som\r\njag har arbetat aktivt har haft bättre förutsättningar\r\nnär det gäller de rena skatteaspekterna; det var\r\nåtminstone det budskap som jag ville förmedla.\r\nDetta är oerhört värdefullt. Det ger en grund att\r\nbygga vidare på.</pre><pre>Anita Johansson säger att man inte vet vilka\r\nspelregler som gäller. Det vet man. Den största\r\nosäkerheten i fråga om vilka spelregler som skall\r\ngälla är att näringslivet och företagarna inte vet vad\r\nsom kommer att hända om Socialdemokraterna\r\nskulle råka vinna valet i höst. Det är precis som jag\r\nsade tidigare. Det tåg som Göran Persson kom\r\ntuffande med här i dag innehöll bara skramlande\r\ntomma vagnar, och lasten till svenska folket var\r\nundanställd.</pre><pre>Anita Johansson! Försök inte få mig att tro på den\r\nkritik som Göran Persson riktade mot regeringen.\r\nDen var grovt omoralisk. Han anklagade\r\nregeringen för att inte ta sig an budgetsaneringen.\r\nDessutom nämnde han inte en enda besparing, inte\r\nen enda åtgärd. Kom inte och påstå att man kan\r\nlyckas med en sådan politik! Det går inte. Man kan\r\nbara lyckas genom hårt arbete ute i företagen. Det\r\narbetet har vi lagt en bra grund för i vårt utskott;\r\nnär jag nu slutar i riksdagen är jag glad över att vi\r\nhar gjort detta. Om vi hade lyckats lika bra i några\r\nandra utskott hade det verkligen kunnat gå bra för\r\nSverige.</pre><pre>Tack Anita Johansson för ett trevligt samarbete,\r\näven under nätterna med skattereformen! Det var\r\nett mycket bra och givande arbete till gagn för\r\nSverige. Men, som sagt, det fanns några blottor.\r\nDem har vi rättat till. Jag hoppas att ni fortsätter\r\nmed det arbetet.</pre><pre>Anf. 95  LARS BÄCKSTRÖM (v) replik:</pre><pre>Herr talman! Kjell Johansson sade att det behövs\r\ntillväxt i ekonomin. Vi är ense om det. Kjell\r\nJohansson! 300 000 nya jobb i den privata sektorn\r\nger 60 miljarder i sanering. Det räcker inte. Kjell\r\nJohansson säger att det behövs besparingar. Det\r\nsäger jag också.</pre><pre>Jag skall citera ur vår partimotion:</pre><pre>''För att långsiktigt få statsfinanserna i bättre balans\r\nkrävs det besparingar. Det gäller framför allt\r\nbesparingar på inkomstöverföringarna till företag,\r\norganisationer och hushåll.''</pre><pre>Det står vidare att det är riktigt att utforma\r\nbesparingar på ett sådant sätt att systemet får en\r\nskarpare fördelningspolitisk profil och att det t.ex.\r\ngäller det framtida pensionssystemet och\r\nbostadssubventionerna.</pre><pre>Vi redovisar i motionen 13 miljarder i besparingar.\r\nDet handlar om försvaret, vårdnadsbidraget, vägar,\r\nInvandrarverket, kriminalvården,\r\nsjukförsäkringen, jordbruksstödet,\r\nfinansfullmakten, utbildningschecken och den\r\nstatliga administrationen. Summan blir 13\r\nmiljarder. Atle och Bure ger 1 miljard. Det blir\r\nalltså 14 miljarder. Det skall vara en jämn\r\nfördelning mellan skattehöjningar och besparingar.</pre><pre>Anser Kjell Johansson att det går att sanera\r\nstatsfinanserna utan skattehöjningar? Jag anser\r\ninte att det är möjligt. Därför föreslår jag\r\nskattehöjningar trots att jag vet att det inte är så\r\nuppskattat. Jag tror att Sveriges hushåll tål\r\nskattehöjningar. De orkar med det för barnens och\r\nframtida generationers skull. Men om de samtidigt\r\nser att vissa grupper -- aktieägare och företagare --\r\nbara får skattesänkningar tror jag att de vägrar att\r\nvara med. Samhällssolidariteten brister om några\r\nfår åka första klass i det blå tåget och andra bara får\r\nsitta i godsvagnarna där det är kallt och blåsigt. Då\r\nfungerar det inte längre. Det måste finnas ett mått.\r\nJag tror inte att det kan vara lika för alla, men det\r\nkan inte finnas hur många klasser som helst, och\r\nföretagare kan inte få fribiljetter.</pre><pre>Anf. 96  KJELL JOHANSSON (fp) replik:</pre><pre>Herr talman! Jag skall försöka fatta mig kort. Detta\r\när en repris på den debatt som vi hade i onsdags.\r\nLars Bäckström kan egentligen läsa svaren i\r\nprotokollet. De finns där.</pre><pre>Lars Bäckström nämnde en massa områden, t.ex.\r\njordbruket. Jag beklagar att vi inte har fått hantera\r\ndessa områden i skatteutskottet. Då hade vi\r\nmöjligen kunnat komma fram till något vettigt även\r\nnär det gäller dessa frågor.</pre><pre>Däremot tror jag inte att det går att sanera Sveriges\r\nekonomi med skattehöjningar på enorma belopp\r\nsom gör Sverige till en medelmåttig nation för\r\nföretagande.</pre><pre>Det är ingen mening med att vi diskuterar det här.\r\nVi har debatterat detta åtminstone tio gånger i\r\nkammaren, och vi kommer inte överens.</pre><pre>Jag tror inte heller att det är nyttigt att man sprider\r\nmissuppfattningar när man talar om aktieägare osv.\r\nJag försökte i talarstolen att tala om detta med\r\naktieutdelningen. Man kan tänka sig en man som\r\nhar en lön på 100 kr i timmen. Om han skulle ha\r\nfått ta del av aktieutdelningen skulle han få några\r\ntioöringar extra. Jag tror att han därför tycker att\r\ndet är en för honom fantastiskt bra affär att\r\naktieägarna ställer upp med kapital och har startat\r\nden arbetsplats där han jobbar -- allt detta i stället\r\nför några extra tioöringar. Han kommer inte att\r\nförebrå kupongklipparen.</pre><pre>Anf. 97  LARS BÄCKSTRÖM (v) replik:</pre><pre>Herr talman! Kjell Johansson säger att det inte är\r\nnågon idé att vi debatterar eftersom vi inte\r\növertygar varandra. Det gör vi inte, men det är väl\r\ninte enbart därför som vi debatterar? Det gör vi\r\nockså för att klarlägga politiska skiljelinjer för\r\nväljarna.</pre><pre>Jag har sagt att jag vill spara, att jag vill ha tillväxt.\r\nVi är överens, men det finns en skillnad. Kjell\r\nJohansson vill inte ha skattehöjningar för att sanera\r\nstatsfinanserna. Jag säger att det inte går att sanera\r\nstatsfinanserna utan skattehöjningar. Jag är\r\nickepopulisten. Jag har det enkla, raka och sanna\r\nbudskapet, enligt min analys.</pre><pre>Anne Wibble tycks till en viss del vara överens med\r\nmig, men hon kommer med glidningar. I\r\nverkligheten tror jag att vi är mer överens, men av\r\nideologiska skäl vill hon inte erkänna att det behövs\r\nrejäla skattehöjningar. Nathalieplanen har hittills\r\nmestadels inneburit skattehöjningar.</pre><pre>Kjell Johansson! Jag känner många företagare. Det\r\nfinns många aktiesparare som är villiga att bidra till\r\natt sanera landets finanser. De vet att det behövs.\r\nDe är inte sådana homo economicus att de bara ser\r\ntill sitt eget. Många företagare har förmågan att se\r\ntill helheten och allas bästa och är villiga att bidra.</pre><pre>Jag rör mig i många sociala skikt bland mina vänner\r\nfrån det kvarter i Uddevalla där jag växte upp.\r\nMånga av mina vänner har det tämligen smått.\r\nMånga är arbetslösa. Men många av dem är villiga\r\natt bidra genom att betala mer i skatt för att klara\r\nsjukvården.</pre><pre>Jag har också sett andra miljöer i Sverige, där man\r\nhar det mycket gott. Jag åkte båt häromkvällen och\r\nsåg hur de hade det i sina villor vid stränderna. Jag\r\nbesöker ibland familjer i Stockholms villakvarter,\r\ndär man har det mycket bra. Många av dem har\r\nstora aktieinnehav, och många äger företag. Många\r\nav dem är inte så egoistiska som Kjell Johansson\r\ntror utan är t.o.m. villiga att bidra till saneringen av\r\ndet här landets finanser. Det är vårt budskap inför\r\nvalet! Vi behöver sammanhållning i landet -- inte\r\nvidgade klassklyftor.</pre><pre>Vi behöver skattehöjningar -- vi klarar oss inte utan\r\nsådana. Men lyssna inte bara på Lodin och de mest\r\nutpräglade hökarna på näringslivets sida. När de\r\nhade 60 à 70 % i skatt, sade de att om de hade bara\r\n50 % i skatt, så skulle de vara nöjda. Så blev skatten\r\n50 %, och då sade de att om skatten blev bara\r\n30 %, så skulle de vara nöjda. När skatten blev\r\n30 %, ville de att den skulle vara 28 %. Året därpå\r\nsade de: ''Om skatten blir bara 25 % kanske vi kan\r\nklara oss.'' Det är som när aptiten växer medan man\r\näter.</pre><pre>Vi får prata med företagarna ute på fältet och\r\nförklara att landet har svåra ekonomiska problem\r\noch att vi vill att alla skall hjälpa till. Det är vårt\r\nbudskap.</pre><pre>Vi har föreslagit den jättelika, gigantiska summan\r\nav 3 miljarder, som vi vill ha in från näringslivet\r\ngenom höjning av energiskatterna. Det är inte\r\nmycket, men det behövs för att sanera\r\nstatsfinanserna.</pre><pre>Anf. 98  KJELL JOHANSSON (fp) replik:</pre><pre>Herr talman! Jag vet inte om väljarna blir klokare\r\nav att lyssna på Lars Bäckströms långa\r\nutläggningar. Skillnaden mellan oss är -- om vi nu\r\nskall ge väljare någon upplysning -- att vi, i motsats\r\ntill er, inte vill höja skatterna på företagandet. Vi\r\ntror inte på den metoden. Både Vänsterpartiet och\r\nSocialdemokraterna tror att ett direktavdrag vid\r\ninvesteringarna kommer att stimulera\r\nföretagandet. Men om ni accepterar att en\r\nkostnadslättnad för företagarna stimulerar\r\ninvesteringarna, måste ni väl också acceptera att en\r\nkostnadshöjning har den motsatta effekten.</pre><pre>Man kan då heller inte tro att det går att få ut\r\nnågonting av de otroligt kraftiga skattehöjningar\r\nsom Vänsterpartiet vill lägga på företagen. Man får\r\nheller inte människor intresserade av att göra något\r\nextra, om man, som Vänsterpartiet gör, diskuterar\r\nen höjning av marginalskatterna till 60 à 70 %. Det\r\ngår inte att hålla på så här. Den politiken har vi\r\nprovat i Sverige, och den har visat sig vara totalt\r\noanvändbar.</pre><pre>Även jag har träffat en och annan företagare.\r\nParallellt med mitt arbete i riksdagen har jag jobbat\r\nfackligt ganska intensivt i väldigt många\r\nsmåföretagarorganisationer. Lars Bäckström\r\ntalade om att han träffar företagare. Även om det\r\när litet svårt för mig att anföra det som ett\r\nargument, vill jag ändå säga att det väl måste\r\ntillmätas någon betydelse att jag på Företagarnas\r\nkongress förra fredagen fick deras nyinstiftade\r\nguldmedalj för de insatser jag gjort.</pre><pre>Förlåt detta skryt på slutet!</pre><pre>Anf. 99  IVAR FRANZÉN (c):</pre><pre>Herr talman! Riksdagskamrater! Vi är valda\r\nombud för Sveriges folk. Det är svenska folkets\r\nvilja vi skall företräda, med de politiska nyanser\r\nsom respektive partis ideologi och program\r\nmotiverar.</pre><pre>Svenska folket har en urgammal rätt att sig självt\r\nbeskatta. Som riksdagsledamöter representerar vi\r\ndenna folkets rätt. Vårt uppdrag är bl.a. att besluta\r\nom rättvisa och tillräckliga skatter, som kan\r\nfinansiera den gemensamma sektor som svenska\r\nfolket vill ha.</pre><pre>Det stora budgetunderskottet är, som många\r\ntidigare i dag har sagt, ett mycket stort och svårlöst\r\nproblem. Samtidigt kan vi konstatera att vi nu har\r\nett överskott i bytesbalansen. Det betyder att vi\r\ntotalt sett producerar mer i Sverige än vi\r\nkonsumerar. Vi behöver inte längre låna i utlandet\r\nför att kunna betala för oss.</pre><pre>Hur stort blir då överskottet i våra affärer med\r\nutlandet? Prognosen lyder på 30 à 40 miljarder för\r\når 1994 och på betydligt mer för år 1995. En\r\nbetydligt snabbare ökning av\r\nindustriinvesteringarna än vad prognosen visar\r\nkommer att minska överskottet i bytesbalansen,\r\nmen samtidigt bygger vi upp vår\r\nproduktionskapacitet, något som på sikt stärker vår\r\nbetalningsförmåga.</pre><pre>Varför stiger då räntorna när Sverige som nation för\r\nförsta gången på många år kan betala för sig? Vi\r\nkan ju faktiskt totalt sett amortera på våra\r\nutlandslån.</pre><pre>Jag har självfallet inga säkra svar på dessa frågor,\r\nmen jag kan som många andra redovisa mer eller\r\nmindre kvalificerade gissningar. I samband med\r\nförsvaret av kronan togs det upp stora lån i\r\nutlandet. Dessa användes under år 1993 och början\r\nav 1994 till att finansiera budgetunderskottet.\r\nUpplåningen på den svenska marknaden var under\r\nden tiden mycket begränsad. När de tidigare\r\nutlandslånen utnyttjades, steg statens\r\nupplåningsbehov mycket snabbt.</pre><pre>Det tycks inte funnits beredskap för detta på den\r\nsvenska marknaden, och när detta sammanföll med\r\nräntehöjningar i USA, blev effekten vida större än\r\nvad någon hade förutsett.</pre><pre>Ändå har vi ett sparandeöverskott i Sverige, men\r\ndet består i hög grad av amorteringar på lån. Dessa\r\npengar är ofta inte direkt tillgängliga för alternativ\r\nplacering. Bankerna drar ner sin lånestock för att\r\nskapa marginaler till gällande\r\nkapitaltäckningskrav. Börsutvecklingen har varit\r\nklart positiv, och borttagandet av\r\ndubbelbeskattningen ökar också intresset för\r\nplacering i aktier. Detta har medverkat till en viss\r\nknapphet på kapital för placering i obligationer,\r\noch räntorna har stigit. Staten behöver trots\r\nsparandeöverskott låna i utlandet, och det inger\r\ninte förtroende.</pre><pre>Det budgetunderskott som finansieras med svenska\r\nlån innebär, som alla vet, att statens kostnader för\r\nräntor alltid blir en ränteintäkt hos någon svensk,\r\nsom staten beskattar för denna kapitalinkomst.\r\nDen i Sverige placerade statsskulden utgör i första\r\nhand ett svårlöst fördelningsproblem och påverkar\r\negentligen inte nationens totala soliditet.</pre><pre>Minskade kostnader, högre skatter och större\r\nproduktion är de tre vägar vi kan utnyttja för att få\r\nbalans i statens affärer. Samtliga tre möjligheter\r\nmåste utnyttjas optimalt om vi skall nå balans inom\r\nrimlig tid.</pre><pre>Det är en svår uppgift att forma de skatter som både\r\nger mer intäkter, stimulerar produktion och\r\nnyföretagande och därmed ger ökad sysselsättning.\r\nDetta är vad vi måste åstadkomma på ett trovärdigt\r\nsätt.</pre><pre>Det går inte utan breda lösningar. Opposition och\r\nregering måste här förenas om en gemensam grund\r\nsom marknaden tror på. Vi måste sluta med att tala\r\nom att riva upp produktions- och\r\nsysselsättningsfrämjande skattelättnader. Det\r\nskapar ingen rättvisa att fler förblir arbetslösa.</pre><pre>Herr talman! Det borde vara ett gemensamt\r\nintresse för alla som sätter Sveriges bästa främst att\r\nmedverka i en bred uppgörelse om grunden för den\r\nkommande ekonomiska politiken och därmed ge\r\nden regering som skall tillträda i höst ett vettigt\r\nutgångsläge för att på rimlig tid få statens ekonomi\r\ni balans. Ett normalt ansvarstagande och en lika\r\nnaturlig självbevarelsedrift borde få alla att delta i\r\ndetta.</pre><pre>Eftersom detta blir mitt sista inlägg i en\r\nkammardebatt vill jag passa på att rikta ett varmt\r\ntack till alla som arbetar här i riksdagen, ett tack för\r\nbriljanta arbetsinsatser, ett tack för god service och\r\nett tack för gott kamratskap.</pre><pre>Anf. 100  ANITA JOHANSSON (s) replik:</pre><pre>Fru talman! Anledningen till att jag är besviken i\r\ndag, litet rädd och skrämd inför framtiden är att\r\nCentern har gått ifrån fördelningspolitiken.</pre><pre>Bo Lundgren och jag hade förmånen att arbeta\r\ntillsammans i den stora skatteutredningen. Där fick\r\ni alla fall jag en känsla av att Görel Thurdin, som\r\nrepresenterade Centern, slogs för de svaga och\r\nskulle se till att vi fick högre marginalskatt osv. Vart\r\nhar det tagit vägen, Ivar Franzén, sedan ni kom i\r\nregeringsställning? Jag sade i mitt anförande att\r\nmittenpartierna lagt sig platt för moderater och Bo\r\nLundgren. Det är beklämmande.</pre><pre>Ivar Franzén säger att det måste bli breda lösningar.\r\nDet tycker jag också. Men de breda lösningarna\r\nmåste vara för de många människorna, Ivar\r\nFranzén, inte för ett fåtal rika aktieägare och\r\nförmögenhetsägare. Det är inte dem jag värnar om.\r\nJag tycker att ni i Centern, när ni fått nyktra till\r\nlitet, borde börja tänka om när det gäller\r\nskattepolitiken. Det lät så för några år sedan att vi\r\nskulle ha Centern med oss.</pre><pre>Olof Johansson sade i valrörelsen att ett krav från\r\nCentern var att det skulle införas skattesänkningar\r\nför dem som tjänar under 100 000 kr. Vart har det\r\ntagit vägen?</pre><pre>Centerledaren framhöll med stor skärpa att det inte\r\nskulle bli tal om att ändra i social trygghet. Man\r\nskulle sätta rättvisan främst. Men det har inte skett,\r\nIvar Franzén, under den här perioden. Det är därför\r\nsom vi kritiserar er så hårt. Men Ivar Franzén kan\r\nkanske påverka Centern i framtiden, så att ni går\r\ntillbaka till att tänka litet mer fördelningspolitiskt.</pre><pre>Anf. 101  IVAR FRANZÉN (c) replik:</pre><pre>Fru talman! Anita Johansson vet mycket väl att det\r\ninte stämmer med sanningen att Centern lagt sig\r\nplatt för moderater eller folkpartister. Centern\r\ningår i regeringen och arbetar aktivt där. Centern\r\nhar i icke oväsentliga delar fått igenom sin politik.\r\nVi är stolta över vårt jobb som helhet.</pre><pre>Det är inte heller sant att inte de som tjänar mer\r\nvarit med och betalat. Jag skall nämna två exempel\r\nsom direkt berör sådana. Grundavdraget gäller inte\r\nlängre för den statliga beskattningen. Man har tagit\r\nbort den 2-procentiga extra uppräkningen vid\r\nbrytpunkten, för att ta ett par exempel. Det finns\r\nfler saker där vi har medverkat till att fördela\r\nbördorna på ett rättvist sätt.</pre><pre>En grundförutsättning för att kunna bedriva en bra\r\nfördelningspolitik, som är en av Centerns främsta\r\nmålsättningar, är att ha något att dela på. Det har\r\nvi fått arbeta intensivt med. Nu börjar vi se\r\nuppgången. Vi ökar vår produktion väsentligt. Vi\r\nhar egentligen första gången på tiotals år ett stabilt\r\növerskott i vår bytesbalans. Detta är en av\r\ngrunderna för att vi åter skall kunna bli en nation\r\nsom kan betala för sig fullt ut.</pre><pre>Jag har redan tidigare sagt att det föreligger en rad\r\nsvåra fördelningsproblem. Dem löser man inte över\r\nen natt, men räkna med att Centern i den mån vi är\r\nmed kommer att aktivt arbeta för en bra lösning i\r\ndessa frågor.</pre><pre>Anf. 102  ANITA JOHANSSON (s) replik:</pre><pre>Fru talman! Anita Johansson vet dess värre att\r\nCentern har lagt sig platt för den moderata\r\nskattepolitiken. Tyvärr, måste jag säga. Det måste\r\nIvar Franzén hålla med om. Man har tagit ungefär\r\n30 miljarder från löntagarna och gett till de rika. Så\r\när det. Det vet alla i det här samhället.</pre><pre>Jag skulle vilja ha en liten kommentar av Centern\r\noch Ivar Franzén när det gäller dagens berömda\r\ndebattartikel. Hur ser Centern på Wibbles\r\nsparpaket? Går Centern med på att sänka\r\npensionerna, på lägre förtidspension, försämrad\r\nsjukförsäkring osv.? Då är det krämmande om\r\nCentern skulle få någonting att säga till om under\r\nnästa mandatperiod.</pre><pre>Anf. 103  IVAR FRANZÉN (c) replik:</pre><pre>Fru talman! Eftersom Anita Johansson vet -- det är\r\ntydligen ingen annan som vet enligt hennes sätt att\r\ntänka -- finns det kanske ingen anledning att\r\nytterligare kommentera frågan. Jag hävdar ändå att\r\njag i det arbete vi gjort i bl.a. skatteutskottet, där\r\nju skattefrågorna behandlas, inte är en alldeles\r\nbetydelselös person. I någon liten mån har jag\r\nkunnat påverka en och annan sak. Det kallar jag\r\ninte för att lägga sig platt. Det kallar jag för\r\nkonstruktivt samarbete. Det är faktiskt det som har\r\nbetecknat denna regering. Det är på så sätt som vi\r\njobbar. Det finns många beröringspunkter också\r\nmellan Anita Johanssons och mitt parti. Självfallet\r\nkan vi finna lösningar.</pre><pre>Det är alldeles fel att hävda att vårt arbete i\r\nregeringen skulle vara någon sorts nollsparkande\r\nunder hängmattan eller liknande. Centern har\r\nkunnat påverka. Vi har respekt för de andra\r\npartierna också.</pre><pre>Dagens berömda artikel har Per-Ola Eriksson\r\nredan kommenterat. Jag finner ingen anledning till\r\natt göra några ytterligare kommentarer.</pre><pre>Anf. 104  LARS BÄCKSTRÖM (v) replik:</pre><pre>Fru talman! Jag skall inte fortsätta debatten om\r\nCentern kan påverka regeringen eller ej. I någon\r\nmening kan man säkert det. I morgon får vi\r\ninformation om Öresundsbron. Det är prov på\r\nCenterns agerande.</pre><pre>Till Ivar Franzén skall jag ställa en konkret fråga.\r\nSkatteutskottet hade att behandla en fråga om\r\nindirekt beskattning. Den 21 april avstyrkte\r\nutskottet Vänsterpartiets krav på en utredning om\r\nen differentierad bensinskatt. Det var bara vi som\r\nstödde det kravet. Häromdagen sade Centerns\r\ngruppledare i ett pressmeddelande att han ville ha\r\nen utredning om differentierad bensinskatt.\r\nBetyder det att Centern har ändrat sig? Det borde\r\ndet göra. Jag vill ha svar på den tydliga och raka\r\nfrågan. Är vi alltså överens om en utredning om en\r\ndifferentierad bensinskatt?</pre><pre>Ivar Franzén talar om breda lösningar. Den delen\r\ntycker jag var väldigt bra i hans anförande. Om\r\nman lyssnade noga upptäckte man väldigt stora\r\nlikheter mellan Ivar Franzén och Lars Bäckström,\r\nt.ex. detta att man skall sanera statsfinanserna\r\ngenom tillväxt, fler arbeten, besparingar och\r\nnedskärningar. Jag tyckte mig höra Ivar Franzén\r\ntala om skattehöjningar. Jag uppfattade det så. Är\r\nvi alltså överens om de olika möjligheterna rent\r\nteoretiskt? Jag är för de möjligheterna. Är också\r\nIvar Franzén för dem, då finns det möjligheter till\r\nbreda lösningar. Det är utmärkt. Kjell Johansson\r\nverkar inte vilja vara med i den enigheten. Men jag\r\ntror att socialdemokraterna är för tillväxtskapande\r\nåtgärder, besparingar och skattehöjningar. Då\r\nbörjar det växa fram ett mått av enighet. Alla kan\r\nju inte vara med, men de kanske ändrar sig. De kan\r\nändra sin politik.</pre><pre>Det verkar som om Anne Wibble tycker att det är\r\nvettigt att höja energiskatterna. Hon kanske börjar\r\nansluta sig till Centerns linje, som innebär att man\r\nstöder Vänsterpartiets krav på ökad energiskatt\r\ninom industrin. Det finns spirande enighet, även\r\nom det finns motståndare i kammaren, som Kjell\r\nJohansson. Men Wibble skriver i DN att hon vill ha\r\nhöjd energiskatt. Olof Johansson vill det, och Lars\r\nBäckström vill det. Är vi överens om att vi skall ha\r\nhöjd energiskatt för industrin?</pre><pre>Anf. 105  IVAR FRANZÉN (c) replik:</pre><pre>Fru talman! Jag förmodar att Lars Bäckström syftar\r\ntill resonemanget kring Trafik- och\r\nklimatutredningens förslag om dramatiskt höjda\r\nbensinpriser. Det är uppenbart att det i ett läge där\r\nman skall överväga bensinskattehöjningar i\r\nstorleksordningen 1--2 kr måste bli fråga om någon\r\nform av skatteväxling. Annars är det helt\r\norealistiskt.</pre><pre>När det gäller hur en skatteväxling kan ske, tror jag\r\ninte att det mest praktiska är att införa olika\r\nbensinpris i olika delar av landet. Det måste i så fall\r\nbli en skatteväxling som ger en ökad köpkraft för\r\ndem som drabbas hårdast. Detta är fortfarande\r\nganska oklart. Det är mer en principiell deklaration\r\nsom jag gör här.</pre><pre>Sedan, Lars Bäckström, känner vi väl varandra så\r\nväl att Lars Bäckström vet att jag menar det som\r\njag säger. Det finns tre möjligheter, och det är\r\nkombinationen av dessa tre möjligheter som det\r\nfinns olika åsikter om. När det gäller ökad\r\nproduktion, som jag tror är viktigt, älskar Lars\r\nBäckström att upprepa att 30000 nya jobb ger 60\r\nmiljarder. Det är inte orealistiskt att 300 000 jobb\r\nkan ge 150 miljarder i ökat produktionsvärde. Det\r\när egentligen detta som gör att vi får en större kaka\r\natt dela på. Det finns även en rad andra saker i den\r\nprocess som vi nu upplever som bidrar till att\r\nsysselsättningen ökar, att det blir färre arbetslösa\r\noch att produktionen ökar. Det är alltså den vägen\r\nsom vi måste gå.</pre><pre>Det är givet att vi från skatteutskottet har beställt\r\nen ytterligare översyn av energiskatterna. Det är\r\nsjälvklart att jag inte kan vara emot denna översyn,\r\neftersom jag själv har varit med om att utforma\r\nden. Men vi har inte tagit ställning till nivåerna.\r\nDessutom har vi beställt en utredning om\r\nskatteväxling på det området, vilket innebär att\r\nenergiskatterna kan höjas om andra skatter sänks.</pre><pre>I stort sett har vi en väldigt öppen attityd. Vi\r\nförsöker att göra analyser och se till att det blir bra\r\nlösningar när det gäller de frågor som vi samarbetar\r\nom.</pre><pre>Anf. 106  LARS BÄCKSTRÖM (v) replik:</pre><pre>Fru talman! Jag vill upplysa för kammaren och till\r\nprotokollet få antecknat att Vänsterpartiet har ett\r\nenda förslag som direkt höjer skatten för svenska\r\nföretag, nämligen höjd energiskatt med 3 miljarder.</pre><pre>Ivar Franzén tycks i pricip vara överens om denna\r\ninriktning. Anne Wibble skriver i dag att det är bra\r\nmed höjd energiskatt. Det rör alltså på sig, även om\r\ndet naturligtvis går alldeles för sakta. Men vi\r\nkommer att driva på.</pre><pre>Nu skall jag, Ivar Franzén, läsa upp ett\r\npressmeddelande. Det är riksdagsman P-O\r\nEriksson som den 6 juni 1994 skriver så här:\r\nCentern föreslår en regional differentiering av\r\nbensinpriset. Centerns riksdagsgrupp har därför\r\ntillsatt en arbetsgrupp med uppgift att utreda hur en\r\nregionalt differentierad bensinskatt skall utformas.</pre><pre>Står Ivar Franzén bakom P-O Erikssons utspel? Jag\r\ngör det. Jag stöder P-O Eriksson.</pre><pre>Ivar Franzén talade om ett produktionsvärde på 150\r\nmiljarder. Hur mycket skulle det sanera\r\nstatsfinanserna med? Jag talade om 60 miljarder.\r\nNu vill vi höra vad de 150 miljarderna blir för\r\ntillskott till saneringen. Vi slipper kanske att höja\r\nnågra skatter. Det kanske rasar in jättemycket\r\npengar, så mycket att vi t.o.m. kan sänka skatterna.\r\nIvar Franzén kan säkert presentera en siffra. Jag vet\r\natt Ivar Franzén har en siffra. Han tycker om att\r\nräkna. Det skall bli spännande att höra den siffran.</pre><pre>Ivar Franzén talade om en mix av tillväxtskapande\r\nåtgärder, automatiska inkomstförstärkningar,\r\nbesparingar och skattehöjningar. Vi har en\r\nindikation i vårt budgetförslag. Vi vill ha lika stora\r\ndelar skattehöjningar och besparingar. Det är ju en\r\nindikation så god som någon på hur man skall få\r\nned de gigantiska underskotten. Det är den\r\nviktigaste enskilda åtgärden som vi kan vidta för att\r\nfå fart på Sveriges industri och näringsliv.</pre><pre>En företagsledare investerar inte enbart med\r\nhänsyn till skatteskalorna. I så fall hade det inte\r\ngjorts några investeringar under 50- och 60-talet när\r\nskatten var mycket högre än nu. Men då gjordes det\r\nstora och tunga investeringar i industrin. Det är inte\r\ndär knuten i fråga om investeringar ligger, utan det\r\ngäller tron på framtiden. Men om man har tron att\r\nstatsfinanserna bara rasar ihop, då skulle jag inte\r\nsatsa en krona i industriinvesteringar. Då kommer\r\nallt att lamslås.</pre><pre>Anf. 107  IVAR FRANZÉN (c) replik:</pre><pre>Fru talman! Det här med olika skatter i olika\r\nregioner är ett gammalt och ganska väl diskuterat\r\nproblem. Centern räds aldrig att angripa mycket\r\nsvårlösta problem. Det är därför naturligt att vi\r\nförsöker att jobba vidare med detta. Men\r\nproblemen är säkerligen omfattande. Det är först\r\nnär man ser resultatet av utredningen som man kan\r\nta ställning till huruvida detta är en möjlig väg eller\r\ninte. Jag vill upprepa att vi alla i partiet är överens\r\nom att om man skall genomföra så stora\r\nbensinskattehöjningar, måste det på något sätt ske\r\nen omfördelning. Om denna omfördelning sker\r\ngeografiskt eller på annat sätt är inte så viktigt.\r\nDäremot måste det ske rättvist och ge en förstärkt\r\nköpkraft till vissa grupper.</pre><pre>Det är, Lars Bäckström, självfallet så att om man\r\nhar en tillräckligt god lönsamhet i industrin, då är\r\ndet inte skatterna utan slutresultatet som är\r\navgörande. Men om vi långsiktigt ser på den\r\nkonkurrens som finns i Europa och i världen i\r\növrigt, tror jag inte att vi kan bibehålla stor\r\ndragningskraft på kapital och hög sysselsättning i\r\nSverige, om inte beskattningen är mycket\r\nkonkurrenskraftig gentemot omvärlden. Det är den\r\nkunskapen som har gjort att vi har ställt oss bakom\r\nbl.a. slopandet av dubbelbeskattningen.</pre><pre>Den stabilitet som en borgerlig majoritetsregering\r\nskulle ge efter valet skulle självfallet stärka den\r\nframtidstro som också är en viktig del för att\r\nföretagen verkligen skall satsa. Låt oss tillsammans\r\nönska att det blir så.</pre><pre>Anf. 108  HARRY STAAF (kds):</pre><pre>Fru talman! Tre år går mycket fort -- alltför fort,\r\nskulle jag vilja säga -- när man har haft att lägga\r\ntankemödan på mycket intressanta saker.</pre><pre>Jag har lärt mig mycket av trevliga och kunniga\r\nkamrater från både regeringspartierna och\r\noppositionen, i såväl skatteutskott som\r\nbostadsutskott.</pre><pre>Det har varit bra kanslipersonal i båda utskotten.\r\nEtt varmt tack för den gångna perioden.</pre><pre>Jag har också fått klart för mig att vi politiker har\r\nen gigantisk uppgift att förklara vad som skapar\r\nvälstånd och utveckling i samhället. Jag är vidare\r\nhelt klar över att om vi skall få bort arbetslösheten\r\nmåste vi fortsätta att skapa bättre villkor för\r\nsmåföretagsamheten i landet. Vi har gjort mycket\r\nunder den gångna perioden men det återstår\r\nytterligare åtgärder att genomföra för att ge de\r\nmindre företagen samma skattevillkor som de\r\nstörre har. Jag vill här hänvisa till det inlägg som\r\nCarl Olov Persson gjorde i skattedebatten i\r\nonsdags.</pre><pre>I detta sammanhang vill jag citera några ord från\r\nKjell-Olof Feldts senaste bok, eftersom jag har\r\nuppfattat att Socialdemokraterna till en del har\r\nkritiserat förbättringen på detta område -- ibland\r\nhar man t.o.m. velat bromsa utvecklingen mot\r\nbättre villkor. Så här skriver Kjell-Olof Feldt:</pre><pre>''Vi socialdemokrater har inte utan fog beskyllts för\r\natt önska det omöjliga: rika företag men fattiga\r\nföretagare och företagsägare.''</pre><pre>Dess värre är det nog inte bara socialdemokrater\r\nsom har levt i den här vanföreställningen. Det\r\nbehövs en bättre samverkan också mellan landets\r\nutbildningsresurser och småföretagsamheten. Som\r\nexempel kan nämnas företagarutbildning på\r\ngymnasienivå.</pre><pre>Jag tycker också att man i det här sammanhanget\r\nskall notera att också en väl fungerande kommunal\r\nservice i balans bidrar till ett ökat välstånd. Det bör\r\nobserveras att den service som lämnas kan vara\r\nsåväl privat som driven i föreningsregi.</pre><pre>Fru talman! Jag tror på den politiska dialogen.\r\nUtifrån vad jag menar är riktigt och rättfärdigt är\r\njag litet bekymrad över Socialdemokraternas\r\nattacker på vårdnadsbidraget, den allmänna\r\narbetslöshetsförsäkringen och jordbruket. Jag\r\nnämner dessa tre områden för att jag uppfattar dem\r\nsom mycket viktiga för oss kristdemokrater.</pre><pre>Egentligen anmälde jag mig till den här debatten\r\nför att avsluta ett meningsutbyte som jag hade med\r\nAnita Johansson här i kammaren den 30 mars, när\r\nvi debatterade skattepolitiken.</pre><pre>Jag har varit bekymrad över den kommunala\r\nekonomin. Som framgår av s. 117 i dagens\r\nbetänkande har socialdemokraterna nu släppt det\r\ntidigare kravet på att grundavdraget i den\r\nkommunala beskattningen skall återföras till den\r\nhögre nivå som gällde fram till utgången av förra\r\nåret. En sådan åtgärd skulle ju ha drabbat den\r\nkommunala ekonomin.</pre><pre>Anita Johansson frågade mig då vad jag ansåg om\r\nSkattebetalarnas förenings kampanj om förutsedda\r\nskattehöjningar vid en eventuell s-märkt regering.</pre><pre>Nu är det väl så, Anita Johansson, att förenklade\r\nkampanjer långt ifrån fångar hela sanningen.\r\nSocialdemokraternas kampanjer mot\r\nvårdnadsbidraget kan här tjäna som ett belysande\r\nexempel.</pre><pre>En viktig faktor i de skattehöjningar som\r\nSkattebetalarnas förening förutser är kraftigt höjda\r\nkommunalskatter. Här känner jag själv en\r\nomfattande oro för vad den socialdemokratiska\r\npolitiken innebär. Det är därför som jag två gånger\r\ntidigare har frågat Anita Johansson hur\r\nsocialdemokraterna har tänkt sig att kompensera\r\nkommunerna för skattebortfallet på grund av det\r\nhöjda grundavdraget. Nu har socialdemokraterna\r\nför ögonblicket släppt denna tanke.</pre><pre>Men i stället surrar det av rykten i luften om att\r\nsocialdemokraterna efter valet kommer att\r\nbrandskatta kommunerna. Kommunerna skulle\r\ntvingas att höja skatten på grund av minskade\r\nstatsbidrag.</pre><pre>Riktigt orolig på den här punkten blev jag när vi i\r\ngår voterade om den kommunala ekonomin. I de\r\ntre voteringarna avstod många socialdemokrater\r\nfrån att rösta. Innebär detta, Anita Johansson, att\r\ndet ligger någon sanning bakom ryktena och\r\npåståendena om höjda kommunalskatter som ett\r\nsocialdemokratiskt alternativ?</pre><pre>Anf. 109  LARS BÄCKSTRÖM (v) replik:</pre><pre>Fru talman! Harry Staaf tog upp\r\nSocialdemokraternas politik utifrån perspektivet\r\natt han värnar om kommunerna. Då blev jag\r\nfaktiskt väldigt fundersam. Jag vet att det finns\r\nmånga kristdemokrater som vill värna om\r\nkommunsektorn, speciellt sjukvården och\r\näldreomsorgen.</pre><pre>Men, Harry Staaf, Kristdemokraterna står ju\r\nbakom Nathalieplanen, som betyder att man skall\r\nminska anslagen för verksamheten inom\r\nkommunsektorn med 35 miljarder kronor. Jag har\r\naldrig hört minsta kritik från Kristdemokraterna på\r\nden punkten. Det är ju en plan som innebär att\r\nkommunerna kommer att tvingas avskeda\r\ntiotusentals sjukvårdsanställda och anställda inom\r\näldreomsorgen, samtidigt som de skall ackumulera\r\növerskott i sina kassakistor. De gamla och sjuka\r\nskall alltså se hur de får sämre vård, samtidigt som\r\npengarna läggs på hög. Att detta inte går förstår väl\r\nalla och envar. Anne Wibble kommer ju att dra in\r\ndessa pengar, vilket hon också bekräftar i dag i\r\nDagens Nyheter. I detta läge anklagar\r\nKristdemokraterna andra för att ha en dålig politik\r\nför kommunsektorn.</pre><pre>Men, Harry Staaf, ni kristdemokrater har ju gått\r\nmed på höjd moms, höjd skatt, slopat\r\nschablonavdrag, sänkt grundavdrag, slopat\r\ngrundavdrag i statlig taxering, slopat reallöneskydd\r\ni skatteskalan osv. Men ni kan inte tänka er att gå\r\nmed på förslaget om slopat grundavdrag i den\r\nkommunala taxeringen som skulle ge kommunerna\r\n5 miljarder kronor. Om man gör så, höjer man ju\r\ninte marginalskatten, och då slipper kommunerna\r\nhöja sin skattesats. Detta borde ju tillfredsställa\r\nKristdemokraterna. Varför har ni inte slagits för\r\ndenna tanke?</pre><pre>Anf. 110  HARRY STAAF (kds) replik:</pre><pre>Fru talman! Lars Bäckström är litet rolig ibland.\r\nHan började sitt inlägg med att kritisera regeringen\r\nför att den hade höjt skatter och avgifter med 52\r\nmiljarder kronor. Nu fortsätter han att rikta\r\nkritiken mot mig också, för att vi inte vill höja\r\nskatter. Samtidigt som Lars Bäckström kritiserar\r\nregeringen för att ha höjt skatterna, vill han\r\nfortsätta att höja skatterna. Vi är ju många som är\r\növerens om att fortsatt höjda skatter innebär färre\r\narbetstillfällen.</pre><pre>Lars Bäckström hade ett strålande räkneexempel\r\npå vad 300 000 nya arbetstillfällen betyder för\r\nstatskassan. Det är helt klart att pengarna inte\r\nräcker till för att få ekonomisk balans, utan vi måste\r\nminska både de statliga och kommunala utgifterna.</pre><pre>Jag hoppas att Lars Bäckström har uppfattat\r\nresonemanget, att vi från kristdemokraternas sida\r\nhar velat slå vakt om vård och omsorg för gamla och\r\nsjuka. Det är inte på detta område som vi ska göra\r\ninskränkningar.</pre><pre>Anf. 111  LARS BÄCKSTRÖM (v) replik:</pre><pre>Fru talman! Det är ungefär som att säga: Anfall,\r\nanfall men ingen blodsutgjutelse. Det går liksom\r\ninte, därför att i krig blir det blodsutgjutelse.</pre><pre>Kommunernas utgifter består huvudsakligen av\r\nlönekostnader. De flesta kommunalanställda\r\narbetar inom sjukvården, äldreomsorgen,\r\nbarnomsorgen och skolan. I andra utgifter har man\r\nredan gjort neddragningar.</pre><pre>Min huvudpoäng var inte att kritisera regeringen\r\nför skattehöjningarna, utan det var den dåliga\r\nfördelningsinriktningen, att man höjer skatterna\r\nför löntagare och hushåll och sänker skatterna för\r\nföretagare och kapitalägare. Det är detta som jag\r\nkritiserar.</pre><pre>Jag kritiserar er kristdemokrater, därför att man\r\nkan inte säga att man inte vill ha skattehöjningar i\r\nkommunerna -- det vill inte jag heller -- samtidigt\r\nsom man säger att vi skall dra in pengar från\r\nkommunerna, minska statsbidragen. Samtidigt\r\nskall kommunerna öka insatserna på vård och\r\nomsorger. Man kan inte både backa och köra\r\nframåt samtidigt. Det bör man besinna.</pre><pre>Varför, Harry Staaf, kan inte ni kristdemokrater gå\r\nmed på att ta bort grundavdraget för inkomster\r\növer brytpunkten? Då skulle kommunerna få 5\r\nmiljarder utan att marginalskatterna höjs. Ni har ju\r\ngått med på så många andra skatteskärpningar för\r\nlöntagarna. Varför inte just denna? Här skulle ju\r\npengarna gå till vård och omsorger. Därför kan jag\r\ninte riktigt förstå logiken. En möjlig förklaring är\r\natt ni inte får lov att säga vad ni tycker. Då kan ni\r\ninte heller göra det. Det är faktiskt den enda\r\nlogiska förklaring som kan uppstå. Annars får ni\r\nförklara varför ni inte tycker att det är bra att slopa\r\ngrundavdraget i den kommunala beskattningen för\r\ninkomster över 200 000. Det skulle ju ge vården\r\nmer pengar.</pre><pre>Fru talman! Jag skall upprepa det tidigare exemplet\r\natt 300 000 nya jobb i privatsektorn ger 60 miljarder\r\ni intäkt. Om vi t.o.m. fick ett produktionsvärde på\r\n150 miljarder och om vinsten är ca 10 % -- 15\r\nmiljarder -- med 30 % skatt på den, blir resultatet\r\nunder 10 miljarder. Så inte ens detta löser\r\nproblemet. Vi behöver mer skatteinkomster för att\r\nklara vården och omsorgen.</pre><pre>Anf. 112  HARRY STAAF (kds) replik:</pre><pre>Fru talman! Jag tror att Lars Bäckström finner svar\r\npå sina frågor om han slår upp s. 238 i betänkandet\r\noch läser sin egen meningsyttring. Där är Lars\r\nBäckström uppriktigt oroad över\r\nmarginaleffekterna, om vi genomför egenavgifter i\r\nsocialförsäkringssystemet.</pre><pre>Det är helt klart, Lars Bäckström, att om vi\r\ngenomför växlingen av egenavgifter i\r\nsocialförsäkringssystemet, vilket jag tycker vore\r\nriktigt, bör vi ägna oss åt en ganska fördjupad\r\nanalys innan vi plockar in den s.k. vaggan i\r\nupptrappning som Lars Bäckström har föreslagit.</pre><pre>Anf. 113  ANITA JOHANSSON (s) replik:</pre><pre>Fru talman! Jag tror att jag har sagt i någon tidigare\r\ndebatt med Harry Staaf att jag har gett upp hoppet\r\nom kds och fördelningspolitiken.</pre><pre>Här står Harry Staaf och är oroad över vad som\r\nhänder i kommunerna. Ja, det är sannerligen jag\r\nockså. 100 000 jobb har försvunnit i kommunerna\r\nsedan Harry Staaf fick säte i denna riksdag. Det är\r\nmycket oroande.</pre><pre>Den enda som egentligen har dragit\r\nkonsekvenserna av det är väl Harry Staafs partivän\r\nJerzy Einhorn som säger: Nu får det vara nog!</pre><pre>Harry Staaf säger att han är orolig för vad som skall\r\nända med vårdnadsbidraget när vi\r\nsocialdemokrater kommer tillbaka.</pre><pre>Jag kan lova Harry Staaf att om det finns en\r\nmajoritet av socialdemokrater och vänster i denna\r\nkammare så kommer vi att ta bort\r\nvårdnadsbidraget.</pre><pre>Harry Staaf var också orolig för\r\nbudgetunderskottet. Men tala då om för mig Harry\r\nStaaf: Med vad skola ni betala detta\r\nvårdnadsbidrag som riksdagen har beslutat om?\r\nDet har i alla fall jag inte lyckats begripa, och jag\r\ntror ingen annan i denna kammare heller. Men\r\nkanske Harry Staaf i dag kan skingra våra\r\nfrågetecken på den punkten.</pre><pre>Anf. 114  HARRY STAAF (kds) replik:</pre><pre>Fru talman! Den 18 maj, vill jag minnas, försökte\r\njag förklara för Anita Johanssons partikamrater\r\nhur man kunde räkna att vårdnadsbidraget var\r\nfinansierat. Jag skall försöka återupprepa det.</pre><pre>Totalkostnaden beräknas till 3,7 miljarder.\r\nUtväxlingen av garantidagarna och de ökade\r\nkommunalskatterna på vårdnadsbidraget gör att vi\r\nkommer ner i en kostnad på ungefär 2,3. Sedan har\r\nvi beslutat om en förändring i föräldraförsäkringen.\r\nDet gör ungefär 900 miljoner. Slutligen har\r\nKommunförbundet skrivit till finansutskottet att de\r\nändrade lagar som ålägger kommunerna\r\nbarnomsorgskostnader medför ökade utgifter för\r\nkommunerna på ungefär 2,8 miljarder kronor. Jag\r\nhar sagt att om vi genomför vårdnadsbidraget\r\nkanske vi inte behöver lägga mer än 1,3 miljarder\r\npå den ökade barnomsorgen. Då skulle vi faktiskt\r\nha fått ihop en nätt summa av 100 miljoner kronor\r\ni besparing genom att införa vårdnadsbidrag.</pre><pre>Nu vill Anita Johansson ta bort det, och då blir det\r\nnaturligtvis ingen besparing.</pre><pre>Anf. 115  ANITA JOHANSSON (s) replik:</pre><pre>Fru talman! En liten försynt fråga till en kds:are i\r\ndenna kammare: Är inte Harry Staaf oroad över de\r\nklyftor som uppkommit under den senaste\r\nmandatperioden i riksdagen? De rika blir rikare\r\noch de fattiga blir fattigare. Allt fler får gå till\r\nsocialkontoren i kommunerna och tigga för att\r\nkunna överleva. Oroar inte detta Harry Staaf?</pre><pre>Anf. 116  HARRY STAAF (kds) replik:</pre><pre>Fru talman! Visst är jag oroad över utvecklingen.\r\nMen, Anita Johansson, de bekymmer vi har haft att\r\nbrottas med i början på 1990-talet har sin grund i de\r\nförhållanden som var på 1980-talet.\r\nInflationsekonomi, spekulationsekonomi -- jag vet\r\ninte vem som skall lastas för att den har ägt rum,\r\nmen den har faktiskt ägt rum.</pre><pre>Ett av de första beskeden vi nåddes av när vi kom\r\nhit till kammaren var att staten hade fått ta över\r\nansvaret för Första Sparbanken. Sedan fick vi också\r\nlägga ner miljarder i statens egen bank\r\nNordbanken. Allt detta hade inträffat under en tid\r\ndå Anita Johanssons partikamrater hade ansvaret\r\nför landets utveckling.</pre><pre>Bara för bankkrisen -- om jag inte minns fel -- har\r\nministern som är ansvarig redovisat en kostnad på\r\n173 miljarder, varav samhället har fått stå för\r\nungefär 60.</pre><pre>Det är klart att sådant påverkar inkomstfördelning\r\noch ökar klyftor i samhället. Nu gäller det att få i\r\ngång nya jobb och ha en bra ekonomi, så kan vi\r\nkanske så småningom råda bot på de\r\nmissförhållanden som växte fram i slutet på 1980-\r\ntalet.</pre><pre>Anf. 117  Statsrådet BO LUNDGREN (m):</pre><pre>Fru talman! Låt mig inledningsvis få tacka Kjell\r\nJohansson och Ivar Franzén för trevligt kamratskap,\r\nnär de nu lämnar kammaren. Oftast har vi haft en\r\nvänlig samarbetston, emellanåt också litet\r\ndiskussioner oss i den borgerliga familjen emellan.</pre><pre>Jag kan försäkra -- vilket ni två väl vet -- Anita\r\nJohansson att varken Kjell Johansson eller Ivar\r\nFranzén lägger sig platt på rygg eller på något annat\r\nvis för mig eller någon annan moderat. Det är\r\nibland ett givande och tagande, dock med vänligare\r\nton och mer konstruktivt än i de fighter som\r\nuppenbarligen fanns i den förra socialdemokratiska\r\nregeringen.</pre><pre>Låt mig inledningsvis ge en sakupplysning. Den\r\nfördelningsstudie som den fördelningspolitiska\r\nenheten på Finansdepartementet har gjort visar att\r\nunder 80-talet -- det 80-tal som kanske ingen\r\nsocialdemokrat är särskilt stolt över, skulle jag\r\ngissa -- ökade klyftorna i Sverige, medan de\r\nminskade under de tre år som nu har gått av 90-talet\r\nsedan vi fick ansvaret.</pre><pre>Anita Johansson gjorde en nostalgisk och\r\nlängtansfull återblick på den skattepolitik som\r\nledde Sverige in i krisen. Hon redovisade tre\r\nhörnpelare för den socialdemokratiska\r\nskattepolitiken. De var: höjd skatt, höjd skatt, höjd\r\nskatt.</pre><pre>Anita Johansson och socialdemokraterna talar\r\nväldigt mycket om fördelning. Nu gäller det att\r\nfördela en krympande kaka i stället för att skapa\r\nförutsättningar för en växande kaka som ger mer att\r\nfördela för alla. Möjligen ligger den tanken långt\r\ntillbaka i tiden -- om jag inte missminner mig var\r\ndet Wigforss som sade det: Fattigdomen fördras\r\nmed jämnmod när den delas av alla.</pre><pre>Till skillnad från socialdemokraterna som är\r\ndefensiva och uppgivna har regeringen ambitionen\r\natt få tillväxt i ekonomin. Vi vill se till att skapa ett\r\nstörre utrymme för välfärd för alla i ordets egentliga\r\nbemärkelse.</pre><pre>Anita Johansson redovisade, som så många andra\r\nsocialdemokrater gjort, felaktiga beräkningar om\r\nvad regeringens skattepolitik har inneburit. Även\r\nLars Bäckström kom snett i vissa avseenden, även\r\nom han i grunden är mera ärlig än vad\r\nsocialdemokraterna är, det måste jag erkänna. Men\r\ndet är rent felaktiga beräkningar som Anita\r\nJohansson använde. Egentligen kan man säga att\r\nalla ni socialdemokrater tydligen räknar lika fel\r\nsom Ingvar Carlsson när det gällde Per Westerbergs\r\nskatter.</pre><pre>Det grundläggande, stora felet, för att bara ta ett\r\nexempel, är att ni betecknar sänkta löneskatter som\r\nen kapitalskattesänkning. Så är det inte. Det är\r\nalldeles uppenbart att det är en skattesänkning på\r\narbete, som vi ju dessutom var överens om. Ni\r\ntvangs ju inse att det i ett visst läge krävdes\r\nskattesänkningar för att förbättra\r\nkonkurrenskraften, och det gläder oss.</pre><pre>Det är anmärkningsvärt att det var ni som ville\r\nfinansiera denna nödvändiga sänkning av\r\nlöneskatterna genom minskat grundavdrag, genom\r\natt avskaffa schablonavdraget och genom höjd\r\nmervärdesskatt. Ni vägrade att ens diskutera någon\r\nannan finansiering än sådana skattehöjningar som\r\njag gärna hade velat undvika, det måste jag\r\nerkänna.</pre><pre>På samma sätt krävde ni i den första uppgörelsen\r\noss emellan höjd bensinskatt och urholkat\r\nreallöneskydd. Trots de skattehöjningar ni krävde\r\nvid de här överläggningarna och i förhandlingarna\r\nmed oss hösten 1992 har vi sänkt skatten för\r\nsvenska hushåll med ungefär 17 miljarder kronor.\r\nSjälvklart har vi gjort det genom att sänka de\r\nskatter som har haft den skadligaste inverkan på\r\nden svenska ekonomin -- den ekonomi som har haft\r\nen alltför dålig utveckling under 70-talet och,\r\nfrämst, 80-talet.</pre><pre>De flesta insiktsfulla bedömare vet vad som\r\norsakade den ekonomiska krisen i Sverige. I princip\r\nkan man tala om tre olika grundfaktorer:</pre><pre>Den första faktorn är de stora strukturproblem som\r\nfanns genom offentliga transfereringssystem som\r\nvar negativa för produktiviteten och som kostade\r\nmycket samt de höga skatter som krävdes för att\r\nfinansiera de offentliga systemen. Skatterna blev\r\nför höga och togs ut på fel sätt.</pre><pre>Till de strukturella problemen kommer den del av\r\ndet offentliga underskottet som beror på att\r\nutgiftsnivån satts för högt i förhållande till de\r\nlångsiktigt möjliga inkomsterna med en rimlig\r\nekonomisk tillväxt i ett land.</pre><pre>Den andra huvudfaktorn är den kontinuerliga\r\nkostnadskrisen -- dvs. inflationen, som ledde till\r\nlönekostnadsökningar som egentligen bara var luft\r\noch som i sig ledde till inflation och därmed till\r\nurholkad konkurrenskraft och sämre\r\nförutsättningar för ekonomin. Det är också något\r\nsom orsakats av en felaktig ekonomisk politik.</pre><pre>Den tredje faktorn, vars grogrund egentligen är de\r\ntvå första faktorerna, är den finanskris som ni\r\norsakade genom att bibehålla höga marginalskatter\r\nalltför länge -- dessa skulle i och för sig aldrig ha\r\nfunnits -- och samtidigt i en inflationsekonomi med\r\nhöga marginalskatter och inflation avreglera\r\nkreditmarknaden, vilket i sin tur ledde till den\r\nvåldsamma kreditexpansionen och till\r\nspekulationsbubblans uppkomst under 80-talets\r\nandra hälft.</pre><pre>Finanskrisen fick inte bara de enorma effekter för\r\nlandets ekonomi som Harry Staaf talade om, utan\r\nden ledde också till sådant som vi inte riktigt ser --\r\nnämligen hushålls och företags skuldanpassning.\r\nMan drog ner de lån som man skaffade sig under\r\n80-talet för att kunna klara sin egen ekonomi -- sitt\r\nföretags ekonomi och den personliga ekonomin.\r\nDen våldsamma sparandeuppgång som alltså\r\norsakades av ''överlåneekonomin'' under 80-talet\r\nledde naturligtvis till ett våldsamt fall i\r\nhemmamarknadsefterfrågan. Där har vi det\r\negentliga svaret på frågan om vad som ledde till det\r\nstora fallet i svensk ekonomi. Det gäller alltså de\r\nlångsiktiga strukturproblemen och finanskrisen.\r\nAnsvaret ligger naturligtvis hos dem som under 80-\r\ntalet drev en politik som förde oss in i den situation\r\nsom vi nu har att hantera.</pre><pre>Genom att hantera finanskrisen och garantera\r\nstabiliteten för betalningssystemen, genom att\r\nfullfölja skattereformen, genom att reformera den\r\noffentliga sektorn och inleda en budgetsanering och\r\ngenom att se till att förutsättningar skapas för\r\ntillväxt har vi lyckats vända utvecklingen.</pre><pre>När vi vann valet och tog över regeringsansvaret\r\nhösten 1991 var Sverige på väg utför vad gällde\r\nökande arbetslöshet och ökande underskott, för att\r\nta ett par exempel. Vi har nu vänt utvecklingen och\r\nlagt grunden för en uppgång så att vi kan skapa fler\r\njobb och minska underskotten.</pre><pre>För oss är det naturligtvis viktigt att få fullfölja den\r\npolitik som nu har gett denna uppgång. För\r\nSveriges folk är det också viktigt att inte bryta\r\nutvecklingen och gå tillbaka till det som en gång\r\norsakade dagens problem.</pre><pre>Vår viktigaste uppgift för nästa mandatperiod är att\r\nskapa förutsättningar för nya riktiga jobb inom den\r\nprivata sektorn. Jag noterar att så långt inser också\r\nGöran Persson vad som behövs i Sverige. I det\r\njobbet ligger en budgetsanering -- något som Göran\r\nPersson och andra socialdemokrater knappast talar\r\nom -- som innebär att räntorna konsekvent och\r\nuthålligt kan komma ner på nivåer som gör att vi får\r\nupp investeringskvoten rejält.</pre><pre>Vi måste bibehålla den numera neutrala\r\nkapitalinkomstbeskattning som gör att vi inte\r\nstraffar ut riskkapital och därmed minskar\r\nmöjligheterna för de investeringar som verkligen\r\nbehövs. Vi måste alltså satsa på nya riktiga jobb och\r\nfullfölja den uppgång som nu har inletts i svensk\r\nekonomi.</pre><pre>Men vad vill då Anita Johansson? Jag talade ju om\r\nde tre hörnpelarna: höjd skatt, höjd skatt och höjd\r\nskatt. Om man bryter ner detta och ser till\r\ningredienserna framgår det att man vill höja\r\nföretagsbeskattningen genom höjd\r\nbolagsskattesats, genom att också bolagens\r\nutdelningar och reavinster beskattas högre och\r\ngenom att skatteutjämningsreserven beskattas\r\nhårdare -- sammantaget 5 miljarder kronor i\r\nskatteökningar på årsbasis. Mot detta ställer man\r\nen direktavskrivning som är en skattesänkning på\r\n100 miljoner kronor för företagen. Anita\r\nJohansson menar, som någon sade tidigare i\r\ndebatten, att det skall leda till en uppgång i\r\ninvesteringarna därför att man då sänker skatten\r\nmed 100 miljoner. Men detta motverkas av att ni\r\nvill höja företagsskatterna i övrigt med 90 gånger så\r\nmycket. Har Anita Johansson rätt beträffande det\r\nena antagandet är det klart att hon därmed får ta\r\nkonsekvenserna av det andra.</pre><pre>Genom kraftiga skattehöjningar på företag och\r\nkapital -- beträffande kapital tillkommer ytterligare\r\n4 miljarder kronor, alltså sammanlagt 9 miljarder\r\nkronor -- får vi naturligtvis inte de investeringar och\r\nde nya jobb som vi måste ha.</pre><pre>Vidare skall man införa en värnskatt som innebär\r\natt marginalskatterna höjs för dem som tjänar över\r\nbrytpunkten i inkomstskatteskalan. Man vill också\r\ninföra en ny skatt för sjukförsäkringsfinansiering\r\nsom innebär att man enligt sin egen motion i vår till\r\nriksdagen skall ta in 35 miljarder kronor under de\r\nnärmaste 5--7 åren. Höjd marginalskatt för alla,\r\nhöjd skatt för alla och höjd skatt på arbete med 35\r\nmiljarder kronor handlar det om.</pre><pre>Man har lagt fram ytterligare ett stort antal\r\nskattehöjningsförslag inför riksdagen. Dessutom\r\nvill man höja kommunalskatten. I åtminstone de\r\ntre storstadskommunerna och i ytterligare sju åtta\r\nkommuner vill man höja kommunalskatten\r\nkraftigt. Till detta kommer att man nu lägger fram\r\nrapporter som innebär höjd kommunalskatt i varje\r\nfall i 54 av landets kommuner. En rapport är mycket\r\noklar. Men en sak där är klar: Man säger klart och\r\ntydligt att de 54 kommuner som har en skattekraft\r\növer medel i Sverige skall betala 38 miljarder till de\r\nandra kommunerna. Det är klart att detta kommer\r\natt innebära problem och en total skattehöjning.</pre><pre>Det behövs inga värnskatter, möjligen ett\r\nskattevärn för att undvika att Socialdemokraterna\r\nen gång till kan driva den politik som ledde Sverige\r\nin i krisen.</pre><pre>Anita Johansson, förklara för mig och för\r\nkammaren hur de företagsskattehöjningar på 5\r\nmiljarder kronor som ni faktiskt föreslår i motion\r\nFi53 och höjningarna med ytterligare 4 miljarder\r\nkronor för det riskkapital som behövs för att bygga\r\nupp nya företag och för att se till att gamla\r\nexpanderar -- sammanlagt rör det sig om 9\r\nmiljarder kronor i skattehöjningar, motsvarande\r\nkostnaden för nästan 45 000 jobb -- kommer att ge\r\nnya jobb! Det är den enda punkten i den här\r\ndebatten där jag vill ha ett svar från Anita\r\nJohansson.</pre><pre>Anf. 118  ANITA JOHANSSON (s) replik:</pre><pre>Fru talman! För löntagarna, Bo Lundgren, blev det\r\nhöjd skatt, höjd skatt, höjd skatt -- det är en riktig\r\nsummering -- med moderatpolitiken.</pre><pre>Jag tror att jag måste påminna Bo Lundgren om\r\nvad som har hänt under de här tre åren när det\r\ngäller löntagarbeskattningen. Schablonavdraget\r\nför utgifter och inkomstens förvärv har slopats\r\nliksom de första 4 000 kronorna för arbetsresor.\r\nGrundavdraget sänktes 1994. Det kostar\r\nlöntagarna 6,8 miljarder kronor. Grundavdraget\r\nvid statlig beskattning och fackföreningsavdraget\r\ntog man bort. När det gäller samtliga reseavdrag är\r\ndet fråga om skärpningar. Skatten på\r\nutlandstraktamenten har man också gett sig på.</pre><pre>Listan kan alltså göras lång, Bo Lundgren! Väldigt\r\nmånga ekonomer ger oss socialdemokrater rätt när\r\ndet gäller gjorda beräkningar. Det är alltså bara att\r\nkonstatera att med den här borgerliga regeringen\r\nhar en ensamstående arbetare förlorat över 10 000\r\nkr det här året. En ensamstående kvinna som\r\njobbar deltid har förlorat ännu mera pengar med\r\nmoderat skattepolitik -- 11 900 kr. Man kan räkna\r\nupp grupp efter grupp i samhället som har förlorat\r\npå moderat politik. Det är naturligtvis det som\r\nskiljer oss åt.</pre><pre>Det vi har sagt, Bo Lundgren, är att det visst kan\r\nbehövas skattehöjningar. Det har vi föreslagit att\r\nman skall ta ut av de rika i det här samhället, den\r\ns.k. värnskatten -- 5 % för höginkomsttagarna. Det\r\ntror jag människor är beredda att betala för att vi\r\nskall få ett rättvist samhälle. Men då skall man inte\r\nge bort 30 miljarder till dem som redan är rika i det\r\nhär landet. Det är det som har hänt med den\r\nmoderata skattepolitiken. Det är det jag har\r\nanklagat mittenpartierna för, att de har gått med på\r\noch faktistk lagt sig platt för Bo Lundgrens\r\nskatteförslag. Så är det ju. Jag vet ju att många av\r\nmittenpartisterna tycker att Bo Lundgren har fått\r\nstyra alltför mycket. Så är det tyvärr när det gäller\r\nskattepolitiken.</pre><pre>Men, Bo Lundgren, jag är övertygad om att\r\nhushållen i det här landet har upptäckt detta. Som\r\njag sade i mitt anförande: Folket kan räkna, skriva\r\noch läsa. Det kommer man att göra. Det kommer\r\natt visa sig när vi sammanträder i denna kammare\r\ntill hösten.</pre><pre>Anf. 119  Statsrådet BO LUNDGREN (m):</pre><pre>Fru talman! Jag är övertygad om att svenska folket\r\nkan läsa, skriva och räkna. Det som bekymrar mig\r\när att socialdemokrater inte kan räkna. Ingvar\r\nCarlsson kunde det inte i debatten med Carl Bildt\r\noch Anita Johansson kan det inte här.</pre><pre>Socialdemokraterna krävde ett antal\r\nskattehöjningar i de uppgörelser vi träffade. Det\r\nbeklagar jag. Anita Johansson räknade\r\nförtjänstfullt upp en hel del av de skattehöjningar\r\nni har sett till att genomföra, schablonavdrag,\r\ngrundavdrag och annat.</pre><pre>Trots detta har vi sänkt skatten för de svenska\r\nhushållen. Ibland tror socialdemokrater att vissa\r\nskatter betalas av någon annan än människor. Men\r\nså är det ju inte. Jag tog ett enda exempel för att\r\nvisa hur ihåliga och falska de beräkningar ni åker\r\nrunt i landet med är. Den största enskilda\r\nskattesänkningen, sänkningen av löneskatterna\r\nmed 4,5 %, ungefär 18 miljarder kronor, kallar ni i\r\nera beräkningar för sänkning av skatten på kapital.\r\nSå är det inte. Det vet Anita Johansson lika bra som\r\njag.</pre><pre>Det skulle vara intressant att höra om Anita\r\nJohansson kunde utveckla detta litet grand. Är det\r\nrimligt att räkna sänkta löneskatter som sänkta\r\nkapitalskatter?</pre><pre>Detta om socialdemokraternas invändningar mot\r\noss.</pre><pre>Sedan säger Anita Johansson: Visst behövs det\r\nskattehöjningar. Göran Persson erkände i debatten\r\nmed mig i Göteborg för några veckor sedan att man\r\nskall höja skatten med 9 miljarder. Men han\r\nförsökte säga samma sak som Anita Johansson: Vi\r\nhöjer skatten för de rika.</pre><pre>Att höja skatten för de egenföretagare som skall\r\nskaffa oss en skatteutjämningsreserv, att höja\r\nskatten för större och mindre bolag, att höja\r\nskatten på det riskkapital som miljoner svenskar\r\nsatsar som delägare i svenska aktiebolag -- för det\r\när det Anita Johansson vill --, leder det till nya\r\njobb? Är det inte så, Anita Johansson, att det för\r\natt bygga ut företagen och starta nya behövs ett\r\nriskkapital? Var och en vet att om man lägger skatt\r\npå någonting, en aktivitet eller en vara, blir det\r\nmindre av den. Lägger man högre skatt på\r\nriskkapitalet blir det mindre riskkapital, färre nya\r\njobb. Lägger man skatt på bolag, skatt på företag\r\nblir det mindre av företagande, ett mindre antal\r\nföretag, och då blir det färre jobb, inte fler jobb.</pre><pre>Förutom att det skulle vara intressant att höra\r\nAnita Johansson förklara bakgrunden till\r\nberäkningarna, för det har aldrig skett någon gång,\r\nskulle jag vilja be henne: Förklara hur det kommer\r\nsig att ni kan definiera en sänkning av löneskatter\r\npå 18 miljarder som en\r\nkapitalinkomstskattesänkning! Svara också gärna\r\npå frågan, för ingen har gjort det hittills: Hur kan\r\nhöjda företagsskatter och höjda skatter på\r\nriskkapital ge fler jobb?</pre><pre>Anf. 120  ANITA JOHANSSON (s) replik:</pre><pre>Fru talman! Jag skulle vilja be Bo Lundgren\r\nförklara för mig hur det kommer sig att folk har fått\r\nmycket mindre att handla för. Det bara är så. Vad\r\nberor de exekutiva auktionerna på, att folk får\r\nflytta från hus och hem? Beror det på att\r\nModeraterna har fört en bra fördelningspolitik i det\r\nhär landet? Nej, fru talman, det är faktiskt tvärtom.</pre><pre>Alla hushåll som lever på arbetsinkomster har fått\r\ndet sämre i det här landet under de tre borgerliga\r\nåren. Det kan nästan varenda ekonom i detta land\r\nkonstatera. Så är det Bo Lundgren, oavsett vad Bo\r\nLundgren säger här.</pre><pre>Jag vidhåller att folket kan läsa, räkna och titta i\r\nsina plånböcker. Så här ser debet och kredit ut på\r\nriksdagens näst sista dag, efter tre moderatstyrda\r\når. Man har tagit från de fattiga och gett till de rika.\r\nDet är det som är moderatpolitik, förstås.\r\nBeklämmande är bara att ni har fått med er\r\nmittenpartierna på denna hemska politik.</pre><pre>Jag förstår att Bo Lundgren undvek att svara på\r\nfrågan om Anne Wibbles sparpaket som\r\npresenterades i dag. Det skulle vara klädsamt av Bo\r\nLundgren om jag fick ett svar på hur Bo Lundgren\r\nser på höjda miljöskatter, moms på tidningar,\r\njakten på skattesmitare och höjda egenavgifter.\r\nDet skulle vara klädsamt att ha det svaret inför den\r\nkommande valrörelsen, Bo Lundgren.</pre><pre>Anf. 121  Statsrådet BO LUNDGREN (m):</pre><pre>Fru talman! Till skillnad från Anita Johansson skall\r\njag svara på frågorna. Ingen regering har satsat så\r\nmycket på kamp mot ekonomisk brottslighet och\r\nskatteflykt som denna regering. Det är bara att titta\r\npå de fakta som har presenterats för Sveriges\r\nriksdag i olika sammanhang av såväl mig som\r\njustitieministern och andra statsråd.</pre><pre>Jag kan mycket väl tänka mig -- det är därför en\r\nutredning har tillsatts -- att vi ökar uttaget av\r\nmiljörelaterade skatter i Sverige och att vi därmed\r\nskapar förutsättningar för att sänka skatten på\r\narbete. Det tycker jag är alldeles utmärkt.</pre><pre>Jag är mycket tveksam till, på samma sätt som\r\nstatsministern tidigare har sagt, om det är möjligt\r\natt gå vidare vad gäller egenavgifter, utöver vad\r\nsom har skett.</pre><pre>Det finns många olika möjligheter att minska\r\nstatens underskott. Det kan man ha en lång debatt\r\nom. Men detta var några svar på de frågor som\r\nAnita Johansson ställde.</pre><pre>Jag ställde också två frågor. Om vi skall försöka att\r\nvara litet ärliga mot varandra i den här debatten,\r\nsäg inte bara: Så här är det. Jag vet, möjligen inte\r\nAnita Johansson, i så fall beklagar jag det, att\r\norsaken till att ni hävdar att det blir skattehöjningar\r\nför löntagare är att ni räknar sänkt löneskatt, som\r\nni och vi tillsammans genomförde -- må vara att ni\r\nkrävde skattefinansiering och att jag hade kunnat\r\ntänka mig annan finansiering -- som skattesänkning\r\nför kapital. Är det riktigt att göra det? Tycker Anita\r\nJohansson det? Utveckla gärna det här\r\nresonemanget! Säg inte bara: Så är det. Den som\r\nsäger det kan ju inte vad det rör sig om. Då har man\r\ndömt ut sig själv i debatten, och det är inte speciellt\r\nbra, tycker jag.</pre><pre>Den andra frågan är oundgängligen nödvändig att\r\nfå ett svar på av socialdemokraterna. Det gäller att\r\nfå fram jobb i den privata sektorn. Så långt tycks\r\nvi numera vara överens. Hur skall vi kunna få fram\r\ntillräckligt många nya jobb i den privata sektorn om\r\nman skall straffbeskatta det kapital som behövs för\r\natt bygga ut dem och för att starta nya och dessutom\r\nskall lägga högre skatt på företagen själva?</pre><pre>Göran Persson har erkänt att det rör sig om 9\r\nmiljarder kronor. Jag har redovisat förslagen i\r\nriksdagens talarstol. De finns att läsa i den motion\r\nsom nu avstyrks av riksdagens majoritet. Det är\r\nbara att titta i betänkandet. Där ligger de 9\r\nmiljarderna på företagande och\r\nriskkapitalförsörjning. Bara de isolerade\r\nskattehöjningarna, bortsett från allt annat,\r\nmotsvarar kostnader för 45 000 jobb. Hur, Anita\r\nJohansson, skall man kunna få fram nya jobb om\r\nman straffbeskattar företagande och riskkapital\r\nmed 9 miljarder?</pre><pre>Anf. 122  LARS BÄCKSTRÖM (v) replik:</pre><pre>Fru talman! Vi i Vänsterpartiet vill också ha högre\r\nskatt på företagsamhet och kapital. Men,\r\nstatsrådet, vi har inte krävt lika hög skatt som i\r\nUSA eller i Japan, inte alls. Vi vill bara närma oss\r\nlitet grand den franska, nederländska och belgiska\r\nnivån. Vi tror att svenska företagare är lika\r\nskickliga som företagare i Belgien, Nederländerna\r\noch Frankrike. Det är vår enkla tro. Vi tror till och\r\nmed att de är skickligare.</pre><pre>Skattehöjningar ger inga jobb, Bo Lundgren, det är\r\nalldeles sant. Skattehöjningar ger pengar. Med\r\npengarna får man ned underskottet i statens\r\nfinanser. Då får man ned räntorna. Då får man nya\r\njobb. Det är så vi tänker. Indirekt ger det nya jobb,\r\nmen inte i det omedelbara perspektivet. Det har vi\r\nförklarat många gånger för Bo Lundgren. Det bör\r\nBo Lundgren snart lära sig. Man har inte skatter för\r\natt få jobb, utan för att få intäkter till sina utgifter.\r\nDet är själva poängen med skatter.</pre><pre></pre><pre>Inte tror väl Bo Lundgren att det är regeringens\r\nförtjänst att Volvo och Saab just nu säljer fler bilar?\r\nRegeringen har sänkt skatten, och därför säljer\r\nman fler bilar. Ibland får man intrycket att ni tror\r\ndet. Men det kan ni inte tro. Så är det ju inte. Att\r\nde säljer mer beror på devalveringen, en stor\r\nlönesänkning. Det var den omedelbara effekten.</pre><pre>Min replik gäller egentligen något annat. Jag vill\r\ngratulera statsrådet Lundgren. Stor gratulation till\r\nden stora framgången att få gehör från en bred\r\nmajoritet i riksdagen för den moderata principen\r\nom egenavgifter! Det har ni lyckats med. Det är\r\noerhört skickligt arbetat av er moderater.</pre><pre>Men många av de andra egenavgifterna, statsrådet\r\nLundgren, har varit rena skattehöjningar. De 3 %\r\nsom ni redan har fått igenom är ju skattehöjningar!\r\nBo Lundgren säger att de är avgifter för att man har\r\nfått förmåner. Men man hade redan de förmånerna\r\nredan innan det blev 3 % i egenavgifter, Bo\r\nLundgren! Det är inte någon ny förmån.</pre><pre>A-kassa fanns i Sverige innan det infördes\r\negenavgifter. Det fanns sjukförsäkring och\r\nsjukkassa innan man hade egenavgifter. Det\r\ninfördes 3 % i egenavgifter för de förmåner man\r\nredan hade. Då försämrade man ju förmånerna.\r\nNivåerna i sjukkassan sänktes, och karensdagar\r\ninfördes. Detta är en skattehöjning! Man får betala\r\nför något som man redan hade. Nej, förresten, inte\r\nför någonting man hade, man hade det bättre\r\ninnan. Vi hade faktiskt bättre förmåner innan\r\negenavgifterna infördes.</pre><pre>Det är en ren skattehöjning som Bo Lundgren\r\ngenomförde. Något offrade säkert statsrådet för\r\npincipens skull. Dessa egenavgifter utgår ju inte för\r\ninkomster över 7,5 basbelopp. Då får vi ju\r\nregressiva marginaleffekter. Lägg märke till att jag\r\ninte säger marginalskatteeffekter, utan jag säger\r\nmarginaleffekter, så att det inte blir några\r\nmissförstånd.</pre><pre>Marginaleffekterna blir ju regressiva. De minskar\r\nvid stigande inkomst. Det är oerhört skickligt\r\narbetat av moderaterna att få socialdemokraterna\r\natt acceptera dessa effekter. Det kan\r\nsocialdemokraterna inte göra länge till. De måste\r\nsnart gå på vår linje att avvisa sådana effekter.</pre><pre>Statsrådet har tid i sin replik att redogöra för hur vi\r\nskall undvika dessa totalt ohemula\r\nmarginaleffekter i detta inkomstskikt, dvs. för\r\nmänniskor med dessa oerhört låga inkomster, runt\r\n8 800 kr, studerande etc. Att det problemet måste\r\nlösas är vi överens om jag och statsrådet.</pre><pre>Anf. 123  Statsrådet BO LUNDGREN (m):</pre><pre>Herr talman! Det bästa sättet att undvika höjda\r\nmarginalskatter vid låga inkomster är att Lars\r\nBäckström och jag hjälps åt i valrörelsen och ser till\r\nvi inte får en ny regering bestående av\r\nsocialdemokrater. Det är de som vill dubbla\r\nsjukförsäkringsavgiften och därmed höja skatten\r\noch marginalskatten för alla. Det är självklart.</pre><pre>Hur illa Lars Bäckström än tycker om det eller inte,\r\nhar regeringens politik skapat bra förutsättningar\r\nför Volvo och Saab att sälja fler bilar. Många andra\r\nföretag har vunnit på den stärkta\r\nkonkurrenskraften.</pre><pre>Konkurrenskraften i Sverige har i princip stärkts på\r\ntre sätt under de senaste åren. För det första har\r\nproduktiviteten i näringslivet ökat. Man\r\nproducerar mer med samma insatta kostnader. Det\r\nökar naturligtvis konkurrenskraften. Det har bl.a.\r\nskett därför att frånvaron har minskat.</pre><pre>De reformer av de offentliga\r\ntransfereringssystemen som har gjorts har lett till\r\natt det numera inte är så intressant att vara borta\r\nom man inte har en verklig anledning till det.\r\nSamtidigt har vi gjort besparingar för att kunna dra\r\nner underskottet och skapa utrymme för\r\nräntesänkningar.</pre><pre>Nu har vi problem med räntan när folk, rimligen\r\nmot all visdom, tror att Socialdemokraterna skall\r\nvinna valet. Deras politik leder till hög ränta, och\r\ndet är problemet i svensk ekonomi.</pre><pre>Det första är alltså produktivitetshöjning. Det\r\nandra är sänkning av löneskatter. Det ger lägre\r\npriser än annars och gör att löntagarna i Sverige\r\nockså tjänar på löneskattesänkningen. Det är det\r\nandra som förbättrar konkurrenskraften.</pre><pre>Det tredje är att kronan har minskat i värde efter\r\ndet att den flyter. Det är ungefär lika delar mellan\r\nkronans depreciering och de andra två åtgärderna.\r\nDet är en nyhet i Sverige att vi för första gången\r\ngenom inhemska åtgärder har fått en förbättrad\r\nkonkurrenskraft. Det innebär att kronan kan\r\naprecieras, vilket är önskvärt, och det skapar\r\nförutsättningar för att hålla nere inflationen. Det är\r\nalltså någonting som är både önskvärt och bra.</pre><pre>Regeringen har gjort mycket för att skapa\r\nförutsättningar för en förbättrad konkurrenskraft.\r\nMen regeringen har också lagt fram förslag som\r\ninnebär att vi inte diskriminerar framväxten av\r\nriskvilligt eget kapital.</pre><pre>Eftersom Lars Bäckström trots allt försöker att ha\r\nlitet analytiskt tänkande emellanåt vill jag fråga\r\nföljande. Om det nu är så att man har högre skatt\r\npå riskvilligt sparande och riskvilligt kapital jämfört\r\nmed annat kapital, ser inte Lars Bäckström risker\r\nmed det? Det skulle vara intressant att höra litet\r\ngrand om detta. Det tycker i varje fall jag.\r\nDessutom premierar vi inte egenavgifter.</pre><pre>Jag skall villigt säga -- och kanske ovilligt, för den\r\ndelen -- att den sjukförsäkringsavgift på 0,95 %\r\nsom vi införde därför att Socialdemokraterna ville\r\ndet vid den första krisuppgörelsen, och vi\r\naccepterade detta, kan betraktas som en ren skatt\r\ntill den del den inte motsvaras av en kostnad. Det\r\när 0,95 %, och det rör sig om några miljarder.</pre><pre>Vad gäller arbetslöshetsförsäkringsavgiften har vi\r\nutvidgat försäkringen till att gälla fler. Vi har\r\nminskat det underskott i Arbetsmarknadsfonden\r\nsom annars skulle blivit betald med framtida högre\r\nrena skatter. En förmånsrelaterad avgift ersätter en\r\nframtida icke-förmånsrelaterad skatt, samtidigt\r\nsom fler blir delaktiga av förmånen. Detta är fakta.</pre><pre>Anf. 124  LARS BÄCKSTRÖM (v):</pre><pre>Herr talman! Jag hoppas ju att Bo Lundgren inte är\r\nstatsråd efter valet. Då blir han säkert\r\nriksdagsledamot. Annars kan han ha en strålande\r\nkarriär som försäljare; att kunna gå till kunden och\r\nsäga: Du skall betala för den vara som du har\r\nanvänt länge. Du skall få en ny avgift. Sedan blir\r\ndet litet sämre, och det är egentligen en förbättring\r\nför dig. Om man kan få kunderna att tro på detta\r\när man duktig! Det kommer att gå bra för Bo\r\nLundgren, vad han än sysslar med här i livet! Det\r\när uppenbart.</pre><pre>Egenavgiften fungerar som en ren skatt, Bo\r\nLundgren. Man hade dessa förmåner innan. Det\r\nenda regeringen har gjort är att den har försämrat\r\ndem. De skryter ju Bo Lundgren med. Han säger:\r\nVi har nu sett till att sjukförsäkringen blivit sämre,\r\noch det har höjt produktiviteten. Ni har alltså\r\nförsämrat den, och tagit ut en avgift för det. Då har\r\nni höjt skatten, Bo Lundgren!</pre><pre>Regeringen säger: Vi har höjt produktiviteten. Det\r\när litet grand som tuppen som tror att han lyfter\r\nsolen på morgonen. Det är inte regeringen som har\r\nhöjt produktiviteten hos Saab och Volvo. Jag vet\r\ndet. Jag har många goda vänner. Tänk om jag i\r\nhelgen kom och berättade: Regeringen tror att det\r\när den som har höjt produktiviteten här på\r\nföretaget. Det kommer att bli många glada skratt\r\nden helgen! Det är naturligtvis inte så. Det är\r\nlöntagarna, de anställda, som tillsammans med\r\nföretagsledningen som har gjort det, och inte\r\nregeringen.</pre><pre>Så till frågan om konkurrensläget. Det var mycket\r\nåterhållsamma löneavtal redan innan\r\ndeprecieringen. Redan det hade förbättrat\r\nkonkurrenskraften med 10--15 procentenheter. Det\r\nstår så i expertrapporterna från ESO.</pre><pre>Sedan har vi också fått deprecieringen, som är en\r\nren lönesänkning. Det var många på vänstersidan\r\nsom tyckte det var så väldigt bra att regeringen\r\näntligen släppte ecu-anslutningen. Jag tyckte att\r\ndet var litet ledsamt. Jag applåderar aldrig\r\nlönesänkningar för de industrianställda eller andra\r\nanställda.</pre><pre>Det var regeringens stora misslyckande, att man\r\ninte längre klarade den fasta kronkursen, som\r\nledde till en dramatisk omsvängning i klimatet för\r\nsvenskt näringsliv.</pre><pre>Vad skall vi göra åt marginaleffekterna, Bo\r\nLundgren? Vi kan väl inte ha det så att man får\r\nmindre marginaleffekt så fort man kommer över\r\n260 000 kr i inkomst? Så kan man bara inte ha det!\r\nI ett sådant samhälle bryts all förståelse och\r\nsamhällssolidaritet sönder, dvs om\r\nmarginaleffekterna minskar vid stigande inkomst.</pre><pre>Vi hade en gång i vårt parti en affisch, statsrådet\r\nLundgren, där det stod: Varje människa är en\r\ntillgång. Jag tycker att statsrådet Lundgren är en\r\ntillgång, allra helst i skatteutskottet. Jag hoppas och\r\nönskar statsrådet välkommen tillbaka till utskottet!</pre><pre>Anf. 125  Statsrådet BO LUNDGREN (m):</pre><pre>Herr talman! Jag kommer inte att vara ledsen över\r\natt göra Lars Bäckström besviken i det sista\r\navseendet. Visst är varje människa en tillgång. En\r\nännu större tillgång skulle Lars Bäckström vara om\r\nhan också ville vara beredd att diskutera mina\r\nfrågeställningar om riskkapitalförsörjning. Det har\r\nrimligen, Lars Bäckström, en viss betydelse hur vi\r\nbär oss åt för att skapa förutsättningar för nya jobb.</pre><pre>Jag tackar för omdömet om min person. Jag\r\nkommer nog egentligen aldrig att bli en bra\r\nförsäljare, inte i det avseendet som Lars Bäckström\r\nmenade. Jag kommer alltid att vilja tala om fakta\r\nom varan.</pre><pre>Men problemet är att Lars Bäckström tydligen\r\ntycker att man skall sälja en vara men glömma att\r\ntala om att priset bara är en kontantinsats och att\r\navbetalningssummorna finns kvar. Jag vill reda ut\r\nsaken och säga: Här har vi en kontantinsats som\r\nvisserligen blir litet större, men å andra sidan blir\r\navbetalningen i framtiden mindre betungande än\r\nden skulle ha blivit annars. Det är skillnaden.</pre><pre>Vi har även förmånsanknutna avgifter, även om vi\r\nskall vara försiktiga också med sådana. Även om\r\navgifter kan få negativa effekter om de blir för\r\nhöga, finns det en avgörande skillnad mellan en\r\nförmånsrelaterad avgift och en skatt. Den förra har\r\ninte de snedvridande effekter som en skatt har.</pre><pre>Därför finns det heller inga marginaleffekter där\r\nLars Bäckström ser marginaleffekter. Men vi får väl\r\nta litet längre tid på oss och reda ut detta sedan.\r\nVälkommen upp till departementet efter valet, så\r\nskall vi diskutera det!</pre><pre>Det är nog litet väl förmätet att säga att vi har\r\nåstadkommit varje detalj i\r\nproduktivitetsförbättringen. Produktiviteten i sak\r\nhar ju ökat väsentligt mycket mer än genomsnittet,\r\noch det beror ju på ändrade produktionsmetoder\r\noch annat, som att man har gått ifrån en del tankar\r\nsom fanns tidigare.</pre><pre>Men om vi ser till ekonomin i dess helhet är det\r\nuppenbart att minskad frånvaro och andra faktorer\r\nsom har orsakats av de förändringar som vi\r\ngenomfört i det offentliga systemet de facto har\r\nökat produktiviteten. Så blir det. Om färre\r\ntillverkar samma volym som tidigare blir det lägre\r\nkostnader och ökad produktivitet. Och\r\nlöneskattesänkningen ökar självfallet\r\nkonkurrenskraften. Här ligger hälften av\r\nkonkurrenskraftsförbättringen.</pre><pre>Vi hade gärna sett att kronkursen legat fast, även\r\nom vårt alternativ var att sänka\r\narbetsgivaravgifterna och löneskatterna med\r\nytterligare 7 procentenheter, vilket hade varit\r\nbättre för Sverige på lång sikt.</pre><pre>Lars Bäckström och jag står långt ifrån varandra\r\npolitiskt. Han talar om att tre saker behövs för att\r\nvi skall kunna hantera ekonomin: tillväxt,\r\nbesparingar och skattehöjningar. Vi kan hantera\r\nbesparingar och skatteförändringar av olika slag,\r\nmen vi kan inte kommendera fram tillväxt.\r\nSkattehöjningar kväver tillväxten;\r\nskattesänkningar hjälper till att få i gång den tillväxt\r\nsom utgör grunden för välfärd och nya jobb.</pre><pre>Anf. 126  OSKAR LINDKVIST (s):</pre><pre>Herr talman! Bostadspolitiken har under mycket\r\nlång tid stått i centrum för svensk politik. Vi kan gå\r\ntillbaka i tiden och se när svenska politiker började\r\nlägga grunden till en social bostadspolitik.</pre><pre>Då, när det rådde trångboddhet,\r\nbostadskostnaderna var höga och boendemiljön var\r\ndålig och nedbrytande, beslöt svenska politiker att\r\nman skulle skapa ett boende med starkt\r\nmiljöpolitiska inslag.</pre><pre>För att stimulera en sådan utveckling införde man\r\nstatliga lån, som i förväg var kombinerade med\r\nbygglov. Man slapp att som nu springa från\r\nkreditinstitut till kreditinstitut och till banker för att\r\nfå medel att genomföra en byggnation. Man kom i\r\ngång med byggandet. Unga arkitekter ställde upp.\r\nNya bostadsföretag kom till. Producenterna fick\r\nmöjlighet att visa sin kapacitet. Arbetarna fick\r\njobb, och konsumenterna fick bostäder. Då som nu\r\nhette det att man inte skulle använda statens pengar\r\nför att få fart på bostadspolitiken.</pre><pre>Efter valet 1991 har det nu skett en klar förändring.\r\nI dag är den allmänna inriktningen en annan, och\r\ndenna inriktning av bostadspolitiken kan\r\nsammanfattas med begreppet systemskifte.\r\nKommunernas inflytande har minskat mycket\r\nkraftigt. Fastighetsvärdarnas inflytande har ökat i\r\nmotsvarande grad. De fria krafterna på\r\nbostadsområdet har fått ett starkt ökat utrymme,\r\noch konsumenternas möjligheter har i motsvarande\r\ngrad minskats.</pre><pre>Dessutom har bostadsområdet kraftigt fått\r\nmedverka till att räta upp Sveriges ekonomi. Och\r\njag har inte sagt något annat än att det är naturligt\r\natt också bostadsområdet, i det läge som Sverige\r\nbefinner sig i, medverkar till genomförandet av\r\nåtgärder för förbättrade statsfinanser. Jag vill bara\r\nsäga att bostadsområdet har bidragit med 6,4\r\nmiljarder kronor för att man skall kunna få rätsida\r\npå Sveriges ekonomi.</pre><pre>Aktuellt i dagarna är de 3 miljarder som nu tas ut --\r\nförsta året är 1994 -- för att uppnå det belopp som\r\nSocialdemokraterna och regeringspartierna kom\r\növerens om vid tillfället då man ville undvika en\r\ndevalvering. Från socialdemokratins sida har vi\r\nsagt att detta skall genomföras. Det skall gälla alla\r\nupplåtselseformer och göras så rättvist som möjligt.</pre><pre>Vi kan också konstatera att\r\nFastighetsägareförbundet i en skrivelse till\r\nregeringen den 18 maj ställer sig helt bakom detta\r\nförslag. Man vill att regeringen omprövar de\r\naktuella årgångarna, och man säger: Höj inte nu,\r\neftersom konkurserna inom bostadssektorn är\r\nväldigt omfattande.</pre><pre>Just konkurrensbegreppet har blivit en mycket\r\npåtaglig realitet på bostadsområdet.\r\nFastighetsägarna konstaterar i denna skrivelse att\r\nantalet konkurser bland ägarna till\r\nbostadsfastigheterna är oförändrat högt. De\r\nkonstaterar också att småhuskonkurserna har ökat\r\nmycket snabbt och att konkurserna bland\r\nbostadsrättsföreningarna är oerhört många.</pre><pre>Fastighetsägarna förväntade sig antagligen att\r\nregeringen skulle visa något intresse för att\r\nmedverka till att lösa dessa problem. Det har i och\r\nför sig regeringen gjort. Den kom med någonting\r\nsom kallades omfördelningslån och som i stora drag\r\ninnebär att skuldsatta bostadsrättsföreningar skall\r\nfå möjligheter att själva betala av sina stora skulder\r\nunder en 20-årsperiod.</pre><pre>Men i dag har jag tagit reda på att inte ett enda\r\nsådant omfördelningslån hittills har tagits. Det har\r\nkommit ett antal förfrågningar till BKN, men ännu\r\när alltså inget lån utdelat. Man kan också nämna att\r\nden konkurssituation som i dag råder bland alla\r\nupplåtelseformer är mycket ovanlig. Jag tror inte\r\natt något annat land, såvitt känt är, brottas med\r\nsamma problem som Sverige.</pre><pre>Dessutom har ju finansministern gått ut och sagt att\r\nregeringen kanske skall genomföra ett mycket\r\nomfattande sparprogram. Anne Wibble säger att\r\ndet finns miljarder att hämta på bostadsområdet\r\noch att minskat bostadsstöd och högre hyror\r\nkommer att bli aktuellt.</pre><pre>Till detta vill jag lägga att riksdagen redan har\r\nbeslutat att man åren 1997-1999 skall ta ut\r\nytterligare 3 miljarder från de bostäder som har vad\r\nvi litet populärt brukar kalla statliga bostadslån,\r\ndvs. räntegarantier.</pre><pre>Till detta kommer räntorna. I dagarna är det många\r\nsom konverterar sina lån, som normalt är femåriga.\r\nDet betyder att man är mycket beroende av hur det\r\nser ut på räntemarknaden. De senaste uppgifterna\r\nsom vi fick i går visar att räntorna på bara några\r\nmånader har ökat från 8 % till 11,75 % för femåriga\r\nvillalån och till 12,25 % för tvååriga villalån. Jag\r\nförmodar att bankerna för bostadsrättslägenheter\r\nbehåller en 0,5 % högre räntesats, vilket skulle\r\nbetyda en ny räntesats för bostadsrättslägenheter\r\npå 12,25 %.</pre><pre>Till detta kommer dessutom att ännu ingenting har\r\nmärkts av den ansats som regeringen har lovat, att\r\nsätta sig ned med företrädare för bankerna och\r\nkreditinstituten för att diskutera en sänkning av de\r\nmycket stora räntemarginalerna och bankernas\r\nmöjligheter att medverka till finansieringen.</pre><pre>Jag vill för att vara alldeles uppriktig när det gäller\r\nbostadsfrågan dessutom säga att vi ett tag trodde att\r\nytterligare sjunkande produktionskostnader skulle\r\nmedverka till att man skulle få mera hanterbara\r\nkostnader på bostadsmarknaden. Enligt en alldeles\r\nfärsk uppgift uppvisar produktionskostnaderna\r\nvisserligen en obetydlig förbättring, men\r\nmaterialkostnaderna är på väg att gå upp. Detta\r\nkommer på sikt att innebära risk för högre\r\nboendekostnader.</pre><pre>Denna utveckling i Bostads-Sverige innebär att vi i\r\nfull fart är på väg mot ett kontinentalt\r\nbostadssystem. Vi har försökt att förhindra denna\r\nutveckling och har föreslagit en gemensam\r\nutredning, om det är möjligt att komma fram till ett\r\nbra resultat. Vi har medverkat till två ROT-\r\nprogram, av vilka åtminstone det ena fungerar\r\nmycket bra. Det andra går litet på tvärs.</pre><pre>Vi har också lagt fram förslag till investeringsbidrag\r\nför nybyggnader och ombyggnader och förslag om\r\natt förstärka byggandet av äldrebostäder, av icke-\r\nstatliga kulturlokaler och av samlingslokaler. Både\r\nde som producerar bostäder och de som arbetar\r\nmed sådana behöver ha sysselsättning.\r\nBostadspolitiken är i dag så dålig att man låter den\r\nduktiga arbetskraften bli bidragsmottagare i stället\r\nför arbetstagare. Det är en mycket beklagansvärd\r\nutveckling i ett land som har stått som ett lysande\r\nföredöme för en social bostadspolitik.</pre><pre>Anf. 127  INGELA THALÉN (s):</pre><pre>Herr talman! Jag vill börja med att instämma i det\r\nsom Oskar Lindkvist anförde härifrån talarstolen\r\nalldeles nyss. Jag vill också framföra ett varmt tack\r\ntill honom för det fantastiska arbete som han har\r\ngjort i denna kammare under många aktiva år.</pre><pre>Jag kan å mångas vägnar säga att om någon har\r\nbetytt någonting för den sociala bostadspolitiken\r\nhär i kammaren, är det just Oskar Lindkvist.\r\nMycket av det som han nyss sade stämmer också\r\növerens med det som jag nu tänker säga och som\r\ngäller frågor i sysselsättnings- och\r\narbetsmarknadspolitiken.</pre><pre>Herr talman! Sverige behöver en ny politik, en\r\npolitik som är inriktad på att bekämpa\r\nmassarbetslösheten, en politik som leder till nya\r\njobb och ett minskat bidragsberoende, en politik\r\nsom på ett mera rättvist sätt fördelar de bördor som\r\nvi kommer att behöva bära.</pre><pre>Vi behöver också en mera aktiv\r\narbetsmarknadspolitik och en kraftfull satsning på\r\nkompetenshöjning. Spelreglerna på\r\narbetsmarknaden skall vara stabila. Arbetsrätten\r\nskall på traditionellt svenskt vis ge parterna i\r\nsamverkan ansvar för att ett modernt och rörligt\r\narbetsliv utvecklas utan att löntagarna ställs åt\r\nsidan. Vi måste lämna konfrontationens tid bakom\r\noss och söka en konstruktiv samverkan. Svenska\r\narbetare skall inte tvingas till tystnad.</pre><pre>Tidigare i dag har Göran Persson och andra\r\nsocialdemokrater redovisat vårt ekonomiska\r\nalternativ och vårt skattealternativ. Kampen mot\r\narbetslösheten spelar här en huvudroll.\r\nMassarbetslösheten har lett in Sverige i ett\r\nbidragsberoende av enorm omfattning, detta trots\r\natt moderaterna och Carl Bildt gick till val på att\r\nbryta bidragsberoendet.</pre><pre>Underskottet i Arbetsmarknadsfonden ökar med\r\nförfärande hastighet samtidigt som människors\r\nkompetens och vilja till arbete förslösas.</pre><pre>När statsministern talar om läget försöker han\r\nförmedla bilden av att han övertog ett land i misär\r\noch att det nu flödar av vin och honung. Men fakta\r\ntalar mot honom. Arbetslöshetstalen talar mot\r\nhonom. Statsministern för tankarna till historien\r\nom regeringschefen som säger: När jag kom till\r\nmakten stod vi inför ett avgrundsdjup -- men nu har\r\nvi lyckats ta ett steg framåt.</pre><pre>Arbetsmarknadspolitiken får bära en alltför tung\r\nbörda. Kvaliteten på åtgärderna har försämrats,\r\noch alla de som arbetar i vardagen med att ge stöd\r\noch hjälp åt arbetslösa kämpar en förtvivlans kamp\r\nmot strömmen. Sistahandsåtgärder har blivit\r\nförstahandsåtgärder. Kompetenshöjning och andra\r\nframtidsinriktade åtgärder sätts på undantag.</pre><pre>Men arbetslösheten är inte ödesbestämd. Det finns\r\nmöjligheter att bekämpa den. Det finns idéer,\r\nvisioner och konkreta program, både här hemma\r\noch ute i Europa. Ett exempel på det är det\r\nprogram som tagits fram av bl.a. Allan Larsson om\r\natt sätta Europa i arbete.</pre><pre>Hur ser det ut nu i Sverige? Varlsen om uppsägning\r\nminskar, särskilt inom industrin. Vi har ett fortsatt\r\nhögt övertidsuttag, 4,3 %, det högsta sedan 1960.\r\nMen antalet sysselsatta fortsatte att minska under\r\napril och närmar sig nu nivån på 1970-talet. Sedan\r\n1990 har 575 000 arbetstillfällen försvunnit.</pre><pre>Arbetslösheten, som delvis är säsongsbetonad,\r\nökar igen. Även om antalet arbetslösa i april för\r\nförsta gången sedan april 1990 var mindre än\r\nmotsvarande månad året innan,\r\narbetsmarknadsministern, är\r\nungdomsarbetslösheten fortsatt enormt hög. Den\r\nuppgår till 15,3 %, dvs. är jämförbar med\r\ngenomsnittet inom EU. Pojkarna drabbas värst\r\nmed 19 % mot 11,8 % för unga kvinnor.</pre><pre>Också långtidsarbetslösheten ökar. I april var\r\n133 000 långtidsarbetslösa, 43 % av alla arbetslösa.\r\nBland ungdomar var andelen 39 % trots de\r\nåtgärder som sätts in.</pre><pre>Det finns ytterligare ett mycket stort orosmoln,\r\nnämligen utvecklingen av de sysselsattas andel i\r\narbetskraften. Förvärvsfrekvensen fortsätter att\r\nsjunka. Under de första fyra månaderna i år låg den\r\npå 76,4 %. Motsvarande siffror 78,2 % år 1993,\r\n81,9 % år 1992 och 89,9 % år 1991. De sysselsattas\r\nandel i arbetskraften har stadigt sjunkit under hela\r\nden borgerliga regeringsperioden.</pre><pre>I vårbudgeten, som regeringen nu föredrar att kalla\r\nkompletteringspropositionen, säger regeringen att\r\ndet totala antalet sysselsatta kommer att fortsätta\r\natt minska under 1994. Arbetslösheten bedöms bli\r\n8 % år 1994 och 7,2 % år 1995. Till detta kommer\r\növer 6 % i åtgärder båda åren. Alltså också\r\nfortsättningsvis en hög arbetslöshet under de\r\nkommande åren enligt regeringens egen\r\nbedömning.</pre><pre>Herr talman! Det viktigaste nu är att få fram nya\r\narbeten i näringslivet. Bidragsberoendet måste\r\nminska genom att insatserna för fler jobb\r\nintensifieras. Vi skall naturligtvis också bekämpa\r\nbudgetunderskottet. Därför har\r\nsocialdemokraterna föreslagit att investeringar i\r\nnäringslivet skall stimuleras. De s.k.\r\ndirektavskrivningar som vi hört om tidigare\r\nberäknar vi skall ge investeringar om 8 miljarder\r\nkronor. Såsom Oskar Lindkvist tidigare var inne på\r\nhar vi ett omfattande program för investeringar\r\ninom områden som byggande, reparationer,\r\nunderhåll och tillbyggnader.</pre><pre>Inom parentes skulle jag vilja säga att jag såg en\r\nredovisning i dag av regleringsbrevet för de en och\r\nen halv miljarder kronorna till ROT som\r\nregeringen har tagit fram med anledning av\r\nriksdagens initiativ. Börje Hörnlund och jag\r\ndiskuterade detta tidigare vid en frågestund. Nu\r\nbekräftas de farhågor jag då lyfte fram, nämligen\r\natt regleringsbrevet och de regler regeringen satte\r\nupp har gjort att detta reparations-, ombyggnads-\r\noch tillbyggnadsprogram i stort sett har havererat.\r\nMan har nästan inte kunnat anvisa några medel alls.</pre><pre>Lika viktigt som att investera kapital i fastigheter\r\noch ombyggnad- och tillbyggnad är det att investera\r\ni människor och kompetensutveckling. Därför har\r\nvi också föreslagit kraftigt utökat antal\r\nutbildningsplatser, insatser i\r\narbetsmarknadsutbildning och utbildningsvikariat.</pre><pre>Herr talman! Unga människor med en tro på\r\nframtiden är ett lands viktigaste tillgång. Den\r\nframtidstron måste vi värna om och förstärka. Det\r\ngör vi bl.a. genom att ta problemen med\r\nungdomsarbetslösheten på allvar. Det allvaret\r\nkänner vi socialdemokrater inför detta problem.</pre><pre>Tyvärr får jag ofta en känsla av att regeringen\r\nständigt vill tona ned allvaret när det gäller våra\r\nungas arbete och framtid. Statsministern säger att\r\ndet finns andra problem som är större.\r\nArbetsmarknadsministern verkar hoppas på att allt\r\nskall lösas av försynen.</pre><pre>När man läser de anslagsförslag som regeringen har\r\nlagt fram och som utskottet har ställt sig bakom blir\r\nman djupt pessimistisk vad gäller ambitionerna att\r\npressa tillbaks både arbetslösheten generellt och\r\nungdomsarbetslösheten. Det verkar varken finnas\r\nambitioner eller kraft hos regeringen när det gäller\r\natt ta sig an just ungdomsarbetslösheten. Vi\r\nsocialdemokrater har i vår motion och i andra\r\nsammanhang pekat på ett konkret och bra program\r\nför unga människors framtid.</pre><pre>Herr talman! Regeringen Bildts mandatperiod har\r\nockså på många sätt varit en bakslagens tid för\r\nkvinnor. Kvinnors möjlighet att förvärvsarbeta är\r\ngrundläggande för jämställdheten mellan könen.\r\nVarje människa, oavsett kön, skall ha rätt att leva\r\nsitt liv i frihet och oberoende. Massarbetslösheten\r\när därför ett dråpslag mot jämställdheten.</pre><pre>Den offentliga sektorn har en avgörande betydelse\r\nför kvinnors möjlighet att förvärvsarbeta, och\r\nnedskärningarna där ger därför sämre service och\r\nfärre jobb. Det drabbar kvinnor värst. Pigavdrag,\r\nvårdnadsbidrag, försämringar av den\r\narbetsrättsliga lagstiftningen ingår i samma mönster\r\nav åtgärder. De verkar sammantaget kraftfullt mot\r\njämställdheten.</pre><pre>I regeringens proposition om\r\narbetslöshetsförsäkring fullföljs denna politik.\r\nPropositionen saknar varje antydan till analys av\r\nhur förslaget slår mot män respektive kvinnor. Nu\r\nhar just detta förslag till arbetslöshetsförsäkring\r\nåterremitterats till arbetsmarknadsutskottet. Vi\r\nsocialdemokrater, som debatterade i går, har klart\r\nsagt ifrån att vi säger nej till de förslag som\r\nregeringen har lagt fram. Utskottet får möjlighet\r\natt ta ställning till återremissen och behandlingen\r\nav betänkandet senare i kväll, och återkommer i\r\nmorgon till riksdagen med förslag.</pre><pre>Just förslaget om arbetslöshetsförsäkring visar med\r\nplågsam tydlighet på hur långt bort ifrån\r\nverkligheten regeringen lever, hur litet man förstår\r\nav hur drabbade människor känner och tänker och\r\nhur litet man bryr sig om smärtan och oron för\r\nframtiden som finns hos människor.</pre><pre>Jag fick en rapport från Grafiska fackföreningen.\r\nMan kan inte precis säga att det är någon sorts\r\nvetenskaplig analys, men den innehåller ett par\r\nsaker som ändå visar hur de arbetslösa känner. Den\r\nvisar in på huden bilden av arbetslöshetens hårda\r\nansikte.</pre><pre>De arbetslösa medlemmarna säger bl.a.: Jag har\r\nblivit känsligare, mera lättstött, litet surare. Jag står\r\ninför en skilsmässa. Jag orkar inte umgås med\r\nnågon. Jag har sämre tolerans emot barnen. Jag\r\nkänner mig utanför bland mina kompisar. Jag blir\r\nskygg. Jag går gärna omvägar. Jag orkar inte med\r\nnågra glada tillrop eller dylikt. Jag skäms inför mina\r\nvänner för att jag är arbetslös. Tjejen orkade inte\r\nmed mig, så vi har separerat. Jag blir ofta aggressiv,\r\noch jag är ofta ovän med mina barn osv. Det är en\r\nlång lång rad av ångest, oro och uttryck för hur illa\r\nman mår. Detta är arbetslöshetens hårda ansikte.</pre><pre>Det förslag som finns vad gäller\r\narbetslöshetsförsäkringen bör naturligtvis\r\ntillbakavisas inte bara därför att det är ett dåligt\r\nförslag, utan också därför att det inte leder till\r\nnågra nya jobb. Det leder inte till några nya\r\ninvesteringar. Det leder inte till någon ökad\r\nvidgning av arbetsmarknaden.</pre><pre>Det man bör göra är att ha en klok strategi för\r\nframtiden. Det skall vara en arbetsmarknadspolitik\r\nsom för fram en arbetsmarknad som är flexibel och\r\nsom skapar utrymme för nya tankar och nya idéer.</pre><pre>När det gäller arbetsmarknadens funktionssätt\r\nanser jag att man bör ha några viktiga\r\nutgångspunkter. För det första kan Sverige inte\r\nkonkurrera som ett låglöneland. Vi skall också i\r\nfortsättningen vara en stark industrination med\r\navancerade produkter och tjänster.</pre><pre>Vi skall ha förutsättningar för investeringar i\r\nföretag och i nationella strukturer och en god\r\nutbildnings- och forskningspolitik. På det sättet\r\nskall vi underlätta för företag att växa och generera\r\nvinster och inkomster både till företag och\r\nsamhälle.</pre><pre>Det innebär naturligtvis en arbetsmarknad som\r\nständigt kommer att förändras. För att man skall\r\norka med en förändrad arbetsmarknad krävs en\r\nstabil och trygg arbetsrätt som skapar goda\r\nförutsättningar både för löntagare och för\r\narbetsgivare.</pre><pre>Lönepolitiken skall naturligtvis utformas av\r\nparterna, men samhället skall bidra med en aktiv\r\narbetsmarknadspolitik som kan underlätta\r\nnödvändiga strukturomvandlingar.</pre><pre>Herr talman! Till denna aktiva\r\narbetsmarknadspolitik hör en bra\r\narbetslöshetsförsäkring som genom samhörigheten\r\nmed de fackliga organisationerna blir en verkligt\r\naktiv försäkring. En av grundbultarna i denna är att\r\nersättningsnivån är tillräckligt hög för att inte bidra\r\ntill lönedumpning.</pre><pre>Den aktiva arbetsmarknadspolitikens kännemärke\r\ni Sverige har varit utvecklande insatser som leder\r\ntill fasta arbeten på den ordinarie arbetsmarknaden\r\ni första hand och ersättning från a-kassa i sista\r\nhand.</pre><pre>Regeringen säger i sin vårbudget att\r\narbetsmarknaden t.ex. blir effektivare av privata\r\narbetsförmedlingar. Jag skulle vilja fråga\r\narbetsmarknadsministern på vilket sätt det har\r\nskett.</pre><pre>Regeringen säger att de övergripande riktlinjerna\r\nligger fast därför att dessa innebär att\r\narbetsmarknadens funktionsförmåga förbättras.\r\nJag skulle vilja fråga hur det skall ske, när det inte\r\nhar skett hittills.</pre><pre>Regeringen säger att finansfullmakten tillsammans\r\nmed arbetsmarknadsbudgeten i stort sett skall nå\r\nde volymer som beräknas i 1994 års budget. När jag\r\nser till de arbetslöshetstal vi har vill jag fråga hur\r\nhöga talen skall bli innan arbetsmarknadsministern\r\nvill ta finansfullmakten i anspråk.</pre><pre>Utskottet säger att det finns förutsättningar för\r\nökad sysselsättning. Jag vill fråga\r\nutskottsmajoriteten varför regeringspartierna då\r\ninte tar vara på dessa förutsättningar så att\r\narbetslösheten kan pressas tillbaka?</pre><pre>Utskottet säger att anslaget i finansfullmakten gör\r\ndet möjligt att skapa en flexibilitet i\r\narbetsmarknadspolitiken och anpassa volymerna så\r\natt de hamnar på bäst nivå när det gäller\r\nefterfrågan. Jag vill fråga utskottsmajoriteten vilka\r\nvolymer det skall bli. Skall det blir fler än de\r\n130 000 ungdomar som kommer ut nu till våren?\r\nSkall de bli många fler än de 130 000\r\nlångtidsarbetslösa som vi har innan man tar hela\r\nanslaget i anspråk?</pre><pre>Herr talman! Den socialdemokratiska motionen\r\ninnehåller konkreta förslag och åtgärder för att\r\nförbättra arbetsmarknaden och för att skapa\r\nförutsättningar för ett gott arbetsliv åt många\r\nmänniskor i vårt land.</pre><pre>Herr talman! Med detta yrkar jag bifall till\r\nreservationerna 6, 9 och 11.</pre><pre>Anf. 128  HANS ANDERSSON (v):</pre><pre>Herr talman! Låt mig börja med att yrka bifall till\r\nmeningsyttringen under mom. 5, 7 och 9. Jag nöjer\r\nmig med det för att spara kammarens tid. Våra\r\nyrkanden avslås nästan rutinmässigt, trots att jag\r\ntycker att de är väl underbyggda, bygger på\r\nerfarenheter från den svenska arbetsmarknaden\r\noch de svenska arbetsmarknadsmyndigheterna och\r\ninnebär en väsentligt höjd ambitionsnivå för\r\narbetsmarknadspolitiken.</pre><pre>Låt mig bara kort slå fast att arbetslösheten är\r\nbland det värsta vi har. Jag tror att alla är överens\r\nom det. Vi har en etablerad massarbetslöshet i\r\nSverige i dag. Det är något som är illa för berörda\r\nmänniskor, och det är något som är mycket illa för\r\nstatsfinanserna. Ett av de allra viktigaste medlen\r\nför att ta sig ur de usla statsfinanserna är att få ner\r\narbetslösheten.</pre><pre>Vi brukar diskutera statistik. Jag skall inte göra det\r\ni dag. Arbetslösheten är oerhört hög. Den går upp\r\noch ner nu beroende på säsongsvariationer, men\r\nden har landat på ungefär 600 000 personer. Som\r\nockså har sagts i senare analyser ökar den latenta\r\narbetslösheten, dvs. de som inte finner det mödan\r\nlönt att söka jobb. Vi har drygt 400 000 personer\r\nsom har sjukbidrag eller förtidspension. 1,2\r\nmiljoner människor i arbetsför ålder lever på bidrag\r\ni stället för på arbete.</pre><pre>Riksdagens revisorer som granskade\r\narbetsmarknadspolitiken hade en serie kritiska\r\ninvändningar. Vi har lyft fram några av dem i våra\r\nkommentarer och i vår motion. Alla är klara över\r\natt det inte finns någon långsiktig strategi för\r\narbetsmarknadspolitiken. Den har fått ta en för\r\nstor börda. Den ekonomiska politiken har fallerat.</pre><pre>Det är en otydlig finansiering där både\r\nArbetsmarknadsfond och budgetmedel används.\r\nDet finns kvalitetsbrister, incitamentbrister och\r\ngratis arbetskraft som en del i\r\narbetsmarknadspolitiken, och det är illa. Genom\r\nförändringarna under senare år, t.ex. genom\r\nutbildningsbidragen, har man försämrat\r\ndrivkraften att vara aktiv. Det är inte konstigt att vi\r\ndärmed har fått ett större passivt beroende av\r\narbetslöshetsförsäkringsmedel.</pre><pre>Vår kritik är väl känd. Jag har haft många debatter\r\nhär med Börje Hörnlund och med andra. Vi har\r\nvarit mycket hårda i kritiken. Vi menar att\r\nregeringen faktiskt har utnyttjat arbetslösheten och\r\nmarknadslösningar, drivit fram en avreglering,\r\nvarit passiv i många avseenden, väntat med ROT-\r\nprogram och inte genomfört näringspolitiska\r\ninitiativ. Man har ingen plan för kommunerna\r\nannat än att dra ner, som Nathalieplanen innebär.\r\nMan har inte genomfört någonting av\r\nenergiomställningen. Den kunde ha gett många\r\njobb, inte minst regionalt genom biobränslen osv.\r\nJag har varit väldigt hård i kritiken. Vi anser att det\r\när riktigt. Regeringen har riktat nästan alla\r\nlösningar mot löntagarna i vårt land.</pre><pre>Därför har det vuxit fram en diskussion där man\r\nsäger: ''hellre b-lag än a-kassa''. Det kommer en\r\nsvallvåg efter alla försämringar, t.ex.\r\nförsämringarna av a-kassesystemet. Man säger:\r\n''Folk kan inte vara bidragstagare -- låt dem få\r\nmycket låga löner. Låt det få bli ett b-lag. Låt det\r\nfå bli pigor och drängar. Låt det få bli ungdomar\r\nsom inte kan klara sig.''</pre><pre>Det problemet känner vi igen från t.ex. USA. Där\r\nfinns det många miljoner människor som har jobb\r\nmen som inte kan försörja sig på det. Det är något\r\nsom även arbetsmarknadsminister Reich i USA\r\ntycker är ett mycket stort problem och ett\r\nmisslyckande.</pre><pre>Detta är väl känt, och jag skall inte återupprepa\r\ndet. Jag har argumenterat i utskott och i kammare,\r\noch det har avslagits. Låt mig bara säga att vårt\r\nalternativ bygger på en del frågor som inte\r\nbehandlas här. De kommer upp först till hösten. De\r\nanses vara arbetstidsfrågor och utbildningsfrågor.\r\nVi har finansierat två fonder med 4,5 miljarder\r\nkronor.</pre><pre>Den ena skulle användas för arbetstidsförsök. Vi\r\nvill driva fram försök med flexibilitet mellan olika\r\nbranscher och skaffa erfarenheter av vad\r\narbetstidsförkortning kan innebära\r\nproduktivitetsmässigt, kostnadsmässigt och\r\nsysselsättningsmässigt i olika branscher. De flesta\r\nförsök vi hittills har sett är från den offentliga\r\nsektorn.</pre><pre>Det har gjorts studier och doktorsavhandlingar på\r\nflera av dem. Där har man funnit att det i vissa fall\r\nger rejäla sysselsättningstillskott och i andra fall\r\nrejäla kostnadsminskningar fast lönen är\r\ndensamma som tidigare. I alla undersökningar\r\nframvisas starka välfärdsökningar för individerna.</pre><pre>Politikerna måste snart ta tag i arbetstidsfrågan.\r\nOintresset här i riksdagen har varit magnifikt de\r\ngånger som jag har tagit upp frågan till diskussion.\r\nDet är en första rangens frihetsfråga,\r\njämställdshetsfråga, sysselsättningsfråga och på\r\nsikt tror jag även en folkhälsofråga.</pre><pre>I samband med det vill jag fråga Börje Hörnlund\r\nom det kommer något initiativ utöver den nästan\r\npatetiska vädjan som Börje Hörnlund riktar till\r\nindustrin att anställa folk i stället för att låta\r\npersonalen arbeta övertid. Övertiden är i dag\r\nnästan 5 % i verkstadsindustrin. Det är orimligt.\r\nFöretagen säger nej, eftersom de vet att det går\r\nändå. Då säger många att vi inte kan lagstifta om\r\ndetta. Det har även socialdemokratin sagt tidigare.\r\nVisst kan vi det. I dag har vi en\r\ntvåhundratimmarsregel. Vi kan sänka den gränsen.\r\nVi kan också ändra dispensreglerna om vi vill det.\r\nVi kan göra övertidstimmar dyrare genom högre\r\narbetsgivaravgifter. Det finns många metoder om\r\nman vill göra något annat än att vädja.</pre><pre>En annan stor fråga gäller att på allvar få i gång\r\nmiljö- och energisektorn för att skapa jobb.\r\nInternationellt sett är det helt klart att\r\ntillväxtpotentialen ligger inom miljöteknik och\r\nmiljöprodukter. Vi gör inte mycket i dag. Ett skäl\r\ntill det är att det inte kommer något energibeslut.\r\nVi går inte vidare på skatteväxlingens område. Det\r\när den mekanism som gör att vi kan driva fram en\r\nmiljömässigt bra inriktning, och det skapar också\r\nväldigt många jobb, även med god förankring\r\nregionalt.</pre><pre>Jag frågar återigen om kompetens. I två års tid har\r\njag ställt frågor om kompentensutveckling i\r\nenlighet med Kompetensutredningens förslag. Det\r\nhar inte hänt någonting. Nu kommer det en serie\r\nrapporter från Utbildningsdepartementet, men vi\r\nhar missat tåget. Jag läser i tidningsartikel efter\r\ntidningsartikel om att vi nu har fått\r\nflaskhalsproblem. Jag tror inte att vi är riktigt där\r\nännu, men det börjar synas när man pratar med\r\npersonaldirektörerna på våra industrier.</pre><pre>Jag läste i våra tekniska attachéers tidning där VD:n\r\nBo Hedberg hänvisar till en SIFO-undersökning\r\nfrån 1992, Storföretagens syn på näringsklimatet.\r\nDär står det: Vilka förändringar har störst\r\nbetydelse för att företagen skall öka\r\ninvesteringarna på fem--tio års sikt från 1992?</pre><pre>Företagen svarar så här: 40 % säger att räntan är\r\ndet viktigaste. 25 % ansåg att sänkta lönekostnader\r\nvar viktigt. 5 % ansåg att tillgång på kapital var\r\nviktigt. 4 % ansåg att utbud av kvalificerad\r\narbetskraft var viktigt.</pre><pre>Så kan den politiska diskussionen och de\r\nideologiska stormvindarna leda företagsledarna fel.\r\nJag anser att den i särklass viktigaste flaskhalsen vi\r\nkommer att ha, och även den viktigaste resursen, är\r\nväl kvalificerad arbetskraft. Där har Sverige en stor\r\nskuld. Vi har missat decennier och backat i\r\njämförelse med våra konkurrentländer. Det kan jag\r\ninte lasta Börje Hörnlund för. Men jag kan lasta\r\nBörje Hörnlund för att inte ha lagt fram ett förslag\r\nsom handlar om kompetenshöjningar.</pre><pre>Sedan har vi den gemensamma sektorn, vård och\r\nomsorg. Vi åker ju alla runt på omsorgsinrättningar\r\noch sjukhem. Vi ser att många far illa och att folk\r\nligger i korridorerna. Jag ser Yrkesinspektionens\r\nföreläggande komma på våra lasarett och inte på\r\nvåra tunga industrier. Det är en del i hur man\r\nsvälter ut den kommunala sektorn. Sedan sägs det\r\nibland att de har ett gott finansiellt netto. De har\r\ninte pengar. De vågar inte budgetera. De avskedar\r\npersonal.</pre><pre>Regeringen har i någon mån biträtt förslagen från\r\noss och Socialdemokraterna om att gå in med\r\nutbildningsinsatser. Men det är inte tillräckligt.\r\nMängder med människor har fått gå. 10 000-tals\r\nmänniskor har fått gå från vård, omsorg och\r\nutbildning. Situationen blir sämre och välfärden går\r\nförlorad för barn och sjuka. Rehabiliteringen och\r\nföretagshälsovården förfaller och arbetsmiljöerna\r\nförsämras.</pre><pre>Jag satt för någon timme sedan och läste rapporten\r\ntill socialförsäkringsutskottet från professor Staffan\r\nMarklund vid Umeå universitet om\r\nförtidspensioneringen. Den slutar med ett\r\nvarningsord om vad som nu händer i det svenska\r\narbetslivet. Utstötningsmekanismerna ökar. Den\r\nrestriktiva arbetslöshetsförsäkringen ökar\r\nutslagningen och restriktiviteten på\r\nsjukförsäkringssidan likaså.</pre><pre>På punkt efter punkt tas de frågor upp som vi har\r\ndrivit här i kammaren, som mekanismer som\r\nkommer att stöta ut människor i passivt\r\nförtidspensioneringsberoende. Det innebär\r\nminskad välfärd och kraftigt ökade kostnader.</pre><pre>Därför har vi föreslagit en framtidsfond. Idén är att\r\nproduktionen med en mycket liten\r\narbetsgivaravgift, 0,5 %, och vinstdelning, så att vi\r\nkan ta hand om devalveringsvinsterna, skall bidra\r\ntill kompetensutveckling, arbetsmiljöförbättring\r\noch rehabiliteringsinsatser. I dag går pengarna till\r\nkapitalägarnas fickor. Med skattesänkningar går de\r\ndit i allt stridare strömmar. Detta är inte rimligt,\r\nmed alla de uppoffringar som löntagarna gör.</pre><pre>Ändå är inte frågorna så enkla. Man kan inte säga\r\natt detta är Börje Hörnlunds fel eller Bildts fel. Det\r\nhar varit en process från 1980-talet. Låt mig nämna\r\nkasinoekonomin, så slipper Börje Hörnlund göra\r\ndet. Det är avregleringarna, skattereformen, den\r\nförsämrade ekonomin, misskötseln av högre\r\nutbildning, misskötseln av kompetensutveckling,\r\nmisskötseln av miljö- och energiteknisk\r\nutveckling -- många sådana frågor. Men det har ju\r\nförvärrats under denna regeringsperiod.</pre><pre>Den nyliberala ledstjärnan har drivit regeringen att\r\nnästan enkom syssla med omvänd Robin Hood-\r\npolitik i fördelningsfrågor. Man har inte bedrivit\r\nnågon näringspolitik. De enda pengar som har\r\nsatsat framåtsyftande är löntagarfondspengarna, de\r\nså förkättrade löntagarfonderna. Det är de enda\r\nresurser som har stått till buds.</pre><pre>För framtiden är det inte en fråga om att en\r\nrepresentant för regeringen och en representant för\r\noppositionen i arbetsmarknadsfrågor strider och\r\nbråkar. Det är inte så enkelt. Det är oerhörda\r\nstrukturförändringar som sker i vårt näringsliv. Det\r\när oerhörda förändringar med avseende på\r\nglobaliseringen av ekonomin. Det är starka\r\nförändringar i demografin när det gäller behovet av\r\nvård och omsorg. Produktiviteten ökar lavinartat.\r\nFör den som har jobbat länge på en industri, som\r\njag har gjort, är det ofattbart. I dag är det knappt\r\nen tredjedel kvar på mitt gamla bolag i Ludvika\r\njämfört med för 25 år sedan, men man producerar\r\noändligt mycket mer.</pre><pre>Detta kräver nya ansatser. Det kräver mycket\r\nhögre kompetens. Det kräver att vi förstår att\r\nförutsättningarna för jobb i grunden har\r\nförändrats. Men det kan inte bestå i att man\r\nförsämrar trygghetssystemen och arbetsrätten och\r\nsäger att det nog går bra. Man böjer knä för\r\nkapitalkrafter och marknadskrafter och säger: Gör\r\nvi inte som ni vill, då sticker ni med pengarna. Så\r\nkan det inte vara. Pengarna är våra. Överskottet\r\nskapas gemensamt. Jag säger inte att alla skall ha\r\nlika. Men resurserna skall fördelas så att de gynnar\r\nalla.</pre><pre>En gång i tiden sade man att det var oljepriset som\r\nvar orsaken, efter oljeprischocken på 70-talet. I dag\r\när oljepriset lägre realt än vad det var före 1973.</pre><pre>Man sade att reallönerna var höga. Reallönerna har\r\nsjunkit kraftigt i hela Europa sedan början av 70-\r\ntalet.</pre><pre>Man säger att Asiens produktion gör att vi\r\nimporterar ihjäl oss. De slår ut oss. Det är inte sant.\r\nInom OECD-området har importen från dessa s.k.\r\ntigrar ökat från 0,8 % till 1,3 %. Mycket av detta\r\nkommer nu fram i rapporter från OECD, EG osv.\r\nMen omedelbart ideologiseras allt. Och så kommer\r\ndet att bli inte en svensk debatt utan en\r\ninternationell debatt. Det blir kapitalägare och\r\nmarknadskrafter å ena sidan och demokratiska\r\nrörelser å andra sidan. Låt mig bekänna att i den\r\ndiskussionen ställer sig Vänsterpartiet på\r\nvälfärdens och demokratins sida.</pre><pre>Det kommer att vara oerhörda svårigheter att lyfta\r\nSverige sysselsättningsmässigt. Jag hoppas att den\r\ndiskussion som har kommit i gång om den nya\r\nteknologin, om distansarbetets möjligheter,\r\nmöjligheterna till flexiblare och kortare arbetstid\r\nskall kunna ske inom ramen för en demokratisk\r\nutveckling. Annars ligger vi illa till, vi demokrater\r\noch vi som håller jämlikhet och delaktighet högt\r\nsom värden för samhällsutvecklingen.</pre><pre>Det är svåra frågor. Det kommer att krävas stort\r\narbete. Det kommer att sättas i gång en stor\r\nutredning i Sverige. Men vi kan inte vänta på det.\r\nDet är viktigt att de steg som tas fr.o.m. nu tas i\r\nriktning mot högre kompetens, flera jobb, bättre\r\nomsorg, miljöteknikutveckling, kortare arbetstid,\r\nutvecklande och goda arbeten med större innehåll\r\noch inte mot starkare marknadskrafter, ökad makt\r\nför kapitalägare, en minskad trygghet för de\r\nanställda och krossade fackföreningar.</pre><pre>Jag menar att regeringen har beträtt en fullständigt\r\nfelaktig väg, som jag egentligen inte tror att Börje\r\nHörnlund, med sin bakgrund, tycker om. Men han\r\nhar hamnat på tåget. Jag hoppas att vi, tillsammans\r\nmed svenska folket, skall plocka av honom från det\r\ntåget. Då skall också Sverige komma i ett bättre\r\nläge när det gäller sysselsättning och välfärd.</pre><pre>(forts.)</pre><pre>Ajournering</pre><pre>Kammaren beslöt kl. 17.56 att ajournera\r\nförhandlingarna till kl. 19.30 för middagsuppehåll.</pre><pre>Återupptagna förhandlingar</pre><pre>Förhandlingarna återupptogs kl. 19.30.</pre><pre>4 §   (forts.) Den ekonomiska politiken och\r\nslutlig budgetreglering för budgetåret 1994/95</pre><pre>(forts. FiU20)</pre><pre>Anf. 129  ELVER JONSSON (fp):</pre><pre>Herr talman! När vi nu diskuterar finansutskottets\r\nstora betänkande kan vi konstatera att\r\narbetsmarknadspolitiken upptar ett rejält avsnitt,\r\nrent av dominerande jämfört med andra\r\nverksamhetsområden. Det är inte så underligt,\r\ndärför att arbetsmarknadens roll är stor och tung\r\nför hela samhällsekonomin men också för enskilda\r\noch deras sociala funktion.</pre><pre>Vi har kunnat konstatera i debatten att\r\narbetslösheten är alldeles för hög. Ända sedan\r\n1990, då vi till följd av industrinedgång förlorade\r\nmarknadsandelar med konkurser i spåren av 1980-\r\ntalets vilda bank- och fastighetsspekulation, har det\r\nvarit en kraftig nedgång i arbetslivet och en rejält\r\nstigande uppgång i arbetslöshetstal, en uppgång\r\nsom har sträckt sig ända fram till denna vårvinter.</pre><pre>När det gäller att få en fungerande arbetsmarknad\r\nbehövs det, som jag nämnt någon gång tidigare, tre\r\nrejäla pelare. Den ena är den aktiva\r\narbetsmarknadspolitiken. Den andra är det\r\npositiva näringsklimatet. Den tredje är sunda\r\nstatsfinanser.</pre><pre>Det behövs en sanering av statsfinanserna, ett\r\nfortsatt sparande och inkomstförstärkningar av\r\nskilda slag. Näringspolitikens område kan det\r\nerinras om de förbättringar som har skett för olika\r\nformer av företagsamhet, de stödformer som finns\r\nför nyanställning, det generella anställningsstödet\r\nför dem som nyanställer under det här året,\r\nsatsning på regionalpolitiken, på\r\nnäringsverksamheter och på kvinnligt företagande.</pre><pre>På den aktiva arbetsmarknadspolitikens område\r\nhar det tillkommit en rejäl arsenal åtgärder som\r\nregeringen har föreslagit under den här perioden:\r\nungdomspraktiken, akademikerpraktiken, det\r\ngenerella anställningsstödet, invandrarpraktiken,\r\nrekryteringsstödet som inte är något nytt men som\r\naktualiserats mera, lönebidragen för handikappade\r\noch ROT-insatserna.</pre><pre>När vår värderade ordförande i\r\narbetsmarknadsutskottet talar om att\r\nsocialdemokraterna har ett bra program, får man\r\nändå erinra sig att socialdemokraterna har varit\r\nförvånansvärt konservativa och hållit sig till gamla\r\nregelverk, också sådana som inte visat sig särskilt\r\nframgångsrika. Därför kanske jag inte kan hålla\r\nmed om omdömet att programmet är\r\nframåtsyftande och progressivt.</pre><pre>När det gäller regionalpolitiken var\r\nsocialdemokraterna negativa till både 800-\r\nmiljonerssatsningen på näringspolitiken och det\r\nkvinnliga företagandet. Det stämmer inte riktigt\r\nmed de höga betyg som Ingela Thalén satte på den\r\nsocialdemokratiska arbetsmarknadspolitiken och\r\nde konkreta åtgärderna. Ingela Thalén beklagar att\r\nvi från regeringspartiernas sida inte har tagit till\r\nvara hela arsenalen, skulle jag vilja fråga vad för\r\nslags tulipanaros som vi missat.</pre><pre>Det är också viktigt att säga att en grundläggande\r\ntanke som vi ofta för fram från liberalt håll är att\r\narbetslöshet aldrig får bli ett medel i den\r\nekonomiska politiken. Arbetslöshet är alltid slöseri\r\nmed resurser. Det gäller såväl mänskliga som\r\nekonomiska resurser.</pre><pre>Erfarenheter från andra länder visar att det är svårt\r\nför långtidsarbetslösa att komma tillbaka till\r\narbetsmarknaden. Hög arbetslöshet riskerar därför\r\natt bli bestående även i tider av högkonjunktur.</pre><pre>Jag nämnde tidigare att arbetsmarknadspolitiken är\r\ndet nödvändiga komplementet till den allmänna\r\nekonomiska politiken. Dess huvuduppgift är att\r\nunderlätta för de arbetssökande att snabbt hitta och\r\nta arbete på den öppna arbetsmarknaden samt att\r\nhjälpa arbetsgivarna att fylla vakanser.</pre><pre>För att en individ inte skall hamna i den\r\nåtervändsgränd som långtidsarbetslöshet innebär\r\nmåste alla aktiva åtgärder prövas. Passivt\r\nkontantstöd skall bara tillgripas som en sista utväg.\r\nDet är därför angeläget att varje person som blir\r\narbetslös snabbt kan ges en chans att komma\r\ntillbaka till arbetslivet. Detta innebär att\r\narbetslinjen måste hävdas i alla lägen.</pre><pre>Herr talman! Under den gångna mandatperioden\r\nhar regeringen tvingats föra en förhållandevis hård\r\nekonomisk politik till följd av det svåra ekonomiska\r\nläget. Trots detta har insatserna på\r\narbetsmarknadspolitikens område varit\r\nomfattande. Vi ser allt fler tecken på att en\r\nvändning i den svenska ekonomin är på gång. Den\r\när tydlig. Trots att nedgången i sysselsättningen har\r\nvarit dramatisk under den ekonomiska krisen kan\r\nvi i dagsläget se tydliga tecken på att utvecklingen\r\näven på arbetsmarknaden vänder.</pre><pre>Antalet arbetslösa i april var för första gången\r\nsedan april 1990 lägre än året innan. Inom\r\ntillverkningsindustrin ligger antalet nyanmälda\r\nplatser på en betydligt högre nivå.</pre><pre>Under de senaste månaderna har antalet arbetslösa\r\noch personer i åtgärder minskat med flera tusen\r\npersoner.</pre><pre>Den kanske mest glädjande noteringen är att\r\nantalet varsel dramatiskt har minskat. Man får gå\r\ntillbaka till 1975 för att finna lägre varseltal inom\r\ntillverkningsindustrin.</pre><pre>Kraftfulla satsningar på arbetsmarknadspolitiken\r\nbidrar till att hålla nere den öppna arbetslösheten.\r\nDen öppna arbetslösheten har sjunkit under de\r\nsenaste månaderna.</pre><pre>Det är också värt att notera att regeringens åtgärd\r\natt underlätta anställning har rönt framgång. De\r\njusteringar som skedde i lagen om\r\nanställningsskydd, LAS, syftade till att underlätta\r\ntillfälliga anställningar. Det är därför glädjande att\r\nden kategorin jobb ökat mycket kraftigt, eller med\r\nca 75 000 personer sedan december i fjol.</pre><pre>Herr talman! Jag har också en förhoppning att\r\nförslagen i det betänkande som\r\narbetsmarknadsutskottet för några minuter sedan\r\njusterade -- Förslag till arbetslöshetskassa -- kan\r\nförverkligas genom morgondagens\r\nkammarbehandling. Vi från Folkpartiet har varit\r\nmed och drivit på för att få fram en allmän\r\nobligatorisk arbetslöshetsförsäkring. Det innebär\r\nbl.a. att många arbetslösa tidigare varit hänvisade\r\ntill låga ersättningsnivåer, eftersom de har valt att\r\ninte vara med i någon etablerad a-kassa. Dessa\r\narbetslösa kan nu få en i förhållande till sina\r\ninbetalningar via skattsedeln skälig ersättning.\r\nDärmed förbättas situationen för dem, samtidigt\r\nsom trycket på kommunernas\r\nsocialbidragskostnader minskar.</pre><pre>Genom ungdomspraktiken och satsningar på\r\nutbildning av olika slag skapas också goda\r\nmöjligheter för ungdomar att trots arbetslösheten\r\nundvika passivisering. Många unga har under de\r\nsenaste åren kunnat förbättra sina möjligheter till\r\ninträde på den reguljära arbetsmarknaden när\r\nkonjunkturen vänder.</pre><pre>Jag tror att det är väldigt viktigt att rusta sig för en\r\nhögkonjunktur. Det är oerhört angeläget. Därför\r\när det bra att det görs så stora ansträngningar för\r\natt nå fram till höga utbildningstal och för att satsa\r\npå fortbildning.</pre><pre>För de arbetslösa över 25 år har ALU varit, och är,\r\nett kraftigt instrument för att få in människor i en\r\nmeningsfull verksamhet, samtidigt som många\r\narbetsuppgifter, som annars kanske inte hade blivit\r\nutförda, blir gjorda.</pre><pre>Arbetslösa invandrares möjligheter att få kontakt\r\nmed arbetsmarknaden kommer att förbättras då\r\nden nu beslutade invandrarpraktiken införs. Med\r\nledsnad måste jag konstatera att vi fick driva\r\nigenom detta utan att Socialdemokraterna ställde\r\nsig bakom det förslaget.</pre><pre>Herr talman! För att ytterligare påskynda den\r\npositiva utveckingen på arbetsmarknaden är det\r\nviktigt att även arbetsgivarna tar ett större ansvar.\r\nSpeciellt oroväckande är den ökning av antalet\r\növertidstimmar som har kunnat konstateras på\r\nsenare tid. I mars var andelen övertidstimmar i\r\nindustrin över 4 %. Det kan inte nog poängteras att\r\narbetsgivarna i denna situation måste ta ett större\r\nansvar för att minska arbetslösheten och ge fler\r\narbetslösa riktiga jobb.</pre><pre>Det borde vara mycket intressant för arbetsgivarna\r\natt nyanställa, då det aldrig har varit så förmånligt\r\natt utöka personalstyrkan som nu.</pre><pre>Därför vill jag upprepa den fråga som jag ställde till\r\narbetsmarknadsministern i går, vilken det inte gavs\r\ntillfälle att besvara. Vad gör regeringen för att\r\nändra attityden hos företag och andra arbetsgivare,\r\nså att de engagerar sig i en mer aktiv nyrekrytering\r\nän vad som just nu är fallet?</pre><pre>Regeringen har i och för sig medverkat till att skapa\r\nett sunt klimat för företagen och företagarna genom\r\nen rad åtgärder och förändringar. I och med detta\r\nhar staten serverat företagen en rad instrument för\r\natt underlätta nyrekryteringen. Men, herr\r\narbetsmarknadsminister, jag tror att det behövs ett\r\ns.k. politiskt psykologiskt tryck för att de skall\r\naktivera sig, eftersom varje nyanställning som kan\r\ntidigareläggas är en stor vinst för hela samhället.</pre><pre>Herr talman! Med detta ber jag att få yrka bifall till\r\nutskottets hemställan i det betänkande som vi just\r\nnu behandlar.</pre><pre>Anf. 130  INGELA THALÉN (s) replik:</pre><pre>Herr talman! Elver Jonsson tycker att det\r\nsocialdemokratiska alternativet inte innehåller\r\nförslag som man kan satsa på. Han säger också att\r\ndet är ett förslag som bygger på gamla tankar och\r\nidéer.</pre><pre>Detta tyder ju på att Elver Jonsson inte har läst de\r\nsocialdemokratiska förslagen, t.ex. det\r\nsocialdemokratiska förslaget om ungdomsprogram\r\nsom skulle ge 70 000 ungdomar arbetstillfällen och\r\nytterligare ett tiotusental antal ungdomar möjlighet\r\ntill fortsatt och fördjupad utbildning, möjligheter\r\ntill utlandspraktik, möjligheter till särskilt\r\nanordnade arbeten och möjligheter till\r\nutvecklingsår hos kommunerna för de allra yngsta\r\nungdomarna, dvs. de som just nu har det som\r\nsvårast.</pre><pre>Timmen är sen, och jag tror inte att jag kan\r\növertyga Elver Jonsson just nu i elfte timmen eller\r\nfem i tolv, men han kan ju ändå läsa vårt förslag i\r\nefterhand. Det blir ju nya möjligheter att fortsätta\r\ndebatten.</pre><pre>Jag vill upprepa den fråga som jag ställde i mitt\r\ninledningsanförande. Utskottets majoritet har ju\r\ntillstyrkt regeringens förslag angående\r\narbetsmarknadspolitiken, att hålla inne en mycket\r\nansenlig summa pengar, dvs. att man har ökat\r\nfinansfullmakten till 4 miljarder. Elver Jonsson och\r\növriga i utskottets majoritet säger att det är bra att\r\npengarna ligger där, därför att det gör det möjligt\r\natt ha en flexibel arbetsmarknadspolitik som gör att\r\nman kan öka volymerna när man behöver det.</pre><pre>Jag frågar Elver Jonsson: Anser inte Elver Jonsson\r\natt man behöver dessa pengar för de 130 000\r\nungdomar som nu är utan någon som helst form av\r\naktivitet eller sysselsättning? Anser inte Elver\r\nJonsson att man behöver pengarna till de 133 000\r\nlångtidsarbetslösa som inte har någon möjlighet att\r\nfå en tillräckligt god bas för att konkurrera på\r\narbetsmarknaden?</pre><pre>Hade jag varit Elver Jonsson, skulle jag ha vänt mig\r\ntill Börje Hörnlund och sagt: Använd nu dessa\r\npengar omedelbart!</pre><pre>Det är nu de behövs. Det är nu, när det finns en\r\nmöjlighet till uppgång, som man skall se till röja\r\nundan de flaskhalsar som bl.a. Hans Andersson\r\nberörde här tidigare.</pre><pre>Anf. 131  ELVER JONSSON (fp) replik:</pre><pre>Herr talman! Jo, visst har jag läst den\r\nsocialdemokratiska motionen. Även om det låter\r\nlitet vanvördigt får jag säga att det till stora delar\r\nvar gamla skivbekanta. De åtgärder som\r\nsocialdemokraterna föreslår påminner ju mycket\r\nom flera tidigare åtgärder som inte har gett särskilt\r\nstort utbyte. Att upprepa dem tror jag inte löser de\r\nönskningar som i och för sig är högst legitima, att\r\nfler ungdomar skall få jobb. Erfarenheten säger att\r\nde inte har gett önskat resultat.</pre><pre>Jag beklagar närmast att man från\r\nsocialdemokratiskt håll har varit så oerhört rigid\r\nnär det gäller att bromsa förslag från regeringen.\r\nDet gäller invandrarpraktiken och det gäller\r\nungdomspraktiken, som man var emot och som\r\nman nu vill dra ner på. Det var till att börja med\r\nGAS, men där anslöt man sig så småningom.\r\nAkademikerpraktiken är ett annat exempel, där\r\nman från socialdemokratiskt håll har varit negativ.</pre><pre>Vidare kan det gälla att göra en extra satsning på\r\nkvinnornas företagande, vilket föreslås i detta\r\nbetänkande. Men Socialdemokraterna upprepar\r\nsitt motstånd mot sådant. Därför vidhåller jag att\r\nSocialdemokraterna inte har gått i bräschen för\r\nnya, intressanta och progressiva förslag som\r\nradikalt skulle kunna förbättra situationen.</pre><pre>Sedan till frågan om det är rimligt att hålla inne\r\nmedel. Det är klart att vi parlamentariker är litet\r\notåliga. Särskilt gäller det om man tillhör\r\noppositionen. Jag har många gånger upplevt\r\nliknande situationer där den socialdemokratiska\r\nregeringen har sagt: Ni får lugna er litet grand och\r\navpassa det här över året så att det kommer vid rätt\r\ntidpunkt.</pre><pre>Vi har ju erfararenhet av rejäla överskott på olika\r\nkonton som har kunnat disponeras för andra saker\r\nmen som inte fullt ut har kunnat användas.\r\nSjälvfallet får regeringen ta sitt ansvar när det gäller\r\natt hantera finansfullmakten.</pre><pre>De långtidsarbetslösa apostroferas här. De är\r\nnaturligtvis fortfarande för många. Men det är\r\nväldigt positivt att antalet långtidsarbetslösa nu har\r\nbörjat krympa. Det här är den svåraste biten för\r\noss.</pre><pre>Anf. 132  INGELA THALÉN (s) replik:</pre><pre>Herr talman! När det gäller det senaste som Elver\r\nJonsson sade skulle jag nog vilja att han talar om på\r\nvilket sätt andelen långtidsarbetslösa minskar. Det\r\när ju tvärtom så att de blir fler.</pre><pre>Elver Jonsson säger att Socialdemokraterna är\r\nmotståndare till det som radikalt skulle förbättra\r\nsituationen. Men på vilket sätt har\r\narbetslivsutveckling, ungdomspraktik och en del\r\nandra förslag här som den borgerliga majoriteten\r\nständigt har ändrat förutsättningarna för radikalt\r\nförbättrat situationen för de 500 000--600 000\r\npersoner som är arbetslösa i Sverige?</pre><pre>Problemet, Elver Jonsson, är att den borgerliga\r\nmajoriteten har övergett de inslag i en aktiv\r\narbetsmarknadspolitik som långsiktigt ger\r\ngrundstommen. Vi har sagt att arbetslivsutveckling\r\nskall vara en sistahandsåtgärd. Regeringspartierna\r\nhar fört över denna till området förstahandsåtgärd.</pre><pre>Jag vill återigen fråga Elver Jonsson: Hur många\r\nungdomsarbetslösa och hur många\r\nlångtidsarbetslösa skall vi få innan Elver Jonsson\r\nanser att de pengar som finns reserverade används\r\ntill åtgärder för dessa människor och för att de skall\r\nkunna komma tillbaka till arbetsmarknaden? Vi\r\nhar 133 000 långtidsarbetslösa, och 133 000\r\nungdomar skall ut på arbetsmarknaden.</pre><pre>Det socialdemokratiska ungdomsprogrammet,\r\nElver Jonsson, är ett utomordentligt bra, konkret\r\noch finansierat program för att ge unga människor\r\nmöjligheter till långsiktig utbildning och till en fast\r\nförankring på arbetsmarknaden.</pre><pre>Anf. 133  ELVER JONSSON (fp) replik:</pre><pre>Herr talman! Ingela Thalén frågar: Vad har lösts\r\nmed de åtgärder som nu finns? Jag skulle vilja\r\nvända på det hela och säga: Tänk bort\r\nungdomspraktiken! Tänk bort ALU-insatserna!\r\nTänk bort invandrarpraktik och\r\nakademikerpraktik, för att ge några exempel! Eller\r\nkom ihåg att Socialdemokraterna egentligen har\r\ngjort uträkningar beträffande nysatsning på\r\nkvinnligt företagande och att det nu lagts ut nästan\r\n1 miljard kronor på mindre företagsamhet ute i\r\nlandsorten, också i södra delen av landet. Tänk bort\r\nvad jag här har nämnt! Situationen skulle då ha\r\nvarit utomordentligt svårare. Det råder inget tvivel\r\nom att det alltså handlar om mycket bra insatser i\r\nett exceptionellt svårt läge.</pre><pre>När det gäller de långtidsarbetslösa har jag läst\r\ninnantill i AMS pressmeddelande. Där står det att\r\nantalet långtidsarbetslösa minskade under maj\r\nmånad jämfört med april och att det var 5 000 färre\r\narbetslösa jämfört med i april. Det är framför allt i\r\nåldersgruppen 25--54-åringar som\r\nlångtidsarbetslösheten minskade -- så långt\r\nArbetsmarknadsstyrelsen.</pre><pre>Till sist: Åtgärder är naturligtvis bra. De bägge\r\nandra bitarna har jag nämnt, dvs. den positiva\r\nnäringspolitiken och sunda statsfinanser. Den bästa\r\ninsatsen är ju fler jobb. Vi har den paradoxala\r\nsituationen, herr talman, att arbetslöshet inte beror\r\npå brist på arbete. Det är andra saker vi har brist\r\npå: brist i organisationen, brist på lönsamhet, brist\r\npå offentliga kassors förmåga att köpa upp\r\narbetskraft.</pre><pre>Jag tror att 1990-talets stora bristvara om ett par år\r\nkommer att vara den utbildade arbetskraften.\r\nDärför är det så viktigt med fortbildning och\r\nutbildning.</pre><pre>Fältropet, som jag hoppas att\r\narbetsmarknadsministern kan instämma i, är att vi\r\ntill företag och andra arbetsgivare säger: Nyanställ,\r\noch gör det nu!</pre><pre>Anf. 134  ROSE-MARIE FREBRAN (kds):</pre><pre>Herr talman! Den ekonomiska kris Sverige varit\r\ninne i de senaste åren har givit dramatiska effekter,\r\ninte minst på sysselsättningen. Sedan 1990 har\r\nantalet sysselsatta minskat med flera hundra tusen\r\npersoner.</pre><pre>Få av oss kunde ens i våra mörkaste stunder\r\nföreställa oss denna utveckling för bara ett par år\r\nsedan. De mänskliga tragedier som döljer sig\r\nbakom dessa siffror är svåra för att inte säga\r\nomöjliga att till fullo förstå.</pre><pre>Sifforna är samtidigt den definitiva bekräftelsen på\r\natt utvecklingen under 1980-talet inte var\r\nlångsiktigt hållbar. Balansen i statsbudgeten i slutet\r\nav 1980-talet var skenbar och byggde på en kraftig\r\növerhettning av ekonomin. För varje intjänad\r\nhundralapp spenderade hushållen 105 kronor.\r\nVanligt sunt förnuft säger att en sådan utveckling\r\ninte är hållbar.</pre><pre>Bank- och fastighetskrisen och den därpå följande\r\nskuldsaneringen i hushållen, som dessutom\r\nförstärktes av skattereformen, ledde till en minskad\r\nefterfrågan i ekonomin, vilket i kombination med\r\nden kraftig internationella lågkonjunkturen bidrog\r\ntill den minskade sysselsättningen.</pre><pre>Herr talman! Det var i detta läge som regeringen\r\ntillträdde på hösten 1991. En rad åtgärder har\r\nvidtagits för att få stopp på det fria fallet i ekonomin\r\noch för att vända utvecklingen.</pre><pre>Ett centralt mål för regeringens ekonomiska politik\r\nhar varit att skaffa nya, riktiga jobb. Men världens\r\nhögsta skattetryck, enorma budgetunderskott och\r\nsnabbt ökande statsskuld har det varit helt\r\nnödvändigt att inrikta den ekonomiska politiken på\r\natt skapa nya jobb i den privata sektorn. Sedan\r\n1950-talet har inte ett enda nytt jobb netto\r\ntillkommit i denna sektor.</pre><pre>En av de mest centrala uppgifterna för att skapa\r\nförutsättningar för en ökad sysselsättning är att\r\nvaraktigt få ned räntan. Det är en absolut\r\nnödvändighet för att få i gång investeringarna,\r\ntillväxten och därmed de nya jobben.</pre><pre>Ett dramatiskt omslag i realräntenivån inträffade\r\nför några år sedan. Från att ha varit negativ under\r\n1970-talet och början av 1980-talet har vi nu under\r\n1990-talet ett läge med historiskt sett mycket hög\r\nrealränta. Samtidigt har vi sett hur\r\narbetsmarknadsläget förändrats lika dramatiskt.</pre><pre>Den negativa realräntan missgynnade sparandet\r\noch gav upphov till den låneekonomi som\r\nkulminerade i 1980-talets spekulations- och\r\ninflationsekonomi. När omslaget till en hög positiv\r\nrealränta kom sattes finans- och\r\nfastighetsmarknaden i gungning genom den alltför\r\nhöga belåningsgraden på fastighetsmarknaden.</pre><pre>Omslaget verkade också starkt hämmande på den\r\nekonomiska aktiviteten i den reala sektorn av\r\nnäringslivet och bidrog till en dramatisk försämring\r\nav statsfinanserna.</pre><pre>Den höga realräntan fungerar som en broms för\r\ninvesteringar genom att det är färre möjliga\r\ninvesteringar som så att säga passerar\r\nlönsamhetströskeln. Detta gäller för investeringar i\r\nreala tillgångar, avsedda att användas i produktion,\r\ndvs. byggnader, anläggningar, maskiner och\r\ninventarier, transportmedel samt bostäder, men det\r\ngäller även investeringar i immateriella tillgångar,\r\nsom forskning och utveckling och utbildning av\r\npersonal.</pre><pre>Därför finns ett negativt samband mellan realränta\r\noch sysselsättning. En sänkt realränta ökar den\r\nekonomiska aktiviteten i näringslivet genom ökade\r\ninvesteringar, och detta skapar nya jobb, vilket i sin\r\ntur bidrar till att minska statens budgetunderskott.</pre><pre>En fortsatt kraftfull sanering av de offentliga\r\nfinanserna är därför helt nödvändig för att skapa\r\nförtroende för den svenska ekonomin. Vi kan\r\nnämligen inte besluta om den låga räntenivå vi\r\nbehöver, men vi kan föra en politik som gör att vi\r\nförtjänar den räntan.</pre><pre>Herr talman! Vi kan nu konstatera att regeringens\r\npolitik har börjat ge resultat. Antalet varsel\r\nfortsätter att minska. Allt fler personer får arbete.\r\nAntalet platser som anmäls till arbetsförmedlingen\r\nfortsätter att öka.</pre><pre>Precis som Elver Jonsson tidigare svarade Ingela\r\nThalén i sin replik är det inte så att antalet\r\nlångtidsarbetslösa ökar. Det är inte 133 000\r\npersoner som är långtidsarbetslösa i dag, det är\r\n94 000. En av underrubrikerna i det senaste\r\npressmeddelandet från Arbetsmarknadsstyrelsen\r\när också ''Färre långtidsarbetslösa -- inte fler''.</pre><pre>Trots detta är arbetslösheten naturligtvis\r\nfortfarande alarmerande hög -- att säga detta är inte\r\npå något sätt att ta till överord. I dagarna lämnar\r\nockså som vi vet ca 100 000 ungdomar gymnasie-\r\noch högskolan. Det här kommer att ställa mycket\r\nstora krav på arbetsmarknadspolitiken under de\r\nnärmaste månaderna.</pre><pre>Herr talman! När trenden nu pekar mot en ökad\r\nsysselsättning är det viktigt att de\r\narbetsmarknadspolitiska åtgärderna successivt\r\nväxlas över från praktikplatser till\r\nutbildningsplatser. De långtgående\r\nrationaliseringarna inom främst industrin har gjort\r\natt kapacitetstaket snabbt kan komma att nås och\r\natt flaskhalsar kan uppstå. Behovet av en väl\r\nfungerande arbetsmarknadsutbildning, som i den\r\npågågende konjunkturuppgången underlättar\r\nmatchningen av de arbetssökande och de nya\r\njobben, är tydligt.</pre><pre>Regeringens ambitioner att hålla nere den öppna\r\narbetslösheten och genom olika\r\narbetsmarknadspolitiska åtgärder förbättra\r\narbetsmarknadens funktionssätt är lovvärt. Även\r\nkommande budgetår finns beredskap för en volym\r\npå i genomsnitt ca 400 000 platser per månad.\r\nRegeringens förslag är utformat som ett flexibelt\r\noch justerbart åtgärdspaket, och det kan lätt\r\nexpanderas. Det är bra i ett relativt osäkert läge.</pre><pre>Som kristdemokrater hälsar vi med tillfredsställelse\r\nförslaget om överföring av medel till upprustning\r\noch underhåll av framför allt länsvägar. De 2,8\r\nmiljarder kronor som nu satsas på detta beräknas\r\nresultera i ca 13 000 årsarbeten, samtidigt som de\r\nmedverkar till en ökad trafiksäkerhet och\r\nförbättrad miljö.</pre><pre>Också den nyligen antagna regionalpolitiska\r\npropositionen har stor betydelse för\r\nsysselsättningsutvecklingen. De nya satsningarna\r\npå det s.k. mikrostödet och på kvinnligt\r\nföretagande är särskilt positiva och kan tillsammans\r\nmed de gamla stödformerna ge hävstångseffekter\r\nav stor betydelse för att skapa sysselsättning i hela\r\nSverige.</pre><pre>Herr talman! Under senare tid har alla partier talat\r\nom småföretagens betydelse för tillkomsten av de\r\nnya jobben. I praktisk handling har dock\r\nSocialdemokraterna verkat i rakt motsatt riktning.\r\nI sina ekonomiska motioner förseslår man\r\nskattehöjningar på ca 9 miljarder kronor på företag\r\noch på riskkapital som satsas i företag för att skapa\r\nnya jobb. Detta motsvarar kostnaden för 45 000\r\nhelårsjobb inom exempelvis industrin. Samtidigt\r\nlägger man fram förslag om investeringar m.m.,\r\nsom nästan uteslutande skall finansieras inom den\r\noffentliga sektorn. Enligt Finansdepartementets\r\nberäkningar kommer detta att leda till att antalet\r\nsysselsatta totalt sett minskar.</pre><pre></pre><pre>Vi kristdemokrater menar att ett gynnsamt klimat\r\nför småföretag och nyföretagande är av största vikt\r\ninför kampen mot den höga arbetslösheten.\r\nRegeringen har vidtagit en rad åtgärder för ett\r\nbättre företagsklimat. Vi tror dock att man måste\r\ngå vidare för att ytterligare förbättra klimatet för\r\nsmåföretagen. Det handlar i stor utsträckning om\r\natt långsiktigt skapa positiva attityder och ge\r\nkunskap om företagande och företagandets villkor.\r\nInförande av företagarutbildning på gymnasienivå\r\när en viktig komponent i detta och bör stimuleras.</pre><pre>Herr talman! I debatten ställs ofta olika åtgärder\r\nför att öka sysselsättningen mot varandra. Vi\r\nkristdemokrater är av den uppfattningen att det\r\ninte finns någon patentmedicin som ensam kan lösa\r\nsysselsättningsproblemen. Dessa måste tvärtom\r\nangripas med en samlad strategi bestående av flera\r\nolika delar, Jag har tidigare berört några av dessa --\r\nbehovet av en sanering av statsfinanserna för att\r\nuppnå varaktigt lägre räntor, ett förbättrat klimat\r\nför små- och nyföretagande och en effektiv\r\narbetsmarknadspolitik som underlättar\r\nmatchningen av de nya jobben oh arbetskraften.</pre><pre>Utöver detta måste Sveriges långsiktiga\r\nutvecklingskraft stärkas genom en fortsatt satsning\r\npå utbyggnad och underhåll av infrastrukturen. För\r\nden långsiktiga ekonomiska utvecklingen är det\r\nockså av största betydelse att utbildningsväsendet,\r\nsärskilt den högre utbildningen, ges tillräckliga\r\nresurser. Det är nödvändigt om Sverige skall kunna\r\nmöta den internationella konkurrensen och för att\r\nfrämja framväxten av kvalificerad\r\ntjänsteproduktion. Ett EU-medlemskap är enligt\r\nvår uppfattning en mycket viktig faktor för att\r\nkapitalet skall söka sig till och stanna inom landet.</pre><pre>Herr talman! De nuvarande mycket stora\r\nskattekilarna för arbete främjar inte framväxten av\r\nnya jobb. De medför att man måste arbeta två och\r\nen halv dag för att t.ex. kunna betala en\r\nhantverkare för en dags arbete, så att han eller hon\r\nfår ut samma inkomst som man själv har.</pre><pre>Beskattningen bör så snabbt som möjligt\r\nomfördelas inom ramen för nuvarande skattetryck,\r\nfrån arbetskraft till miljöbelastande utsläpp,\r\nbegränsade naturresurser och energi. Det är för\r\nmiljöns och jobbens skull dags för en ny\r\nskattereform med en omfattande skatteväxling.</pre><pre>De nuvarande skattekilarna för arbete försvårar\r\ninte minst tillkomsten av jobb inom den privata\r\nhushållssektorn. Marknaden för den typ av tjänster\r\nsom kan utföras i egenregi är i stort sett utplånad.\r\nKds förslag om ett införande av en s.k. u-\r\nskattesedel skulle kortsiktigt kunna skapa många\r\nungdomsjobb inom hushållssektorn.</pre><pre>U-skattesedeln skulle självfallet inte lösa alla\r\nproblem för ungdomar på arbetsmarknaden. Men,\r\nsom även Kjell-Olof Feldt skriver i sin senaste bok,\r\nsänkt skatt på vissa tjänster skulle kunna lindra\r\nproblemen.</pre><pre>Herr talman! En viktig målsättning för\r\nkristdemokratisk ekonomisk politik är att skapa\r\nnya jobb och därmed öka sysselsättningen. I dag är\r\ndetta den i särklass viktigaste fördelningspolitiska\r\nuppgiften. Regeringens politik har samma syfte.\r\nJag yrkar därför bifall till hemställan i\r\nfinansutskottets betänkande.</pre><pre>I detta anförande instämde Harald Bergström,\r\nHarry Staaf och Stefan Attefall (alla kds).</pre><pre>Anf. 135  INGELA THALÉN (s) replik:</pre><pre>Herr talman! Det var ett våldsamt anförande som\r\nRose-Marie Frebran höll. Jag vill bara kommentera\r\nen punkt. Det gäller långtidsarbetslösheten.</pre><pre>Långtidsarbetslösheten har ökat mycket kraftigt i\r\nrelativa tal. I april var 43 % av alla arbetslösa\r\nlångtidsarbetslösa. Det skall jämföras med förra\r\nåret, då 29 % av de arbetslösa var\r\nlångtidsarbetslösa.</pre><pre>Man skall inte alltid bry sig om relativa tal. Men\r\nman skall sätta detta i relation till de övriga\r\nförändringarna på arbetsmarknaden, nämligen att\r\nantalet sysselsatta minskar, att andelen i\r\narbetskraften har förändrats mycket dramatiskt\r\nunder de gångna fyra åren, att de latent\r\narbetssökande har ökat med nästan 60 000 jämfört\r\nmed för ett år sedan och att de undersysselsatta har\r\nökat med 38 000 personer.</pre><pre>När man för ihop hela denna bild är den fråga jag\r\ntidigare ställde, och som jag aldrig fick något svar\r\npå, fortfarande mycket relevant. Hur avser man att\r\nanvända de medel som man enligt\r\nutskottsskrivningen säger sig vilja använda för att\r\nöka volymerna, eftersom det finns särskild\r\nanledning att göra detta?</pre><pre>Man kan inte bara, som det gjordes i det tidigare\r\nanförandet, avfärda detta med dramatiska gester\r\noch säga att antalet personer har minskat från en\r\nmånad till en annan. Detta är mycket oroväckande.\r\nDet är, som jag sade i en tidigare replik, en av de\r\nsvåra frågorna i anslutning till\r\n''flaskhalsproblematiken'' som vi ser framför oss.\r\nDen kan man definitivt inte bortse från i anslutning\r\ntill det höga arbetslöshetstalet.</pre><pre>Anf. 136  ROSE-MARIE FREBRAN (kds)\r\nreplik:</pre><pre>Herr talman! Om Ingela Thalén har rätt i\r\nprocentsatsen för april månad, dvs. att 43 % då var\r\nlångtidsarbetslösa, har vi sett en dramatisk\r\nförbättring. De långtidsarbetslösas antal var 28 % i\r\nmaj månad. Tillåt mig att tvivla på siffran för april.</pre><pre>Hur avser man nu att använda de pengar som man\r\ninte uttryckligen säger vad de skall gå till? Vi\r\nbifaller att finansfullmakten får utökas med ett\r\nbetydande antal kronor. Hur avser man att använda\r\ndessa medel? Om det var klart i dagens läge,\r\nbehövde de inte föras till finansfullmakten. Då\r\nkunde de anslås till specifikt angivna åtgärder.</pre><pre>Finessen med detta är ju att det skall finnas\r\nflexibilitet. Regeringen skall kunna ta till\r\nfinansfullmakten. Den skall kunna göra saker när\r\nden upptäcker vad man bör göra. Det är fråga om\r\nåtgärder som får en kraftig sysselsättningseffekt.\r\nDet är sådana åtgärder man vill ta till när man\r\nupptäcker vad man behöver göra. Det kan man inte\r\nsäga i förväg.</pre><pre>Anf. 137  INGELA THALÉN (s) replik:</pre><pre>Herr talman! Man skall åstadkomma en flexibilitet,\r\nsäger Rose-Marie Frebran. Men min fråga kvarstår.\r\nOmfattar inte den flexibiliteten 130 000 ungdomar\r\nsom nu går ut ur universitet, högskolor och\r\ngymnasieskolor?</pre><pre>Omfattar inte flexibiliteten de långtidsarbetslösa,\r\nsom inte får adekvat hjälp för att stärka sin\r\nställning? De måste få möjligheten att komma in i\r\narbetslivet, som jag påpekade i mitt\r\ninledningsanförande. Faktum är att det i dag finns\r\nljusningar på arbetsmarknaden inom industrin.</pre><pre>Varför vill inte regeringspartierna tillåta dessa\r\npersoner att omfattas av denna s.k. flexibilitet?\r\nFlexibilitet är definitivt inte detsamma som\r\nkortsiktig ad hoc-politik. Regeringens politik och\r\nutskottsmajoritetens politik har de gångna åren just\r\nvarit en ad hoc-politik, dvs. tillfällighetspolitik.</pre><pre>Det är bl.a. detta som har bidragit till att vi\r\nfortfarande har 13 à 14 % arbetslösa. Regeringen\r\nsäger i sin proposition att vi kommer att fortsätta\r\natt ha 13 à 14 % arbetslösa 1994 och 1995, och att\r\nman inte tänker sig någon ljusning förrän långt in i\r\nslutet av detta århundrade. Ändå håller man inne\r\nmedel. Varför vill man inte använda medlen för\r\ndessa sammanlagt 260 000 personer?</pre><pre>Anf. 138  ROSE-MARIE FREBRAN (kds)\r\nreplik:</pre><pre>Herr talman! Man kommer naturligtvis att använda\r\nmedlen när de behövs. Vi vet att alla de medel som\r\när anslagna för innevarande budgetår inte har tagits\r\ni anspråk och inte kommer att tas i anspråk t.o.m.\r\nden sista juni. Redan där kommer det alltså att\r\nfinnas överskjutande medel, och över 25 miljarder\r\nanslås.</pre><pre>Givetvis kan det i slutet av kommande budgetår\r\nvisa sig att det kan behövas mer medel. Det kan\r\nockså någon gång under budgetåret visa sig att man\r\nbehöver sätta in en åtgärd som man inte hade\r\nplanerat tidigare.</pre><pre>Ingela Thalén får alla möjligheter att diskutera detta\r\nvidare med den i regeringen ansvarige på detta\r\nområde, Börje Hörnlund.</pre><pre>Anf. 139  Arbetsmarknadsminister BÖRJE\r\nHÖRNLUND (c):</pre><pre>Herr talman! Ärade riksdagsledamöter! Den\r\ntråkiga, nedbrytande och dyra arbetslösheten går\r\ninte att diskutera om man börjar tideräkningen den\r\n10 april, som Ingela Thalén och andra\r\nsocialdemokrater mycket gärna gör.</pre><pre>Hösten 1991 arbetade hälften av våra anställda i\r\nföretag som gick med förlust. Då uppdagades också\r\natt våra banker och finansieringsinstitut var\r\nkonkursfärdiga eller i det närmaste konkursfärdiga.</pre><pre>Svensk industri utökade varje år från mitten av 80-\r\ntalet fram till regeringsskiftet antalet jobb med\r\n30 000 -- i utlandet. Men i vårt land minskade\r\nantalet industrijobb med 86 000 mellan 1990--1991.\r\nTänk om det hade förts en politik som hade gjort\r\natt ett par hundratusen industrijobb kommit till i\r\nSverige, i stället för denna mycket kraftiga\r\nminskning!</pre><pre>Varslen nådde rekordnivåer, 9 000 i månaden vissa\r\nmånader 1991. Många av de varslade blev\r\narbetslösa först efter regeringsskiftet. Skedde felet\r\nnär de varslades eller när uppsägningstiden gick ut?</pre><pre>Konkurserna blev jättemånga och jättestora.\r\nKommunerna gick årligen under större delen av 80-\r\ntalet och fram till 1990--1991 med\r\nmångmiljardförluster. 1992 och 1993 har de haft\r\njättelika överskott.</pre><pre>1990--1991 trodde bara 3-5 % av befolkningen att\r\ndet skulle bli bra på jobbsidan. I dag har cirka\r\nhälften av invånarna framtidshopp.</pre><pre>Investeringarna i industrin minskade rekordartat.\r\nSverige var prissatt på världsmarknaden.\r\nBytesbalansen, affärerna med utlandet, visade 30--\r\n40 miljarder kronor i förlust per år.</pre><pre>Vem regerade då, Ingela Thalén? Nu ställer jag två\r\npolitiskt mycket allvarliga frågor: Anser Ingela\r\nThalén att det är korrekt att mot denna bakgrund\r\nanklaga denna regering för den arbetslöshet som\r\nföljde på grund av det som jag nyss har redogjort\r\nför? Känns det riktigt bra?</pre><pre>Det andra är en följdfråga. Jag har många gånger\r\nläst i tidningarna: Börje Hörnlund har ordnat det\r\nsom har hänt sedan regeringsskiftet. Men om det\r\nvarslades 9 000 personer en höstmånad 1991 och de\r\nblev arbetslösa under min tid som\r\narbetsmarknadsminister -- är det då verkligen rätt,\r\nIngela Thalén, att så förenkla den politiska debatten\r\natt man påstår sådana saker?</pre><pre>Jag tror inte att de LO-broschyrer som redovisar\r\nsådant och de ledande företrädare i denna\r\nkammare som säger sådant bidrar till att vi kan ta\r\nde breda tag som egentligen behövs för att vi skall\r\nkunna ta oss ur en ganska besvärlig situation.</pre><pre>Jag vill gå vidare till nuläget. Vi måste med stor\r\ntillfredsställelse notera att vi aldrig har haft en\r\nsådan konkurrenskraft i vårt land som i dag. Detta\r\nirriterar vissa socialdemokrater. De säger att det\r\nberor på kronans fall. Men mer än hälften av\r\nförbättringen beror på produktivitetsökningar och\r\nsänkta arbetsgivaravgifter. Kronans fall bidrog\r\nockså.</pre><pre>I fjol hade vi en produktionsförbättring i\r\nnäringslivet på hela 9 procentenheter. Det är litet\r\nbesvärligt att vara arbetsmarknadsminister då. Men\r\nvi kan se på bytesbalansen, som från stora förluster\r\nnu kommer att gå 30--40 miljarder plus och sedan\r\ngå ytterligare plus. Det behöver vi. De 300 största\r\nindustriföretagen tänker öka investeringarna med\r\n30 %. Framtidstron stiger rakt uppåt i våra små och\r\nmedelstora företag. Vi har gått om våra europeiska\r\ngrannländer.</pre><pre>Framtidstro är viktigt; då börjar man våga investera\r\nför framtiden, vilket vi och de anställda behöver.\r\nHushållens framtidstro har inte varit så hög sedan\r\nman började mäta den 1973. Den låg på en\r\nbottennotering innan ni socialdemokrater lämnade\r\növer. Hushållen förstod läget.</pre><pre>Konkurserna minskar dramatiskt totalt sett, både i\r\nstorlek och antal. När det var som värst fick vi in 1\r\nmiljard till lönegarantin medan det gick ut 6\r\nmiljarder. Nästa budgetår kommer budgeten för\r\nlönegarantin att gå plus minus noll. Det är också ett\r\nbevis på tillfrisknande.</pre><pre>Vi upplever nu en näringslivsledd, exportledd\r\nexpansion. Det behöver vi. På den punkten är\r\nIngela Thalén och jag tydligen överens om målet,\r\ndock icke om medlen. Vi behöver denna expansion\r\neftersom näringslivsdelen är för liten för att orka\r\nmed vår stora offentliga sektor. Den måste helt\r\nenkelt bli väsenligt större och gå före.</pre><pre>Vi kan nämligen inte fortsätta att låna oss fram när\r\ndet gäller vård, omsorg, skola och utbildning. Det\r\ngår inte att skjuta hur mycket som helst på\r\nkommande generationer.</pre><pre>Också Ingela Thalén berörde den kommunala\r\nsektorn. Antalet arbetstimmar i den kommunala\r\nsektorn har minskat med två procentenheter -- inte\r\nmer. En del av de jobben har hamnat i den privata\r\nsektorn i och med att man köper tjänster i en annan\r\nomfattning i dag, både i socialistiskt och borgerligt\r\nstyrda kommuner.</pre><pre>Antalet anställda i kommunerna har dock minskat\r\nmed 10 %. Vet Ingela Thalén varför? Jo, på grund\r\nav den ökade närvaron, eller den alltför stora\r\nfrånvaron under 80-talets glada år. Men volymen\r\narbete som utförs -- med hög kvalitet -- är i stort sett\r\noförändrad.</pre><pre>Herr talman! Vi har problem med statens budget\r\noch med Arbetsmarknadsfonden, som vi\r\ndiskuterade i går. Dessa saker gör att räntan pressas\r\nuppåt. Men i det fallet kan verkligen inte\r\nsocialdemokraterna slå sig för bröstet, eftersom\r\nderas alternativ hela tiden har präglats av större\r\nunderskott och mera lån. Det är inte hållbart.</pre><pre>Det är oroande att räntan har stigit ca 3,5 % på de\r\nsenaste fyra månaderna. Det är utomordentligt\r\nallvarligt. Här behövs egentligen gemensamma\r\nförtroendeskapande åtgärder, om vi är måna om att\r\ninte bryta den starka uppgång som nu är på gång.\r\nVår väg är smal, men den är framkomlig, om viljan\r\nfinns.</pre><pre>Låt oss nu se framåt. Nutek säger att utländska\r\nföretag nu vill investera i Sverige igen. Attityden\r\nhar svängt totalt, säger man i sitt pressmeddelande;\r\ndvs. den har sedan s-tiden svängt totalt. Då var\r\nSverige inte ett intressant investeringsland.\r\nUtländska företag skydde oss. Svenska företag\r\nordnade jobben utomlands. Det var det stora felet\r\ni den socialdemokratiska politiken, som nu har lett\r\ntill den arbetsmarknad som vi har.</pre><pre>Också svenska storföretag har ändrat attityd. De\r\ntar nu i stor omfattning hem de jobb som de flyttade\r\nut under senare delen av 80-talet. Det är bra, och\r\njag välkomnar det verkligen. De planerar också för\r\natt investera i Sverige, och det är helt nödvändigt.</pre><pre>Den privata tjänstesektorn, som tillhör\r\nnäringslivet, genomgår nu en positiv utveckling,\r\noch även det är bra. Jag har redan nämnt\r\nsmåföretagens stora framtidstro. Man ser det också\r\npå starta-eget-frekvensen. År 1990--1991 startade\r\n900 personer eget företag via\r\narbetsmarknadsåtgärder. I år blir det ca 17 000\r\npersoner som startar eget. Vi behöver nya\r\nentreprenörer, men låt oss då behålla rimliga\r\nvillkor, så att det blir lika intressant att sätta in\r\npengarna i ett eget företag som att sätta dem på\r\nbanken!</pre><pre>Jag har nu kommit in på skattefrågorna, som är\r\nviktiga. Om Ingela Thalén har en miljon och sätter\r\nin den på banken, beskattas avkastningen med\r\n30 %. Hade hon varit egen företagare i\r\nhandelsbolag, hade hon fått betala över 60 % i\r\nskatt, och då skall hon också ta risker. Vi får inte\r\ntillväxt i näringslivet om vi behandlar dem som tar\r\nrisker på det sättet.</pre><pre>Nu har vi chansen, och Nutek framhåller just det\r\nförhållandet att vi har utformat\r\nföretagsbeskattningen med hänsyn till den\r\ninternationella nivån som en tung anledning till att\r\nde utländska företagen när de skall välja att\r\ninvestera i Europa nu ser på Sverige. Bryt inte\r\ndetta! Det skulle vara att gå emot våra ungdomars\r\nintressen.</pre><pre>Socialdemokraterna bör tänka på detta när de nu\r\nförledande enkelt diskuterar det här ute på fältet,\r\ndär många har det jobbigt och detta kan sticka i\r\nögonen. Jag vill fråga: Varför avskaffade den\r\nsocialdemokratiska regeringen i Norge\r\ndubbelbeskattningen ett år före Sverige? Det är en\r\nganska viktig fråga. I och med att\r\nsocialdemokraterna avreglerade kronan måste vi\r\nha ungefär samma betingelser som man har ute i\r\nEuropa i övrigt. Man kan tycka vad som helst om\r\nkronans värde, att det skall sänkas eller höjas, men\r\nden måste ligga ungefär där den ligger, om vi skall\r\nkunna fortsätta att utveckla vårt land.</pre><pre>Det är alltså alldeles fel väg att, som\r\nsocialdemokraterna vill, ta stora pengar från\r\nföretag och investerare för att göda AMS-\r\nverksamheten. Först och främst har\r\nArbetsmarknadsverket enligt samtliga\r\nlänsarbetsdirektörer och AMS-ledningen alla de\r\npengar som det behöver. Då skall vi inte ta medel\r\nfrån företagsamheten genom att beskatta den\r\nhårdare och föra över dem till AMS, där de\r\negentligen inte behövs.</pre><pre>En näringslivsledd uppgång är kanske allra\r\nviktigast för de offentliga jobben. Får vi inte\r\nstabilitet i ekonomin hotas skola, vård och omsorg,\r\noch det får inte ske. Vi måste nu våga låta\r\nnäringslivet gå före i expansionen.</pre><pre>Låt mig vidare ta upp en liten skrift som\r\nsocialdemokraterna har utgivit och som handlar om\r\nungdomar. Man har där ryckt loss ett citat av Bildt.\r\nJag har hört honom säga detsamma många gånger.\r\nBildt kan försvara sig själv, men jag tycker inte att\r\ndetta är hederligt gjort. Man har gått till väga på\r\nsamma sätt som den som rycker loss ett uttalande\r\nsom man har hittat i någon tidning, så att det ger ett\r\nlögnaktigt intryck. Men vill man driva politik på det\r\nsättet må man göra det.</pre><pre>Man säger i boken, som nu skall delas ut till\r\nungdomarna, att man vill slopa ungdomspraktiken\r\noch ALU. Men ni har med detta i ert budgetförslag\r\nför nästa budgetår. Ni har där med mera\r\nungdomspraktik än vad regeringen föreslår. Ni\r\nföreslår 50 000 platser i ungdomspraktik och 40 000\r\nplatser i ungdomsintroduktion. Detta skall inledas\r\nmed fyra månaders ungdomspraktik och därefter\r\nanställning med lönebidrag. Det är alltså egentligen\r\nmer än vad regeringen föreslår. Sedan går ni ut och\r\nsäger: Herre Gud, ni ger ju gratis arbetskraft! Men\r\nså är det inte. Det är ni som vill ge den gratis.</pre><pre>Ni är inte riktigt korrekta i er bok och i era förslag\r\nhär i riksdagen. Jag tycker att ni gör rätt i\r\nriksdagen. De här stora åtgärderna kan vi inte\r\navskaffa när så många står utanför den ordinarie\r\narbetsmarknaden, men uppgifterna i boken är inte\r\nkorrekta.</pre><pre>Beträffande ungdomsintroduktionen finns nu ett\r\nantal förslag om 40 000 platser. Jag frågade\r\nlänsarbetsdirektörerna och AMS-ledningen också\r\nom detta. De trodde att det fanns drygt 25 000\r\nplatser. Era förslag är litet ihåliga. Kommer ni ihåg\r\ngymnasieskolan? Ni skulle ha 50 000 platser och\r\nsläppte allting fritt. Det blev bara 25 000. Ni är bra\r\npå att stapla förslag, men innehållet är svagt.</pre><pre>Därmed är inte sagt att ni inte vill väl, men ni väljer\r\nen del felaktiga metoder.</pre><pre>Vi kommer nu att få en sommartopp i\r\narbetslösheten. Tidigare har man inte haft dessa\r\nsommartoppar, men åren 1992 och 1993 gick\r\narbetslösheten upp på detta sätt, och nu går den\r\nrakt upp. Arbetsförmedlingarna och\r\nyrkesvägledningarna säger till ungdomarna: Ni vet\r\ninte om ni kommer in på utbildning till hösten. Gå\r\nför säkerhets skull och anmäl er hos\r\narbetsförmedlingen! Där kommer man att resonera\r\nmed er osv.</pre><pre>Detta är bakgrunden till dessa stora toppar. Men\r\ndet är ingen tvekan om att utvecklingen nu rakt\r\nigenom går åt rätt håll. Det stora hotet mot våra\r\nungdomar är att vi i den äldre generationen\r\nfortsätter att hejdlöst låna till en välfärd som vi inte\r\nsjälva producerar och skickar över notan för den till\r\ndem som samtidigt i stor utsträckning bär\r\narbetslöshetsbördan i dag.</pre><pre>Dra inte över pengarna från företag och investerare\r\ntill AMS! Det är en hiskligt felaktig politik framför\r\nallt i en uppåtgående konjunktur, men den är över\r\nhuvud taget alltid felaktig.</pre><pre>Jag vill inför avslutningen av denna mandatperiod\r\nsäga att jag är övertygad om att samtliga i denna\r\nkammare så snabbt som möjligt vill komma tillbaka\r\ntill en fullgod och normal arbetsmarknad. Det\r\ngäller bara att välja de rätta instrumenten för detta.</pre><pre>(Applåder)</pre><pre>Anf. 140  INGELA THALÉN (s) replik:</pre><pre>Herr talman! Först ber jag att få tacka Börje\r\nHörnlund för den gångna mandatperioden och för\r\nett antal intensiva, hårda och faktiskt mycket\r\nstimulerande debatter. Det är mycket sällan som vi\r\när överens, men jag tror ändå att dessa debatter för\r\nmånga har klargjort socialdemokraternas\r\nrespektive regeringens olika alternativ, och det är\r\ndet som dessa debatter syftar till. Jag hoppas att\r\nBörje Hörnlund får en trivsam sommar och\r\ndärefter en lång och härlig ledighet.</pre><pre>Jag vill också säga till Börje Hörnlund att han när\r\ndet gäller inledningen till den borgerliga\r\nmandatperioden glömmer att det under de sista ett\r\noch ett halvt åren av den socialdemokratiska\r\nregeringstiden genomfördes en skattereform, ett\r\nutomordentligt stabiliserande avtal under ledning\r\nav samhället på avtalsmarknaden. Det var mycket\r\nlåg inflation. Det hade tagits fram en\r\nenergiöverenskommelse, och det hade genomförts\r\nen jordbruksöverenskommelse.</pre><pre>Av det som handhas i politiken finns det inte\r\nsärskilt mycket kvar, Börje Hörnlund. Den\r\nborgerliga regeringen startade omedelbart med att\r\nriva upp det som var basen för möjligheten till en\r\nstabiliserande period.</pre><pre>Börje Hörnlund talar om investeringar. Mellan\r\nåren 1982 och 1991 ökade investeringarna med\r\n3,6 % per år. Under åren 1991--1993 minskade de\r\nmed 13,7 % per år. Industriinvesteringarna ökade\r\nvarje år under 80-talet med 4,9 %, och de minskade\r\nunder de senare åren med 8,6 %.</pre><pre>\r\nNär det gäller det Börje Hörnlund säger om att vi\r\ninte skall lyfta över statsskulden till nästa\r\ngeneration är vi helt överens. Men är det någon\r\nsom lyfter över till ungdomarna är det den\r\nborgerliga regeringen! Statsskulden, räknad i\r\nprocent av BNP, minskade tidigare med 4,2 %\r\nmellan varje år, och den ökade med 38 % mellan\r\nvarje år 1991--1993. Tala om att lyfta över till nästa\r\ngeneration, Börje Hörnlund!</pre><pre>Börje Hörnlund kan inte alls lastas för allting. Jag\r\nhar i tidigare debatter sagt att det finns en\r\ninternationell konjunktur och att det finns ansvar\r\nfrån tidigare. Där har också vi socialdemokrater ett\r\nansvar. Det har jag påpekat ett antal gånger.</pre><pre>Nu vill jag fråga Börje Hörnlund följande: Kommer\r\nman att använda pengarna när de behövs? Varför\r\nvill inte Börje Hörnlund nyttja pengarna till de\r\n260 000 som så väl behöver dem? Jag har inte fått\r\nsvar tidigare. Kanske får jag det nu av Börje\r\nHörnlund.</pre><pre>Anf. 141  Arbetsmarknadsminister BÖRJE\r\nHÖRNLUND (c):</pre><pre>Herr talman! Nu i april hade\r\nArbetsmarknadsverket 6,5 % av arbetskraften i\r\nolika åtgärder. Det är ett väldigt högt tal. I det\r\nförslag som snart skall klubbas igenom får verket\r\npengar till ytterligare åtgärder. Men jag är inte\r\nriktigt säker på att vi får olika anordnare att gå så\r\nmycket längre. Därför är det en klok linje att hos\r\nregeringen ha 4 miljarder kronor som kanske skall\r\nsättas in på annat än ett arbetsmarknadsverk som\r\ninte når att göra av med sin budget. Då kan vi\r\ndiskutera hur vi skall använda pengarna på bästa\r\nsätt.</pre><pre>Det är klart att investeringarna minskade när det\r\nfanns massor av tomma kontorshus överallt, 55 000\r\ntomma bostäder, massor av lediga industrilokaler\r\noch internationell lågkonjunktur. När hälften av\r\nföretagen går med förlust och nästan håller på att\r\ngå i konkurs investerar man naturligtvis inte. Det\r\npositiva nu när lönsamheten har återvänt är att man\r\nvågar investera framåt. Det är nödvändigt.</pre><pre>Nu får Ingela Thalén passa på mig. Jag tänker inte\r\nta fler repliker. Förlåt! Jag vill avsluta med att\r\nönska en trivsam sommar inte bara till Ingela Thalén\r\nutan till hela riksdagen.</pre><pre>Jag glömde att svara Elver Jonsson: Den 27 juni\r\nkommer jag att kalla parter och tunga\r\nindustriföreträdare för att diskutera jobb,\r\ninvesteringar och övertid. Det är klart. Jag kallar\r\nett tjugofemtal personer.</pre><pre>Jag önskar också Ingela Thalén en lång ljus framtid\r\ni Sveriges riksdag.</pre><pre>Anf. 142  HANS ANDERSSON (v) replik:</pre><pre>Herr talman! Jag tror att jag skall vara ganska kort,\r\njag med.</pre><pre>Jag höll ett anförande och ställde en serie frågor.\r\nJag försökte också föra upp diskussionen något\r\növer de partipolitiska fotknölarna och det käbbel vi\r\nalltför ofta hör. Men det finns ingen reaktion. Det\r\nfinns självgodhet i ett läge med 600 000 arbetslösa\r\noch många fler utslagna.</pre><pre>Det finns åberopande av kurvor som går uppåt. Jag\r\nkan dem också. Kurvor går upp, och kurvor går\r\nned. Mycket beror på konjunkturer. Annat beror\r\npå valutaförändringar. Annat beror på\r\nproduktivitetsförbättringar. Regeringens bidrag till\r\nde här förändringarna är ju nästan noll.</pre><pre>Jag tog upp revisorernas mycket kraftfulla kritik av\r\narbetsmarknadspolitiken. En kommentar hade\r\nvarit på sin plats. Ta industriutvecklingen och\r\nenkäten till de 300 största företagen!\r\nKapacitetsutnyttjandet är 95 %. Det är inte långt\r\nkvar att gå. Redan nu lägger man\r\nunderleverantörsbeställningar utomlands. Många\r\nunderleverantörer slogs ut i industridöden när de\r\n250 000--300 000 jobben försvann.</pre><pre>En positiv uppskattning är att den här oerhört\r\nkraftiga industrikonjunkturökningen ger 20 000--\r\n25 000 jobb. Det är ungefär hälften av vad vi hade\r\nkunnat få ut med en restriktivare övertidspolitik i\r\nlandet. Det var ett problem. Det hade jag gärna\r\nvelat ha svar på.</pre><pre>Arbetstidsförkortningsfrågan är en stor\r\nframtidsfråga. Det är en frihetsfråga. Det är en\r\nfråga som växer sig starkare i fackliga led. Det är\r\nen fråga att ta på stort allvar ur många synvinklar.</pre><pre>Svenskt näringsliv backar vad gäller\r\nkompetensutveckling. Det borde intressera\r\narbetsmarknadsministern. Näringsministern visar\r\nju inget intresse, tycker jag.</pre><pre>Var och en kan se vad sysselsättningsminskningen i\r\nkommunerna innebär av välfärdsförluster och vad\r\ndet betyder för jobb för kvinnor.</pre><pre>Jag har oerhört många frågor -- både litet mer\r\nkortsiktiga och strukturellt långsiktiga. Det är\r\nfrågor som också har lyfts fram i internationella\r\nutredningar under senare tid. Men det känns som\r\nom Börje Hörnlund är oförmögen att göra något\r\nannat än att småfightas litet med sossarna. Det är\r\nväl vad han har gjort hela sitt liv.</pre><pre>Jag nöjer mig med den här repliken.</pre><pre>Anf. 143  Arbetsmarknadsminister BÖRJE\r\nHÖRNLUND (c):</pre><pre>Herr talman! Hans Andersson nämnde\r\narbetsmarknadsminister Reich i USA. Jag träffade\r\nhonom. Han har många goda idéer. Han har 1 % av\r\nde arbetslösa i åtgärder och har blivit berömd ute i\r\nvärlden för att han vill ha folk i åtgärder. Jag har\r\nnära 50 % och får kompakt skäll från halva\r\nriksdagen.</pre><pre>Jag ser gärna försök med förkortad arbetstid. Det\r\nhar hänt också i industrin att man har haft ett skift\r\noch gått över till två gånger sju timmar med\r\nbibehållen produktivitet och trivsel. Just i denna\r\nsituation kan det vara intressant att pröva sådana\r\nlösningar. Hans Andersson kan sätta i gång en\r\ndiskussion bland sina många fackliga kontakter.</pre><pre>Jag är helt övertygad om att energijobben är viktiga\r\noch kommer att betyda mycket. Händer det\r\nfaktiskt inte en hel del på energi- och\r\nmiljöområdet? Men det är klart att jag, med tanke\r\npå den inriktning jag har med regionalt ansvar och\r\nannat, gärna skulle se att det gick att ta snabbare\r\nsteg.</pre><pre>Hans Andersson nämnde kompetensutveckling. På\r\n80-talet gick 5 % av nittonåringarna in i högskolan.\r\nNu går 15 % av de ungdomar som är 19 år in i\r\nhögskolan. Det är ingen liten insats på ett par år.\r\nDet är en mycket stor insats. Också på alla andra\r\nområden har det satsats på utbildning och forskning\r\nsom aldrig förr. Men Rom byggdes inte på en dag.\r\nDet vet Hans Andersson.</pre><pre>Det finns flaskhalsproblem. Ordern till AMS är\r\nstenhård: Ni måste specialutbilda överallt när ni ser\r\natt problemen riskerar att uppstå! Det är viktigt att\r\nutvecklingen inte bryts nu, när vi så väl behöver all\r\nuppgång.</pre><pre>Jag är helt övertygad om att man måste\r\nspecialbehandla små företag vad gäller arbetsrätten\r\nför att skapa framtidstro och utveckling. Det är inte\r\nHans Andersson.</pre><pre>EU-planen, som det är litet av Allan Larsson i, och\r\nOECD-planen är stora verk. De svär ganska\r\nmycket emot varandra. Jag tror att det finns någon\r\nbra sak i vardera. Egentligen stryker man Sverige\r\nlitet grand över ryggen i båda planerna. Jag är\r\nockså övertygad att vi är så speciella att vi bör göra\r\ndet mesta hemmavid, men i internationellt\r\nsamarbete.</pre><pre>Tack för säsongen, Hans Andersson!</pre><pre>Anf. 144  LAHJA EXNER (s):</pre><pre>Herr talman! Dagens debatt har berört många\r\nviktiga politikområden och den har varit lång. Mitt\r\nsyfte är inte att förlänga den i onödan. Skälet till att\r\njag deltar är att jag fortfarande, efter 15 års\r\nriksdagsarbete, tycker att människors rätt till\r\narbete är den viktigaste politiska frågan som vi\r\npolitiker har att handlägga med stort allvar och\r\nframbringande av all vår kunskap och\r\nuppfinningsrikedom.</pre><pre>Sverige har förändrats snabbt från ett samhälle med\r\nfull sysselsättning till ett land med\r\nmassarbetslöshet. Ca 600 000 människor saknar i\r\ndag ett riktigt arbete att försörja sig på. De saknar\r\narbetsgemenskap och möjligheter till personlig\r\nutveckling. De saknar en av människans viktigaste\r\nrättigheter, nämligen rätten att göra rätt för sig och\r\natt vara med om byggandet av morgondagens\r\nsamhälle -- våra barns och barnbarns samhälle.</pre><pre>Det värsta är att de arbetslösa ungdomarnas skara\r\nväxer för varje dag som går. Antalet\r\nlångtidsarbetslösa ligger på omkring 100 000.\r\nUngdomarnas kunskaper är ju en färskvara som\r\nsnabbt förstörs av sysslolösheten. De\r\nlångtidsarbetslösa sjunker allt djupare i\r\nhopplöshetens kvicksand.</pre><pre>Jag och vi i arbetsmarknadsutskottets\r\nsocialdemokratiska grupp känner ofta en djup oro\r\nför den kallsinniga behandlingen av alla\r\nsocialdemokratiska förslag som syftar till att ge\r\n10 000-tals människor rätten till arbete och\r\nutbildning och hjälpa dem på traven för att återfå\r\nsin plats i arbetslivet.</pre><pre>Att höja utbildningsnivån är en viktig investering\r\nför att utveckla jobben, uppnå teknisk förnyelse,\r\nförädla produkterna, bygga upp ny industriell\r\nkapacitet och finna nya marknader. Nu när\r\narbetslösheten ligger ofattbart högt kommer det\r\nredan rapporter om flaskhalsar, bl.a. i industrin.\r\nDärför är det obegripligt att den borgerliga\r\nmajoriteten gång på gång avvisar alla våra förslag\r\nsom syftar till kompetenshöjning för de grupper\r\nsom finns på våra arbetsplatser och utbildning för\r\ndem som befinner i den skara som lever på\r\narbetslöshetsstöd och socialbidrag.</pre><pre>Detta är en katastrofalt dålig ekonomisk politik.\r\nMin uppmaning är helt enkel: Släpp era ideologisk\r\nbojor och lyssna för en gångs skull till ert sunda\r\nförnuft! Jag påstår inte att regeringen inte ställer\r\nupp alls, men den kunde göra mycket mera. Vi får\r\ninte slå oss till ro när nästan 600 000 människor\r\nbehöver insatser.</pre><pre>Låt mig till sist säga några ord om våra arbetslösa\r\nungdomar. Under mina riksdagsår har jag upplevt\r\nolika perioder och olika situationer. Jag minns i\r\nbörjan av 1980-talet, när jag var ganska ny i\r\nriksdagen, hur många ungdomar fick ställa sig i\r\narbetslöshetskön. Redan då kunde man snabbt se\r\nhur det gick utför för många av dem. Tyvärr måste\r\nvi konstatera att många av dem inte ens i dag har\r\nfått fast fotfäste på arbetsmarknaden.</pre><pre>Regeringspartiernas företrädare talar vackert om\r\nungdomar, men verkar inte riktigt tro på\r\nframtidsfolkets kunskaper, kapacitet och förmåga.\r\nMed tal om sänkta ungdomslöners välsignelse och\r\nförsämringar av anställningsvillkor motsäger de sig\r\nsjälva i försöken i att fria till arbetsgivarna.\r\nAvtalens ingångslöner i Sverige ligger inte alls högt\r\nvid en internationell jämförelse. Om arbetsgivarna\r\nfrivilligt är beredda att betala utöver vad avtalen\r\nstipulerar kan det inte tas som intäkt för att angripa\r\nungdomslöner.</pre><pre>Vi socialdemokrater har lagt fram ett förslag om\r\nutbildning för ungdomar med kort utbildning,\r\nutvecklingsår t.o.m. vårterminen det året då\r\nungdomarna fyller 20 år och ungdomsintroduktion.\r\nUtbildningsvikariaten skall enligt förslaget i första\r\nhand användas för vidareutbildning av ungdomar.</pre><pre>Dessutom menar vi att arbetsmarknaden behöver\r\nvälutbildade akademiker och andra med lång och\r\ngedigen utbildning. En särskild garanti bör därför\r\nskapas för arbetslösa akademiker. Garantin bör ge\r\nrätt till en praktiktjänstgöring under ett års tid, i\r\nförsta hand i företag med mindre än 200 anställda.\r\nDet är det stora flertalet av Sveriges företag.</pre><pre>Utvecklingsbolagen bör också ges ytterligare\r\nresurser för att de skall kunna ge ungdomar\r\nriskvilligt kapital på rimliga villkor. Jag menar,\r\nprecis som utskottets värderade ordförande, att\r\nSverige inte har råd att förlora sina ungdomar.\r\nRisken är uppenbar att vi förlorar våra bäst\r\nutbildade till den internationella arbetsmarknaden.\r\nAndra välutbildade ungdomar tappar snabbt sin\r\nframtidstro och attraktionskraft i arbetslöshetens\r\ntröstlösa armé.</pre><pre>De som har valt fel eller saknar yrkesutbildning\r\ntappar sin tro på oss vuxna som\r\nsamhällsorganisatörer. Ungdomarna väntar sig att\r\nvi vuxna släpper allt prestigetänkande och gör en\r\ninvestering till. Gör vi inte det är 20--25 års\r\ninvesteringar under ungdomarnas uppväxt helt\r\nförgäves. Detta har vi helt enkelt inte råd med, herr\r\ntalman.</pre><pre>Jag vill avsluta med att tacka mina\r\nutskottskamrater för många innehållsrika arbetsår\r\ntillsammans. Tack!</pre><pre>I detta anförande instämde Lena Hjelm-Wallén,\r\nBerit Andnor, Georg Andersson, Arne\r\nKjörnsberg, Johnny Ahlqvist, Ingela Thalén och\r\nSten Östlund (alla s).</pre><pre>Anf. 145  ELVER JONSSON (fp) replik:</pre><pre>Herr talman! Lahja Exner sade att vi skall släppa\r\nvåra ideologier i något slags hopp om att det skulle\r\nbli bättre då. Jag är inte så säker på att det är\r\nlösningen, herr talman. Jag tror tvärtom att det kan\r\nfinnas en konstruktiv korsbefruktning när\r\nideologierna får mötas och brytas mot varandra.\r\nDär kan vi ta ut det bästa som går.</pre><pre>Lahja Exner pekade här på att det är oerhört\r\nangeläget att våra barn och ungdomar kommer in i\r\narbetslivet och får ett fotfäste. Om man kommer\r\nvid sidan är det utomordentligt svårt att komma\r\ntillbaka igen. Lahja Exner sade också att det finns\r\nanledning att ta bättre fasta på de\r\nsocialdemokratiska förslagen. Jag tror att det delvis\r\nhar gjorts.</pre><pre>Oppositionspartiernas roll är naturligtvis att vara\r\npådrivare och förnyare. I sina bästa stunder tror jag\r\natt såväl Socialdemokraterna som andra spelar den\r\nrollen nog så väl. Jag ville markera det här med\r\nanledning av det inlägg som jag samtidigt kände så\r\nstor sympati för.</pre><pre>Jag vill returnera Lahja Exners vänliga ord til\r\nutskottskamraterna, nu när hon deltar i sin sista\r\ndebatt här i riksdagen, och säga att hon under de 15\r\når som hon har hållit till i det svenska parlamentet\r\nhar tillfört utskott och kammare både kunniga och\r\npositiva arbetsinsatser.</pre><pre>Som invandrare, fackligt förtroendevald och\r\npolitiskt verksam har Lahja Exner varit en tillgång\r\nför våra gemensamma strävanden. Som en liten\r\npersonlig reflexion vill jag säga att om Sveriges\r\nriksdag hade fler ledamöter med de mänskliga\r\nkvaliteter som Lahja Exner representerar, skulle vi\r\nha en bättre och vänligare riksdag.</pre><pre>I detta anförande instämde Isa Halvarsson (fp).</pre><pre>Anf. 146  LAHJA EXNER (s) replik:</pre><pre>Herr talman! Jag tackar för de vänliga orden från\r\nutskottets vice ordförande. Det har många gånger\r\nkänts tungt i opposition. Men det är inte första\r\ngången. Det var ju i oppositionsställning jag fick\r\nbörja mitt riksdagsarbete, så jag känner till\r\nvillkoren. Men det är säkert viktigt att vi politiker\r\nlyssnar på varandra. Ibland borde man kunna\r\nreagera litet snabbare och ansluta sig till\r\noppositionens förslag redan från början, så att\r\nförslaget inte behöver föras fram på nytt efter en\r\neller två månader och fördröja de positiva\r\neffekterna.</pre><pre>Anf. 147  BERIT OSCARSSON (s):</pre><pre>Herr talman! Folkbildningen, som vi nu skall tala\r\nom, är en betydelsefull resurs, inte minst i dagens\r\nkrissamhälle. Debatten har ju nu handlat om\r\nkrisen. Det är därför en klok politik att bättre ta\r\nvara på och också utnyttja de unika möjligheter och\r\nden oförlösta kapacitet som finns i den svenska\r\nfolkbildningen. Folkbildningen får inte tryckas\r\ntillbaka.</pre><pre>Vi socialdemokrater har givetvis stor förståelse för\r\noch vill medverka till att, i det samhällsekonomiskt\r\nansträngda läge som Sverige befinner sig i, alla\r\nkostnader noga granskas. Men det är inte en\r\nframsynt politik att nu hålla folkbildningsanslaget\r\nnere.</pre><pre>Inte minst i en tid då tron på demokratin sviktar,\r\nfrämlingsfientligheten ökar och när samhället\r\nbehöver aktiva medborgare som är beredda att ta\r\nett ansvar för både sig själva och för andra behövs\r\nen stark och effektiv folkbildning.</pre><pre>Vad har då skett under den borgerliga\r\nregeringsperioden?</pre><pre>Den borgerliga regeringen har drastiskt dragit ner\r\ndet ordinarie anslaget till folkbildningen med\r\nnärmare en halv miljard kronor.</pre><pre>Ändå har regeringen tidigare sagt att\r\nFolkbildningsrådets redovisning i den fördjupade\r\nanslagsframställningen stämmer väl överens med\r\nsyftena med statsbidragsgivningen. Detta är\r\npositivt.</pre><pre>Regeringen har också sagt att folkbildningen gjort\r\nbetydande insatser med hjälp av de särskilda medel\r\nsom anvisats av arbetsmarknadspolitiska skäl.\r\nSåväl folkhögskolor som studieförbund har visat att\r\nde genom flexibla organisationer och arbetssätt\r\nsnabbt kunnat erbjuda utbildningsaktiviteter som\r\nsamlat ett stort antal deltagare. Det är bra.</pre><pre>Trots detta har riksdagen tidigare i år på förslag av\r\nregeringen beslutat att statsbidraget till\r\nfolkbildningen skall dras ned med 100 miljoner\r\nkronor.</pre><pre>Sammantaget har under den borgerliga regeringens\r\ntid det ordinarie anslaget, som jag sade tidigare,\r\nreducerats med närmare en halv miljard kronor. Så\r\ngick det med treårsramen, indexering och den\r\nlångsiktiga stabiliteten, som riksdagen tidigare\r\nbeslutat om.</pre><pre>Även kommunerna har dragit ner anslagen till\r\nfolkbildningen. Under samma tidsperiod har drygt\r\n150 miljoner skurits bort. Detta motsvarar ca 23 %\r\nlägre anslag. Det har framför allt drabbat\r\nstudieförbunden som är mycket beroende av de\r\nkommunala anslagen.</pre><pre>Naturligtvis har de särskilda anslag som tillkommit\r\nav arbetsmarknadspolitiska skäl till viss del mildrat\r\ndet minskade grundbidraget, men det är oerhört\r\nviktigt att vi slår vakt om det fria och frivilliga\r\nfolkbildningsarbetet och att staten inte styr.</pre><pre>Därför har vi socialdemokrater varje år lagt fram\r\nförslag om ökat stöd till folkbildningen. I dag\r\nbehandlas vårt förslag om ytterligare 100 miljoner\r\nkronor till ordinarie verksamhet utöver vad den\r\nborgerliga regeringen föreslagit.</pre><pre>De särskilda medel som av\r\narbetsmarknadspolitiska skäl anslagits har haft stor\r\nbetydelse för många arbetslösa. Exempelvis har\r\nfolkhögskolorna 40 000 elever på de långa\r\nkurserna, och studieförbunden räknar med att över\r\n100 000 har deltagit i deras verksamhet.</pre><pre>Tänk så många människor med tidigare kort\r\nutbildning som därmed fått ökat självförtroende,\r\nmera kunskaper och kanske också lust att läsa\r\nvidare.</pre><pre>Vi socialdemokrater tar fasta på en rad av\r\nundersökningar som visar att ett ökande antal\r\nmänniskor känner vanmakt inför möjligheterna att\r\nkunna påverka sin livssituation och\r\nsamhällsutvecklingen via de traditionella\r\ndemokratiska vägarna. Många söker därför andra\r\nformer för påverkan, medverkan och delaktighet.\r\nDe starkt antidemokratiska tendenser som alltmer\r\nkommer fram i samhället är mycket oroande.\r\nFolkbildningen kan medverka till att bryta denna\r\nskrämmande utveckling.</pre><pre>Folkbildningen och föreningslivet behövs för att\r\nmotverka främlingsfientlighet och rasism.\r\nFolkbildningens nätverk kommer här mycket väl\r\ntill pass. Därför har vi socialdemokrater i vår\r\nmotion föreslagit 3 miljoner kronor till\r\nkulturprojekt mot främlingsfientlighet och rasism\r\noch för ett mångkulturellt samhälle.</pre><pre>Folkhögskolor och studieförbund betyder oerhört\r\nmycket för att svenskar och invandrare skall få\r\nkontakt och lära känna varandra. Det är genom\r\npersonliga kontakter som det skapas förståelse och\r\ntolerans.</pre><pre>Uppgivenheten måste också brytas. Här har\r\nfolkbildningen en given plats. Där möter den en av\r\nsina stora utmaningar. Det är en tydlig\r\nförstahandsuppgift för folkbildningen att\r\nexempelvis ta vara på de möjligheter som många\r\nmötesplatser ger.</pre><pre>Där människor möts kan det demokratiska eller det\r\npolitiska samtalet, dialogen mellan medborgare\r\noch mellan medborgare och valda representanter i\r\nde politiska församlingarna, återupprättas och\r\nutvecklas genom olika folkbildningsaktiviteter.\r\nVem tar t.ex. i praktiken ansvar för den\r\nEuropainformation som vi alla ropar efter?</pre><pre>För allt detta behövs det nu ett ökat stöd, ett stöd\r\nsom inte minst skall ses som en investering för\r\nstärkt demokrati.</pre><pre>Vi socialdemokrater står fast vid att det är\r\nnödvändigt att långsiktigt förstärka det ordinarie\r\nfolkbildningsanslaget. Det är nu resurserna behövs.\r\nDet är en befogad utgift för att människor skall\r\nkunna stärka sin självkänsla, höja sin\r\nutbildningsnivå, höja sin kompetens på\r\narbetsmarknaden, ge bättre utrymme för kulturen\r\noch kulturarbetarna i folkbildningen. Man kan se\r\nutgiften som en investering som snabbt skulle\r\nförränta sig.</pre><pre>Jag vill därför med instämmande i motiveringarna i\r\nreservation 21 och den bakomliggande\r\nsocialdemokratiska motionen yrka bifall till\r\nreservation 21.</pre><pre>Anf. 148  CARL-JOHAN WILSON (fp):</pre><pre>Värderade talman! I många avseenden kan jag\r\ninstämma med Berit Oscarsson i den oro som hon\r\nkänner för folkbildningens möjligheter. Det vet\r\nBerit Oscarsson. Vi som arbetar med\r\nfolkbildningsfrågor i politiken och på annat sätt har\r\nunder många år, ända sedan socialdemokrater\r\nledde regering, varit oroliga för att man undan för\r\nundan skall urgröpa folkbildningens\r\nkonkurrenskraft. Det har vi haft anledning att\r\ndiskutera även under tidigare regeringar.\r\nFolkbildningens organisation har fått vänja sig vid\r\natt få sina resurser neddragna.</pre><pre>Vi får beklaga att ekonomin fortfarande i Sveriges\r\nland är sådan att man inte kan göra de satsningar\r\nsom man skulle önska. Det skulle vara roligt för\r\nmig att kunna stå här och tillstyrka förslag till\r\nbelopp som också Berit Oscarsson skulle kunna\r\nvara nöjd med.</pre><pre>Nu är det inget dåligt utbyte som folkbildningen får\r\ni alla fall. 390 710 000 kr anslås extra för åtgärder\r\nmot arbetslöshet i folkbildningens regi. Det är\r\ningen dålig resurs för folkhögskolorna. De kommer\r\natt få fullt jobb med att göra sig av med pengarna\r\nför att genom goda insatser minska arbetslösheten.\r\nFör studieförbundens del är 100 miljoner anslagna.\r\nDet är inte heller några dåliga resurser med tanke\r\npå de möjligheter som vi har att få fram mer pengar\r\ni statskassan.</pre><pre>När det gäller åtgärder för att motverka rasism har\r\nregeringen och riksdagen anslagit ganska stora\r\nbelopp. Det finns mycket pengar anslagna för dessa\r\nviktiga åtgärder.</pre><pre>Trots att jag måste beklaga att vi inte kan anslå mer\r\npengar är jag nöjd med regeringens insats i det här\r\närendet och tycker att man har gjort en mycket god\r\ninsats för att med folkbildningens hjälp minska\r\nproblemen med arbetslöshet och rasism.</pre><pre>Jag yrkar bifall till utskottets hemställan.</pre><pre>Anf. 149  BERIT OSCARSSON (s) replik:</pre><pre>Herr talman! Jag delar Carl-Johan Wilsons\r\nuppfattning om betydelsen av att\r\narbetsmarknadspengar kommit både folkhögskolor\r\noch studieförbund till del. Vi kan se vilket fint\r\nresultat både folkhögskolorna och studieförbunden\r\nhar kunnat nå med de ökade resurser som de har\r\nfått.</pre><pre>Det som vi socialdemokrater ängslas över är det\r\nordinarie anslaget. Det beror på att man under de\r\ntre senaste åren fått så dramatiskt minskade anslag\r\njust till den ordinarie verksamheten. Lägg därtill de\r\nstora nedskärningarna ute i kommunerna.</pre><pre>Carl-Johan Wilson vet att studieförbunden är\r\nspeciellt beroende av de kommunala bidragen. Blir\r\ndet nu ytterligare neddragningar med 100 miljoner\r\nkronor är smärtgränsen nådd. Vi kan se hur det ser\r\nut i studieförbund. Deltagaravgifterna i dag är så\r\nhöga att det finns ett motstånd. Man känner att den\r\nhöga avgiften förhindrar att delta i folkbildningen\r\neller en aktivitet som man är mest engagerad i. Så\r\nfår det inte vara.</pre><pre>Därför är vi mycket ängsliga över att taket kommer\r\natt förhindra att den som mest behöver och mest vill\r\nkan delta.</pre><pre>Jag har tittat på följderna för mitt eget\r\nstudieförbund ABF. 100 miljoner kronor\r\nneddragna skulle innebära 13 miljoner kronor\r\nmindre, om man gör samma omfördelning som\r\ntidigare i Folkbildningsrådet. Det är inga\r\nsmåpengar. Av den anledningen är det rätt att\r\nkräva att det ordinarie bidraget ökas så att vi\r\nlångsiktigt kan se till att vi får en folkbildning som\r\när unik inte bara i Norden utan kanske i världen\r\nmed många folkrörelser och många engagerade\r\nmänniskor. Därmed är vi ett föredöme. Det kanske\r\nbehövs i dessa tider.</pre><pre>Därför tycker jag att vi borde ha kunnat komma\r\növerens, Carl-Johan Wilson, i fråga om dessa 100\r\nmiljoner kronor.</pre><pre>Anf. 150  CARL-JOHAN WILSON (fp)\r\nreplik:</pre><pre>Värderade talman! Berit Oscarsson och jag är\r\növerens om nästan allting. Det känns litet konstigt\r\natt diskutera frågan då vi vet vilka villkor som gäller\r\nför Sveriges ekonomi. Jag skulle alltså önska att de\r\nstora neddragningar som socialdemokratiska\r\nregeringar gjort på folkbildningens område skulle\r\nha varit tillräckliga, så att vi efter den här\r\nregeringens tillträde hade kunnat behålla balansen.\r\nDet som har skett på folkbildningens område när\r\ndet gäller ekonomiska bidrag är bl.a. att den\r\nkompensation för förändringar i\r\nkostnadsutvecklingen i landet som andra\r\nutbildningsanordnare har fått har inte\r\nfolkbildningen fått under många år. Den kritiken\r\nhar vi riktat mot socialdemokratiska regeringar. Jag\r\när ledsen över att jag inte med stolthet kan säga att\r\nvi har brutit den trenden. Även den här regeringen\r\nhar varit tvungen att låta de ekonomiska problemen\r\ngå ut över folkbildningen.</pre><pre>Det är sant, som Berit Oscarsson antydde, att\r\nsvensk folkbildning är den främsta folkbildningen i\r\nvärlden, delvis beroende på att det inte finns\r\nfolkbildning annat än i Norden. Vi har försökt att\r\nexportera den till länder på andra håll. Det har\r\nsäkert gjorts goda insatser på andra håll för att\r\nsprida folkbildning. Vi kan också räkna med att\r\nsvensk folkbildning har möjligheter att anpassa sig.\r\nDet har hänt tidigare. Att svensk högskola har gjort\r\nunderverk med de pengar den har fått vet vi. Det\r\när vi stolta över.</pre><pre>Nu är det ekonomiska läget som det är. De\r\npositioner som vi har att bevaka i det politiska\r\nspelet är sådana att den här gången är det jag som\r\nfår försvara regeringens politik. Andra gånger har\r\ndet varit Berit Oscarsson. Märkligt nog har\r\nargumenten varit nästan desamma, fastän i\r\nombytta roller. Så är det. Vi får lita på att\r\nfolkbildningen gör det bästa av den situation som\r\nuppstått.</pre><pre>Anf. 151  BERIT OSCARSSON (s) replik:</pre><pre>Herr talman! Vi är överens om mycket, och vi har\r\ndebatterat den här frågan många gånger. Just nu är\r\ndet det ordinarie anslaget som vi diskuterar. Jag är\r\nallvarligt oroad för att man drar ner på det\r\nordinarie anslaget i dag. Det kommer att bli dyrt i\r\nlängden. När smärtgränsen är nådd och om man\r\ninte når de grupper som vi är överens skall delta --\r\nkorttidsutbildade, handikappade, invandrare -- blir\r\ndet dyrt att bygga upp en ny folkbildning. Därför\r\nvill jag slå vakt om folkbildningen, framför allt det\r\nordinarie anslaget.</pre><pre>Jag hoppas, Carl-Johan Wilson, att vi får fortsätta\r\natt debattera folkbildningen, om inte i denna\r\nkammare så på andra ställen. Tack, Carl-Johan\r\nWilson!</pre><pre>Anf. 152  LENA HJELM-WALLÉN (s):</pre><pre>Herr talman! Liksom alla andra länder har Sverige\r\nunder senare år ökat sin utbildningsvolym.\r\nBakgrunden till ökningen på högskolans område är\r\nbeslut som fattades våren 1991, alltså innan den\r\nnuvarande regeringen trädde till. Då fattades det\r\nbeslut om att högskolan skulle få drygt 12 000 nya\r\nplatser framöver. Vi lät oss inte nöja oss med det,\r\nutan vi såg att ytterligare platser behövdes. Många\r\nslog larm sommaren 1992. Alla minns vi hur\r\nutbildningsministern stretade emot. Beslutet om\r\nfler platser i högskolan kunde fattas först långt in\r\npå höstterminen.</pre><pre>Så här har det fortsatt. Först efter kritik och krav\r\npå fler platser i högskolan har regeringen\r\naccepterat att öka utbildningsvolymen, ofta som\r\nextra påslag i samband med\r\nkompletteringspropositioner.</pre><pre>Nu står vi inför hösten 1994. Trots den starka\r\nexpansionen av högskolan under senare år är\r\nsituationen inför hösten den att tiotusentals\r\nbehöriga och utbildningsintresserade ungdomar\r\nmåste avvisas från högre utbildning.</pre><pre>Vi socialdemokrater har verkligen försökt driva på\r\nför att komma i kapp det ständigt ökade behovet av\r\nhögskoleutbildning. Vi har vid varje möjligt tillfälle\r\nefter kontakt med högskolor runt om i landet lagt\r\nfram förslag om ökat platsantal som vi förvissat oss\r\nom också skulle kunna förverkligas.</pre><pre>Vi beklagar att dessa förslag i allmänhet har\r\navvisats av den borgerliga majoriteten. Detta\r\nkommer förmodligen att ske också med de förslag\r\nsom vi i dag skall ta ställning till, dvs. drygt 4 000\r\nfler högskoleplatser än vad regeringen har\r\nföreslagit riksdagen.</pre><pre>Förutom att vi vill ha denna ökning av antalet\r\nhögskoleplatser, som jag nyss talade om, vill vi inte\r\ngå med på regeringens förslag om en drastisk\r\nnedskärning av läkarutbildningen. Vi vill få till\r\nstånd en halvering och avvisar därmed förslaget om\r\natt minska läkarutbildningen i Göteborg.</pre><pre>Herr talman! Det är inte bara på högskolans\r\nområde som regeringens och socialdemokraternas\r\nambitionsnivåer skiljer sig. Det gäller i hög grad\r\nockså möjligheten att erbjuda vuxna och ungdomar\r\nutbildning. Vi föreslår att sammanlagt 30 000 extra\r\nplatser bereds för ett tredje gymnasieår och att\r\n40 000 extra platser bereds inom komvux.</pre><pre>Trots de enorma behoven av kompetenshöjning\r\ninom produktionen är vuxenutbildningen ett\r\nvanskött område för denna regering.\r\nHandlingsförmågan har styrts av moderaternas\r\nideologiska skygglappar mot vuxenutbildning, och\r\ndå blir det som det blir.</pre><pre>Det började redan i budgetpropositionen 1992, då\r\nman riktade ett dråpslag mot komvux genom att dra\r\nin 350 miljoner kronor, dvs. en fjärdedel av de\r\nstatliga medel som då gick till komvux. Riksdagen\r\nmildrade beslutet något, och regeringen har sedan\r\nfått finna sig i att t.o.m. öka komvuxutbildningen,\r\ni varje fall som en arbetsmarknadsåtgärd.</pre><pre>Vi socialdemokrater har en annan syn på\r\nvuxenutbildning än vad den borgerliga\r\nriksdagsmajoriteten har. I motioner har vi åtskilliga\r\ngånger framfört krav på ett brett kompetens- och\r\nkunskapslyft för vuxna. I åldersgruppen 25--50 år\r\nhar ca 700 000 människor endast grundskola, och ca\r\n1 700 000 människor har högst tvåårig\r\ngymnasieutbildning.</pre><pre>Det är i denna grupp som den stora\r\nkompetenshöjningen och de stora resurserna måste\r\nsättas in. Här måste hela utbildningssektorn\r\nmobiliseras. Det gäller komvux, högskola,\r\nstudieförbund, folkhögskolor men även privata\r\nutbildningsanordnare, inte minst som upphandlad\r\narbetsmarknadsutbildning och inom\r\npersonalutbildning.</pre><pre>Om kompetenshöjningen uteblir riskerar många\r\nmänniskor att få det svårt i arbetslivet, ett arbetsliv\r\nsom ställer allt högre krav på den enskilde. Tyvärr\r\nhar inte regeringen insett vidden av detta behov,\r\noch man har inte brytt sig om att vidta verkliga\r\nåtgärder för en bred kompetensutveckling för de\r\nmånga vuxna.</pre><pre>Herr talman! På troligen inget annat område har\r\nkonsekvenserna av systemskiftet i svensk politik\r\nblivit så tydliga som inom utbildningsområdet. Här\r\nhar privatiseringens kalla stjärna varit riktmärket\r\nför förändringar av färdriktningen. Moderaterna\r\nhar visat vägen, och de övriga partierna har snällt\r\nlunkat med och undertryckt varje tidigare\r\nformulerad egen uppfattning.</pre><pre>I det betänkande som vi i dag behandlar finns det\r\nett nytt privatiseringsinslag i form av s.k.\r\nutbildningscheckar. Vad denna check skall\r\nanvändas till och av vem är inte så noga,\r\nhuvudsaken är att moderaterna kan bocka av\r\nytterligare en punkt på listan över åtgärder som\r\nskall hinnas med.</pre><pre>Förslaget om utbildningscheck har egentligen\r\nväldigt litet med utbildningspolitik att göra.\r\nDäremot platsar det väl som en innovation i\r\nmoderat näringspolitik. Det väsentliga med\r\nutbildningschecken tycks vara att se till att de\r\nkommunala utbildningsanordnarna inte får komma\r\nifråga. Här är parallellen till regeringens tidigare\r\nförslag om entreprenadförhållande inom\r\ngymnasieskolan klar. Arbetsplatser ägda av\r\nkommun eller landsting förväntades inte ha någon\r\nkompetens att erbjuda vid mer arbetsplatsnära\r\nutbildning. Endast det privata näringslivet dög. Det\r\nförhåller sig på samma sätt med utbildningscheckar.</pre><pre>Andra inslag i privatiseringskampanjen är det\r\nnyliberala och internationellt unika påfundet att\r\nomvandla två väl fungerande statliga högskolor till\r\nprivata stiftelser där staten likväl fortsättningsvis\r\nskall svara för finansieringen av verksamheten.</pre><pre>Vidare har en mängd forskningsstiftelser bildats av\r\nAP-fondens löntagarfondsmedel.\r\nPensionssystemet har därigenom dränerats på\r\nomkring 30 miljarder i en situation där det torde\r\nvara bekant för alla att pensionssystemet är i stort\r\nbehov av medel för att garantera framtida\r\npensioner.</pre><pre>Så har utbildningsministern försökt bygga\r\nmonument över sig själv genom allehanda\r\nstiftelsebildningar som fråntar kommande\r\nriksdagar möjligheten att ha något som helst\r\ninflytande över mycket stora resurser till\r\nforskningen.</pre><pre>Syftet med de nytillkommande\r\nforskningsstiftelserna hade mycket väl kunnat\r\nförverkligas med budgetmedel om denna och\r\nkommande riksdagar ansett just dessa ändamål\r\nvärda att satsa på.</pre><pre>Det är uppenbart att om regeringen inte hade haft\r\nlöntagarfondsmedlen att tillgå, hade den stått helt\r\nnaken i sitt myckna ordande om forskningens\r\nbetydelse. Vi socialdemokrater visade vår insikt om\r\nforskningens betydelse genom att föreslå\r\nomfattande forskningssatsningar den normala\r\nbudgetvägen när riksdagen tog ställning till det\r\ntreåriga forskningsprogrammet.</pre><pre>Ytterligare en aspekt på den moderata\r\nprivatiseringskampanjen gäller en förödande\r\nmarknadsorientering på skolans område. Där har\r\npolitiken redan hunnit få allvarliga konsekvenser i\r\nform av ökad segregering.</pre><pre>Vi socialdemokrater såg tidigt vad\r\nprivatiseringspolitiken skulle leda till, genom\r\nskolpeng och överkompensation av privata skolor.\r\nI dag kan man konstatera att vi alls icke är ensamma\r\nom den insikten.</pre><pre>Föräldrar, elever, lärare och annan skolpersonal\r\nupplever påtagligt försämringarna, alltmedan\r\nskolministern och de borgerliga\r\nregeringsförsvararna förnekar verkligheten.</pre><pre>Lika stor som min oro är för det som händer i\r\nprivatiseringens och marknadsorienteringens spår\r\npå utbildningens område är min förvåning över hur\r\nmittenpartierna under de gångna tre åren så\r\nfullständigt utplånat sig själva och helt överlåtit\r\nsamhällets kanske viktigaste framtidsfråga, skolan\r\noch utbildningen, till moderaterna. Jag har dock\r\nfortfarande en förhoppning om att dessa partier\r\nsnart skall ta sig ur sin dvala och åter stå upp för de\r\ngrundläggande idéer inom utbildningspolitikens och\r\nskolpolitikens områden som vi tidigare var så eniga\r\nom. Därigenom har Sverige skaffat sig en\r\nvuxenutbildning i världsklass och en skola som\r\nalltid hävdat sig mycket väl internationellt, och som\r\ni god mening har varit en skola för alla barn.</pre><pre>Den politiska enighet som byggde upp detta\r\nutbildningsväsende skall vi vara rädda om. Vi skall\r\ninte låta det förödas i det privatiseringsrus som nu\r\nråkar vara på modet i nyliberalismens släptåg.</pre><pre>Herr talman! Jag yrkar bifall till reservationerna 20,\r\n22, 24 och 26.</pre><pre>Anf. 153  RUNE RYDÉN (m):</pre><pre>Herr talman! Lena Hjelm-Wallén gjorde en\r\nutbildningspolitisk exposé över den\r\nsocialdemokratiska oppositionen under den\r\nsenaste treårsperioden. Det kan vara nog så\r\nintressant.</pre><pre>Det är i så fall ännu intressantare att gå tillbaka\r\nytterligare några år när socialdemokraterna själva\r\nhade hand om politiken och göra en jämförelse.\r\nDen kritik som Lena Hjelm-Wallén här framför är\r\nen kritik som i ännu högre grad framfördes av de\r\nborgerliga representanterna mot den dåvarande\r\nsocialdemokratiska regeringen.</pre><pre>Kritiken var att den socialdemokratiska regeringen\r\ni många avseenden var visligen trög men sen till\r\nhandling. Detta gällde speciellt\r\ndimensioneringsökningar. Socialdemokraterna\r\nhade det yttersta ansvaret för att\r\ndimensioneringsökningarna kom i gång så sent och\r\ninledningsvis blev av så ringa omfattning. Den\r\nborgerliga regeringen har sedan ökat\r\ndimensioneringen i en utsträckning som var\r\notänkbar under den socialdemokratiska\r\nregeringstiden.</pre><pre>Att sedan Socialdemokraterna snabbt byter fot i\r\noppositionsställning och försöker att överträffa\r\nregeringen är i och för sig ingenting förvånande.\r\nDet hör till normal oppositionspolitik, och jag hade\r\nväl knappast förväntat mig någonting annat.</pre><pre>Däremot hade jag nog förväntat mig att\r\nSocialdemokraterna kände ett något större\r\nsamhällsekonomiskt ansvar i dessa sammanhang.\r\nMan har inte tänkt på hur man disponerar sina\r\nmedel.</pre><pre>Lena Hjelm-Wallén har talat mycket vältaligt om\r\nbehovet av att öka exempelvis antalet platser för\r\ndem som läser ett tredje gymnasieår eller läser på\r\nkomvux. Men då överträffar man regeringen med\r\nåtskilliga miljoner kronor -- hundratals miljoner\r\nkronor. När det gäller komvux föreslår man hela\r\n12 000 platser. Sedan konstaterar man i det\r\nbetänkande som vi båda har undertecknat att\r\nungefär så många platser som har föreslagits av\r\nregeringen, har man också lyckats fylla. Hur\r\nsocialdemokraterna hade tänkt sig att disponera\r\ndet överblivna antalet platser framgick inte av Lena\r\nHjelm-Walléns inlägg.</pre><pre>Lika illa är det när det gäller antalet platser till det\r\ntredje gymnasieåret. Där har socialdemokraterna\r\nföreslagit 40 000 platser. Enligt propositionen har\r\nman funnit 26 000 platser utnyttjade och föreslår\r\n26 100 platser. Man har alltså funnit en lämplig\r\navvägning i detta avseende.</pre><pre>Men jag kan förstå att socialdemokraterna tycker\r\nom att, om man får använda uttrycket, brassa på\r\nute i buskarna litet grand och tala om hur duktig\r\nman är. Men det borde, enligt min uppfattning,\r\nvara bättre samhällsekonomiskt och\r\nutbildningspolitiskt dimensionerat.</pre><pre>Lena Hjelm-Wallén tog också upp frågan om\r\nläkarutbildningen. Det skall villigt erkännas att\r\nvalet av den nivå som man skall välja är en knepig\r\nfråga. Utbildningen är lång. Den är svår att\r\ndimensionera. Det är svårt att beräkna efterfrågan\r\npå läkare, eftersom det tar ett styvt decennium efter\r\natt intaget har skett tills de kommer ut på\r\narbetsmarknaden.</pre><pre>Därför tillsatte regeringen en arbetsgrupp i januari\r\nmånad som skulle bedöma efterfrågan på läkare vid\r\nolika antaganden om hälso- och sjukvårdens\r\nvolymutveckling. Utredningen arbetade snabbt.\r\nRedan i april var den färdig med sitt resultat och\r\nkonstaterade att det skulle vara en kontinuerlig\r\nökning av antalet utexaminerade läkare fram till år\r\n2010. Men man sade samtidigt att bedömningen var\r\nvansklig.</pre><pre>Regeringen har analyserat frågan vidare. Man har\r\nkonstaterat att det är rimligt att nu göra en något\r\nannorlunda dimensionering än den tidigare och\r\nföreslår en viss minskning. Man får med de olika\r\nfakulteterna förhandla fram en fördelning som är\r\nrimlig ur många olika aspekter. Det innebär 40\r\nplatser mindre i Lund, 40 platser mindre vid\r\nKarolinska institutet i Stockholm, 20 platser\r\nmindre i Uppsala och Göteborg.</pre><pre>Socialdemokraterna lägger sig på nivån halva\r\ndenna minskning. De föreslår minskningar av\r\nantalet platser i Lund och vid Karolinska institutet\r\noch undantar i detta avseende Göteborg och\r\nUppsala. Vad som egentligen ligger bakom\r\nsocialdemokraternas bedömning går inte riktigt att\r\nutläsa av vare sig deras motion eller av Lena Hjelm-\r\nWalléns inlägg.</pre><pre>Jag tycker att den bedömning som framkom vid\r\nuppvaktningar i utskottet och av propositionens\r\ntext visar att regeringens bedömning troligen är den\r\nrimligaste. En minskning med ungefär 120 platser\r\när en nivå som vi i dagsläget bör utgå från.</pre><pre>Därmed yrkar jag avslag på socialdemokraternas\r\nförslag till dimensioneringsminskning.</pre><pre>Lena Hjelm-Wallén uppehöll sig också en lång\r\nstund vid de s.k. ideologiska skygglappar som\r\nregeringen skulle ha och att regeringen var styrd av\r\nmoderaternas ideologi, medan de andra partierna\r\nbara var släpvagnar i sammanhanget. Jag förstår\r\ninte riktigt Lena Hjelm-Walléns argumentation.\r\nHon konkretiserade inte i något avseende. Jag\r\nuppfattade hennes litet exposéartade anförande\r\nsom ett slags valmanifest att användas i annnat\r\nsammanhang utanför denna kammare. Det må så\r\nvara.</pre><pre>Jag vill bara ta upp ytterligare en fråga i Lena\r\nHjelm-Walléns anförande, nämligen frågan om\r\nstiftelser. Jag är frestad att hänvisa till den debatt\r\nsom Lena Hjelm-Wallén och jag hade med varandra\r\nför ungefär ett år sedan, då vi utredde frågan\r\nganska noggrant. Hon talade nu om att stiftelserna\r\nfinansierades med AP-fondsmedel eller medel som\r\nskulle gå till pensionärerna. Den frågan, Lena\r\nHjelm-Wallén, har vi utrett en gång för alla. Jag\r\nhänvisar till finansutskottets betänkande från\r\njanuari i år osv. Det finns många bevis från denna\r\nkammares debatter för att Lena Hjelm-Wallén har\r\nfel på den här punkten. Vidare säger hon att vi i\r\nstället borde ha finansierat stiftelserna via\r\nbudgeten. Man får det klara intrycket att\r\nsocialdemokraterna egentligen inte alls vill göra\r\ndenna forskningssatsning.</pre><pre>Anf. 154  LENA HJELM-WALLÉN (s)\r\nreplik:</pre><pre>Herr talman! Vi socialdemokrater kommer att\r\nfortsätta att envisas med att det faktiskt är bättre att\r\nmänniskor får utlopp för sitt utbildningsinstresse i\r\nstället för att stå i arbetslöshetskön. Det därför som\r\nvi vill satsa på vuxenutbildning. Det är därför som\r\nvi också satsar ännu mer på det tredje gymnasieåret\r\nän vad regeringen gör.</pre><pre>När det gäller högskolans dimensionering är\r\nskillnaden mellan oss socialdemokrater och de\r\nborgerliga ledamöterna av denna riksdag samt\r\nregeringarna, då och nu, att när vi\r\nsocialdemokrater var i regeringsställning, lyssnade\r\nvi på den borgerliga oppositionen. Men det fanns\r\nen kritik 1990--1991 mot att dimensioneringen var\r\nför låg. Vi lyssnade och tog intryck. Därför fattade\r\nriksdagen ett ganska enhälligt beslut våren 1991 om\r\natt kraftigt öka dimensioneringen. Det var ett\r\ntrendbrott. Sedan dess har ökningen blivit\r\navsevärd, vilket är viktigt och bra.</pre><pre>Jag förstår att frågan om läkarutbildningen, särskilt\r\nnär det gäller Göteborgs utsatta situation, är något\r\nknepig för Rune Rydén, eftersom han och den\r\nborgerliga majoriteten tog intryck av\r\nuppvaktningar i utbildningsutskottet etc. som ansåg\r\natt en så stor nedskärning icke skulle ske. Sedan\r\nblev man överkörd av finansutskottet.</pre><pre>Jag tycker att Rune Rydén skall stå på sig och också\r\nhär i kammaren i dag hävda den åsikt som han hade\r\ni utbildningsutskottet, så kan vi ordna så att\r\nGöteborg får sina platser. Det gäller bara att stödja\r\nvår reservation så kan man klara det. Det är en\r\nalltför drastisk minskning som regeringen har\r\nföreslagit. I dimensioneringsfrågor är det alltid\r\nfråga om bedömningar, eftersom ingen vet säkert.\r\nMen detta är vår och många andras bedömning.</pre><pre>Vi föreslog ett forskningsprogram som väl\r\nmotsvarade det som regeringen kom fram till, när\r\nman gick in och tog medel som man egentligen inte\r\nalls hade rätt till i detta sammanhang, nämligen AP-\r\nfondsmedlen.</pre><pre>Det är litet konstigt att Rune Rydén, efter så pass\r\nmånga debatter, ännu inte har förstått att AP-\r\nfonderna faktiskt har något med pensioner att göra.\r\nLöntagarfondsmedlen var en del i AP-fonderna och\r\ningen separat del.</pre><pre>Anf. 155  RUNE RYDÉN (m) replik:</pre><pre>Herr talman! Låt mig börja med att säga till Lena\r\nHjelm-Wallén att hon ingenting har läst och\r\ningenting förstått av den debatt som vi har fört om\r\nlöntagarfondsmedlen.</pre><pre>Jag har hänvisat till tidigare debatter, och jag ber\r\nhenne att gå tillbaka och läsa dem. Ta del av de\r\nbetänkanden som finns från finansutskottet, även\r\nfrån den debatt som vi två hade för ungefär ett år\r\nsedan! Då kommer Lena Hjelm-Wallén att få klart\r\nför sig hur sakernas tillstånd verkligen är. Låt oss\r\ndärmed avföra denna fråga från dagordningen.</pre><pre>Lena Hjelm-Wallén sade ungefär så här: På vår tid\r\nlyssnade vi på den borgerliga oppositionen. Våren\r\n1991 skedde det minsann ett trendbrott. Då ökade\r\nvi utbildningsvolymen rejält. Ja, det är alldeles\r\nkorrekt, och det var ett enhälligt\r\nutskottsbetänkande. I annat fall hade man\r\nnämligen blivit överkörd. Således passade man på\r\natt följa majoriteten, och det må så vara. Det är\r\nkanske en riktig åtgärd att göra på det sättet.</pre><pre>Vad som skiljer när det gäller den politik som då\r\nfördes av den dåvarande oppositionen och den\r\npolitik som förs av den nuvarande oppositionen är\r\natt de socialdemokratiska förslagen med anledning\r\nav kompletteringspropositionen den här gången så\r\natt säga har lyft sig från verklighetens ram. Det\r\nhandlar om en ökning, och det är fråga om så stora\r\nvolymer att man inte klarar av att ta hand om de här\r\nplatserna ute på fältet vare sig när det gäller antalet\r\nlärare eller när det gäller antalet elever. Det senare\r\när inte det minst viktiga. Om utbildning skall ske\r\nbör det väl finnas någon på plats. Det har man inte\r\nkunnat visa, så det är något som Lena Hjelm-Wallén\r\nborde tänka på i den här debatten.</pre><pre>I fråga om läkarutbildningen konstaterar Lena\r\nHjelm-Wallén vad jag har sagt, nämligen att detta\r\när en bedömningsfråga. Det är svårt att exakt veta\r\nvilken nivå man skall lägga sig på. Personligen\r\ntycker jag att det som framförs i propositionen och\r\ndet som man stannat för i finansutskottet är en\r\nrimlig bedömning, och den står jag bakom.</pre><pre>Anf. 156  LENA HJELM-WALLÉN (s)\r\nreplik:</pre><pre>Herr talman! Rune Rydén rekommenderar mig att\r\nläsa vad moderata företrädare tidigare har sagt om\r\nLöntagarfonderna. Men det hjälper väl inte att läsa\r\ndet som man uppfattar som förvanskningar av\r\nverkligheten. Varför skulle regeringen annars\r\nföreslå att reglementet för AP-fonderna är det som\r\nskulle förändras för att Per Unckel över huvud\r\ntaget skulle komma åt de här pengarna, som han\r\nsedan placerade i forskningsstiftelser?</pre><pre>Löntagarfondsmedel har varit en del av AP-\r\nfonderna. Därmed har de varit en del av det som\r\nskall garantera våra framtida pensioner. Det är inte\r\nprecis överskott när det gäller sådana pengar, Rune\r\nRydén!</pre><pre>Rune Rydén säger att det inte är möjligt att öka\r\nutbildningsvolymen ytterligare i högskolan. Men\r\ndet har vi hört varje gång vi har kommit med sådana\r\nförslag. I alla fall har regeringen i allmänhet en tid\r\nsenare sjösatt sådana här ökningar. Vi tackar för\r\ndet. Men det är litet konstiga anklagelser som riktas\r\nmot oss, särskilt som vi har varit så noga med att ha\r\nkontakt med högskolorna ute på fältet innan vi har\r\nlagt fram våra förslag. Och de förslag som vi har\r\nlagt fram är realistiska!</pre><pre>Herr talman! Åsikterna skiljer kraftigt när det\r\ngäller utbildningspolitiken, och det är klart att det\r\ngäller starka värderingar. Dessa skall tydliggöras i\r\ndebatten.</pre><pre>Jag vill tacka Rune Rydén för den debatt som vi nu\r\nhaft inför sommaravslutningen här. Jag vill också\r\ntacka alla ledamöter i utbildningsutskottet med vår\r\nvärderade ordförande Hans Nyhage i spetsen för\r\nbåde heta debatter och ett mycket gott kamratskap\r\nunder den här mandatperioden.</pre><pre>Anf. 157  RUNE RYDÉN (m) replik:</pre><pre>Herr talman! Låt mig få returnera tacket till Lena\r\nHjelm-Wallén och säga att fru vice ordföranden i\r\nutbildningsutskottet alltid har varit en mycket\r\ntrevlig meddebattör. Jag ser fram emot ytterligare\r\ndebatter med Lena Hjelm-Wallén i olika\r\nsammanhang. Jag vill också instämma i tacket till\r\növriga ledamöter och suppleanter i utskottet liksom\r\ntill kansliet och önska alla en trevlig och glad\r\nsommar.</pre><pre>Så till saken igen. Låt oss bara konstatera att vi har\r\nolika uppfattningar i AP-fondsfrågan och i\r\nlöntagarfondsfrågan. Det verkar vara omöjligt att\r\nfå socialdemokraterna att förstå att det finns klara\r\nskillnader i sak här. Men jag tycker att vi denna\r\nsena timme inte skall föra en djupare debatt om\r\ndet. Här föreligger dock en klar skiljelinje mellan\r\nvåra uppfattningar.</pre><pre>Lena Hjelm-Wallén tog upp en fråga som hon inte\r\nberörde i det förra inlägget, nämligen frågan om en\r\nökad volym beträffande högskolan. Däremot togs\r\nden saken upp i Lena Hjelm-Walléns\r\nhuvudanförande. Det är helt klart att vi på denna\r\npunkt har olika uppfattningar. Vad jag talade om i\r\nmin första replik var ökningen av komvuxplatser\r\noch platser avseende det tredje gymnasieåret.</pre><pre>Den som ringer runt till mindre och medelstora\r\nhögskolor får mycket riktigt höra: Ja visst, vi kan\r\nöka. Man ser nämligen en chans att öka sina\r\nvolymer till nästan vilket pris som helst. Det\r\nförekommer en fight om större volymer för att man\r\nsedan skall kunna säga: Hurra, vad vi är bra! Vi är\r\nduktiga. Eller också kan man säga: Vi är bäst.</pre><pre>Problemet, Lena Hjelm-Wallén, är att det saknas\r\nkompetenta lärare. Om det inte finns kompetenta\r\nlärare påverkar det undervisningens kvalitet. Något\r\nav det värsta för eleverna är just att de får en dålig\r\nundervisning, därför att då gör man både högskolan\r\noch eleverna en riktig björntjänst. Det är skälet till\r\natt vi inte har kunnat öka antagningsvolymen\r\nbeträffande de mindre och medelstora högskolorna\r\nmer än vad som har skett.</pre><pre>Det kan finnas olika uppfattningar om hur snabbt\r\nman i det här fallet skall gå fram. Man har i alla fall\r\nansträngt sig till den gräns som det för närvarande\r\nfinns förutsättningar för.</pre><pre>Anf. 158  DORIS HÅVIK (s):</pre><pre>Herr talman! Jag hade tänkt uppehålla mig vid ett\r\nantal motioner väckta av ledamöter från\r\nVästsverige i anledning av propositionen om den\r\nekonomiska politiken. Det gäller utbildningen av\r\nläkare och tandläkare.</pre><pre>Vi som har skrivit under motionerna representerar\r\nGöteborg, Skaraborg, Älvsborg, Södra Älvsborg,\r\nnorra Halland och Bohuslän. Det gäller i första\r\nhand medicinsk utbildning och forskning vid\r\nGöteborgs universitet. Medicinsk utbildning och\r\nforskning är av naturliga skäl avgörande för\r\nsjukvårdens kvalitet och utvecklingsmöjligheter.\r\nMen lika betydelsefulla, särskilt i ett längre\r\nperspektiv, är förutsättningarna för den\r\nbiomedicinska utvecklingen. Det gäller både\r\nframtida behandlingsmöjligheter och industriell\r\nutveckling.</pre><pre>Kvalificerade analyser hävdar att den\r\nindustriekonomiska potentialen inom biomedicin\r\när minst lika stor som elektronikindustrins.\r\nGöteborg och Västsverige har hittills hävdat sig väl\r\ni alla dessa avseenden.</pre><pre>En förutsättning för fortsatt utveckling, och för en\r\npositiv utveckling, är att den medicinska fakulteten\r\nfår tillräckliga resurser till grundutbildningen. Det\r\när viktigt av flera skäl. Den västsvenska regionen\r\nmåste på samma villkor som andra regioner kunna\r\nerbjuda sina ungdomar utbildningsmöjligheter\r\ninom viktiga områden. Så är inte fallet i dag, vilket\r\nframgår.</pre><pre>Grundutbildningen utgör en rekryteringsbas för\r\nforskarutbildningen. En låg, och dessutom\r\nsjunkande, nivå innebär sämre förutsättningar att\r\nleva upp till regeringens ambitioner att öka antalet\r\ndisputerade forskare. Detta innebär redan i dag\r\nsvårigheter när det gäller att svara upp mot\r\nindustrins önskemål om kvalificerade medarbetare.</pre><pre>Jag tycker att det förtjänar att nämnas hur det ser\r\nut när det gäller antalet platser per miljon invånare\r\ni de olika regionerna.</pre><pre>1993 hade man i Göteborg 74,8 platser per miljon\r\ninvånare. Där föreslås en neddragning till 62,8\r\nplatser. Låt mig redan nu slå fast att det är absolut\r\nlägsta siffran bland alla universitetsområden.</pre><pre>Linköping ligger högre -- 81 platser per miljon\r\ninvånare -- och får behålla sina platser. Lund med\r\n128,8 platser stannar nu på 101,7 platser.\r\nStockholm och Uppsala har 117,6 platser och\r\nstannar på 99,5. Umeå har 135,1 platser och stannar\r\npå samma antal 1994.</pre><pre>Göteborg har alltså vidkänts en betydande\r\nneddragning i detta sammanhang. Ytterst är det\r\nfråga om den västsvenska regionens utveckling\r\ninom kunskapsområdet. Men som anförts kommer\r\ndet att kunna bli svårigheter för den biomedicinska\r\nindustrins utvecklingsmöjligheter framöver. Den\r\nmångåriga och jag vill påstå framgångsrika\r\nsatsningen på medicinsk forskning vid Göteborgs\r\nuniversitet har lett till ett väl utvecklat samarbete\r\nmed industrin. Totalt sysselsätts i Västsverige mer\r\nän 10 000 personer inom områdena medicinsk\r\nteknik och läkemedel.</pre><pre>Regeringen har anfört skäl för att reducera\r\nutbildningsuppdragen inom läkarutbildningen. Det\r\när tveksamt om dessa har bärighet ens om man ser\r\nenbart till sjukvårdens behov. Fortfarande är\r\n12,5 % av läkartjänsterna i Norrland obesatta.\r\nLångsiktiga behovsprognoser pekar på en\r\nläkarbrist i början på 2000-talet, främst till följd av\r\nstor pensionsavgång i slutet på detta sekel.</pre><pre>De lärarkandidater som påbörjar sin\r\nläkarutbildning till hösten kommer att vara färdiga\r\nmed sin specialistutbildning år 2007. Lägger man\r\ndessutom till den forskningstunga industrins behov\r\nav läkarutbildad personal är volymen snarast för\r\nlåg.</pre><pre>Jag skulle vilja till detta foga, utanför det skrivna\r\nmaterialet, att intagningspoängen i Göteborg är\r\nutomordentligt hög. Man kan inte ta in alla\r\nsökande. Dessa brukar i stället söka sig till Umeå.\r\nDärigenom fyller man platserna där uppe. Men de\r\nstudenterna kommer icke att stanna där uppe för\r\natt täcka läkarbristen. De återkommer, enligt\r\nnyligen ihämtade uppgifter från universitetet, till\r\nGöteborg efter några års studier. Den kliniska\r\nmöjligheten för dem är icke så stor i Umeå som i\r\nGöteborg.</pre><pre>Det betyder att dels kan de få ett års längre studier,\r\nberoende på att de släpar efter, dels har de fått resa\r\nrunt ett tag.</pre><pre>Den medicinska fakulteten har utvecklat en\r\nutbildning med en verklig naturvetenskaplig profil.\r\nGenom samarbete med pedagogisk forskning vid\r\nuniversitetet har nya inlärningsmetoder\r\ngenomförts. Målsättningen är att studenten skall\r\ntillägna sig kunskaper på djupet. En direkt\r\nanknytning till forskningen innebär att studenten\r\nockså tillägnar sig kunskap om hur ny kunskap\r\ngenereras.</pre><pre>Visionen bakom dessa förändringar är att\r\nkunskapsutvecklingen inom medicinen är så snabb\r\natt den enskilde läkaren måste förändra och\r\nfördjupa sina kunskaper kontinuerligt under\r\nyrkesutövningen.</pre><pre>En annan vision med den naturvetenskapligt\r\ninriktade läkarutbildningen är att den kan utgöra\r\nen bättre bas för forsknings- och utvecklingsarbete\r\ninom biomedicin och därmed även utgöra en\r\nstarkare bas för den biomedicinska industrins\r\nbehov.</pre><pre>Det är också viktigt att framhålla den stora\r\nbetydelse medicinska fakulteten har i\r\ntvärvetenskapliga projekt inom universitetet.\r\nViktig forskning pågår i tvärsnitten medicin--kemi\r\noch medicin--fysik. Även dessa har industriella\r\napplikationsmöjligheter av stor potential. Mot\r\ndenna bakgrund anser vi att utbildningsuppdraget\r\ninom läkarutbildningen i Göteborg skall ökas till att\r\nomfatta 145 studenter per år.</pre><pre>Jag har haft goda kontakter med universitetets\r\nrektor och med den person som leder denna\r\nutbildning, liksom med Anders Welin, som är djupt\r\nbekymrad över utvecklingen. Han påstår att han\r\nhar möjligheter att anställa betydligt fler, men han\r\nhar icke möjligheter att vänta alltför länge om han\r\nser att trenden går ner. Han är beredd att skaffa\r\nstudenter från de länder som har samma utbildning\r\nsom vi erbjuder i Göteborg.</pre><pre>Det är kanske inte med sorg men med förvåning\r\nfrån Anders Welins sida som han konstaterar att\r\nden utvecklingen pågår. Jag trodde faktiskt att\r\nsamma regler gällde som för Chalmers: Om\r\nnationen behöver utbildning så kommer regeringen\r\natt ställa upp. En ledamot här i kammaren har\r\nuttalat detta vid ett besök på Chalmers. När det\r\ngäller den utomordentliga och för landet värdefulla\r\nutbildning som man har också här trodde jag att det\r\nockså var ett nationellt behov.\r\nLäkemedelsindustrin betyder oerhört mycket.</pre><pre>Jag har för mig att det var Rune Rydén som yttrade\r\ndetta nästan nationella uttryck: ''Om nationen\r\nkräver det kommer vi att ställa upp.'' Kan det\r\nmöjligen bero på att det är en annan konstruktion\r\npå Chalmers nu än det var tidigare?</pre><pre>Jag skall bara kort, herr talman, med tanke på at\r\ntimmen är sen, beröra den odontologiska\r\nfakulteten.</pre><pre>Jag har upplevt Rune Rydén som en trivsam person,\r\nmen han var ganska besk i sina kommentarer om\r\natt man ställer krav osv. och att den\r\nsocialdemokratiska regeringen minsann inte ställde\r\nupp.</pre><pre>Låt mig då erinra om att man var beredd att lägga\r\nner tandläkarhögskolan helt och hållet -- årtalet var\r\nnog 1982. Socialdemokratiska ledamöter, med\r\nprecis samma sammansättning från olika län bland\r\nundertecknarna på motionerna som nu,\r\nmotionerade om detta, gick till botten av hela\r\nfrågan. Den odontologiska utbildningen finns\r\nfortfarande kvar. Det tycker jag faktiskt är en\r\nframgång för oss och en fjäder i hatten för den\r\nsocialdemokratiska regeringen, som på detta sätt\r\nställde upp när nationen så krävde.</pre><pre>Nu är man i bekymmer på den odontologiska\r\nfakulteten. Man kräver en alldeles för stor\r\nminskning av antalet platser för att faktulteten skall\r\nse möjligheter att kunna överleva och bedriva den\r\nutomordentliga forskning som också den\r\nodontologiska fakulteten i Göteborg är väl känd\r\nför.</pre><pre>Vi har nyligen varit där på besök och fått en bra\r\ninformation. Vi ställer oss bakom kraven på en\r\nutbildningspotential som möjliggör en fortsatt\r\nutbildning och ger fortsatt möjlighet att överleva.\r\nDen är nämligen en fråga om överlevnad för den\r\nodontologiska kliniken att ha ett tillräckligt\r\nutbildningsunderlag.</pre><pre>Man har goda möjligheter att möta framtidens\r\nbehov, men det kräver en tillräckligt stor volym av\r\ntandläkarstuderande.</pre><pre>Jag vill sluta med att uttrycka min förvåning över\r\natt inte utbildningsministern är här och deltar i\r\ndenna debatt. Han är så intresserad av forskning\r\noch utveckling att jag ibland har tänkt: Han har ett\r\nnästan brinnande intresse för forskning. Men jag\r\nhoppas att få ett positivt svar från Rune Rydén i\r\nstället.</pre><pre>I detta anförande instämde Rune Evensson, Ingvar\r\nJohnsson, Britt Bohlin, Torgny Larsson, Marianne\r\nCarlström, Lisbet Calner, Inga-Britt Johansson,\r\nSten Östlund, Ingegerd Sahlström, Alf Eriksson,\r\nIngvar Björk (samtliga s), samt Stefan Kihlberg\r\n(nyd).</pre><pre>Anf. 159  RUNE RYDÉN (m) replik:</pre><pre>Herr talman! Jag vill till Doris Håvik säga att det\r\nvar intressant att hon ville lägga i min mun ett så\r\nviktigt yttrande som att Chalmers skulle räddas ''i\r\nnationens intresse''. Med bästa vilja i världen kan\r\njag inte erinra mig att jag har sagt detta. Jag har inte\r\npå den senaste tiden varit i Göteborg. Men jag skall\r\ngärna för Doris Håvik och för andra göteborgare\r\nhär i församlingen bekänna att jag har en\r\nklockarkärlek till Chalmers.</pre><pre>Jag gjorde alla mina datakörningar för min\r\navhandling på Chalmers, eftersom det inte fanns\r\nnågot annat ställe i Sverige där man hade en\r\ndatamaskin av motsvarande kapacitet på den tiden.\r\nJag står därför fortfarande i viss tacksamhetsskuld\r\ntill Chalmers för den stora hjälp som jag fick där\r\nunder några år.</pre><pre>Doris Håvik tog upp exemplet med vad som kunde\r\nha hänt med Odontologiska fakulteten i Göteborg\r\ni början på 80-talet. Det är litet synd om henne, för\r\nom hon tänker efter ett varv -- och det tror jag att\r\nhon kommer att göra -- kommer hon att komma på\r\natt det var en socialdemokratisk regering som lade\r\nfram en proposition om att hela Odontologiska\r\nfakulteten skulle läggas ner och att den medicinska\r\nfakulteten vid Malmö allmänna sjukhus dessutom\r\nskulle svepas med. Det var drastiska tag det! Det\r\nredde ju upp sig, som vi alla vet.</pre><pre>Doris Håvik talar nu varmt för en ökning av\r\ntandläkarutbildningen vid Odontologiska\r\nfakulteten i Göteborg. Jag måste då göra henne\r\nbesviken. Hon har nämligen inte något stöd alls i\r\nutskottet, inte ens av sina egna partivänner, för\r\ndetta, utan utskottets betänkande är enigt när det\r\ngäller tandläkarutbildningen i landet. Det måste väl\r\nkännas litet bittert.</pre><pre>Doris Håvik talade också varmt om\r\nläkarutbildningen och ville inte bara stöda den\r\nnuvarande volymen utan också öka den litet grand.\r\nSom jag har sagt tidigare i kammaren har vi\r\nföreslagit att utbildningen skulle minska med 20\r\nplatser. Jag tycker att det är rimligt, med tanke på\r\nantalet platser vid Göteborgs universitets\r\nmedicinska fakultet. Dessutom finns det ett\r\nförhandlat och väl genomarbetat förslag från\r\ndepartementet.</pre><pre>Jag har väldigt svårt att förstå att 20\r\nutbildningsplatser vid Medicinska fakulteten vid\r\nGöteborgs universitet skall vara avgörande för hur\r\nHässle lyckas med sin medicinska forskning inom\r\nsina nog så viktiga områden. Rekryteringen till\r\nHässle sker nämligen ingalunda enbart från\r\nMedicinska fakulteten vid Göteborgs universitet,\r\nutan den sker naturligtvis från samtliga medicinska\r\nfakulteter vid Sveriges universitet. Man letar efter\r\nde mest kompetenta forskarna inom respektive\r\nområden, var än i Sverige -- och för den delen inte\r\nbara i Sverige utan även utomlands -- de har skaffat\r\nsig den utbildningen.</pre><pre>Det är självklart att forskningschefen vid Hässle\r\nsäger att han skulle kunna öka antalet nyantagna till\r\nsin verksamhet. Han talar ju i egen sak.</pre><pre>Anf. 160  DORIS HÅVIK (s) replik:</pre><pre>Herr talman! Jag gjorde inte någon hemlighet av att\r\ndet var en socialdemokratisk regering som ville\r\nlägga ner Odontologen i Göteborg. Vi från\r\nVästsverige var emellertid precis lika indignerade\r\ndå som vi är nu. Odontologen är kvar, och det beror\r\npå att vi hade sakliga argument för vår sak. Inte\r\nminst skall vi väl alla vara glada för den\r\ninternationellt kända forskning som sker där, med\r\nväldigt många utländska studenter som vill ta del av\r\nimplantationsmetoden och Brånemarksmetoden.\r\nDessa metoder har betytt oerhört mycket för\r\npatienter som har råkat ut för svåra skador. Jag\r\nföljer denna utveckling mycket noggrant.</pre><pre>Tycker Rune Rydén att det är rimligt att Göteborg\r\nhar fått antalet platser sänkt från 74,8 per miljon\r\ninvånare till 62,8, medan Linköping ligger kvar på\r\n81? Jag är inte ute efter Linköping eller de andra\r\nhögskoleorterna, utan jag vill bara se till att det\r\nskall finnas en rimlig proportion när det gäller\r\nutbildningen. Är det rimligt att man får den kraftiga\r\nneddragningen? Jag har icke på något sätt fått se\r\nmotivet, och det har inte heller någon annan i\r\nGöteborg eller i de olika regionerna fått göra.</pre><pre>Det har till partigrupperna kommit fax\r\nundertecknade av Rune Rydéns partivän,\r\nkommunstyrelsens ordförande Johnny Magnusson.\r\nHan vänder sig mycket kraftigt emot de här\r\nneddragningarna, såväl den inom\r\nläkarutbildningen som den på Odontologen.</pre><pre>Det har också kommit skrivelser från övriga\r\nlandsting, från Jan Hallberg, också han partivän till\r\nRune Rydén och ordförande i Göteborgs\r\nsjukvårdsstyrelse, från Verna Rydén, ordförande i\r\nlandstingsstyrelsen i Bohus läns landsting, från\r\nSven Skoglund, ordförande i landstingsstyrelsen i\r\nHalland, från Gösta Davidsson, ordförande i\r\nlandstingsstyrelsen i Älvsborgs län, och från Birger\r\nLandahl, ordförande i landstingsstyrelsen i\r\nSkaraborgs läns landsting. De skriver exakt vad jag\r\nhar sagt här i kammaren -- man vänder sig emot\r\nförslaget. Landstingsföreträdarna har också tagit\r\nupp precis samma tabell som jag redovisade\r\ntidigare, den om läkarutbildningen och\r\nuniversitetet.</pre><pre>Det kan väl inte vara så att alla dessa människor är\r\nlika dumma som Rune Rydén anser att jag är? Jag\r\nhar stött mig på människor som jag trodde Rune\r\nRydén tyckte var förnuftiga, kloka, förutseende\r\nmänniskor, som inte skulle sätta sina namn under\r\ndessa dokument och faxa dem upp till oss och till\r\nsamtliga partigrupper om det inte fanns allvar\r\nbakom.</pre><pre>Anf. 161  RUNE RYDÉN (m) replik:</pre><pre>Herr talman! Jag tror inte alls att dessa människor\r\när dumma. De talar naturligtvis i egen sak. De\r\nkänner för Göteborgs intressen. Det är ett legitimt\r\nintresse för deras del. Det är också legitimt att\r\nDoris Håvik arbetar för detta. Hon kommer från\r\nGöteborg och har alltid på ett trevligt och intressant\r\nsätt här i kammaren drivit inte bara Göteborgs\r\nfrågor utan också andra politiska frågor.</pre><pre>Jag har tidigare i ett inlägg sagt att det är\r\nutomordentligt svårt att hitta den optimala\r\ndimensioneringen i det här sammanhanget. En\r\nutredning har arbetat med den här frågan, och den\r\nföreslog en minskning. Regeringen har följt upp\r\nutredningens förslag och föreslagit en minskning\r\nmed 40 platser i Lund, 40 på Karolinska institutet\r\noch 20 i Uppsala respektive i Göteborg. Jag kan\r\ninte finna att Göteborg i och med detta\r\nproportionellt sett skulle bli hårdare drabbat.</pre><pre>Jag delar inte heller den uppfattningen att\r\nGöteborg skulle ha så mycket mindre\r\nläkarutbildning än andra orter. Man kan inte föra\r\ndet resonemanget, eftersom det här är en\r\nrikstäckande utbildning, som finns utlokaliserad på\r\nolika platser -- det må vara Lund, Malmö,\r\nGöteborg, Stockholm, Uppsala eller Umeå. Att\r\nman skall ta befolkningen i närområdet som ett\r\nunderlag för exakt hur stor utbildningen på en viss\r\nplats skall vara, är en uppfattning som jag inte\r\nriktigt delar.</pre><pre>Herr talman! Med stor sannolikhet har Doris Håvik\r\nnu hållit sitt sista anförande här i kammaren. Nej,\r\njag hör nu att hon tänker begära replik. Jag har\r\nemellertid inte möjlighet att komma igen. Jag vill\r\ndärför nu rikta ett varmt tack till Doris Håvik för\r\ndet arbete hon har lagt ner under de här åren. Jag\r\nhar alltid satt stort värde på att debattera med\r\nhenne och diskutera med henne i olika\r\nsammanhang. Jag önskar henne all lycka i\r\nframtiden.</pre><pre>Anf. 162  DORIS HÅVIK (s) replik:</pre><pre>Herr talman! Tack, Rune Rydén, för de vänliga\r\norden!</pre><pre>Jag fick emellertid inte svar på min fråga om Rune\r\nRydén tycker att det är rimligt att Göteborg, som\r\nfrån början hade 74,8 utbildningsplatser per miljon\r\ninvånare, efter neddragningen kommer att ha 62,8\r\nplatser. Linköping har då 81. Är den här\r\nneddragningen just nu rimlig? Jag ser att Rune\r\nRydén skakar på huvudet. Frågan får förbli\r\nobesvarad, eftersom jag inte fick något svar när jag\r\nställde den första gången -- man kan ju fråga sig\r\nvarför. Nu ställer jag frågan en gång till. Låt frågan\r\nfå stå obesvarad. Det är inget fel att så sker i\r\nprotokollet.</pre><pre>Anf. 163  LENNART FRIDÉN (m):</pre><pre>Herr talman! Det här skulle kunna bli en kort\r\nberättelse med paralleller till uttrycket ''den som\r\ngapar över mycket mister ofta hela stycket''. Den\r\nmotion jag hade tänkt plädera för har fått ett\r\npositivt utlåtande av utbildningsutskottet, men\r\nfinansutskottet har dess värre konstaterat att jag\r\ninte kan yrka bifall till den i dess nuvarande\r\nutformning. Jag skulle annars ha gjort det. Det rör\r\nsig om motion 1993/94:Fi46.</pre><pre></pre><pre>Jag kan bara beklaga att så är fallet. Den fråga det\r\nbl.a. rör sig om är utbildningen vid Göteborgs\r\nuniversitet. Den har diskuterats så pass ingående\r\nalldeles nyligen i replikväxlingen att jag inte finner\r\nanledning att göra ytterligare inlägg i den frågan.</pre><pre>Anf. 164  STEFAN KIHLBERG (nyd):</pre><pre>Herr talman! Också jag tänkte använda några\r\nminuter till att tala om läkar- och\r\ntandläkarutbildningen. Av någon för mig\r\noutgrundlig anledning anser regeringen att för just\r\nläkar- och tandläkarutbildningen bör man använda\r\nmer eller mindre planekonomiska teorier för att\r\nsöka detaljplanera.</pre><pre>Rune Rydén säger att det är svårt att bedöma. Nej,\r\nRune Rydén, det är enligt min mening omöjligt att\r\nbedöma. Alla tidigare prognoser över tillgång och\r\nefterfrågan på välutbildad arbetskraft har en sak\r\ngemensamt. De slår alltid fel, och ändå försöker\r\nman.</pre><pre>Varför just läkare och tandläkare? Det finns inte\r\nnågon arbetslöshet bland läkare, nationellt sett.\r\nMen det går bra många tusen arkitekter arbetslösa\r\noch bra många tusen civilekonomer, men där skär\r\nman inte ned. Det är en mycket märklig ordning.\r\nJag har ännu inte fått någon vettig förklaring.</pre><pre>Det enda som bär någon slags rimlighet är att man\r\nhar fallit undan för skråväsendets sista utpost,\r\nnämligen Läkarförbundet och\r\nTandläkarförbundet. De har alltid propagerat för\r\noch vill ha en liten bristsituation. Det är bra för\r\nlöneutvecklingen.</pre><pre>Det kan inte vara samhällsekonomiska skäl bakom\r\ndetta. I så fall är det fullständigt orimligt. Det\r\nhandlar om några futtiga miljoner i detta\r\nsammanhang. Argumentet att bara sjuk- och\r\nhälsovården är arbetsplatsen är också falskt. Det\r\nhar vi fått höra tidigare, bl.a. av Doris Håvik.</pre><pre>Den stora expansionen kommer utanför sjuk- och\r\nhälsovården -- biomedicinsk industri och liknande.\r\nVi vet redan att de efterfrågar många fler läkare\r\noch tvingas ta det näst bästa, nämligen naturvetare,\r\nnär de helst vill ha läkare.</pre><pre>Vi tycker att det är fel. Ny demokrati har som\r\ngrundprincip att detta inte skall styras från denna\r\nkammare. Det skall styras av de studerandes\r\nambitioner. Vi har grundprincipen att det skall vara\r\nfritt tillträde för behöriga sökande. Den\r\ngrundprincipen är viktig att värna i ett samhälle\r\nsom hyllar utbildning och människors möjligheter\r\natt utveckla sig.</pre><pre>Mycket riktigt har samtliga medicinska dekaner vid\r\nsamtliga medicinska fakulteter protesterat\r\nkraftfullt och med goda argument. Men dess värre\r\nhar det inte lyckats, även om utbildningsutskottet\r\nfaktiskt gjorde ett seriöst försök. Man lyckades i\r\nutskottet rätta till det värsta. Bl.a. fanns det mycket\r\ngoda skäl att rätta till missförhållanden i Göteborg.</pre><pre>Herr talman! Av någon underlig och för mig\r\noutgrundlig anledning kör finansutskottet\r\nfullständigt över sina egna i regeringskretsen. Det\r\när för mig fullständigt obegripligt. Litar inte\r\nregeringsföreträdarna i finansutskottet på sina\r\nkolleger i utbildningsutskottet i den här frågan?</pre><pre>Odontologiska fakulteten i Göteborg skall år 1994\r\nstraffas för ett fel som man gjorde år 1977. Förra\r\nåret var frågan uppe till diskussion. Det gäller\r\nfakultetsanslaget. Detta är ett fel som tidigare var\r\nbetydelselöst, men som genom det nya\r\nresursfördelningssystemet faktiskt får betydelse.\r\nDet har visat sig på ett mycket allvarligt sätt drabba\r\ndess forskning, eller riskerar att göra det.</pre><pre>När utbildningsutskottet förra året diskuterade\r\ndetta hänvisades till den utredning som\r\ndepartementet tillsatte för att ta reda på orsaken.\r\nAv det skälet ville vi inte göra någonting. När nu\r\nutredningen bekräftar detta och säger att det är ett\r\nfel, säger utbildningsutskottet: Goddag, yxskaft!,\r\noch vill inte göra någonting åt det.</pre><pre>Jag lyckades inte heller i utskottet att få en\r\nförklaring. Det skulle vara roligt att få den sakliga\r\nförklaringen här i kammaren. I avvaktan på att jag\r\nfår den, finns det bara en förklaring som har något\r\nslags bärkraft, och det är att det inte handlar om\r\nsakargument.</pre><pre>Det handlar om något slags personliga vendettor\r\nmellan odontologen i Göteborg och\r\ndepartementet, eller vad det nu är. Jag har inte\r\nlyckats spåra det, men allt tyder på att det är så. Det\r\nvilar en unken lukt av akademiska vendettor över\r\ndetta.</pre><pre>Herr talman! Jag yrkar bifall till vår reservation nr\r\n23 beträffande mom. 31 och 33. Risken är ganska\r\nstor att den faller. I andra hand har jag uppmanat\r\nmin riksdagsgrupp att stödja socialdemokraternas\r\nreservation nr 22, eftersom det är det näst bästa\r\nalternativet. Vi kan då åtminstone begränsa\r\nnedskärningen till hälften av det regeringen\r\nföreslagit.</pre><pre>Herr talman! Eftersom detta sannolikt är mitt sista\r\nanförande från denna talarstol vill jag framföra ett\r\ntack till talmannen, alla kolleger i utskottet och i\r\nkammaren samt inte minst alla hjälpsamma\r\nmedarbetare inom riksdagen som arbetar i det tysta\r\noch gör det möjligt för alla oss andra att stå här.\r\nTack för en mycket stimulerande och lärorik tid!</pre><pre>Anf. 165  RUNE RYDÉN (m) replik:</pre><pre>Herr talman! Jag vill till Stefan Kihlberg säga att\r\ndet är svårt att göra en riktig dimensionering när\r\ndet gäller läkar- och tandläkarutbildningarna.</pre><pre>Man har efter utredningen gjort den bedömningen\r\natt examinationen vid läkarutbildningen kommer\r\natt öka fram till 2010. Det vet man ganska väl, för\r\natt inte säga mycket väl. Det vet man helt enkelt\r\ndärför att det tar 12 år från det att en\r\nläkarstuderande tas in tills han kommer ut på\r\narbetsfältet som specialistutbildad läkare.</pre><pre>I det perspektivet tror jag att man rör sig på mycket\r\nfast mark. Jag kan möjligen acceptera det argument\r\nsom Stefan Kihlberg förde fram, nämligen: Varför\r\nhar man inte diskuterat andra utbildningar? Skälet\r\ntill att man inte har gjort det är att universiteten och\r\nhögskolorna numera har rätt att själva\r\ndimensionera. Man har gjort ett undantag för dessa\r\nmycket dyra utbildningar som är direkt kopplade\r\ntill den stora vårdapparat som vi har i Sverige.</pre><pre>Stefan Kihlberg tog också upp ytterligare ett\r\nexempel. Det gällde anslaget till den odontologiska\r\nfakulteten vid Göteborgs universitet. Jag skall\r\ngärna erkänna att det är en lång och knepig historia\r\ni den här frågan. Den har från tid till annan\r\nbehandlats i utskottet.</pre><pre>Jag tycker att frågan fick en utmärkt behandling vid\r\ndetta tillfälle. Jag vill hänvisa Stefan Kihlberg, om\r\nhan inte har lyckats läsa in det, till utskottets text.\r\nDen texten redogör på ett utmärkt sätt för ärendets\r\ngång under tiden och varför vi kommit till det\r\nställningstagande som vi gjorde.</pre><pre>Herr talman! Låt mig också rikta ett tack till Stefan\r\nKihlberg för det trevliga samarbete som vi haft i\r\nutskottet under dessa tre år. Tack!</pre><pre>Anf. 166  STEFAN KIHLBERG (nyd)\r\nreplik:</pre><pre>Herr talman! Jag vänder mig emot att Rune Rydén\r\nsäger att man befinner sig på fast mark. Han sade\r\ntidigare att detta är mycket svårt att avgöra. Vi vet\r\natt Läkarförbundet har gjort många prognoser\r\ntidigare och spått arbetslöshet, och det är\r\nfortfarande en lika stor efterfrågan.</pre><pre>Jag tror att de flesta är överens om att det är\r\nomöjligt att göra den här typen av prognoser. Det\r\nblir alldeles extra svårt i den tid vi nu befinner oss i\r\nmed rörlig arbetskraft och en allt snabbare\r\nutveckling.</pre><pre>Rune Rydén säger att detta är en nationell fråga.\r\nMen vi vet, Rune Rydén, att man kan utbilda sig i\r\nUmeå och sedan flytta till Göteborg. Jag förstår att\r\nman väljer alternativet att hellre bo i Göteborg,\r\ninget ont om Umeå i och för sig.</pre><pre>Vi vet i dag att det finns vissa utländska universitet\r\nsom specialiserat sig på att utbilda svenskar och\r\nsom har gjort det till en affärsidé, eftersom det är en\r\ntrång sektor i Sverige. Många fler vill bli läkare.\r\nMan skaffar sig bl.a. utbildning på Irland.</pre><pre>Man skulle kunna säga: Vi kan lägga ner vår\r\nmedicinska utbildning i Sverige. Det blir billigare\r\npå det sättet, och så köper vi hem utbildningen och\r\nlåter andra stå för den. Men fortfarande har svensk\r\nmedicinsk utbildning rykte som en av de förnämsta\r\ni världen. Jag tycker att vi på något vis måste ta\r\ndetta nationella ansvar.</pre><pre>Anf. 167  RUNE RYDÉN (m) replik:</pre><pre>Herr talman! Låt mig bara säga till Stefan Kihlberg\r\natt jag tycker att det skulle har varit lämpligt om\r\nnydemokraterna hade tagit sitt ansvar på detta\r\nområde. Det är inte särskilt socialt ansvarsfullt att\r\nargumentera för att det skulle vara fritt intag till\r\ndessa dyra utbildningar, där man för många\r\nmiljoner kronor skulle utbilda människor som\r\nsedan inte skulle finna en adekvat arbetsmarknad.</pre><pre>Anf. 168  STEFAN KIHLBERG (nyd)\r\nreplik:</pre><pre>Herr talman! Nej, om det hade blivit så hade jag\r\nhaft förståelse för den synpunkten, men det blir ju\r\ninte så. I Sverige har vi aldrig sett en arbetslöshet\r\nbland läkare som har varit något att tala om.</pre><pre>Men skulle en sådan arbetslöshet uppstå råder det\r\nen skriande brist internationellt. Det vore väl en\r\nförträfflig form av u-hjälp att erbjuda hälso- och\r\nsjukvård och tandvård till länder som har en\r\nskriande brist på detta. Det vore en utmärkt och\r\npraktisk form av bistånd.</pre><pre>Utbildningarna är dyra, javisst. Men jämför dem\r\nmed t.ex. vissa yrkesinriktade\r\ngymnasieutbildningar! De är mycket dyrare, men\r\nnär det gäller dem för man inte alls samma\r\nresonemang. Det argumentet håller inte. Dessutom\r\när det trångsynt att mena att läkare bara skall jobba\r\ninom sjukvården. Fråga Astra och Hässle! Se på\r\nexpansionen inom läkemedelsindustrin och hur\r\nmycket den industrin betyder för svensk ekonomi.\r\nDå ser man också vilken kolossal potential som\r\nfinns i framtiden för läkare.</pre><pre>Göteborgs medicinska fakultet har ju specialiserat\r\nsig i just denna riktning för att skapa läkare som har\r\nen bredare kompetens och som har en mycket\r\nbredare arbetsmarknad än bara sjukvården.</pre><pre>Anf. 169  BENGT DALSTRÖM (nyd):</pre><pre>Herr talman! Mitt ämnesområde platsar kanske\r\negentligen inte i detta sammanhang. Jag skulle\r\nkanske varit inne tidigare i debatten, men genom\r\nvissa omständigheter blev det inte så.</pre><pre>Jag vill emellertid ta upp en angelägen fråga med\r\nanknytning till den finanspolitik som förs, och den\r\ngäller framför allt förutsättningarna och problemen\r\nkring småföretagens verksamhet.</pre><pre>Vi vet alla att det är de 400 000 småföretagen som\r\när avgörande för landets ekonomiska utveckling.\r\nDet är främst de som skapar nya jobb. Vi vet också\r\natt ungdomsarbetslösheten är extremt hög och att\r\nden nu späds på med en ny årskull om 150 000\r\nungdomar, som till största delen blir arbetslösa.\r\nUngdomspraktikplatserna räcker inte alls till, och\r\nde är för övrigt en temporär lösning i\r\narbetsmarknadskrisen.</pre><pre>Här krävs ett nytänkande som på ett bättre sätt kan\r\nföra ut fler ungdomar på arbetsmarknaden. Ny\r\ndemokrati har under två år lagt fram förslag till\r\ninrättande av ett lärlingssystem, baserat på goda\r\nerfarenheter från bl.a. Tyskland. Vi har även\r\nmotionerat om nya former av industriskolor. Mot\r\nbakgrund av den stora bristen på ungdomsjobb är\r\ndet förvånande att såväl regeringspartierna som\r\nSocialdemokraterna har avslagit dessa\r\nsysselsättningsfrämjande förslag.</pre><pre>Vidare skapar de nuvarande arbetsrättsliga\r\nreglerna en onödig byråkrati, och de kan avhålla\r\nsmåföretag från att nyanställa medarbetare. Ny\r\ndemokrati föreslog en förlängning av\r\nprovanställningstiden till 18 månader och att alla\r\nföretag med mindre än 25 anställda skulle undantas\r\nfrån LAS. Det är förslag som skulle skapa\r\ntiotusentals nya jobb. Också detta är Ny\r\ndemokrati-förslag som riksdagen har avslagit.</pre><pre>Kapitalförsörjningen är fortfarande ett stort\r\nproblem för småföretagen, som inte har kunnat\r\ntillgodogöra sig de lösningar som vi erbjuder med\r\nriskkapitalbolag, typ Atle och Bure. Däremot har\r\nIndustri- och nyföretagarfonden i och för sig\r\nfungerat bättre. Förhoppningsvis kommer även de\r\nreorganiserade utvecklingsfonderna i form av bolag\r\natt förbättra möjligheterna för småföretagen att få\r\nmer riskkapital.</pre><pre>Med Ny demokrati som pådrivande kraft kommer\r\nnu äntligen situationen för uppfinnare och\r\ninnovatörer att förbättras genom stiftelsen\r\nIdécentrum, men inte i tillräcklig utsträckning --\r\nlångt därifrån. Fler nya jobb skulle skapas om vi\r\nsatsade ännu mer på uppfinnar- och\r\ninnovationsföretagen.</pre><pre>Varför säger riksdagen nej till skattebefriade\r\nroyaltyintäkter för nya produkter under exempelvis\r\nen 5--10-årsperiod? Varför säger riksdagen nej till\r\navdragsgilla patentkostnader för enskilda\r\nuppfinnare, till riskkapitalavdrag för satsningar på\r\ninnovationsprojekt och till nya innovationsfonder\r\nför kapitalplacerare?</pre><pre>Det är alla förslag från Ny demokrati som har\r\navslagits här i kammaren. Men som vanligt är vi\r\nlitet för tidigt ute. Våra förslag dyker säkert upp på\r\nannat håll under nästa mandatperiod.</pre><pre>Vi vet att bankerna fortfarande är mycket\r\nobenägna kreditgivare. Ny demokrati föreslog\r\nockså därför att en garatifond på 2 miljarder skulle\r\ninrättas med anknytning till just Industri- och\r\nnyföretagarfondens verksamhet.</pre><pre>Företagarna, vars projekt eller idé har bedömts av\r\ndenna fond får ju i dagens läge ställa upp med 10 %\r\nav kapitalbehovet. Fonden ställer upp med 30 %\r\noch banken med 60 %. Men även om fonden gör en\r\npositiv utvärdering av projektet händer det alltför\r\nofta att bankerna inte ställer upp med sin kredit\r\nefter bedömning av risknivå och säkerheter. I det\r\nhär läget skulle den statliga garantifonden kunna\r\nutnyttjas, och banken skulle då inte kunna neka till\r\natt bevilja krediten i fråga.</pre><pre>Vår tänkta finansiering av denna garantifond med\r\npengar från Fond 92--94 gick tyvärr snett. Förslaget\r\navslogs i utskott och kammare. I andra hand yrkade\r\nvi på en utredning om tanken på en statlig\r\nlånegaranti, en uppläggning som skulle förbättra\r\nkreditsituationen på marknaden. Tyvärr ansågs inte\r\nheller detta som intressant.</pre><pre>Så skall jag gå över till ett annat problem. Även om\r\ntakten i företagskonkurserna minskar, kvarstår\r\nfortfarande en otidsenlig konkurslagstiftning. Jag\r\ntänker då främst på prioriteringen av\r\nleverantörsskulder i samband med konkurs. Det är\r\nför mig obegripligt att regeringen ännu inte kommit\r\ntill skott i denna fråga. Fortfarande gäller\r\ndominoeffekten -- en konkurs drar många\r\nleverantörer med sig i fallet, och därmed försvinner\r\nmånga till synes trygga arbetstillfällen.</pre><pre>Herr talman! Jag har med detta korta spontana\r\ninlägg bara velat föra fram och belysa några av Ny\r\ndemokratis insatser och synpunkter vad gäller just\r\nsmåföretagen och deras situation på marknaden\r\noch i politiken.</pre><pre>Jag vill avslutningsvis framföra en hälsning till\r\nkammarens ledamöter. Sälj inte skinnet innan\r\nbjörnen är skjuten! Ny demokrati är inte uträknat.\r\nVäljarna vill har oss kvar i politiken. En skön\r\nsommar, herr talman!</pre><pre>Anf. 170  LEIF BERGDAHL (nyd):</pre><pre>Herr talman! Jag skall tala om läkarutbildningen\r\noch tandläkarutbildningen. Eftersom jag kommer\r\natt gå emot mitt partis deklarerade åsikt i frågan om\r\nantalet läkarutbildningsplatser tror jag att mitt\r\nanförande kan ha ett visst värde. Jag vet nämligen\r\natt flera av mina kolleger i Ny demokrati ännu inte\r\nhar tagit ställning i denna fråga. Jag skall som\r\nvanligt försöka vara tydlig, och jag kommer inte att\r\nvara rädd för att trampa på några ömma tår.</pre><pre>Vi har för många läkare och tandläkare i Sverige.\r\nMan har beräknat tandläkaröverskottet till minst\r\n2 000. En del av överskottet kommer säkerligen att\r\nuppslukas genom det enligt min och vetenskapens\r\nmening galna beslutet att förbjuda amalgam. Det\r\nfinns alltså inget vetenskapligt stöd för förbudet,\r\noch Sverige är det första land som har begått denna\r\ndumhet.</pre><pre>Jag kan lova att detta kommer att kosta mycket\r\npengar. Så kostar t.ex. en fyllning i en hörntand\r\nsom utförs som en amalgamkrona ungefär 300 kr.\r\nDen får nu utföras i kompositmaterial, som kostar\r\nungefär fem gånger så mycket. Så är det rakt\r\nigenom. En plastfyllning håller bara ungefär en\r\nfjärdedel av den tid i kroppen som en\r\namalgamfyllning håller.</pre><pre>Det kommer att behövas många tandläkartjänster\r\nför att klara de nya bestämmelserna. Hur många är\r\ninte lätt att säga. Socialstyrelsen beräknar att det\r\nblir ungefär 500 tjänster, men det är en osäker\r\nberäkning.</pre><pre>Läkaröverskottet är svårt att uppskatta. Det finns\r\nvisserligen ett antal arbetslösa läkare, men det är\r\ninte hela sanningen. Min personliga kvalificerade\r\ngissning är att vi har minst lika många läkare för\r\nmycket som övertaliga tandläkare, dvs minst 2 000\r\növertaliga läkare.</pre><pre>Distriktsläkarna i Sverige i dag behandlar ungefär\r\ntio patienter per dag. Före 1970, när de hade\r\nprestationsersättning, behandlade de 20 patienter\r\nom dagen. Så är också fallet med utländska läkare.</pre><pre>Om man fick upp farten på distriktsläkarna, så att\r\nde arbetade lika hårt som läkarna utomlands,\r\nkunde man därigenom spara in 2 000 tjänster. Jag\r\ntycker därför att man skall dra ned antalet\r\nmedicinska utbildningsplatser med 120.</pre><pre>Det har här talats mycket om Göteborg. Det finns\r\nmånga som inte vill att läkarutbildningen där skall\r\nminska. I Dagens Nyheter för någon månad sedan\r\nfanns det dock en artikel om oegentligheter vid\r\nmedicinska fakulteten. Dåvarande dekanus och en\r\nav de mera framträdande professorerna sålde där\r\nutbildningstjänster privat till Mellanöstern. Är det\r\nont om läkarutbildningsplatser när personalen kan\r\nägna sig åt sådana här affärer på egen hand?</pre><pre>En fråga som hänger ihop med detta är följande.\r\nSverige tar varje år emot nästan 300 läkare med\r\nutländsk utbildning. Vi dränerar därigenom tyvärr\r\nmånga u-länder på läkare. En läkare har\r\nexempelvis i många öststater en månadslön på ca\r\n300 kr. Man kan då förstå att Sverige lockar. Man\r\nkan själv tänka sig att en svensk läkare utomlands\r\nskulle erbjudas en hundra gånger större lön än här,\r\ndvs. ungefär 3 miljoner kronor i månaden. Det är\r\nklart att den läkaren skulle överväga att flytta\r\nutomlands.</pre><pre>Jag tror att det i detta sammanhang inte räcker med\r\natt minska antalet läkarutbildningsplatser. Man\r\nmåste också införa strängare krav och försöka\r\nförhindra att läkare kommer till Sverige, främst\r\nläkare från u-länderna. De behövs så väl där borta.</pre><pre>Överläggningen var härmed avslutad.</pre><pre>Beslut</pre><pre>FiU20 Den ekonomiska politiken och slutlig\r\nbudgetreglering för budgetåret 1994/95 (prop.\r\n1993/94:150)</pre><pre>Mom. 1 (allmänna riktlinjer för den ekonomiska\r\npolitiken)</pre><pre>1. utskottet</pre><pre>2. res. 1 (s)</pre><pre>3. res. 2 (nyd)</pre><pre>4. men. i motsvarande del (v)</pre><pre>Förberedande votering 1:</pre><pre>18 för res. 2</pre><pre>11 för men.</pre><pre>273 avstod</pre><pre>47 frånvarande</pre><pre>Kammaren biträdde res. 2.</pre><pre>Förberedande votering 2:</pre><pre>141 för res. 1</pre><pre>15 för res. 2</pre><pre>146 avstod</pre><pre>47 frånvarande</pre><pre>Kammaren biträdde res. 1.</pre><pre>Huvudvotering:</pre><pre>153 för utskottet</pre><pre>126 för res. 1</pre><pre>23 avstod</pre><pre>47 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>72 m, 28 fp, 28 c, 24 kds, 1 -</pre><pre>För res. 1:</pre><pre>124 s, 1 v, 1 -</pre><pre>Avstod:</pre><pre>15 nyd, 7 v, 1 -</pre><pre>Frånvarande:</pre><pre>14 s, 8 m, 5 fp, 3 c, 2 kds, 8 nyd, 6 v, 1 -</pre><pre>Mom. 2 (penningpolitiken)</pre><pre>1. utskottet</pre><pre>2. res. 3 (s)</pre><pre>3. res. 4 (nyd)</pre><pre>Förberedande votering:</pre><pre>Res. 4 ställdes mot res. 3 som biträddes med\r\nacklamation.</pre><pre>Huvudvotering:</pre><pre>153 för utskottet</pre><pre>126 för res. 3</pre><pre>23 avstod</pre><pre>47 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>72 m, 28 fp, 28 c, 24 kds, 1 -</pre><pre>För res. 3:</pre><pre>124 s, 1 v, 1 -</pre><pre>Avstod:</pre><pre>15 nyd, 7 v, 1 -</pre><pre>Frånvarande:</pre><pre>14 s, 8 m, 5 fp, 3 c, 2 kds, 8 nyd, 6 v, 1 -</pre><pre>Mom. 4 (den ekonomiska politiken och EU:s\r\nkonvergenskrav)</pre><pre>1. utskottet</pre><pre>2. res. 5 (nyd)</pre><pre>Votering:</pre><pre>280 för utskottet</pre><pre>15 för res. 5</pre><pre>8 avstod</pre><pre>46 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>125 s, 72 m, 28 fp, 28 c, 24 kds, 1 v, 2 -</pre><pre>För res. 5:</pre><pre>15 nyd</pre><pre>Avstod:</pre><pre>7 v, 1 -</pre><pre>Frånvarande:</pre><pre>13 s, 8 m, 5 fp, 3 c, 2 kds, 8 nyd, 6 v, 1 -</pre><pre>Mom. 5 (arbetsmarknadspolitikens inriktning och\r\nomfattning)</pre><pre>1. utskottet</pre><pre>2. res. 6 (s)</pre><pre>3. men. i motsvarande del (v)</pre><pre>Förberedande votering:</pre><pre>Men. ställdes mot res. 6 som biträddes med\r\nacklamation.</pre><pre>Huvudvotering:</pre><pre>151 för utskottet</pre><pre>131 för res. 6</pre><pre>18 avstod</pre><pre>49 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>1 s, 71 m, 28 fp, 27 c, 23 kds, 1 -</pre><pre>För res. 6:</pre><pre>123 s, 7 v, 1 -</pre><pre>Avstod:</pre><pre>1 m, 15 nyd, 1 v, 1 -</pre><pre>Frånvarande:</pre><pre>14 s, 8 m, 5 fp, 4 c, 3 kds, 8 nyd, 6 v, 1 -</pre><pre>Mom. 6 (Arbetsmarknadsverkets\r\nförvaltningskostnader)</pre><pre>1. utskottet</pre><pre>2. res. 8 (s)</pre><pre>Kammaren biföll utskottets hemställan med\r\nacklamation.</pre><pre>Mom. 7 (de arbetsmarknadspolitiska åtgärdernas\r\ninriktning)</pre><pre>1. utskottet</pre><pre>2. res. 9 (s)</pre><pre>3. men. i motsvarande del (v)</pre><pre>Förberedande votering:</pre><pre>Men. ställdes mot res. 9 som biträddes med\r\nacklamation.</pre><pre>Huvudvotering:</pre><pre>165 för utskottet</pre><pre>134 för res. 9</pre><pre>3 avstod</pre><pre>47 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>72 m, 28 fp, 28 c, 24 kds, 12 nyd, 1 -</pre><pre>För res. 9:</pre><pre>124 s, 8 v, 2 -</pre><pre>Avstod:</pre><pre>3 nyd</pre><pre>Frånvarande:</pre><pre>14 s, 8 m, 5 fp, 3 c, 2 kds, 8 nyd, 6 v, 1 -</pre><pre>Mom. 8 (främjande av kvinnligt företagande)</pre><pre>1. utskottet</pre><pre>2. res. 10 (s)</pre><pre>Kammaren biföll utskottets hemställan med\r\nacklamation.</pre><pre>Mom. 9 (ungdomsarbetslöshet)</pre><pre>1. utskottet</pre><pre>2. res. 11 (s)</pre><pre>3. men. i motsvarande del (v)</pre><pre>Förberedande votering:</pre><pre>126 för res. 11</pre><pre>8 för men.</pre><pre>168 avstod</pre><pre>47 frånvarande</pre><pre>Kammaren biträdde res. 11.</pre><pre>Huvudvotering:</pre><pre>166 för utskottet</pre><pre>135 för res. 11</pre><pre>1 avstod</pre><pre>47 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>71 m, 28 fp, 28 c, 24 kds, 14 nyd, 1 -</pre><pre>För res. 11:</pre><pre>124 s, 1 m, 8 v, 2 -</pre><pre>Avstod:</pre><pre>1 nyd</pre><pre>Frånvarande:</pre><pre>14 s, 8 m, 5 fp, 3 c, 2 kds, 8 nyd, 6 v, 1 -</pre><pre>Mom. 11 (förstärkning av arbetsförmedlingen)</pre><pre>1. utskottet</pre><pre>2. res. 12 (s)</pre><pre>Kammaren biföll utskottets hemställan med\r\nacklamation.</pre><pre>Mom. 12 (extra informationsinsatser)</pre><pre>1. utskottet</pre><pre>2. res. 13 (s)</pre><pre>Kammaren biföll utskottets hemställan med\r\nacklamation.</pre><pre>Mom. 15 (akademikerparktik)</pre><pre>1. utskottet</pre><pre>2. res. 14 (s)</pre><pre>Kammaren biföll utskottets hemställan med\r\nacklamation.</pre><pre>Mom. 22 (lönebidrag)</pre><pre>1. utskottet</pre><pre>2. res. 17 (s)</pre><pre>Kammaren biföll utskottets hemställan med\r\nacklamation.</pre><pre>Mom. 27 (skolväsendet)</pre><pre>1. utskottet</pre><pre>2. res. 20 (s)</pre><pre>Votering:</pre><pre>167 för utskottet</pre><pre>135 för res. 20</pre><pre>47 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>72 m, 27 fp, 28 c, 24 kds, 15 nyd, 1 -</pre><pre>För res. 20:</pre><pre>124 s, 1 fp, 8 v, 2 -</pre><pre>Frånvarande:</pre><pre>14 s, 8 m, 5 fp, 3 c, 2 kds, 8 nyd, 6 v, 1 -</pre><pre>Mom. 28 (folkbildningen)</pre><pre>1. utskottet</pre><pre>2. res. 21 (s)</pre><pre>Votering:</pre><pre>167 för utskottet</pre><pre>133 för res. 21</pre><pre>49 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>72 m, 28 fp, 27 c, 24 kds, 15 nyd, 1 -</pre><pre>För res. 21:</pre><pre>123 s, 8 v, 2 -</pre><pre>Frånvarande:</pre><pre>15 s, 8 m, 5 fp, 4 c, 2 kds, 8 nyd, 6 v, 1 -</pre><pre>Mom. 31 -- 33 (dimensioneringen av läkar- och\r\ntandläkarutbildningen samt motsvarande anslag)</pre><pre>1. utskottet</pre><pre>2. res. 22 i motsvarande del (s)</pre><pre>3. res. 23 i motsvarande del (nyd)</pre><pre>4. utskottets hemställan med den ändring däri som\r\nföranleddes av bifall till mot. Fi32. yrk. 45 (v)</pre><pre>Förberedande votering 1:</pre><pre>16 för res. 23</pre><pre>11 för mot.</pre><pre>274 avstod</pre><pre>48 frånvarande</pre><pre>Kammaren biträdde res. 23.</pre><pre>Förberedande votering 2:</pre><pre>132 för res. 22</pre><pre>15 för res. 23</pre><pre>156 avstod</pre><pre>46 frånvarande</pre><pre>Kammaren biträdde res. 22.</pre><pre>Votering:</pre><pre>149 för utskottet</pre><pre>140 för res. 22</pre><pre>8 avstod</pre><pre>52 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>70 m, 22 fp, 28 c, 22 kds, 6 nyd, 1 -</pre><pre>För res. 22:</pre><pre>123 s, 7 nyd, 8 v, 2 -</pre><pre>Avstod:</pre><pre>4 fp, 2 kds, 2 nyd</pre><pre>Frånvarande:</pre><pre>15 s, 10 m, 7 fp, 3 c, 2 kds, 8 nyd, 6 v, 1 -</pre><pre>Claus Zaar (nyd) anmälde att han avsett att avstå\r\nfrån att rösta men markerats ha röstat nej.</pre><pre>Mom. 37 (anslag till Vissa särskilda utgifter inom\r\nuniversitet och högskolor m.m.)</pre><pre>1. utskottet</pre><pre>2. res. 24 (s)</pre><pre>Votering:</pre><pre>168 för utskottet</pre><pre>133 för res. 24</pre><pre>48 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>72 m, 28 fp, 28 c, 24 kds, 15 nyd, 1 -</pre><pre>För res. 24:</pre><pre>123 s, 8 v, 2 -</pre><pre>Frånvarande:</pre><pre>15 s, 8 m, 5 fp, 3 c, 2 kds, 8 nyd, 6 v, 1 -</pre><pre>Mom. 39 (trainee-utbildning)</pre><pre>1. utskottet</pre><pre>2. res. 25 (s)</pre><pre>Kammaren biföll utskottets hemställan med\r\nacklamation.</pre><pre>Mom. 43 (ränta på studielån under\r\nvärnpliktstjänstgöring)</pre><pre>1. utskottet</pre><pre>2. res. 27 (s)</pre><pre>Kammaren biföll utskottets hemställan med\r\nacklamation.</pre><pre>Mom. 54 (allmänna riktlinjer för\r\nbudgetregleringen)</pre><pre>1. utskottet</pre><pre>2. res. 30 (s)</pre><pre>3. res. 31 (nyd)</pre><pre>Förberedande votering:</pre><pre>134 för res. 30</pre><pre>15 för res. 31</pre><pre>154 avstod</pre><pre>46 frånvarande</pre><pre>Kammaren biträdde res. 30.</pre><pre>Huvudvotering:</pre><pre>152 för utskottet</pre><pre>126 för res. 30</pre><pre>23 avstod</pre><pre>48 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>72 m, 28 fp, 28 c, 23 kds, 1 -</pre><pre>För res. 30:</pre><pre>123 s, 2 v, 1 -</pre><pre>Avstod:</pre><pre>1 kds, 15 nyd, 6 v, 1 -</pre><pre>Frånvarande:</pre><pre>15 s, 8 m, 5 fp, 3 c, 2 kds, 8 nyd, 6 v, 1 -</pre><pre>Tuve Skånberg (kds) anmälde att han avsett att\r\nrösta ja men markerats ha avstått från att rösta.</pre><pre>Mom. 55 (avyttring av Atle och Bure)</pre><pre>1. utskottet</pre><pre>2. res. 32 (s)</pre><pre>Votering:</pre><pre>168 för utskottet</pre><pre>134 för res. 32</pre><pre>47 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>72 m, 28 fp, 28 c, 24 kds, 15 nyd, 1 -</pre><pre>För res. 32:</pre><pre>124 s, 8 v, 2 -</pre><pre>Frånvarande:</pre><pre>14 s, 8 m, 5 fp, 3 c, 2 kds, 8 nyd, 6 v, 1 -</pre><pre>Mom. 58 (finansiering av EU-avgift)</pre><pre>1. utskottet</pre><pre>2. men. i motsvarande del (v)</pre><pre>Votering:</pre><pre>291 för utskottet</pre><pre>11 för men.</pre><pre>47 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>125 s, 72 m, 28 fp, 26 c, 24 kds, 14 nyd, 2 -</pre><pre>För men.:</pre><pre>1 c, 1 nyd, 8 v, 1 -</pre><pre>Frånvarande:</pre><pre>13 s, 8 m, 5 fp, 4 c, 2 kds, 8 nyd, 6 v, 1 -</pre><pre>Mom. 62 (motionsfrågor från Socialdemokraterna\r\nsom behandlats tidigare)</pre><pre>1. utskottet</pre><pre>2. res. 33 (s)</pre><pre>Votering:</pre><pre>168 för utskottet</pre><pre>132 för res. 33</pre><pre>1 avstod</pre><pre>48 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>72 m, 28 fp, 28 c, 24 kds, 15 nyd, 1 -</pre><pre>För res. 33:</pre><pre>124 s, 7 v, 1 -</pre><pre>Avstod:</pre><pre>1</pre><pre>Frånvarande:</pre><pre>14 s, 8 m, 5 fp, 3 c, 2 kds, 8 nyd, 7 v, 1 -</pre><pre>Mom. 63 (motionsfrågor från Ny demokrati som\r\nbehandlats tidigare)</pre><pre>1. utskottet</pre><pre>2. res. 34 (nyd)</pre><pre>Votering:</pre><pre>285 för utskottet</pre><pre>17 för res. 34</pre><pre>1 avstod</pre><pre>46 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>123 s, 72 m, 28 fp, 28 c, 24 kds, 8 v, 2 -</pre><pre>För res. 34:</pre><pre>2 s, 15 nyd</pre><pre>Avstod:</pre><pre>1 -</pre><pre>Frånvarande:</pre><pre>13 s, 8 m, 5 fp, 3 c, 2 kds, 8 nyd, 6 v, 1 -</pre><pre>Övriga moment</pre><pre>Kammaren biföll utskottets hemställan.</pre><pre>5 §  Meddelande om kammarens sammanträden\r\nlördagen den 11  juni</pre><pre>Anf. 171  TREDJE VICE TALMANNEN:</pre><pre>Jag får meddela att i morgon hålls\r\nbordläggningsplenum kl. 7.30.</pre><pre>Vidare äger arbetsplenum rum kl. 8.00 varvid\r\nbehandlas arbetsmarknadsutskottets betänkande\r\nAU26 Förnyad behandling av den fortsatta\r\nreformeringen av arbetslöshetsförsäkringen samt\r\nfinansutskottets betänkanden.</pre><pre>Partiledardebatten börjar kl. 9.00.</pre><pre>Vidare får jag meddela att statsminister Carl Bildt\r\nca 20 minuter efter partiledardebattens slut lämnar\r\ninformation om Öresundsbron.</pre><pre>Efter informationen och 5 -- 10 minuters\r\najournering följer riksmötets avslutning.</pre><pre>6 §  Bordläggning</pre><pre>Anmäldes och bordlades</pre><pre>Propositionerna</pre><pre>1993/94:251 Förmynderskapslagstiftningen</pre><pre>1993/94:253 Ekonomisk reglering för år 1995\r\nmellan landsting och kommuner med anledning av\r\nökat kommunalt ansvar för psykiskt störda</pre><pre>Förslag</pre><pre>1993/94:RR11 Riksdagens revisorers förslag\r\nangående tillsyn av skolan</pre><pre>Motionerna</pre><pre>med anledning av skriv. 1993/94:247 Investera i\r\nhälsa Prioritera för hälsa</pre><pre>1993/94:So67 av Eva Zetterberg m.fl. (v)</pre><pre>1993/94:So68 av Bo Holmberg (s)</pre><pre>7 §  Kammaren åtskildes kl. 23.02.</pre><pre>Förhandlingarna leddes</pre><pre>av talmannen från sammanträdets början t.o.m. 4\r\n§ anf. 26 (delvis),</pre><pre>av förste vice talmannen därefter t.o.m. anf. 86\r\n(delvis),</pre><pre>av tredje vice talmannen därefter t.o.m. anf. 99\r\n(delvis),</pre><pre>av talmannen därefter t.o.m. anf. 113 (delvis),</pre><pre>av tredje vice talmannen därefter t.o.m.\r\najourneringen kl. 17.56,</pre><pre>av förste vice talmannen därefter t.o.m. anf. 147\r\n(delvis) och</pre><pre>av tredje vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}