{"dokumentstatus":{"dokument":{"hangar_id":"2438973","dok_id":"GE0985","rm":"1990/91","beteckning":"85","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"85","slutnummer":"0","datum":"1991-03-25 00:00:00","systemdatum":"2010-02-17 00:00:00","publicerad":"1991-03-25 00:00:00","titel":"Riksdagens snabbprotokoll 1990/91:85 Måndagen den 25 mars","subtitel":null,"status":null,"htmlformat":null,"relaterat_id":null,"source":"webbnav","sourceid":"{B7F17923-71F1-4268-B0D4-2939E571E66B}","dokument_url_text":"http://data.riksdagen.se/dokument/GE0985/text","dokument_url_html":"http://data.riksdagen.se/dokument/GE0985","dokumentstatus_url_xml":"http://data.riksdagen.se/dokumentstatus/GE0985","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1990/91:85</div>\r\n<div class=\"sidhuvud_datum\">Måndagen den 25 mars</div>\r\n<div class=\"sidhuvud_klockslag\">Kl. 12.00--13.56</div>\r\n<hr class=\"sidhuvud_linje\">\r\n<pre>1 § Justering av protokoll</pre><pre>Justerades protokollen för den 18 och 19 mars.</pre><pre>2 § Återkallelse av motionsyrkande</pre><pre>Förste vice talmannen meddelade att Sonja Rembo\r\nm.fl. (m) i skrivelse den 21 mars återkallat yrkande\r\n11 i den av henne m.fl. väckta motionen\r\n1990/91:A267 Arbetsmarknadsanslag m.m.</pre><pre>Förste vice talmannen anmälde att hon avskrivit\r\ndetta motionsyrkande.</pre><pre>Skrivelsen lades till handlingarna.</pre><pre>3 § Svar på interpellation 1990/91:150 om\r\nsysselsättningen i Västmanlands län</pre><pre>Anf. 1 Arbetsmarknadsminister MONA\r\nSAHLIN (s):</pre><pre>Fru talman! Göran Magnusson har frågat mig om\r\nvilka åtgärder regeringen är beredd att medverka\r\ntill för att motverka den minskade sysselsättningen\r\noch effekterna av den i Västmanland.</pre><pre>Den ekonomiska utvecklingen leder till att\r\narbetsmarknaden försämras vilket inger oro. Jag är\r\nmycket medveten om de varsel som föreligger i\r\nVästmanlands län och att dessa kan medföra ökade\r\nsvårigheter till sommaren.</pre><pre>Försämringen av arbetsmarknadsläget är till stor\r\ndel en följd av en överhettad arbetsmarknad och en\r\nsnabbare kostnadsutveckling än våra\r\nkonkurrentländers. För att värna om\r\nsysselsättningen och välfärden måste vi skapa en\r\nlägre inflationstakt och en ökad ekonomisk tillväxt.\r\nDen ekonomiska politiken kommer därför även i\r\nfortsättningen att vara inriktad på att sänka\r\ninflationstakten och öka tillväxten och på så vis\r\nlångsiktigt stödja sysselsättningen.</pre><pre>Som en aktiv del i den samlade ekonomiska\r\npolitiken ingår arbetsmarknadspolitiken och\r\nregionalpolitiken.</pre><pre>Enligt industriministern disponerar länsstyrelsen i\r\nVästmanlands län detta budgetår 20 milj.kr. för\r\nregionala utvecklingsinsatser. Länsstyrelsen har i\r\noch med den nya regionalpolitiken möjlighet till en\r\nfriare användning av länsanslaget än tidigare. Det\r\ninnebär ökade möjligheter att anpassa åtgärderna\r\nefter behoven, bl.a. för allmänt\r\nnäringslivsfrämjande åtgärder och glesbygdsstöd. I\r\nde tre kommuner i länet som ingår i stödområdet\r\nkan länsstyrelsen också lämna stöd till företag.</pre><pre>Beträffande arbetsmarknadspolitiken skall\r\nkonjunkturavmattningen framför allt utnyttjas till\r\natt erbjuda arbetskraften kompetenshöjande\r\nåtgärder och andra insatser som underlättar\r\nanpassningen på arbetsmarknaden. Utbildning\r\nskall kunna handla om såväl breda\r\nallmänkunskaper som direkt yrkeskunnande. På\r\ndet här sättet skapas också ett alternativ till passivt\r\nkontantstöd, och vi får en bättre hushållning med\r\nde pengar som arbetsmarknadspolitiken kostar.\r\nDet är viktigt, framför allt för län som\r\nVästmanlands län med en hög\r\nindustrialiseringsgrad, att utnyttja\r\nutbildningsinsatserna till att bredda basen för sin\r\narbetsmarknad, inför en kommande\r\nhögkonjunktur. I varje län måste nu olika\r\nlänsorgan, företag och fackliga organisationer\r\nmedverka till att analysera inom vilka branscher\r\nnäringslivet kan breddas för att därigenom bli\r\nmindre konjunkturkänsligt i framtiden.</pre><pre>Länsarbetsnämnden och arbetsförmedlingen i\r\nVästmanlands län disponerar för innevarande\r\nbudgetår strax över en halv miljard kronor för\r\naktiva åtgärder, utöver handikappåtgärder, dvs. för\r\narbetsförmedling, arbetsmarknadsutbildning och\r\nberedskapsarbete m.m.</pre><pre>Utbildningsvolymen har under de senaste\r\nmånaderna ökat kraftigt, från 1 360 personer vid\r\nårets början till ca 1 800 personer i mars 1991. För\r\nvåren är enligt länsarbetsnämnden i Västmanlands\r\nlän resurserna inte något problem, och regeringen\r\nhar dessutom i årets budgetproposition föreslagit\r\nen förstärkning av de arbetsmarknadspolitiska\r\nåtgärderna för hösten. Det gäller framför allt\r\narbetsmarknadsutbildning.</pre><pre>Regeringen följer mycket noga utvecklingen av\r\nkonjunkturläget. Och arbetet med frågorna om\r\nytterligare åtgärder inför nästa budgetår pågår för\r\nnärvarande i arbetsmarknadsdepartementet. Bl.a.\r\nundersöks möjligheten att ytterligare utöka\r\nutbildningen i företag. Men även denna utbildning\r\nmåste också användas strategiskt.</pre><pre>Målsättningen är att besluten skall fattas så nära\r\nden lokala arbetsmarknaden som möjligt, så att\r\nresurserna används på bästa sätt. Det är därför\r\narbetsmarknadsstyrelsens uppgift att fördela de\r\narbetsmarknadspolitiska resurserna på länen med\r\nhänsyn till de behov som föreligger. Jag förutsätter\r\natt en del av de utökade resurserna kommer också\r\nVästmanlands län till del.</pre><pre>Anf. 2 GÖRAN MAGNUSSON (s):</pre><pre>Fru talman! Jag tackar statsrådet för svaret.</pre><pre>Den oro som Mona Sahlin uttalar för den stigande\r\narbetslösheten är naturligtvis en oro som många\r\nkänner. Allra mest in på skinnet känns\r\narbetslöshetsspöket naturligtvis för dem som är\r\nvarslade eller som riskerar att förlora sina jobb.</pre><pre>Jag vill också gärna säga att jag delar statsrådets\r\nuppfattning beträffande den långsiktiga\r\ninriktningen av den ekonomiska politiken.</pre><pre>I ett industrialiserat län som Västmanland drabbas\r\nnaturligtvis kvinnor och ungdomar särskilt hårt i\r\ntider av stigande arbetslöshet. Denna arbetslöshet\r\nhar kommit mycket snabbt. I maj förra året kunde\r\nlänsarbetsnämnden konstatera att man då hade det\r\nbästa arbetsmarknadsläget i Västmanland sedan\r\n1960-talet. Under hösten har det skett en snabb\r\nförsämring. Det är bl.a. svårigheterna inom den\r\nsvenska bilindustrin som slår hårt mot flera\r\nvästmanländska företag.</pre><pre>Nu är mer än 1 500 personer varslade. Under de två\r\nförsta månaderna i år varslades 1 134 personer. Så\r\nsent som förra veckan meddelade Fagersta\r\nStainless att 300 personer skulle få arbeta\r\nfyradagarsvecka. Man varslade även 60 personer\r\nom avsked.</pre><pre>Bergslagsdelen är nu inte så hårt utsatt som de\r\nsödra delarna av länet när det gäller den direkta\r\narbetslösheten. Främst är det Hallstahammar som\r\nända sedan stålkrisen på 1980-talet har haft\r\nproblem. Men nu sker även stora varsel i Köping\r\noch Västerås. Det är nytt att t.ex. Volvo i Köping\r\nsamt ABB och Autokumpu Copper i Västerås\r\nvarslar om indragning av arbetstillfällen.</pre><pre>Nytt i detta är också det ökade utlandsberoendet\r\nnär det gäller de västmanländska företagen.\r\nBesluten om inriktningen på verksamheten fattas\r\ninte längre i Västmanlands län och inte heller i\r\nSverige utan i direktörsrum ute i Europa och i\r\nNorden i övrigt.</pre><pre>Jag vill i detta sammanhang också gärna säga något\r\nom ungdomarna. Jag nämnde tidigare att det är de\r\nsom ofta blir hårt utsatta. Länsarbetsnämnden\r\nkonstaterar i sin arbetsmarknadssöversikt att de\r\nsom nu har utbildats för jobb inom industrin\r\nriskerar att få börja arbeta med helt andra jobb.\r\nDet är i och för sig bra att de kan erbjudas t.ex.\r\nkommunala beredskapsjobb. Men såvitt jag har\r\nmig bekant är det också svårigheter på den\r\npunkten, eftersom många kommuner saknar de\r\nekonomiska resurser som behövs i detta\r\nsammanhang. Därför är det angeläget att till\r\nstatsrådet ställa frågan om hon är beredd att\r\nmedverka till att de statliga bidrag som finns blir\r\nstörre och om hon kan gå med på att de används på\r\nett obyråkratiskt och bra sätt till fromma för\r\nungdomarna.</pre><pre>Jag vill även säga något om byggarbetsmarknaden.\r\nI den nyligen framlagda arbetsmarknadsprognosen\r\nför länet finns uppgifter om att länet till nästa\r\nvinter, med nu planerad byggvolym, får räkna med\r\nen arbetslöshet på 20--25 % bland\r\nbyggnadsarbetare och anläggningsarbetare.</pre><pre>Statsrådet säger i sitt svar på min interpellation att\r\nlänsarbetsnämnden har tillräckligt med pengar för\r\nvårens verksamhet. Det har också verifierats i\r\nannat sammanhang. Det vore intressant med ett\r\nbesked från Mona Sahlin om huruvida det längre\r\nfram i år kommer att finnas tillräckligt med pengar\r\nför att på alla fronter bekämpa arbetslösheten.</pre><pre>Fru talman! Vi har från länet fört fram en rad olika\r\nförslag av strategisk betydelse för utvecklingen av\r\narbetsmarknaden och sysselsättningen i\r\nVästmanland. Våra krav innebär bl.a. satsningar på\r\nhögskolan Eskilstuna/Västerås, som har stor\r\nbetydelse för Mälardalen. Vi anser också att man\r\npå allvar bör överväga statlig utlokalisering. Det\r\nfinns en motion från den socialdemokratiska\r\ngruppen om att man skall överväga att till Västerås\r\nlokalisera de nya verk som skall efterträda SIND.</pre><pre>De här förslagen handlar också mycket om\r\nkommunikationer, exempelvis om Mälarbanan.\r\nDet projektet tillhör dem som återfinns i\r\nregeringens tilläggsproposition. Bergslagspendeln,\r\nvars utbyggnad startade för några år sedan, är av\r\nstor strategisk betydelse för sysselsättningen och\r\nför möjligheterna att fortsätta att leva och bo i\r\nBergslagen.</pre><pre>En annan fråga, som kanske är av mer akut\r\nkaraktär, gäller framkomligheten i Södertälje kanal\r\noch den motorvägsbro som för snart ett år sedan\r\nrasade ner. Placeringen är för närvarande alltför låg\r\nför att man skall kunna känna trygghet för\r\nsysselsättningen i de industrier vid Mälaren som är\r\nberoende av bra sjötransporter.</pre><pre>Mälarbanan är som sagt det stora projektet. Det är\r\nen viktig kommunikationsled mellan Örebro,\r\nVästerås och Stockholm, som skulle möjliggöra\r\npendling till utbildning på ett helt annat sätt än vad\r\nsom nu är möjligt i vårt län. Denna utbyggnad\r\nskulle ge sysselsättning när man bygger ut. Den\r\nskulle också ge sysselsättning i de företag som\r\ntillverkar lok och vagnar, bl.a. i Surahammar och\r\nVästerås. Detta är alltså av stor strategisk\r\nbetydelse. Jag undrar om statsrådet är beredd att\r\nmedverka till att dessa olika projekt genomförs.</pre><pre>Anf. 3 BIRGER ANDERSSON (c):</pre><pre>Fru talman! Jag tog i november här i kammaren\r\nupp sysselsättningssituationen i\r\nHallstahammarregionen med\r\narbetsmarknadsministern. I svaret sade\r\narbetsmarknadsministern: ''Den ekonomiska\r\nutvecklingen leder nu till att arbetsmarknaden\r\nförsämras, vilket inger oro. Jag är medveten om de\r\nvarsel som föreligger i Hallstahammars kommun\r\noch att dessa kan medföra svårigheter under\r\nvåren.''</pre><pre>Jag tror att arbetsmarknadsministern vid det\r\ntillfället var medveten om de varsel som förelåg i\r\nHallstahammars kommun. Men av svaret framgick\r\nockså att arbetsmarknadsministern inte tyckte att\r\nvare sig Hallstahammars kommun eller länet i\r\növrigt hade ett utsatt läge. Tyvärr gjorde jag en\r\nriktig bedömning vid det tillfället. Situationen i\r\nlänet är betydligt allvarligare i dag än vad\r\narbetsmarknadsministern trodde vid vår diskussion\r\ni november. Det är därför värdefullt att denna\r\ninterpellation har ställts, så att vi på nytt får tillfälle\r\natt göra arbetsmarknadsministern uppmärksam på\r\nden allvarliga situationen i länet.</pre><pre>I förhållande till vår folkmängd är Västmanlands\r\nlän ett av de län som drabbats allra hårdast av\r\nvarsel. I dagens svar använde ministern samma\r\nuttryck som jag citerade från svaret i november.\r\nDen enda skillnaden är att Hallstahammars\r\nkommun har bytts ut mot Västmanlands län och att\r\nvåren har bytts ut mot sommaren. Nu måste\r\nministern byta standardformulering. Det är helt\r\nomöjligt för ministern att känna till alla de varsel\r\nsom läggs ute i länen. Varslen duggar alltför tätt.\r\nJag skulle kunna räkna upp en mängd varsel från\r\nVästmanlands län, men jag nöjer mig med att\r\nnämna ett enda. Jag tror att även Göran\r\nMagnusson nämnde det. När vi öppnade\r\nVestmanlands Läns Tidning i lördags såg vi alla att\r\nett av de större företagen i länet, ett företag i\r\nFagersta, skulle införa fyradagarsvecka under sex\r\nmånader. Dessutom varslades 60 personer. Det\r\nkom givetvis som en mycket tråkig nyhet för oss\r\nalla.</pre><pre>Jag har förståelse för att arbetsmarknadsministerns\r\nsvar måste vara allmänt hållet. Jag har sett att det\r\när formulerat på det sättet. Det sammanhänger\r\nmed ett mycket snabbt försämrat\r\nsysselsättningsläge i stora delar av landet, inte\r\nenbart i Västmanlands län. Jag har också förståelse\r\nför att ministern har hamnat i ett besvärligt läge\r\nmed snabbt stigande arbetslöshet. Det är först och\r\nfrämst finansministern och industriministern som\r\nborde stå till svars för brister i den ekonomiska\r\npolitiken samt i närings- och regionalpolitiken.\r\nMen det blir arbetsmarknadsministern som måste\r\nförsöka reda ut den här besvärliga situationen.</pre><pre>Eftersom arbetsmarknadsministerns svar är\r\nallmänt hållet och jag inte kan begära att\r\narbetsmarknadsministern skall känna till alla\r\ndetaljer från det enskilda länet, vill jag ställa ett par\r\nmera allmänna frågor till\r\narbetsmarknadsministern: Vilka insatser, utöver de\r\nsom finns föreslagna i\r\narbetsmarknadsdepartementets bilaga 12 till\r\nbudgetpropositionen, räknar\r\narbetsmarknadsministern med att behöva göra\r\nunder nästa budgetår?</pre><pre>Föregående talare var också inne på den allvarliga\r\nsituationen för ungdomarna. Jag har fått fram\r\nstatistik som visar att i januari 1991 var 7,3 % av\r\nungdomarna i åldern 16--19 år arbetslösa. I åldern\r\n20--24 år var 4,3 % arbetslösa. Det lär komma ny\r\nstatistik i slutet av den här månaden. Det är möjligt\r\natt arbetsmarknadsministern kan ge oss de aktuella\r\nsiffrorna.</pre><pre>Det är många ungdomar som slutar skolan nu i juni\r\noch många värnpliktiga som blir klara med sin\r\nvärnplikt under de närmaste månaderna.\r\nSommarjobben har ofta kort varaktighet. Väldigt\r\nmånga kommer att få stora svårigheter att få fast\r\njobb. Jag vill därför fråga\r\narbetsmarknadsministern: Hur hög tror\r\narbetsmarknadsministern att arbetslösheten\r\nkommer att bli i höst för ungdomar i åldern 16--19\r\når och i åldern 20--24 år?</pre><pre>Anf. 4 KARIN FALKMER (m):</pre><pre>Fru talman! Medan arbetslöshetssiffrorna stiger i\r\nhela landet är Västmanland mer utsatt än de flesta\r\nandra län. Utvecklingen av arbetsmarknadsläget i\r\nVästmanland inger stor oro som delas av många,\r\nuppenbarligen även av arbetsmarknadsministern.</pre><pre>Enligt länsarbetsnämndens prognos från början av\r\nmars skulle 6 500 västmanlänningar vara arbetslösa\r\nefter sommaren. Det är 4 % av den arbetsföra\r\nbefolkningen. Sedan den prognosen gjordes har\r\nvarslen duggat tätt.</pre><pre>Göran Magnusson har i detalj beskrivit det stigande\r\nantalet varsel i de västmanländska företagen. Den\r\nkris som vi nu står inför är till stor del betingad av\r\nen misslyckad socialdemokratisk ''tredje vägens\r\npolitik''.</pre><pre>Arbetsmarknadsministern pekar själv i\r\ninterpellationssvaret på den växande\r\narbetslöshetens samband med en snabbare\r\nkostnadsutveckling i Sverige än i våra\r\nkonkurrentländer. Mycket riktigt konstaterar\r\nMona Sahlin att, för att värna om sysselsättningen\r\noch välfärden, måste vi skapa en lägre\r\ninflationstakt och en ökad ekonomisk tillväxt.</pre><pre>Det är just detta, som Mona Sahlin själv pekar på,\r\nsom regeringen inte har klarat av. Under en\r\nrekordlång högkonjunktur har socialdemokraterna\r\nkonsekvent struntat i oppositionens och ekonomers\r\nvarningar för effekterna av högskattepolitiken.\r\nMan har envist gått på i ullstrumporna och låtit\r\nskattetrycket gå i höjden till rekordhöga 57 %.\r\nInflations- och kostnadsökningar är en direkt följd\r\nav de höga skatterna. I takt med att kostnadsläget\r\nhöjts, har tillväxten i ekonomin försvagats.</pre><pre>Högkonjunkturen, devalveringen och ett\r\nförmånligt oljepris har skymt sikten och dolt\r\nobalansen i ekonomin. Under tiden har regeringen\r\nkört den svenska skutan på grund och försatt vårt\r\nland i en hemmagjord kris, som blir extra kännbar\r\nnär konjunkturen nu vänder nedåt.</pre><pre>Förre finansministern Kjell-Olof Feldt såg vart det\r\nbarkade hän. Först varnade han för det\r\narbetslöshetens stålbad som vi nu simmar omkring\r\ni. Sedan gjorde han som forna skeppsråttor, han\r\nlämnade det sjunkande skeppet.</pre><pre>Ökad arbetslöshet är tecken på att svenska varor\r\nblivit för dyra. Det finns ett klart samband mellan\r\nskattetryck, kostnadsläge och stigande\r\narbetslöshet. När de västmanländska företagens\r\nprodukter inte kan säljas i den tuffa internationella\r\nkonkurrensen, måste företagen minska eller\r\nupphöra med produktionen, och då mister de\r\nanställda sina arbeten. I det läge som sverige\r\nbefinner sig i är det viktigare än någonsin att\r\nkomma till rätta med strukturfelen i vår ekonomi.\r\nDet är bråttom. Det här kommer att ta tid. S.k.\r\nheliga kor måste slaktas. Men detta är nödvändigt.</pre><pre>Viktigast just nu är att företagen får minskade\r\nkostnader genom lägre arbetsgivaravgifter och\r\nlägre moms. Mona Sahlin borde, för att själv få\r\nmindre att göra, påverka sina regeringskolleger i\r\ndenna riktning.</pre><pre>I den nu akuta situationen med en stigande\r\narbetslöshet kommer det att ställas mycket stora\r\nkrav på en arbetsmarknadspolitik som medverkar\r\ntill den omstrukturering av näringsliv och offentlig\r\nsektor som hade behövts under hela 1980-talet.</pre><pre>Det går inte att få bort arbetslösheten eller att\r\nskapa nya jobb genom konstlade åtgärder. Men i ett\r\nläge där arbetslösheten stiger kommer\r\narbetsmarknadspolitiken att spela en viktig roll.\r\nArbetsmarknadsutbildning är den effektivaste\r\nmetoden när det gäller att bekämpa arbetslösheten.\r\nArbetsmarknadsutbildningen i sig kommer inte att\r\nge fler arbetstillfällen. Men den kan för den\r\nenskilde innebära en större kompetens och bättre\r\nmöjligheter att få ett nytt arbete.</pre><pre>Arbetsmarknadsministern och jag förefaller ha i\r\nstort sett samma syn på\r\narbetsmarknadsutbildningens värde i detta\r\nsammanhang. För ungdomar, och det är ju ofta de\r\nsom kommer i kläm i en sådan här situation, är det\r\nallmänna skolsystemets villkor av synnerligen stor\r\nvikt. Det förslag till ny gymnasieskolereform som\r\nnu är aktuellt är direkt förödande för ungdomarnas\r\nframtid, för deras chanser på arbetsmarknaden.</pre><pre>Det är några åtgärder på arbetsmarknadsministerns\r\nområde som jag här vill nämna och som borde\r\nvidtas.</pre><pre>Först och främst gäller det att se till att\r\narbetsförmedlingen blir effektiv. I dag finns det ett\r\nganska utbrett missnöje beträffande\r\narbetsförmedlingens service på många orter. Det\r\nbehövs alternativ även på detta område. Den i dag\r\nmonopoliserade verksamheten skulle må\r\nsynnerligen väl av att bli utsatt för konkurrens.\r\nFristående arbetsförmedlingar kan många gånger\r\npå ett enklare och effektivare sätt hjälpa den\r\narbetssökande.</pre><pre>Arbetsmarknadsministern måste, liksom jag, vara\r\nangelägen om att en arbetssökande i möjligaste\r\nmån kan erbjudas ett nytt arbete. Är\r\narbetsmarknadsministern, för att öka\r\nmöjligheterna för de arbetssökande att få jobb,\r\nberedd att medverka till att monopolet på\r\narbetsförmedlingsområdet avskaffas genom att ta\r\ninitiativ till att Sverige säger upp ILO-\r\nkonventionen nr 96?</pre><pre>När det gäller arbetslöshetsförsäkringen finns det i\r\ndag orättvisor som vi måste komma till rätta med.</pre><pre>Till skillnad från de flesta andra länder har Sverige\r\ni dag i många fall ett dåligt socialt skydd att erbjuda\r\ndem som blir arbetslösa. Detta kommer att drabba\r\nmånga västmanlänningar. När arbetslösheten ökar\r\nborde det vara en självklarhet att alla, inte bara en\r\ndel, garanteras det skyddsnät som en\r\narbetslöshetsförsäkring innebär. Är\r\narbetsmarknadsministern beredd att skapa rättvisa\r\noch att införa en allmän obligatorisk\r\narbetslöshetsförsäkring?</pre><pre>Anf. 5 Arbetsmarknadsminister MONA\r\nSAHLIN (s):</pre><pre>Fru talman! Ibland känner jag, både i egenskap av\r\narbetsmarknadsminister och i egenskap av\r\nsocialdemokrat, att det måste vara någon sans -- det\r\nmåste vara vett och måtta -- också i en\r\narbetsmarknadspolitisk debatt. Jag tycker att det är\r\noerhört viktigt såväl för Sveriges vidkommande\r\nsom för möjligheterna att klara sysselsättningen att\r\nvi inte bara funderar över utan också verkligen har\r\nklart för oss vad det är för typ av problem som\r\nSverige och den svenska arbetsmarknaden står\r\ninför. Vi måste beakta lågkonjunkturen ute i\r\nvärlden. Samtidigt måste vi se de kostnadsproblem\r\nsom finns i vårt land och de strukturproblem som\r\nen stor del av den svenska arbetsmarknaden -- inte\r\nminst gäller det bilindustrin, och då särskilt i\r\nVästmanland -- nu står inför.</pre><pre>För att på ett trovärdigt sätt kunna angripa och\r\nklara sysselsättningen måste man stå på båda\r\nbenen. Det går inte att bara säga att\r\nkostnadsproblemet är stort. Man måste också våga\r\nagera. Om Karin Falkmer och andra här i riksdagen\r\ninte bara hade talat om dessa saker utan också, för\r\ndrygt ett år sedan, hade tagit chansen och agerat\r\nhär i riksdagen, kunde läget redan i dag ha varit ett\r\nannat. Någon måtta för det alltså vara, även om\r\nman tycker att den tredje vägens politik, mycket\r\nslarvigt uttryckt, är orsaken till att hela världens\r\nbilindustri i dag går dåligt. Jag har nog inte trott att\r\nvårt inflytande även över GM och andra\r\nbilindustrier med problem var så stort att också det\r\nskulle bli den socialdemokratiska regeringens\r\nproblem.</pre><pre>Birger Andersson frågar varför jag använder\r\nsamma formulering den här gången. Han tycker att\r\ndet är dags att byta ut min formulering från i\r\nvintras. Jag vill då framhålla att vi, bortsett från om\r\ndet är samma formulering eller inte, har agerat\r\nsedan i vintras. Jag tror att det var i november som\r\nBirger Andersson och jag diskuterade\r\nförhållandena i Hallstahammar. Sedan dess har jag,\r\nsom framgår av mitt svar till Göran Magnusson,\r\ngivit AMS sådana möjligheter att\r\narbetsmarknadsutbildningen nu är utökad.\r\nNärmare 500 personer i Västmanland har sedan\r\ndess fått del av denna utbildning. Bortsett från\r\nformuleringar måste man alltså veta vad man vill\r\noch även agera.</pre><pre>Jag har sagt att vi följer utvecklingen mycket noga.\r\nDessutom kommer vi att agera -- precis som vi\r\ngjorde i november -- också nu i vår.\r\nFörutsättningarna för att kunna erbjuda en aktiv\r\narbetsmarknadspolitik i stället för en passiv sådan\r\nblir således bättre redan till hösten. Besked i dessa\r\nfrågor kommer regeringen att ge så snart som\r\nmöjligt.</pre><pre>Frågan om just ungdomarnas situation har tagits\r\nupp här. Göran Magnusson frågar om regeringen är\r\nberedd att mindre byråkratiskt, jag tror att han\r\nuttryckte sig så, medverka till att ungdomarna får\r\nhjälp. Men frågan om ungdomsarbetslösheten är en\r\nav de frågor som just nu är föremål för en speciell\r\növersyn.</pre><pre>Jag har påpekat för parterna, och det är något som\r\njag skulle behöva hjälp med också från ledamöter\r\nhär i kammaren, att vi när det gäller det instrument\r\nsom inskolningsplatserna skulle ha kunnat vara, om\r\ndet fanns avtal för hela arbetsmarknaden,\r\ntillsammans behöver agera för att få de parter som\r\ninte har tecknat de här avtalen att göra det. Vi\r\nbehöver också hjälp ute i länen för att förmå\r\nföretagen att inse att ungdomarna på 90-talet är en\r\nbristvara och att det är nödvändigt att man tänker\r\nlångsiktigt, att man satsar på de ungdomar som\r\nfinns inom regionen och att man är beredd att ta\r\nemot ungdomarna.</pre><pre>Regeringen kommer att lägga fram konkreta\r\nförslag om hur man genom\r\narbetsmarknadspolitiska åtgärder skall hjälpa till i\r\ndenna process. Förslagen kommer också att handla\r\nom hur man kan se över en del av de regler som\r\nGöran Magnusson nämnde. Besked härom\r\nkommer att ges. Men det är företagen och länen\r\nsom tillsammans måste se hur arbetsmarknaden\r\nskall breddas. Jag återkommer till dessa saker.\r\nVästmanlands län är ju ett län där\r\narbetsmarknaden är mycket ensidig. Man måste\r\nbåde regionalt och med hjälp av de\r\narbetsmarknadspolitiska stödformer som finns,\r\ninte minst gäller det utbildningen, som det nu\r\nkommer att finnas resurser för, vara uppmärksam\r\npå hur man långsiktigt bygger upp och använder\r\nsina resurser för att bredda sin arbetsmarknad och\r\ndärmed trygga jobben, inte minst för ungdomarna\r\ni Västmanlands län, under de kommande åren.</pre><pre>Det viktiga här -- jag återkommer alltså till dessa\r\nsaker, som Karin Falkmer för övrigt också mycket\r\nuppehöll sig vid -- är inte att konstatera att\r\narbetslösheten nu ökar eller att tala om\r\nrekordnivåer. Man måste ju också ange hur man är\r\nberedd att agera både när det gäller\r\nkostnadsproblemen och när det gäller insatserna\r\nför hösten. Många gånger här i kammaren har\r\nborgerliga företrädare bara sagt att vi skall hålla\r\ntummen för att kostnaderna skall minska. Men det\r\när inte tillräckligt att bara hålla tummen, utan man\r\nmåste också vilja agera. I dag har vi möjlighet att få\r\nigenom Rehnbergavtalet över hela\r\narbetsmarknaden. Det är en viktig förutsättning för\r\natt alla andra arbetsmarknadspolitiska insatser\r\nskall få full effekt. Den möjligheten finns alltså. Jag\r\nhoppas att parterna till fullo tar sitt ansvar under de\r\nkommande dagarna och veckorna.</pre><pre>Karin Falkmer tar också upp frågan om\r\narbetsförmedlingen, som hon vill skall bli effektiv.\r\nJag vill då framhålla att vi har en mycket effektiv\r\noch bra arbetsförmedling. Förra året besökte\r\n900 000 svenskar våra arbetsförmedlingar. Jag är\r\ninte så naiv att jag tror att det blir fler jobb att\r\nförmedla bara för att privata alternativ släpps\r\nfram -- så förrädiskt uttryckte sig faktiskt Karin\r\nFalkmer i sin fråga.</pre><pre>Regeringen har i ett förslag till riksdagen tagit upp\r\nfrågor om vissa förändringar beträffande\r\narbetsförmedlingslagen. Om det finns behov hos\r\nparterna att starta organisationsförmedlingar,\r\nkommer möjligheter till sådant att finnas. Alltså:\r\nFinns sådant behov och framförs sådan kritik som\r\nKarin Falkmer ger uttryck för, är det hos parterna\r\ndet syns. De har då också möjligheter att ta upp\r\nfrågan om organisationsförmedlingar. Men när det\r\ngäller privata förmedlingar med privata\r\nvinstintressen kommer jag icke att ge något konkret\r\nbesked.</pre><pre>Till skillnad från många andra länder, Karin\r\nFalkmer, har vi inte dåligt skydd mot arbetslöshet.\r\nVi har, och kan fortsätta att ha, en låg arbetslöshet\r\noch hög sysselsättning. Där kommer\r\narbetsmarknadspolitiken också i fortsättningen att\r\nhjälpa även Västmanland.</pre><pre></pre><pre>Anf. 6 GÖRAN MAGNUSSON (s):</pre><pre>Fru talman! Jag skall börja med att konstatera att\r\ndet är glädje på länsbänken över att jag har\r\nframställt den här interpellationen och gett tillfälle\r\natt diskutera sysselsättningen i Västmanlands län.\r\nJag tycker också att det är bra att vi får tillfälle att\r\ngöra det. Däremot tycker jag att det är litet trist att\r\nden diskussion som jag syftade till och som skulle få\r\nett konkret och konstruktivt innehåll för invånarna\r\ni Västmanland nu utnyttjas till mera svepande\r\nretorik och angrepp på den socialdemokratiska\r\nregeringspolitiken. Var och en får naturligtvis ta\r\nansvar för vad var och en säger, men jag tycker att\r\ndet vore bättre för oss i Västmanland om vi kunde\r\nmed statsrådet föra en konstruktiv debatt om\r\nkonkreta insatser för att förbättra situationen.</pre><pre>Jag frågade om statsrådet är beredd att överväga en\r\nförbättring av statsbidraget till inskolningsplatser\r\ninom de kommunala beredskapsarbetena, som jag\r\nuttryckte det i frågan. Det som statsrådet själv tar\r\nupp, nämligen svårigheterna att på den privata\r\narbetsmarknaden få inskolningsplatser, gör att\r\ntrycket på kommunerna blir så pass hårt att de får\r\nsvårigheter att klara av detta. Dessutom är det så --\r\nom man nu vill ta till och uttrycka saken så drastiskt\r\nsom länsarbetsnämnden -- att den som har fått\r\nutbildning i plåt och svets i gymnasieskolan och\r\nförbereder sig för att gå in i industriarbete får börja\r\nsom beredskapsarbetare på en basstuga. Det\r\nkanske är en väl drastisk kontrast. Dessutom menar\r\nlänsarbetsnämnden att det blir svårt att få dessa\r\nungdomar tillbaka till den arbetsmarknad som om\r\nkanske bara ett halvår eller ett år kommer att sakna\r\narbetskraft, därför att man nu inte tar till vara\r\nmöjligheterna att skola in ungdomar i\r\nindustriarbetet, något som så väl behövs.</pre><pre>Jag skulle vilja upprepa mitt resonemang om de\r\nstrategiska investeringarna och höra statsrådets\r\ninställning till möjligheterna att genomföra\r\nprojektet Mälarbanan och klara av frågan om\r\nSödertäljebron. Jag skall något extra uppehålla mig\r\nvid just brofrågan, för den har diskuterats nu under\r\nganska lång tid. Där finns litet motstående\r\nintressen. Det handlar om den segelfria höjden --\r\nom bron skall återställas i rörligt skick, så att man\r\nkan ta in ett lika stort tonnage som före brosraset.\r\nBeroende av det större tonnaget är faktiskt direkt\r\nbortåt 500 personer, anställda vid Supra i Köping,\r\nvid Köping Kalk och också vid gipsfabriken i\r\nBålsta. För att klara konkurrenskraftiga frakter är\r\nman direkt beroende av det större båttonnaget.</pre><pre>Anf. 7 BIRGER ANDERSSON (c):</pre><pre>Fru talman! Jag blev förvånad över Mona Sahlins\r\ninledning, där hon sade att våra inlägg inte var\r\nsansade och måttfulla. Jag kan säga att jag har\r\nmedverkat till konstruktiva resonemang i dessa\r\nsammanhang. Jag står för mina formuleringar här.\r\nAtt jag talade om att arbetsmarknadsministern\r\nanvände samma formulering nu som i november\r\nhänger samman med att jag anser att situationen nu\r\nhar blivit så väldigt mycket allvarligare. Det trodde\r\njag att vi var överens om, Mona Sahlin.</pre><pre>När det sedan gäller de olika partiernas möjligheter\r\noch intresse att ta ansvar vill jag påminna om att vi\r\nfrån centerns sida hela tiden ställt oss bakom\r\nRehnbergkommissionens arbete. Det innebär inte\r\natt vi säger ja till statlig inkomstpolitik, men vi\r\nställer oss alltså helt och fullt bakom\r\nRehnbergkommissionens arbete. Det vill jag\r\nklargöra.</pre><pre>Jag kan dela Mona Sahlins uppfattning att vi har\r\nväldigt många duktiga tjänstemän på våra\r\narbetsförmedlingar och även på\r\nlänsarbetsnämnderna. Jag har under min tidigare\r\nverksamhet -- jag har arbetat primärkommunalt --\r\nhaft ganska nära kontakter med arbetsförmedlingar\r\noch länsarbetsnämnderna. Jag måste säga att jag\r\ntycker att de gör ett mycket fint arbete. Det vill jag\r\ngärna framhålla.</pre><pre>Jag ställde en och annan fråga till statsrådet Sahlin.\r\nJag vill upprepa en av dem, nämligen: Hur hög tror\r\nMona Sahlin att ungdomsarbetslösheten i åldrarna\r\n16--19 år och 20--24 år kommer att bli i höst? Jag\r\nredovisade de tal som arbetsmarknadsstyrelsen har\r\ntagit fram i januari. Har Mona Sahlin aktuellare\r\nsiffror, så ta gärna fram dem.</pre><pre>Sedan vill jag något kommentera det här med\r\nutbildning och kompetenshöjande åtgärder, det\r\nsom står på s. 3 i det skrivna svaret. Jag ställer mig\r\nbakom alla synpunkter där, och jag kan direkt säga\r\natt jag tycker att det givetvis är väldigt mycket\r\nbättre att personer som inte har arbete får\r\nmöjlighet att höja sin kompetens i stället för att\r\nenbart få passivt kontantstöd. Men jag tror inte det\r\nräcker med enbart arbetsmarknadspolitiska\r\nåtgärder, eftersom situtationen är så dyster. Jag tror\r\natt arbetsmarknadsministern måste använda även\r\nandra möjligheter, och jag tänker då på de\r\nsysselsättningsskapande åtgärderna. Det tror jag\r\nblir nödvändigt om man skall kunna upprätthålla\r\nkvaliteten på utbildningen. Man kan inte öka\r\narbetsmarknadsutbildningen hur mycket som helst.</pre><pre>Slutligen vill jag ställa en fråga som gäller ett par\r\nformuleringar på s. 3 i svaret. Där skriver\r\narbetsmarknadsministern så här: ''Bl.a. undersöks\r\nmöjligheterna att ytterligare utöka utbildningen i\r\nföretag.'' Sedan följer en mening där jag ville ha en\r\nkomplettering från arbetsmarknadsministern:\r\n''Men även denna utbildning måste i så fall\r\nanvändas strategiskt.'' Jag vill gärna att statsrådet\r\nutvecklar detta.</pre><pre>Anf. 8 KARIN FALKMER (m):</pre><pre>Fru talman! Jag är något mindre förvånad än\r\nBirger Andersson över Mona Sahlins första replik.\r\nDet är alltid arbetsamt att ta kritik när man har\r\nmisslyckats.</pre><pre>När jag läste interpellationssvaret trodde jag mig\r\nfaktiskt hos arbetsmarknadsministern finna en sund\r\ninsikt om orsak och verkan när det gäller den fråga\r\nsom vi nu debatterar, för arbetsmarknadsministern\r\nhar själv skrivit att försämringen av\r\narbetsmarknadsläget till stor del är en följd av en\r\növerhettad arbetsmarknad och en snabbare\r\nkostnadsutveckling i Sverige än i våra\r\nkonkurrentländer. Det är just där problemet ligger.\r\nAtt våra företag i en tuff internationell konkurrens\r\ninte kan sälja sina varor beror ju på att vi till följd\r\nav den ekonomiska politik som ni socialdemokrater\r\nhar bedrivit har fått ett kostnadsläge som gör att\r\nvarorna är för dyra. Det första regeringen borde\r\ngöra är att se till att konkurrenskraften hos de\r\nsvenska företagen blir bättre. Om detta har vi\r\nmoderater motionerat i våra ekonomiska motioner\r\ninte bara under detta år, utan jag tror att\r\narbetsmarknadsministern kan gå långt tillbaka i\r\ntiden och se att vi har fört samma konsekventa\r\npolitik år efter år.</pre><pre>När det gäller arbetslöshetsförsäkringen har\r\nnärmare en tredjedel av de arbetssökande i dag inte\r\nnågon rätt till ersättning. En del har bara rätt till\r\nkontant arbetsmarknadsstöd. En socialförsäkring\r\nsom praktiskt taget helt finansieras med allmänna\r\nmedel borde väl komma alla till del.</pre><pre>När det gäller de specifika insatserna för att lyfta\r\nupp Västmanlands län är det nog inte så stora\r\nskiljaktigheter mellan mina bröder och systrar på\r\nVästmanlandsbänken. Kravet att Södertäljebron\r\nskall få en höjd av 42 m har moderata\r\nsamlingspartiet drivit bl.a. genom frågor i\r\nriksdagen. Mälarbanan är naturligtvis en absolut\r\nförutsättning för att skapa bättre förutsättningar för\r\nlänet i konkurrenshänseende. Det grundläggande i\r\nden debatt som vi nu för är att vi får bättre\r\nkonkurrenskraft i de svenska företagen, och det får\r\nvi genom lägre skatter och ett sänkt kostnadsläge.</pre><pre>Anf. 9 Arbetsmarknadsminister MONA\r\nSAHLIN (s):</pre><pre>Fru talman! Det är bra om Karin Falkmer är\r\nmindre förvånad över mitt inlägg, eftersom det till\r\nstor del var till henne och hennes parti som jag\r\nriktade det. Det handlar inte om huruvida jag har\r\nsvårt att ta kritik eller om huruvida jag känner mig\r\nmisslyckad. Arbetsmarknadspolitik och kamp mot\r\narbetslöshet bedriver jag inte för att jag skall få det\r\nlättare eller för att partiet skall ha det lättare, utan\r\nvad arbetsmarknadspolitiken och kampen mot\r\narbetslösheten handlar om är ansvaret för landet\r\noch för de människor som annars blir drabbade.</pre><pre>Jag vill också vända mig till Birger Andersson och\r\nsäga att jag tycker att han var måttfull. Jag är\r\nmycket medveten om och tacksam för det stöd som\r\nhan och hans parti har uttalat också här i riksdagen\r\nför Rehnbergs arbete och för vikten av att få ett\r\nstabiliseringsavtal. Jag noterar också skillnaderna\r\nnär Karin Falkmer, Birger Andersson och Göran\r\nMagnusson uttalar sig om arbetslösheten. Det\r\nhandlar ju inte bara om att i ett interpellationssvar\r\nge uttryck för en sund insikt. En sådan kan vi nog\r\nalla ha. Det handlar om att inte bara nöja sig med\r\ninsikten om hur viktigt det är med kostnadsläget,\r\ninflationen och ett stabiliseringsavtal, utan också\r\nom att agera. Det är väl det som är skillnaden\r\nmellan Karin Falkmer och oss andra i denna debatt.</pre><pre>När det gäller ungdomarna vill jag säga att jag\r\nunder de närmaste veckorna skall diskutera med\r\nparterna såväl ungdomarnas situation och\r\ninskolningsplatserna som det aviserade förslaget\r\nom satsning på utbildning av redan anställda i\r\nföretagen och på vilket vis det kan erbjuda platser\r\ni företagen åt arbetslösa. Det är en oerhört viktigt\r\nfortsättning på den inriktning av\r\narbetsmarknadspolitiken som vi nu har och som jag\r\ntacksamt accepterar att många här uttalar sitt stöd\r\nför.</pre><pre>När det gäller arbetslösheten bland ungdomarna\r\nkan vi inte i dag säga hur hög den kommer att bli till\r\nhösten. Till stor del handlar det om hur vi använder\r\nvåren när det gäller insatserna -- omfattningen,\r\nparternas ansvar och insikt, inskolningsplatserna,\r\nutbildningen i företagen, besked tidigt och snabbt\r\noch sättet att arbeta ute i länen. Det är det arbetet\r\nsom vi nu har i full gång och som jag hoppas skall\r\nge resultat. Det är inget tvivel om att många av de\r\nungdomar som i dag är arbetslösa inte skall vara\r\ndet. Många av de yngsta ungdomarna skall finnas i\r\nsysselsättning eller i utbildning, och vi måste gå\r\nigenom hur vi kan hjälpas åt för att få dem att\r\nkomma bort från den passivitet som många av dem\r\ni dag sitter fast i.</pre><pre>Med anledning av Birger Anderssons fråga om vad\r\njag menar med att också detta skall användas\r\nstrategiskt vill jag säga att det gäller just det\r\nresonemang som jag försökte föra i\r\ninterpellationssvaret -- vi måste utnyttja alla de\r\nresurser och möjligheter som finns på t.ex.\r\nutbildningsområdet för att långsiktigt bredda\r\narbetsmarknaden i de olika regionerna, inte minst i\r\nVästmanland. Det var detta som jag avsåg med\r\nordet ''strategiskt''. Det handlar också här om de\r\nföretag och de branscher med goda framtidsutsikter\r\ni Västmanland som jag har gått igenom och som\r\nkommer att utöka sin verksamhet. Det gäller att se\r\nhur en breddning av arbetsmarknaden kan passa in\r\noch hur man använder dessa\r\nutbildningsmöjligheter för att ytterligare snabba på\r\nden omställning som kommer att krävas för att\r\nungdomarna både i Västmanland och i andra delar\r\nav landet lättare och fortare skall få den erfarenhet\r\nav arbetsmarknaden som de behöver.</pre><pre>Jag hoppas att Göran Magnusson respekterar att\r\njag i dag inte närmare kan gå in på frågor om broar\r\no.d., eftersom de inte hör till mitt område i\r\nregeringen och eftersom det inte var detta som\r\ninterpellationen handlade om. Jag är mycket väl\r\nmedveten om att många olika investeringar och\r\ntidpunkterna för dessa spelar en stor roll i det\r\nsamlade arbetet för att klara sysselsättningen i vårt\r\nland.</pre><pre>Anf. 10 KARIN FALKMER (m):</pre><pre>Fru talman! De grundproblem som vi diskuterar i\r\ndag har föranletts av den ekonomiska politik som\r\nhar förts. Därför skulle kanske lämpligen den nu i\r\nkammaren närvarande finansministern ha tagit den\r\ndebatten. Arbetsmarknadsministern får ju i viss\r\nmån agera städgumma när den ekonomiska\r\npolitiken misslyckas. Vi har den bland OECD-\r\nländerna allra lägsta tillväxten, och det är ju den\r\noch kostnadsläget som är problemen.</pre><pre>Men det finns en sak som hör till\r\narbetsmarknadsministerns bord och som skulle\r\nkunna göra situationen bättre på arbetsmarknaden.\r\nDet är ju i de mindre företagen som framtidens\r\njobb finns. Det finns åtskilligt som borde göras för\r\natt förbättra de allmänna villkoren för\r\nsmåföretagen, och på arbetsmarknadsministerns\r\nområde är det förändringar inom det arbetsrättsliga\r\nområdet som borde genomföras. Där finns många\r\nhinder för småföretagare när det gäller att anställa\r\npersonal och att utveckla sina företag.</pre><pre>I andra sammanhang talar socialdemokraterna ofta\r\nom vikten av avreglering. Lagar och regler är i dag\r\nanpassade efter storföretagens förhållanden. Jag\r\nfrågar därför arbetsmarknadsministern om hon är\r\nberedd att påskynda en avreglering inom detta\r\nområde, så att hindren för tillkomsten av nya jobb\r\ni småföretag försvinner.</pre><pre>När det gäller arbetsförmedlingarna anser jag inte\r\natt antalet besök inom dessa, 900 000, är något som\r\nhelst mått på effektivitet. Det som det är fråga om\r\när ju huruvida de arbetssökande får några jobb eller\r\ninte. Konkurrens ökar alltid effektiviteten, även på\r\ndetta område, och därför är det viktigt att andra\r\nalternativ än arbetsförmedlingar i monnopolform\r\nkommer till stånd.</pre><pre>Anf. 11 GÖRAN MAGNUSSON (s):</pre><pre>Fru talman! Jag har stor respekt för att Mona\r\nSahlin vill begränsa sitt inlägg till det\r\nverksamhetsområde som hon har i regeringen.\r\nAnledningen till att jag tog upp frågorna om\r\nMälarbanan, högskolesatsningar och\r\nSödertäljebron är att vi från Västmanland\r\nbetraktar de satsningarna som ett inslag i\r\narbetslinjen. Insatser här skulle långsiktigt ge\r\nmöjligheter att upprätthålla och expandera\r\nsysselsättningen. Men jag skall inte pressa\r\nstatsrådet ytterligare på något besked i den frågan.\r\nJag är medveten om hurdan arbetsfördelningen är.</pre><pre>Jag vill understryka att den kompetenshöjande\r\nutbildningen är mycket viktigt och att man kan nå\r\nmycket långt på det området. Jag skulle vilja skicka\r\nden uppmaningen till statsrådet från denna debatt\r\natt man undersöker också i vilken utsträckning\r\nhögskolan i Eskilstuna och Västerås kan delta i\r\ndenna kompetenshöjande utbildning, så att man får\r\nmöjlighet att lägga ut utbildning inom högskolans\r\ngeografiska verksamhetsområde och på det sättet\r\nstödja företagsamhet och sysselsättning på den ena\r\neller andra orten.</pre><pre>Jag har velat koncentrera debatten till denna typ av\r\nkonkreta diskussioner om sysselsättningen i länet.\r\nEftersom jag har haft en och annan debatt med\r\nkamrater från länet i andra sammanhang, kan jag\r\ninte undgå att konstatera att Karin Falkmer har\r\nbara två tre lösningar på de olika\r\nsamhällsproblemen. Det spelar egentligen inte så\r\nstor roll vad det är man diskuterar. Lösningarna är\r\nsänkta skatter, privatisering och i varje fall till helt\r\nnyligen en blixtsnabb anslutning till EG. Det\r\nsistnämnda har vi inte hört något om i dag. Men de\r\nandra lösningarna känner jag igen från tidigare\r\ndebatter. Jag tror inte att sysselsättningen i\r\nVästmanland klaras med hjälp av den typen av\r\nsvepande argument och resonemang. Det handlar\r\nmera om att målmedvetet och konkret arbeta för\r\natt förbättra situationen.</pre><pre>Jag vill också tillåta mig att säga att Karin Falkmer\r\ngör en stor affär av att det står i\r\ninterpellationssvaret att problemen beror på att\r\nkostnadsutvecklingen i Sverige har varit snabbare\r\nän i omvärlden. Det är faktiskt det som har hävdats\r\nom inte i flera år så under mer än ett år från\r\nsocialdemokratins och regeringens sida. Jag kan\r\ninte påminna mig om att vare sig Karin Falkmer\r\neller andra förträdare från moderata\r\nsamlingspartiet här i kammaren har varit särskilt\r\nivriga att stödja de förslag från regeringens sida som\r\nhar framkommit för att balansera\r\nkostnadsutvecklingen och få ner inflationen. Det är\r\nmöjligt att det blir annorlunda i fortsättningen.\r\nMen hittills har det var klent med stöd från\r\nmoderaternas sida.</pre><pre>Anf. 12 BIRGER ANDERSSON (c):</pre><pre>Fru talman! Jag vill något kommentera Mona\r\nSahlins synpunkter på ungdomsarbetslösheten. Nu\r\nfick jag inte höra hur Mona Sahlin för egen del\r\ntrodde att arbetslösheten skulle förändras, men jag\r\nkan ge Mona Sahlin en uppgift från\r\narbetsmarknadsstyrelsen. Man säger där att vid\r\nutgången av år 1991 är prognosen 9 % för den yngre\r\nåldersgruppen 16--19 år och 6 % för den äldre\r\nåldersgruppen 20--24 år. Jag tycker att det är\r\nmycket allvarliga siffror, och därför borde Mona\r\nSahlin ta dem till sig och försöka se till att vi inte\r\nråkar ut för de höga siffrorna. Jag hade väntat mig\r\natt mer konkret få höra arbetsmarknadsministerns\r\negen uppfattning i frågan.</pre><pre>Göran Magnusson säger att vi ledamöter från länet\r\nväckt motioner. För att inte\r\narbetsmarknadsministern skall tro att vi från\r\noppositionens sida inte är flitiga i det avseendet, vill\r\njag säga att vi skriver många motioner. De är i\r\nmånga avseenden gemensamma, men av någon\r\nanledning kan vi inte underteckna dem\r\ntillsammans. Jag uttalar mig inte om varför det kan\r\nvara så.</pre><pre>Jag vill peka på tre saker som jag tycker är mycket\r\nviktiga för länets utveckling. Det gäller de\r\ninfrastrukturella satsningarna, Mälarbanan och ett\r\nbättre vägnät. Vidare har vi den högre utbildningen\r\ni högskolan Eskilstuna/Västerås. Det är den enda\r\ntvålänshögskolan i landet. Södermanland och\r\nVästmanland skall betjänas av denna högskola. Jag\r\nhar en känsla av att man när man har fördelat\r\nanslagen inte har uppmärksammat detta från\r\nmyndigheternas sida. Även utbildningsministern är\r\nhär, så det är bäst att tala om detta så att det\r\nkommer fram till den som är huvudansvarig i\r\nsammanhanget.</pre><pre>När det gäller statlig och administrativ verksamhet\r\när Västmanland det bortglömda länet. Jag tycker\r\natt även om länet ligger ganska nära Stockholm,\r\nfinns det anledning för regeringen att\r\nuppmärksamma detta. Vårt län har blivit fråntaget\r\nen mängd aktiviteter, men vi har inte fått något i\r\nlokaliseringshänseende. Nu finns det möjligheter,\r\nom det blir en välvillig behandling från regeringens\r\nsida. Göran Magnusson nämnde att SIND och ett\r\npar andra verk skall slås ihop. Det vore lämpligt att\r\nförlägga det nya verket till Västerås.</pre><pre>En annan sak som håller på att ses över är\r\nvägverkets regionindelning, bl.a. beträffande östra\r\nregionen. I ett förslag från regeringens sida har\r\nStockholmsområdet nämnts. Eftersom det ingår\r\nflera län i östra regionen, vore Västerås den\r\nlämpligaste lokaliseringsplatsen. Jag är helt\r\növertygad om det. Jag är inte subjektiv, utan jag\r\nförsöker vara objektiv i min bedömning. Man\r\nbehöver inte enbart åka från Västerås till\r\nStockholm, utan det går att åka även i den andra\r\nriktningen. Jag ber att arbetsmarknadsministern tar\r\nmed sig dessa synpunkter och framför dem till de\r\nberörda statsråden i regeringen.</pre><pre>Förste vice talmannen anmälde att Karin Falkmer\r\nanhållit att till protokollet få antecknat att hon inte\r\nägde rätt till ytterligare inlägg.</pre><pre>Överläggningen var härmed avslutad.</pre><pre>4 § Svar på interpellation 1990/91:158 om\r\nsocionomutbildningen</pre><pre>Anf. 13 Utbildningsminister BENGT\r\nGÖRANSSON (s):</pre><pre>Fru talman! Stina Eliasson har frågat mig vilka\r\nåtgärder regeringen ämnar vidta för att ge\r\nsocionomer utbildning i budgetrådgivning och\r\nekonomistyrning.</pre><pre>Jag delar Stina Eliassons syn att budget- och\r\nskuldrådgivningen är ett betydelsefullt hjälpmedel\r\nför socialtjänsten, som bl.a. ger möjligheter att\r\nminska socialbidragskostnaderna, och det är därför\r\nnaturligt att detta beaktas inom högskolans\r\nutbildning och forskning.</pre><pre>Enligt gällande beslutsordning är det inte\r\nregeringen som skall inrätta ämnen inom den\r\ngrundläggande högskoleutbildningen eller som\r\nskall föreskriva det närmare innehållet i\r\nutbildningslinjerna. För vissa utbildningslinjer,\r\nbl.a. sociala linen, utfärdar universitets- och\r\nhögskoleämbetet en central utbildningsplan. En ny\r\nsådan har nyligen fastställts för den sociala linjen.</pre><pre>Utbildningen på den sociala linjen skall, utifrån en\r\nhelhetssyn på sociala behov och möjligheter, ge de\r\nblivande socionomerna de teoretiska och praktiska\r\nkunskaper samt den praktiska förmåga som krävs\r\nför socialt arbete på individ-, grupp- och\r\nsamhällsnivå. Som ett mål för utbildningen anges\r\natt den skall ge insikter i enskilda personers och\r\nbefolkningsgruppers olika levnadsvillkor och hos\r\nden studerande utveckla förmågan att analysera\r\noch förstå sociala processer och problem samt\r\nsärskilt ge redskap att identifiera och strukturera\r\nbehov av åtgärder och lösningar på olika nivåer.</pre><pre>Vidare skall utbildningen ge de studerande\r\nkunskaper om bl.a. samhällets ekonomiska och\r\nsociala struktur, formella organisation och\r\nstyrmedel samt lagstiftningens,\r\nsamhällsplaneringens och de socialpolitiska\r\nåtgärdernas utformning, mål och effekter.</pre><pre>Den senaste centrala utbildningsplanen för den\r\nsociala linjen med föreskrifter av ämbetet\r\nfastställdes den 29 november 1990. Där anges\r\nunder målen för utbildningen särskilt att den skall\r\nge kunskaper om under vilka förhållanden sociala\r\nproblem uppstår samt möjligheterna till åtgärder\r\nkring dessa. Som ett av de områden kunskaperna\r\nskall omfatta anges särskilt ''inkomster, utgifter och\r\nproblem i den privata ekonomin''.</pre><pre>Jag har fullt förtroende för att\r\nutbildningsmyndigheterna inom ramen för den\r\ncentrala utbildningsplanen och sin verksamhet kan\r\nge de blivande socionomerna en adekvat\r\nutbildning.</pre><pre>Anf. 14 STINA ELIASSON (c):</pre><pre>Fru talman! Jag tackar statsrådet för svaret på min\r\ninterpellation.</pre><pre>Jag är väl medveten om att det är UHÄ som\r\nutfärdar de centrala utbildningsplanerna. Det\r\ninnebär ju inte att regeringen är utan ansvar för att\r\nubildningen verkligen är adekvat. Att ha kontroll\r\növer sin ekonomi är i hög grad även en social fråga.\r\nEn trasslig ekonomi ger upphov till stora sociala\r\nkonsekvenser i form av oro och stress och även\r\noförutsedda kostnader. Att lära sig hushålla på rätt\r\nsätt med sina resurser, inte minst ekonomiska, ger\r\nstora vinster. Det finns exempel på hur socialt och\r\npsykiskt nedgångna människor tillfrisknat, när de\r\nväl fått ordning på sin trassliga ekonomi. För\r\nkommunerna innebär det också stora vinster. När\r\nhushållen får budgetrådgivning minskar behovet av\r\nsocialbidrag. Socialbidrag är en hjälp för stunden,\r\nmedan den ekonomiska rådgivningen är en hjälp\r\nför livet.</pre><pre>Budgetrådgivning har visat sig vara en bra och\r\neffektiv form av hjälp som har sin givna plats inom\r\nsåväl socialtjänsten som konsumentverksamheten.\r\nStöd för detta finns både i socialtjänstlagen och i\r\nmålen för konsumentpolitiken. Socialarbetarna\r\nmåste därför ges en ordentlig utbildning i metoder\r\natt ge budget- och skuldrådgivning.</pre><pre>Den nya utbildningsplanen från november 1990,\r\nsom statsrådet nämnde i sitt svar, måste nu ges ett\r\nkonkret och väl avvägt innehåll där man främst\r\ninriktar sig på att praktiskt använda det nya\r\nläromedlet. Läroboken heter ''Bryt den onda\r\ncirkeln -- om ekonomisk rådgivning i socialt arbete''\r\noch är ett resultat av det gemensamma arbetet inom\r\nkonsumentverkets projekt om just\r\nbudgetrådgivning. I den läroboken, som för övrigt\r\när en antologi av åtta författare, finns läraren vid\r\nStockholms socialhögskola sociologen Bo Enroth.</pre><pre>Vad jag har erfarit genom kontakter med ett par\r\nsocialhögskolor i landet är att man från det hållet\r\nredan från början var emot att lägga in\r\nmetodundervisning om budgetrådgivning i\r\ngrundutbildningen. Man poängterade att\r\ngrundutbildningen handlar om människors\r\nlevnadsvillkor i stort och bl.a. om olika\r\növergripande konflikter.</pre><pre>I övrigt finns i statsrådets svar en uppräkning av de\r\nmål som gäller för socialhögskolornas\r\nsocionomutbildning. Där har man också varit emot\r\ndet som särskilt anges som nytt i den aktuella\r\nutbildningsplanen, nämligen det som statsrådet i\r\nsitt svar särskilt har markerat: ''Inkomster, utgifter\r\noch problem i den privata ekonomin.''</pre><pre>Jag har också, liksom statsrådet, fullt förtroende\r\nför att utbildningsmyndigheterna kan ge de\r\nblivande socionomerna en adekvat utbildning. Men\r\njag oroas av de signaler jag fått vid samtal med\r\nskolornas representanter, där det klart framgår att\r\nman ställer sig något främmande till att, som man\r\nsäger, ge detaljundervisning i dessa frågor. Kan det\r\nvara så att man har tolkat den här meningen i\r\nutbildningsplanen annorlunda än vad författarna av\r\nutbildningsplanen har avsett?</pre><pre>Enligt min mening krävs förutom att ämnet nu\r\ninförs i grundutbildningen också en uppföljning och\r\nen skyndsam planering för att stå till tjänst med\r\nvidareutbildning för redan yrkesverksamma\r\nsocionomer. De har efterfrågat en sådan\r\nutbildning, och behovet är stort av att få lära sig\r\nmetoder för ekonomisk rådgivning. Delar\r\nstatsrådet min uppfattning i frågan om behovet av\r\nvidareutbildning?</pre><pre>Det kan också vara värdefullt att komplettera\r\nrådgivningen med en terapeutisk behandling när de\r\nekonomiska problemen är en del av mer svårlösta\r\nproblem av psykiskt och social art.</pre><pre>Det är naturligtvis av största vikt att man ute i\r\nkommunerna samarbetar över olika gränser, t.ex.\r\nsocialtjänst och konsumentvägledare, vilket redan\r\nsker i många kommuner. Det vore önskvärt att fler\r\nupptäckte att alla inblandade parter tjänar på ett\r\npositivt samarbete.</pre><pre>Fru talman! Det handlar ytterst om att ge kunskap\r\nom att rätt hushålla med sina resurser, ekonomiska\r\nsåväl som andra.</pre><pre>Anf. 15 Utbildningsminister BENGT\r\nGÖRANSSON (s):</pre><pre>Fru talman! Låt mig mycket kort konstatera att\r\nStina Eliasson och jag uppenbarligen är helt\r\növerens om värdet av den utbildning om vilken vi\r\nhar diskuterat.</pre><pre>Skillnaden tycks vara den att Stina Eliasson med en\r\nviss centralistisk ambition hoppas att man på\r\nUniversitets- och högskoleämbetet, påpiskade av\r\nett statsråd, skall föreskriva in i minsta detalj vad\r\ndet skall undervisas om. Jag har förutsatt i min\r\ntilltro till både kompetens och vilja hos dem som\r\nverkar inom vårt högskoleväsen att de skall vara\r\nkapabla att både ta del av det som sägs i en allmän\r\ndebatt, mer precist i en debatt i riksdagen eller i\r\nutbildningsplaner. Sedan kan de tillsammans med\r\nde studerande genomföra en undervisning som är\r\nadekvat och gör att de som kommer ut för att\r\ntjänstgöra inom socialtjänsten är väl skickade för\r\nsina uppgifter.</pre><pre></pre><pre>Anf. 16 STINA ELIASSON (c):</pre><pre>Fru talman! Jag har faktiskt i det anförande jag\r\nnyss höll poängterat att jag också har förtroende för\r\nde myndigheter som har hand om detta. Det är inte\r\nalls fråga om någon centralistisk inställning\r\npåpiskad av ett statsråd!</pre><pre>Vad jag däremot tycker är viktigt är att vi också\r\nhär i riksdagen tar upp och poängterar hur viktig\r\nutbildningen är. Eftersom det är ett alldeles nytt\r\nområde, nyligen infört i grundutbildningen, är det\r\nväl viktigt och intressant också för\r\nutbildningsministern att följa dessa frågor.</pre><pre>Det är särskilt de samtal jag har haft med\r\nansvariga på några socialhögskolor som har gjort\r\natt jag blivit litet ängslig för hur man hanterar dessa\r\nväldigt viktiga frågor. Jag har också i mina samtal\r\nfått veta att man tycker att dessa frågor mera\r\nkommer in på konsumentvägledningens område\r\noch att kommunerna skall sköta dem.</pre><pre>I det utmärkta läromedel som man har tagit fram\r\ni konsumentverkets projekt där också\r\nsocialarbetare har varit med och framfört\r\nsynpunkter, påpekas bl.a. att den rådgivning som\r\nförekommer på banker och hos\r\nkonsumentvägledningen oftast inte har någon\r\nberedskap för att möta de allvarliga psykiska och\r\nsociala problem som kan vara kopplade till en\r\nekonomisk krissituation. Det som dessutom\r\nutmärker situationen inom socialtjänsten är att\r\nmänniskor tar kontakt i ett sent skede då\r\nproblemen hunnit bli svåra och akuta. Därför är det\r\ninte någon bra lösning att remittera sökande\r\nhushåll till bank eller konsumentvägledning.</pre><pre>Jag tycker att det är en framgång att UHÄ har\r\nskrivit in detta i utbildningsplanen för\r\ngrundutbildningen. Jag hoppas att statsrådet\r\nliksom jag kommer att följa dessa frågor med\r\nintresse och se vad som händer ute på\r\nsocialhögskolorna.</pre><pre>Anf. 17 Utbildningsminister BENGT\r\nGÖRANSSON (s):</pre><pre>Fru talman! När det gäller Stina Eliassons\r\nbedömning av behovet och värdet av denn\r\nautbildning har vi helt och hållet samma\r\nuppfattning.</pre><pre>Jag delar emellertid inte hennes oro att de som\r\nverkar inom utbildningsväsendet inte skulle kunna\r\nfullfölja sina uppgifter. I det stycket har jag alltid\r\nhaft för vana att förutsätta att de som skall utföra\r\nyrkesuppgiften både är beredda att göra och klarar\r\nav det.</pre><pre>Om jag åker taxi brukar jag aldrig känna någon oro\r\nför att taxichauffören skall köra mig någonstans dit\r\njag inte har beställt eller att han inte skall veta vart\r\nhan skall köra. Jag lutar mig lugnt tillbaka,\r\navvaktar och ingriper inte förrän i det ögonblick jag\r\nupptäcker att han kör vilse. Jag tycker att det kan\r\nvara en ganska god metod att använda för att\r\nhantera denna fråga också, att inte uppträda som\r\nen orolig taxikund som är så orolig att\r\ntaxichauffören kör i diket till följd av alla de\r\npåpekanden som kommer från baksätet.</pre><pre>Anf. 18 STINA ELIASSON (c):</pre><pre>Fru talman! Inte tror jag att någon kör i diket för\r\natt jag är orolig för att det skall bli besvärligt på\r\nsocialhögskolorna i fråga om denna del av\r\ngrundutbildningen. Jag ingriper inte heller, men jag\r\nkan inte tänka mig annat än att ministern precis\r\nsom jag är intresserad av dessa frågor. Det är\r\nintressant och viktigt att följa resultatet och se vad\r\nsom händer med det väldigt viktiga tillägg som är\r\nnytt.</pre><pre>Jag tror precis som statsrådet att man på\r\nsocialhögskolorna kommer att fullfölja arbetet,\r\nmen eftersom det är så nytt och det finns så många\r\ntveksamheter, tycker jag inte att det är fel att ta upp\r\nfrågan och intressera sig för den.</pre><pre>Jag får önska socialhögskolorna lycka till!</pre><pre>Överläggningen var härmed avslutad.</pre><pre>5 § Svar på interpellation 1990/91:151 om\r\nNorrtälje polisdistrikt</pre><pre>Anf. 19 Civilminister BENGT K Å\r\nJOHANSSON (s):</pre><pre>Fru talman! Alf Wennerfors har frågat mig på\r\nvilket sätt jag vill medverka till att polisen i\r\nNorrtälje får ökade resurser både generellt och\r\nunder sommaren 1991.</pre><pre>Först vill jag nämna att det är regeringen som, inom\r\nde av riksdagen givna ekonomiska ramarna,\r\nbestämmer antalet polistjänster i landet och hur\r\ndessa skall vara fördelade på polisdistrikten. När\r\ndet gäller polismyndigheten i Norrtälje har\r\nregeringen beslutat att där skall finnas 70\r\npolistjänster.</pre><pre>Man kan naturligtivs fråga sig om fördelningen av\r\npolistjänster i stort i landet är riktig. Vid den\r\nsenaste översynen av polispersonalens fördelning\r\nmellan polismyndigheterna, som genomfördes av\r\nrikspolisstyrelsen år 1986 på uppdrag av\r\nregeringen, utgick man från ett statistiskt material,\r\ndär man främst tittade på polistjänsternas\r\nfördelning samt befolkningsunderlag och\r\nbrottsvolym inom resp. polisdistrikt. Detta\r\nmaterial analyserades och bedömdes sedan mot\r\nandra faktorer av betydelse.</pre><pre>För Norrtäljes del visade utredningen att antalet\r\npolistjänster borde minskas med fyra, dvs. från 70\r\npolistjänster till 66. Den reduktionen av antalet\r\npolistjänster i Norrtälje kom dock aldrig till stånd.</pre><pre>Den av rikspolisstyrelsen senast sammanställda\r\ninformationen avseende polismyndigheternas\r\narbetsbelastning ger inte heller stöd för någon\r\nomfördelning av polispersonal till\r\npolismyndigheten i Norrtälje.</pre><pre>Inom länet är länsstyrelsen högsta polismyndighet\r\noch har ansvar för polisverksamheten där.\r\nLänsstyrelsen kan ingripa i olika hänseenden i\r\npolismyndigheternas verksamhet. Bl.a. har\r\nlänsstyrelsen möjlighet att omfördela polistjänster\r\nmellan länets polismyndigheter i syfte att tillgodose\r\nbehovet av en jämn arbetsbelastning mellan\r\npolismyndigheterna. När det gäller Stockholms län\r\när det dock osäkert om man kan åstadkomma\r\nnågon förbättring i arbetsläget genom en sådan\r\nomfördelning av tjänster. Detta beror på antalet\r\nvakanta tjänster i länet. Även om utvecklingen\r\nhåller på att vända, är läget fortfarande\r\nbekymmersamt, framför allt vid polismyndigheten i\r\nStockholm. För Norrtäljepolisens del är situationen\r\nväsentligt bättre. Där fanns i januari bara en vakant\r\npolistjänst.</pre><pre>Som Alf Wennerfors framhållit visar\r\npolismyndigheternas arbetsbelastning tydliga\r\nsäsongsvariationer. För många polisdistrikt är\r\narbets- och personalläget svårast under sommaren.\r\nDetta gäller bl.a. för distrikt som omfattar\r\nkommuner med många sommargäster. Dit hör\r\nNorrtälje.</pre><pre>Detta är en årligen återkommande problematik\r\nsom länsstyrelsen har att hantera i sin egenskap av\r\nlänets högsta polisorgan. Länsstyrelsen kan bl.a.\r\nbesluta om polisförstärkning från ett distrikt till ett\r\nannat, antingen inom länet eller till ett annat län. I\r\npraktiken sker diskussionerna om sådana\r\npolisförstärkningar oftast direkt mellan de\r\nregionala polischeferna.</pre><pre>När det gäller situationen i Norrtälje försöker\r\nlänsstyrelsen i Stockholms län att i möjligaste mån\r\nbeakta de förstärkningsbehov som uppkommer i\r\nNorrtälje polisdistrikt under sommartid. Under\r\nsommaren 1990 var emellertid personalsituationen\r\nvid länets polismyndigheter sådan, att någon\r\nförstärkning till bl.a. Norrtälje polisdistrikt inte var\r\nmöjlig.</pre><pre>Även andra vägar måste användas för att förbättra\r\narbetssituationen ute i polisdistrikten. I\r\npropositionen om förnyelse inom polisen (prop.\r\n1989/90:155), som regeringen förelade riksdagen i\r\nvåras, togs en del av de här problemen upp. Vid\r\nriksdagsbehandlingen rådde det stor enighet om de\r\nåtgärder som regeringen vidtagit eller planerar.</pre><pre>Jag vill här nämna några av åtgärderna.</pre><pre>--  Antagligen till polishögskolan har utökats till en\r\nnivå som medför att vi framöver uppnår balans\r\nmellan antalet utbildade poliser och antalet\r\npolistjänster</pre><pre>--  Regeringen har medgett polisväsendet att ta i\r\nanspråk lönemedel för vakanta polistjänster för att\r\nanvändas till att anställa administrativ personal som\r\navlastar poliserna arbetsuppgifter som inte kräver\r\npolisutbildning</pre><pre>--  Polismyndigheterna har sedan den 1 juli 1990 i\r\nprincip rätt att helt bestämma över sin organisation.\r\nDärmed har också förutsättningarna ökat för att\r\nanvända personalresurserna på ett flexibelt och\r\neffektivt sätt.</pre><pre>--  Regeringen driver på utvecklingen mot ett ökat\r\nsamarbete både mellan polismyndigheterna i länet\r\noch över länsgränserna. Bl.a. har regeringen gett\r\nett antal länsstyrelser i uppdrag att bedriva en\r\nförsöksverksamhet med samverkan i fråga om\r\nfunktionen som vakthavande befäl. Ändringar har\r\nockså nyligen införts i polislagen, som innebär att\r\nlänsstyrelsernas beslutsbefogenheter ytterligare\r\nökat för att ge möjlighet till olika typer av\r\nsamverkan.</pre><pre>--  Nyligen har inom civildepartementet igångsatts\r\nen översyn av organisationsstrukturen inom polisen\r\nför att ge polisen en organisation som bättre\r\nfrämjar samverkan och effektivitet och som gör att\r\nresurserna kan föras över från administration till\r\noperativ verksamhet.</pre><pre>--  Av betydelse för att öka polisens effektivitet är\r\nockså det intensiva rationaliseringsarbete inom\r\npolisväsendet som pågår inom ramen för 1989/90\r\nårs avtalsuppgörelse.</pre><pre>Med detta svar har jag gett en beskrivning av olika\r\ntyper av åtgärder som regeringen vidtagit för att\r\nunderlätta polisarbetet och främja rekryteringen\r\ngenerellt inom landet och inte minst inom\r\nStockholms län. Regeringen bör inte i dessa\r\nhänseenden särskilt föreskriva vad som skall gälla\r\nför polismyndigheten i Norrtälje.</pre><pre>Anf. 20 ALF WENNERFORS (m):</pre><pre>Fru talman! Jag vill, som moderat politiker, att\r\nmänniskorna skall ha så stor frihet och valfrihet\r\nsom möjligt. Men med ökad frihet följer ökat\r\nansvar. Vi måste ta ansvar för de människor som\r\nbehöver stöd och vård, men vi måste också, utöver\r\nfrihet och valfrihet, se till att människorna lever i\r\ntrygghet. Vi måste garantera medborgarna\r\nrättstrygghet, ett skydd mot ökande brottslighet,\r\nmot inbrott, misshandel, rån och våld. Vi måste\r\nminska trafikförseelserna för att minska\r\ntrafikolyckorna.</pre><pre>Välfärdssamhället behöver en fungerande polis och\r\npoliskår. Så är det inte till vardags, trots\r\nregeringens skönskrivningar och trots allt positivt\r\nman kan läsa både på och mellan raderna i\r\nstatsrådets svar på min interpellation. Varje dag\r\nbegås brott. Varje dag drabbas oskyldiga\r\nmedmänniskor, som sköter sitt arbete, betalar sina\r\nskatter och över huvud taget lever ett hederligt liv.</pre><pre>Varje gång en människa drabbas undrar hon eller\r\nhan, anhöriga, goda vänner och alla övriga som får\r\nvetskap om överfallet: Var är polisen? Hur kan det\r\nha blivit så här?</pre><pre>När jag flyttade från Storstockholmsområdet till\r\nNorrtälje och Roslagen flyttade jag från många\r\nstorstadsproblem -- trodde jag. Visst är luften\r\nbättre och tystnaden rogivande, men vi har samma\r\nproblem som man har i Storstockholm när det\r\ngäller trafik och trafikolyckor. Antalet\r\ntrafikolyckor är större i Norrtälje än i Stockholm,\r\nbl.a. på grund av de urusla vägarna i Roslagen och\r\npå grund av den ringa polisövervakningen.\r\nNorrtälje polisdistrikt har för små resurser.</pre><pre>Jag vill dock tacka statsrådet för ett fylligt och\r\nkonstruktivt svar, som i några avseenden innehåller\r\nståndpunkter som inger förhoppningar.</pre><pre>Det avgörande är tydligen att statsrådet och hans\r\ndepartement och alla övriga instanser som försöker\r\nmedverka till en riktig fördelning av polistjänster\r\nhar fått felaktig uppfattning. Varken ni eller\r\nlänsstyrelsen tar tillräcklig hänsyn till att\r\npolisdistriktet geografiskt sett är mycket mycket\r\nstort, med långa vägar för utryckningar. Det tar\r\nlång tid att komma från den ena delen av distrikten\r\ntill den andra.</pre><pre>Inte heller tar ni tillräcklig hänsyn till att det, utöver\r\nde fastboende på ca 44 000 människor, tillkommer\r\nmellan 140 000 och 160 000 sommarboende. Men\r\ndet gäller inte bara detta, utan poängen är att man\r\nmåste ta hänsyn till att de sommarboende alltmer\r\nblir såväl höst- och vinter- som vårboende. Allt fler\r\nåker ut till sina ställen.</pre><pre>De 70 polismannatjänsterna räcker inte till. Man\r\ngjorde i rikspolisstyrelsens utredning, som\r\nstatsrådet refererar till, en riktigt rejäl\r\nfelbedömning. Roslagen kräver att det görs en\r\nförnyad utredning. Jag undrar: Vill statsrådet\r\nmedverka till detta?</pre><pre>Vi vill inte på nytt uppleva en sommar som den\r\n1990; det är ju under somrarna som problemen är\r\nriktigt stora. Tyvärr ser det mörkt ut inför den\r\nkommande sommaren. Såvitt jag har läst svaret på\r\nmin interpellation rätt inger det inte några stora\r\nförhoppningar.</pre><pre>Polisbristen är stor, och det var den också förra\r\nsommaren. Länsstyrelsen kunde icke göra\r\nomfördelningar så att Norrtälje polisdistrikt fick\r\nnågra ytterligare tjänster. I det avseendet är svaret\r\ndess värre klart negativt.</pre><pre>Visst hjälper det om några tjänster omfördelas,\r\nmen problemet är ju att med en sådan\r\nomfördelning tillkommer extra kostnader, och\r\npolisdistriktet har inte möjlighet att betala för\r\nsådana. En sommar kan det kanske vara frågan om\r\natt omfördela tre tjänster. Detta innebär extra\r\nkostnader på 60 000 kr. Det har inte ett sådant\r\ndistrikt i sin budget.</pre><pre>Till sist vill jag fråga herr statsråd vad statsrådet kan\r\ngöra för att vi skall slippa återuppleva sommaren\r\n1990. Varifrån skall polisdistriktet ta pengar till de\r\nextra kostnaderna när tjänster skall omfördelas\r\ninom länet?</pre><pre>Anf. 21 Civilminister BENGT K Å\r\nJOHANSSON (s):</pre><pre>Fru talman! Jag tackar för de uppskattande orden.\r\nJag försökte ge ett tydligt svar om hur\r\nbeslutsprocessen går till, och vad jag anser vara\r\nregeringens och riksdagens uppgift när det gäller\r\nstyrning och vad jag menar vara länsmyndighetens\r\noch polismyndigheternas egna uppgifter när det\r\ngäller hur man skall hantera situationen.</pre><pre>Jag har bidragit till att lägga en grund för att\r\nsituationen skall kunna underlättas. Utbildningen\r\nav polisaspiranter ligger nu nämligen på en avsevärt\r\nhögre nivå. Det märks redan nu. Vi har nu mera\r\npersonal i Stockholms län, även om det fortfarande\r\när det län som är mest utsatt när det gäller vakanser.</pre><pre>Vi har vidare avsatt medel för att anställa\r\nadministrativ personal. Det underlättar att man\r\nkan få personal som fullgör de uppgifter som\r\npolismyndigheten har, även om det inte gäller fullt\r\nutbildad polispersonal. Det betyder också att\r\nmöjligheten att stötta Norrtälje med poliser under\r\nsommaren underlättas.</pre><pre>Jag vill emellertid inte ställa i utsikt att man mot\r\nbakgrund av personalsituationen i länet i helhet kan\r\nställa personal till förfogande från andra\r\npolisdistrikt i Stockholms län till Norrtälje\r\npolisdistrikt.</pre><pre>Har man vakanser inom polisstaben innebär det att\r\nmedel frigörs som man kan ta i anspråk. I övrigt är\r\ndet en sak som man får klara inom ramen för det\r\nekonomiska utrymme som man har till förfogande.</pre><pre>Jag vill även kommentera några saker som Alf\r\nWennerfors tog upp, där jag anser att vi är helt\r\nense. En mycket viktig del av välfärden är en\r\npolismyndighet som fungerar och en polistjänst\r\nsom fungerar. Det är en av de viktigaste\r\ntrygghetsfaktorerna. Jag har på olika sätt försökt\r\nmedverka till att vi skall förbättra den situation som\r\nhar varit. Jag har inte försökt skönmåla situationen.\r\nDet begås alldeles för många brott. Det finns\r\nvakanser inom polismannakåren, som vi försöker\r\nfylla. För få brott förs fram till åtal. Vi kämpar\r\nständigt med detta.</pre><pre>Avslutningsvis skulle jag vilja kommentera\r\nNorrtälje polisdistrikt i ett större perspektiv. Alf\r\nWennerfors säger att polisdistriktet i Norrtälje är\r\nstort. Jag har ganska nyligen besökt Kiruna\r\npolisdistrikt, som är landets största. Jag har varit i\r\nGällivare polisdistrikt, som är mycket utsträckt,\r\noch jag har även varit i Härjedalens polisdistrikt,\r\nsom är mycket stort. Det finns många polisdistrikt\r\nsom är ganska stora och där man har stora avstånd.\r\nI vissa av dessa distrikt har man i princip samma\r\nproblem som i Norrtälje. Det gäller dock inte\r\nsommargäster utan vintergäster. Detta kan vi inte\r\nlösa genom en generell fördelning av personal. Det\r\nmåste lösas genom insatser mellan länen och inom\r\nlänen. Jag tror dock att den situation som vi nu har\r\nändock är något bättre än vad den har varit. Om det\r\nsedan leder till att länsstyrelsen som har den\r\nuppgiften kan omfördela polispersonal så att man\r\nbättre klarar sommaren i Norrtälje, tycker jag inte\r\natt jag skall stå här i kammaren och säga. Det är\r\nlänsstyrelsens uppgift att göra det i samråd med\r\nlänspolischefen.</pre><pre>Anf. 22 ALF WENNERFORS (m):</pre><pre>Fru talman! Jag uppskattar mycket att jag har fått\r\nen del instämmanden när det gäller den principiella\r\nsyn som jag tycker att man bör ha på skyddet och\r\nrättstryggheten för människorna. Jag upplever\r\nockså att -- och jag hoppas att jag har rätt i det --\r\nstatsrådet är beslutsam när det gäller den\r\nlångsiktiga utvecklingen och vill medverka till\r\navsevärda förbättringar.</pre><pre>Jag är emellertid ledsen över att framställningen\r\nkanske ändå är för ljus när det gäller\r\npolisutbildningen. Endast 600 aspiranter tas in.\r\nRegeringen har själv skrivit i propositionen att med\r\ndetta antal polisaspiranter blir det inget överskott\r\nförrän år 1996, 1997. Vi vet inte så mycket om det.\r\nDet kan bli värre, men det kan också bli bättre. Vi\r\nfår hoppas att det blir bättre. Vi moderater anser\r\ndock att antalet polisaspiranter borde vara 800, för\r\natt man skall kunna vara riktigt säker på att snabbt\r\nkunna uppnå en situation där det inte uppstår\r\nalltför stora vakanser.</pre><pre>Långsiktigt hoppas jag att statsrådet har rätt i de\r\nkonstruktiva synpunkter som har framförts i\r\ninterpellationssvaret. Jag är dock mycket ängslig\r\ninför sommaren. Vi vill inte än en gång uppleva en\r\nsådan sommar som år 1990. Roslagsborna betalar\r\nhöga skatter som alla andra. Vi tycker att de också\r\nbör ha det skydd och den rättstrygghet som alla\r\nandra människor kräver. Jag kan dock skönja något\r\nsom inger hopp, även om statsrådet inte kan stå här\r\noch lova att vi skall få ytterligare tjänster.</pre><pre>En fråga, som statsrådet inte svarade på, kvarstår.\r\nFrågan gäller de extra kostnader som varje\r\nomfördelning av en polismannatjänst medför. Om\r\ndet rör sig om tre tjänster medför det för Norrtälje\r\npolisdistrikt, och andra polisdistrikt, en extra\r\nkostnad för en sommar på 60 000 kr. Vad skall\r\npolisdistriktet ta sig till när dessa pengar inte finns i\r\nbudgeten? Vad skall man ta sig till när man inte\r\nlängre kan omfördela inom sin egen budget? Har\r\nstatsrådet ett bra råd till ett sådant polisdistrikt?</pre><pre>Anf. 23 Civilminister BENGT K Å\r\nJOHANSSON (s):</pre><pre>Fru talman! Först vill jag något kommentera det\r\nantal personer som vi har beslutat ta in på\r\naspirantutbildning. Under tre år -- om vi räknar in\r\n1991 och 1992 -- kommer vi sammanlagt att ta in\r\n2 000 aspiranter. Det är mer än vi har gjort tidigare.\r\nMin uppfattning är att med det intaget bör vi\r\navsevärt tidigare än 1996 eller 1997 kunna nå upp\r\ntill balans när det gäller polismannatjänster och\r\nbesätta de vakanta tjänsterna. I och med den\r\nrådande lönesättningen för poliser har polisyrket\r\nåterigen blivit attraktivt. Det har alltid varit ett\r\nintressant yrke, men många av de poliser som har\r\nvarit tjänstlediga för att pröva ett annat jobb vänder\r\nnu tillbaka. Vi kan således räkna med färre\r\navgångar och snabbare fylla upp vakanserna.</pre><pre>Jag vill påpeka för Alf Wennerfors -- i händelse av\r\natt det har tagits upp i den moderata motionen,\r\nvilket jag inte tror -- att om man ytterligare skulle\r\nöka aspirantintaget, står vi inför en ytterligare\r\nutbyggnadsfas när det gäller polishögskolan. Vi har\r\nlagt ner en hel del pengar på att bygga ut den. Om vi\r\nskulle fortsätta med ytterligare 800 polisaspiranter,\r\nkommer vi att behöva ytterligare\r\nutbildningsplatser. Vi måste då investera ganska\r\nmycket pengar, vilket vi inte har haft råd med.</pre><pre>Det finns inget generellt svar på frågan om de extra\r\nkostnaderna. Om man lånar från ett annat distrikt\r\nbör man normalt betala för det. Det är dock inte\r\nalltid så sker i samband med kommenderingar. Jag\r\nhar diskuterat denna fråga ganska utförligt både på\r\npoliskongressen och med polischeferna på deras\r\nsammankomster. Ett sätt är att utveckla\r\nmöjligheterna att samverka mellan polisdistrikt så\r\natt man t.ex. kan ha bevakning över natten mellan\r\npolisdistrikten. Man kan över huvud taget\r\nsamverka när det gäller att stötta upp varandra.\r\nDärigenom kan man spara personal, minska\r\növertidskostnader och liknande.</pre><pre>Jag skall göra allt vad jag kan för att medverka till\r\natt vi skall förbättra situationen ytterligare, men jag\r\ntycker att vi faktiskt är på god väg när det gäller att\r\nse till att polissituationen i Sverige förbättras och att\r\npolismännen har rimliga möjligheter att klara ett\r\nganska svårt jobb.</pre><pre></pre><pre>Anf. 24 ALF WENNERFORS (m):</pre><pre>Herr talman! Avslutningsvis vill jag framföra två\r\nförhoppningar. Den ena är att statsrådet skall\r\nlyckas, dvs. att vi skall klara av den här bristen\r\nframför allt i sommare. Den andra förhoppningen\r\när att jag skall slippa ställa någon ytterligare fråga\r\ntill statsrådet i det här ämnet.</pre><pre>Överläggningen var härmed avslutad.</pre><pre>\r\n6 § Svar på interpellation 1990/91:156 om\r\növerförandet av nya uppgifter på kommunerna och\r\ndet kommunala skattestoppet</pre><pre>Anf. 25 Finansminister ALLAN LARSSON\r\n(s):</pre><pre>Fru talman! Åke Wictorsson har frågat mig</pre><pre>1. om regeringen är beredd att uttala att i\r\nnuvarande läge med kommunalt skattestopp inga\r\nnya uppgifter skall åläggas kommunerna av staten\r\nom inte staten samtidigt tillför kommunerna nya\r\nresurser för detta, och</pre><pre>2. om regeringen därutöver är beredd att verka för\r\natt när så sker de ekonomiska relationerna\r\nklarläggs i överenskommelser mellan staten och\r\nkommunförbunden.</pre><pre>Det samhällsekonomiska utrymmet för en\r\nkommunal volymtillväxt är ytterst begränsat. Det\r\ninnebär att kommuner och landsting tvingas\r\nanvända sina befintliga resurser mer effektivt för\r\natt de skall kunna möta medborgarnas krav på god\r\nvård och service. Mot bl.a. den bakgrunden har\r\nregeringen i årets budgetproposition (prop.\r\n1990/91:100, bil. 9) anfört att statsmakternas stöd\r\nför att bidra till att kommuner och landsting kan\r\ngenomföra förändringar i verksamheten bör\r\nvägledas av följande principer:</pre><pre>-- Kommuner och landsting åläggs inte nya\r\nuppgifter utan att de samtidigt ges möjlighet att\r\nfinansiera eventuella nya åtaganden med andra\r\nmedel än höjda skatter.</pre><pre>-- Ansvarsfördelningen mellan staten och\r\nkommunerna resp. landstingen klargörs. Staten\r\nformulerar övergripande mål och decentraliserar\r\nansvaret för verkställigheten ytterligare.</pre><pre>-- Statliga riktlinjer som inte är nödvändiga för att\r\ntrygga grundläggande samhällsintressen i fråga om\r\nbl.a. likvärdig service för medborgarna tas bort.</pre><pre>-- Statsbidragen ges en mer generell utformning.</pre><pre>-- En övergång till ökad målstyrning av kommunal\r\nverksamhet bör ske samtidigt som större krav\r\nkommer att ställas på uppföljning av resultaten.</pre><pre>-- Åtgärder som syftar till att öka produktivitet och\r\neffektivitet i den kommunala sektorn skall\r\neftersträvas.</pre><pre>Dessa principer är vägledande för regeringen när\r\nförslag till förändringar som påverkar kommuner\r\noch landsting utarbetas.</pre><pre>Åke Wictorsson har frågat mig om regeringen är\r\nberedd att uttala att i nuvarande läge med\r\nkommunalt skattestopp inga nya uppgifter skall\r\nåläggas kommunerna av staten om inte staten\r\nsamtidigt tillför kommunerna nya resurser för\r\ndetta. Mitt svar är att regeringen redan har gjort ett\r\nuttalande om att kommuner och landsting inte skall\r\nåläggas nya uppgifter utan att de samtidigt ges\r\nmöjlighet att finansiera eventuella nya åtaganden\r\nmed andra medel än höjda skatter.</pre><pre>Det betyder att eventuella nya uppgifter inte med\r\nnödvändighet förutsätter att nya ekonomiska\r\nresurser skall tillföras den kommunala sektorn. De\r\nkan också genomföras om kommunerna samtidigt\r\nges vidgade möjligheter att effektivisera sin\r\nverksamhet. Förändringarna inom skolan och\r\näldreomsorgen är exempel på förslag där\r\nmerkostnaderna för kommunernas nya åligganden\r\nfinansieras dels med ytterligare statsbidrag, dels\r\ngenom effektivisering som kan genomföras efter\r\navreglering och ändringar i ansvarsfördelningen.</pre><pre>Kommunernas ekonomiska situation, i\r\nkombination med det kommunala skattestoppet,\r\nkräver att de kommunalekonomiska effekterna av\r\nstatsmakternas förslag till beslut är väl\r\npenetrerade. Detta görs bäst i samarbete med den\r\nsakkunskap som finns hos de kommunala\r\nföreträdarna. De ekonomiska effekterna av\r\nförändringar som regeringen föreslår och som\r\npåverkar den kommunala sektorn, brukar därför i\r\nallmänhet utredas i samarbete med Svenska\r\nkommunförbundet och Landstingsförbundet. Hur\r\nfinansieringen sedan skall ske är en annan fråga.\r\nSom jag tidigare har nämnt kan den ske på olika\r\nsätt.</pre><pre>Förslag som får ekonomiska effekter för\r\nkommuner och landsting brukar därefter tas upp i\r\nolika överläggningar mellan regeringen och\r\nförbunden. Ett exempel på detta är de\r\növerläggningar som behandlar den kommunala\r\nekonomin. Överläggningar av det slaget är\r\nvärdefulla instrument i dialogen mellan den statliga\r\noch kommunala nivån om mål, prioriteringar och\r\nresurser för den kommunala sektorn. De har också\r\nutvecklats efter hand. Jag vill särskilt nämna att\r\nregeringen inrättat en ny beredning för samverkan\r\nmellan stat och kommun. En viktig uppgift för\r\ndenna är att samordna kontakterna mellan\r\nregeringen och kommunförbunden. Exempel på\r\nfrågor som skall övervägas av beredningen är\r\nkommunal ekonomi, effektivitet och produktivitet\r\nsamt statens styrning och uppföljning av kommunal\r\nverksamhet.</pre><pre>Anf. 26 ÅKE WICTORSSON (s):</pre><pre>Fru talman! Jag tackar finansministern för svaret\r\npå min interpellation. Tyvärr innehåller svaret inget\r\nutöver vad som var känt när jag skrev\r\ninterpellationen. De principer som i svaret\r\nredovisas för statsmakternas stöd till\r\nförändringsverksamheten i kommuner och\r\nlandsting angavs ju i finansplanen. Systemet för\r\növerläggningar med kommunerna var också\r\netablerat. Trots allt detta har regeringen sedan\r\ndess, som framhölls i interpellationen, lagt fram två\r\nförslag som direkt strider mot allt detta: det om det\r\nsärskilda bostadstillägget till pensionärer, som\r\ninnebär att kommunerna drabbas av\r\nkostnadsökningar i storleksordningen 200 milj. kr.,\r\noch det om bidragen till institutionsvård.</pre><pre>I det senare fallet innebär förslaget att pengar för\r\nanordningsbidrag skall tas ur ett driftbidrag som\r\növerenskommits med kommunförbunden samtidigt\r\nsom detta minskas med 8 %, i ett läge då\r\ndriftkostnaderna ökar till följd av ett ökat\r\nplatsantal. Detta är så mycket mera\r\nanmärkningsvärt som det här föreligger en\r\növerenskommelse med kommunförbunden för\r\ntiden t.o.m. 1992.</pre><pre>Om regeringen ville ha en ändring till stånd borde\r\nnaturligen förhandlingar ha skett med förbunden.\r\nDetta har inte skett. Därmed har ytterligare\r\nkostnader i storleksordningen 200--300 milj.kr.\r\nlagts på kommunerna i ett läge då deras budgetar\r\nredan är fastställda.</pre><pre>Kommunernas nuvarande kärva ekonomiska läge\r\noch de därmed aktualiserade förändringarna\r\nkommer att få direkta återverkningar på\r\nsysselsättningen ute i kommunerna, eftersom en så\r\nstor andel av den kommunala verksamheten\r\nförutsätter personalinsatser. Varje ytterligare,\r\noplanerad, belastning innebär därför en ökning av\r\narbetslösheten.</pre><pre>Jag delar finansministerns i olika sammanhang\r\ngjorda bedömningar att kostnadsutvecklingen i stat\r\noch kommun, socialförsäkringssystemens\r\nutveckling och löneutvecklingen måste hållas inom\r\nden ram som den ekonomiska tillväxten skapar.\r\nInom denna måste också ske ett ökat sparande för\r\natt klara av föreliggande investeringsbehov inom\r\nolika sektorer. Detta nödvändiggör ett intensifierat\r\nförändringsarbete på dessa områden. Jag tror att\r\ndet finns goda förutsättningar att lyckas med detta\r\nmed en bevarad välfärdsutveckling.</pre><pre>Skall vi lyckas förutsätter detta dock att berörda\r\nsamhällsgrupper på ett aktivt sätt medverkar i\r\narbetet samtidigt som vi bevarar de grundläggande\r\nstrukturer i det svenska samhället som varit en\r\nförutsättning för den mycket positiva utveckling\r\nsom det svenska samhället hittills genomgått. På\r\nlönemarknaden ger nu parterna ett exempel på att\r\ndetta är möjligt under frihet och med ansvar inom\r\nramen för Rehnbergkommissionens arbete.</pre><pre>En betydande del i framgången med den svenska\r\nvälfärdsmodellen har varit en sedan lång tid\r\nvälutvecklad kommunal självstyrelse. Det är i den\r\nkommunala verksamheten som närheten finns\r\nmellan människorna -- mellan dem som beslutar\r\noch administrerar och dem som nyttjar och brukar.\r\nDenna självstyrelse, byggd på förutsättningarna av\r\nen egen beskattningsrätt, har gjort de svenska\r\nkommunerna unika i världen. Det har också gett\r\nunika resultat.</pre><pre>Fenom skattestopp, indragning av likviditet och\r\ngymnasie- och äldrereformerna har kommunerna\r\nredan tagelskjortan på -- detta inte minst mot\r\nbakgrund av utsikterna för de närmaste åren, då\r\negentligen ingen konsumtionsökning kan ske i\r\nkommunerna om den samhällsekonomiska\r\nbalansen skall kunna upprätthållas.</pre><pre>Det är min uppfattning att de tiotusentals\r\nförtroendevalda och anställda ute i kommunerna\r\nkommer att klara den uppgiften. Det visar redan nu\r\nden omfattande förändringsverksamhet som\r\nkommit i gång. Men då får vi inte från statens sida\r\nförutom tagelskjortan också utsätta kommunerna\r\nför gisselslag av den typ som nya, ensidigt\r\nbeslutade, kostnadsökningar innebär.</pre><pre>Mot den här bakgrunden och med hänsyn till det\r\ntorftiga svaret vill jag förnya mina frågor, något\r\nomformulerade:</pre><pre>Är finansministern beredd att medverka till att den\r\nbegränsning av ökningstakten i den kommunala\r\nverksamheten som måste ske på grund av\r\nsamhällsekonomin sker med bevarad kommunal\r\nsjälvstyrelse och i samverkan med kommunerna?</pre><pre>Om så är fallet, delar finansministern då min\r\nuppfattning att detta förutsätter att inga nya\r\nuppgifter åläggs kommunerna utan att detta först\r\nförankrats i överenskommelser med kommunerna?</pre><pre>Anf. 27 Finansminister ALLAN LARSSON\r\n(s):</pre><pre>Herr talman! Jag skall inte gå in i en debatt om de\r\nenskilda sakfrågor som här nämnts. Riksdagen\r\nkommer att behandla dem i ett sammanhang, och\r\ndet blir då tillfälle att ytterligare utveckla\r\nargumenten kring dessa frågor.</pre><pre>Min uppfattning är att de förslag som regeringen\r\naktualiserar under detta år som helhet står i\r\növerensstämmelse med principen att inte ålägga\r\nkommuner och landsting nya uppgifter utan att de\r\nsamtidigt ges möjlighet att finansiera nya\r\nåtaganden med andra medel än höjda skatter.</pre><pre>Jag tror att Åke Wictorsson och jag är överens om\r\natt det samhällsekonomiska läget kräver en stram\r\noch ansvarsfull finanspolitik och att detta också\r\nmåste prägla statens relationer till kommunerna.\r\nDet bästa bidraget vi kan ge till den kommunala\r\nekonomin är att få ned inflationen och grepp om\r\nkostnadsutvecklingen. Jag tror att vi är helt överens\r\nockså på den punkten. Jag tycker att vi nu är på god\r\nväg. Vi kan se en betydligt lugnare utveckling under\r\ndet kommande året, och detta kommer också att\r\nbidra till att undanröja en del av de svåra problem\r\nsom kommunerna har brottas med.</pre><pre>När det gäller de frågor som Åke Wictorsson nys\r\nformulerade, har jag svarat på det första. Den\r\nandra frågan handlade om överenskommelser. Jag\r\nvill här understryka vad jag tidigare sagt. Vi arbetar\r\ni nära kontakt med kommun- och\r\nlandstingsförbunden, men regeringen måste\r\nförbehålla sig rätten att fatta beslut, och det är\r\nriksdagen som har den yttersta makten att fatta\r\nbeslut i dessa frågor. Den makten kan vi inte\r\növerlåta genom överenskommelser med kommun-\r\noch landstingsförbunden. Men vi skall självfallet\r\nföra våra diskussioner i en mycket positiv och\r\nkonstruktiv anda och försöka hitta bra och\r\nframkomliga vägar i detta arbete.</pre><pre>Anf. 28 ÅKE WICTORSSON (s):</pre><pre>Fru talman! Jag skall i detta sammanhang nöja mig\r\nmed att konstatera att jag tolkar finansministerns\r\nkompletterande svar på så sätt, att finansministern\r\ni själ och hjärta håller med mig men av formella har\r\nvissa svårigheter att ge uttryck för detta, och det har\r\njag respekt för.</pre><pre>Anf. 29 Finansminister ALLAN LARSSON\r\n(s):</pre><pre>Fru talman! Jag utgår ifrån att också Åke\r\nWictorsson av formella skäl vill hävda riksdagens\r\nrätt att ytterst bestämma och att inte regeringen\r\ninte skall träffa överenskommelser som förhindrar\r\nriksdagen att utöva folkets befogenheter.</pre><pre>Anf. 30 ÅKE WICTORSSON (s):</pre><pre>Fru talman! Jag utgår ifrån att vi på samma sätt\r\nsom i det förgångna även i framtiden kommer att ha\r\nregeringar som åtnjuter riksdagens förtroende.</pre><pre>Överläggningen var härmed avslutad.</pre><pre>7 § Svar på interpellation 1990/91:165 om\r\nhomosexuella flyktingar</pre><pre>Anf. 31 Statsrådet MAJ-LIS LÖÖW (s):</pre><pre>Fru talman! Barbro Westerholm har frågat mig vad\r\nskälet är till att man frångått de av riksdagen\r\ngodtagna principerna om en generös tillämpning av\r\nreglerna om uppehållstillstånd av humanitära skäl\r\navseende homosexuella asylsökanden samt om\r\nregeringen är beredd att ägna dagens rutiner till\r\ndem som riksdagen godtog 1987.</pre><pre>Barbro Westerholm grundar sin fråga, enligt mitt\r\nförmenande, på en felaktigt slutsats. Jag kan här\r\nbara upprepa vad jag tidigare sagt vid samma typ av\r\nfrågeställning.</pre><pre>I varje enskilt ärende görs en individuell prövning\r\nav de skäl som åberopats. Finner regeringen att en\r\nasylsökande riskerar allvarlig förföljelse på grund\r\nav sin sexuella läggning vid ett återsändande till\r\nhemlandet beviljas uppehållstillstånd av\r\nhumanitära skäl.</pre><pre>I de fall där förföljelse på grund av homosexualitet\r\nåberopas tillämpas i dag bestämmelserna om\r\nuppehållstillstånd av humanitära skäl i en enlighet\r\nmed de av riksdagen godtagna principerna. Det\r\nfinns därför ingen anledning till ändring.</pre><pre>Anf. 32 BARBRO WESTERHOLM (fp):</pre><pre>Fru talman! Tack för det kortfattade svaret.</pre><pre>Både Maria Leissner och jag har tagit upp denna\r\nfråga tidigare. Men jag fortsätter debatten eftersom\r\ninvandrarministerns svar om att man inte ändrat\r\nprinciperna för beviljande av asyl för homosexuella\r\ninte stämmer med verkligheten. Jag vet att fallen\r\nbedöms individuellt, men som utgångspunkt brukar\r\nman utöver lagstiftningen ha en praxis.</pre><pre>Praxis i dessa ärenden utvecklades under 1980-\r\ntalets första hälft på grundval av ett antal ärenden\r\ndär regeringen ändrade invandrarverkets avstyrkan\r\ntill asyl och beviljade asyl av bl.a. humanitära skäl.\r\nDet var bl.a. fall från Malaysia som gav anledning\r\ntill detta. Där bestraffas homosexualitet med\r\nmaximalt 20 års fängelse, böter och piskrapp. Det\r\nvar fråga om personer från Chile som riskerade\r\nfängelsestraff och personer från Thailand, där det\r\ninte finns formella lagregler men där många\r\nmoralfrågor inkl. homosexualitet regleras av olika\r\nreligiösa föreställningar. Det var också fråga om fall\r\nfrån Polen, där man visserligen kan leva öppet som\r\nhomosexuell men utsätts för en allvarlig\r\ndiskriminering. Det var fall från Equador, där den\r\nallmänna inställningen till homosexualitet är\r\nmycket intolerant och negativ.</pre><pre>Variationen var stor i dessa ärenden. Det var fråga\r\nom alltifrån att riskera fängelsestraff till att leva i\r\nintolerant och negativ miljö. Invandrarverket höll\r\nsig till denna praxis fram till dess nya\r\nutlänningslagen kom i december 1989. Jag kan inte\r\nse annat än att man då skärpte praxis, man lämnade\r\nden. Den behandling som de asylsökande\r\nsovjetmedborgarna fått och som lett till\r\nutvisningsbeslut, vilka visserligen nu i dessa senaste\r\ndagar omprövats, strider nämligen mot tidigare\r\npraxis.</pre><pre>Invandrarverket inhämtade information från vår\r\nambassad i Moskva. Man fick i korthet till svar att\r\nmanlig men inte kvinnlig homosexualitet är\r\nstraffbar enligt 121 § brottsbalken och att straffet är\r\nfängelse i högst 8 år. Lagparagrafen skulle enligt\r\nsovjetiska jurister användas sällan, eftersom det\r\nvar så svårt att bevisa homosexualitet. Men årligen\r\nlär 800 homosexuella hamna i fängelse dömda för\r\nbrott enligt denna lagparagraf. En ny brottsbalk är\r\natt vänta, men vi vet inte hur den kommer att se ut.\r\nTrakasserier mot oliktänkande är nu vanlig även\r\nom man fått en litet friare syn på homosexualitet,\r\noch homosexuella har fått starta en egen tidning.</pre><pre>Men samtidigt säger ambassaden att situationen för\r\nhomosexuella är svårare än på andra håll. Det\r\nförekommer bl.a. utpressning av läkare som\r\nbehandlat homosexuella för könssjukdomar. Det\r\nfinns en rädsla för HIV, och det förekommer\r\ntrakasserier. Ambassaden landar förvånande nog i\r\nslutsatsen att ''sammanvägt framstår emellertid inte\r\ndenna grupps situation i Sovjetunionen svårare i\r\ndag än tidigare, snarare något bättre''.</pre><pre>Verkligheten är den, att lesbiska kvinnor kallas till\r\npolisförhör trots att de inte omfattas av denna\r\nlagparagraf. KGB har en specialavdelning för\r\nprostitution och homosexualitet. Domstolarna\r\ngodtar skriftligt godkännande av endast en av\r\nparterna för dom. Detta möjliggör\r\nutpressningssituationer och bekännelser under\r\npåverkan. Homosexuella har utsatts för\r\nutpressning och trakasserier, bl.a. på grund av\r\nrädslan för HIV. Polisen gör sig skyldig till\r\nutpressning av stora penningssummor.</pre><pre>Den tidsskrift som skulle ges ut har kommit ut i tre\r\nnummer. Men polisen har nu beslagtagit tidningens\r\nkorrespondens, artiklar, foton,\r\nprenumerationsregister och två tredjedelar av de\r\npengar som samlats in för fjärde numret. I\r\ndecember kallades ett antal homosexuella knutna\r\ntill tidningen Tema till polisförhör misstänkta för\r\nbrott mot paragrafen.</pre><pre>Det finns tyvärr rapporter om homosexuella som\r\nbegått självmord i fängelse. Inrikes- och\r\nhälsovårdsmyndigheterna har utfärdat ett\r\ngemensamt dekret om att homosexuella skall\r\nregistreras på grund av HIV. Amnesty har fått\r\nfångbrev från homosexuella i Sovjetunionen. Ett\r\nkafé i Moskva för homosexuella har fått stänga på\r\ngrund av polisrazzior.</pre><pre>Homosexuella har under januari 1991 varit utsatta\r\nför överfall och beskjutning utanför Bolsjojteatern.</pre><pre>Sammanfattningsvis kan sägas att situationen för\r\nhomosexuella i Sovjetunionen är betydligt sämre\r\nän vad ambassadens sammanfattande kommentar\r\nutvisar.</pre><pre>Invandrarverkets beslut att utvisa asylsökande\r\nhomosexuella Sovjetmedborgare innebär som jag\r\nser det en betydande skärpning av bedömningen i\r\nförhållande till hittillsvarande praxis av vad som\r\nmenas med humanitära skäl och står i strid till vad\r\nriksdagen uttalat och vad invandrarministern sagt\r\nhär i kammaren. Jag undrar hur invandrarministern\r\nkommer att reagera på detta. Det är väl inte så att\r\nman är rädd för att invandringen av homosexuella\r\nskulle bli för omfattande om man genomförde en\r\nliberalisering?</pre><pre>Anf. 33 Statsrådet MAJ-LIS LÖÖW (s):</pre><pre>Fru talman! Får jag för säkerhets skull påpeka för\r\ndem som, till skillnad från Barbro Westerholm, inte\r\nvet det att det förhållandet att svaret var kortfattat\r\nberor på att vi tidigare debatterat precis samma\r\nfråga här i riksdagen.</pre><pre>Jag har all respekt för Barbro Westerholms\r\nengagemang för de homosexuella och för hennes\r\nbekymmer för att vi, som hon ser det, inte\r\nbehandlar deras asylsökningar på rätt sätt. Men jag\r\nvill peka på att precis samma engagemang för andra\r\ngrupper finns hos andra ledamöter. Olika grupper\r\nhar här i riksdagen sina talesmän, och det är bra.\r\nDet kan gälla allt ifrån rumänier, kurder och\r\nbulgarienturkar till judar och kristna minoriteter.\r\nAlla som har detta engagemang utgår, precis som\r\nBarbro Westerholm nu gör, från ett enskilt fall och\r\ndrar den generella slutsatsen att lagstiftningen inte\r\nger möjligheter att för just deras grupp beakta\r\nhumanitära skäl när politisk förföljelse inte\r\nföreligger. Men bedömningen av de enskilda\r\närendena med hänsyn till graden av den förföljelse\r\nsom riskeras skiljer sig inte nämnvärt från grupp till\r\ngrupp.</pre><pre>När det gäller de homosexuella hänvisar Barbro\r\nWesterholm till förhållandena i början av 1980-\r\ntalet. Vi utgår vid bedömningen av dessa fall från\r\nde uttalanden som gjordes i propositionen\r\n''Invandrings- och flyktingpolitiken'' år 1983/84.\r\nDet slogs där fast att de asylsökande som riskerar\r\nstränga straff för icke-politiska handlingar,\r\nexempelvis förföljelse på grund av homosexualitet,\r\näven i fortsättningen skall kunna få stanna av\r\nhumanitära skäl. Det sker en samlad bedömning av\r\nden situation som den asylsökande skulle få efter\r\nett återsändande till hemlandet. Dessutom sades\r\ndet i propositionen att en flykting i detta fall\r\nundantagsvis skulle kunna falla under de facto-\r\nflyktingbegreppet men att en sådan bedömning\r\nmåste överlåtas åt rättstillämpningen.</pre><pre>Jag kan försäkra Barbro Westerholm att vi även i\r\ndag gör denna avvägning och denna värdering i\r\nvarje enskilt ärende när homosexualitet åberopas\r\nsom asylskäl.</pre><pre>Anf. 34 BARBRO WESTERHOLM (fp):</pre><pre>Fru talman! Jag bara konstaterar att det behövdes\r\nmindre tungt vägande skäl för en del av dem som\r\nunder 80-talets första hälft sökte asyl än vad det nu\r\nbehövs. Jag vill fråga invandrarministern om hon\r\ninte tror att de asylsökande som öppet erkänt sin\r\nhomosexualitet och som anför denna som skäl för\r\nsin ansökan löper en stor risk att trakasseras och\r\nförföljas när de kommer tillbaka till Sovjetunionen.\r\nEller har invandrarministern en klar försäkran att\r\ningenting kommer att hända dem när de kommer\r\ntillbaka till hemlandet?</pre><pre>Anf. 35 Statsrådet MAJ-LIS LÖÖW (s):</pre><pre>Fru talman! Barbro Westerholm ställer återigen en\r\nfråga som jag många gånger avkrävts svar på här i\r\nkammaren. Hon begär något slags generell\r\nförsäkran om att homosexuella från Sovjetunionen\r\ninte skall kunna avvisas, dvs. att vi generellt skulle\r\nge ett uppehållstillstånd för homosexuella från\r\nSovjetunionen. Ett besked i den riktningen kan jag\r\ntyvärr inte ge för en grupp av asylsökande -- lika\r\nlitet i detta fall som i något annat.</pre><pre>Anf. 36 BARBRO WESTERHOLM (fp):</pre><pre>Fru talman! Jag tycker ändå att situationen för den\r\nhär gruppen med allt som kan hända dessa\r\nmänniskor är så allvarlig att jag gärna skulle se att\r\nregeringen här verkade för att dessa människor får\r\nstanna. Jag vet mycket väl att statsrådet inte kan gå\r\nin på enskilda ärenden, men däremot anser jag att\r\nhon borde kunna uttala vilken praxis hon anser bör\r\ngälla, precis som skedde i början av 80-talet.</pre><pre>Vidare tycker jag att regeringen bör verka för en\r\nstörre förståelse internationellt för de\r\nhomosexuellas situation. De flesta människor vill\r\nju ändå bo kvar i sitt hemland och slippa fly till\r\nandra länder för att få en trygg tillvaro. Jag antar\r\natt man skulle kunna göra mycket även på\r\nregeringsnivå för att i detta avseende skapa en\r\nstörre tolerans.</pre><pre>Överläggningen var härmed avslutad.</pre><pre>8 § Hänvisning av ärenden till utskott</pre><pre>Föredrogs och hänvisades</pre><pre>Propositionerna</pre><pre>1990/91:126 till lagutskottet</pre><pre>1990/91:129 till justitieutskottet</pre><pre>9 § Förnyad bordläggning</pre><pre>Föredrogs men bordlades åter</pre><pre>Finansutskottets betänkanden 1990/91:FiU13 och\r\nFiU14</pre><pre>Skatteutskottets betänkanden 1990/91:SkU15 och\r\nSkU16</pre><pre>Kulturutskottets betänkanden 1990/91:KrU15 och\r\nKrU16</pre><pre>Arbetsmarknadsutskottets betänkanden\r\n1990/91:AU11, AU12, AU16, AU18 och AU19</pre><pre>Bostadsutskottets betänkande 1990/91:BoU9</pre><pre>10 § Bordläggning</pre><pre>Anmäldes och bordlades</pre><pre>Propositionerna</pre><pre>1990/91:117 En ny kommunallag</pre><pre>1990/91:136 Ändringar i sparbankslagen m.m.</pre><pre>Motionerna</pre><pre>med anledning av prop. 1990/91:120 Den\r\nrättspsykiatriska undersökningsverksamheten,\r\nm.m.</pre><pre>1990/91:So55 av Sten Svensson m.fl. (m)</pre><pre>1990/91:So56 av Gudrun Schyman m.fl. (v)</pre><pre>1990/91:So57 av Göran Ericsson (m)</pre><pre>Konstitutionsutskottets betänkande</pre><pre>1990/91:KU33 Ändring i radioansvarighetslagen\r\nm.m.</pre><pre>11 § Kammaren åtskildes kl. 13.56.</pre><pre>Förhandlingarna leddes av förste vice talmannen.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}