{"dokumentstatus":{"dokument":{"hangar_id":"2387780","dok_id":"GG0994","rm":"1992/93","beteckning":"94","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"94","slutnummer":"0","datum":"1993-04-19 00:00:00","systemdatum":"2005-10-27 14:00:09","publicerad":"1993-04-19 00:00:00","titel":"Riksdagens snabbprotokoll 1992/93:94 Måndagen den 19 april","subtitel":null,"status":null,"htmlformat":null,"relaterat_id":null,"source":"webbnav","sourceid":"{A05E4BF8-4276-4F52-A187-91E35F00A0D0}","dokument_url_text":"http://data.riksdagen.se/dokument/GG0994/text","dokument_url_html":"http://data.riksdagen.se/dokument/GG0994","dokumentstatus_url_xml":"http://data.riksdagen.se/dokumentstatus/GG0994","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1992/93:94</div>\r\n<div class=\"sidhuvud_datum\">Måndagen den 19 april</div>\r\n<div class=\"sidhuvud_klockslag\">Kl. 12.00</div>\r\n<hr class=\"sidhuvud_linje\">\r\n<pre>1 §  Justering av protokoll</pre><pre>Justerades protokollet för den 13 april.</pre><pre>2 §  Svar på interpellation 1992/93:100 om\r\nlönediskriminering av kvinnor</pre><pre>Anf. 1  Socialminister BENGT\r\nWESTERBERG (fp):</pre><pre>Fru talman! Gudrun Schyman har ställt följande\r\nfrågor till mig:</pre><pre>1. Vilka omedelbara åtgärder kommer regeringen\r\natt vidta för att komma till rätta med\r\nlöneskillnaderna mellankvinnor och män?</pre><pre>2. På vilket sätt ämnar regeringen arbeta för att få\r\nfack och arbetsgivare att ta ett större ansvar för en\r\nsaklig arbetsvärdering som leder till minskade\r\nkönsrelaterade, dvs. osakliga, löneskillnader?</pre><pre>3. Vilka åtgärder kommer regeringen att vidta för\r\natt ge JämO bättre möjligheter att ingripa mot\r\nkönsrelaterad lönediskriminering?</pre><pre>4. Vilka åtgärder kommer regeringen att vidta för\r\natt komma till rätta med den kollektiva\r\nlönediskrimineringen av kvinnor?</pre><pre>Låt mig först säga att jag uppskattar att Gudrun\r\nSchyman har ställt en interpellation till mig om\r\nlönediskriminering av kvinnor. Detta är en för\r\njämställdheten central fråga som behöver\r\ndebatteras och synliggöras i en mängd olika\r\nsammanhang; i riksdag och regering och inte minst\r\nhos arbetsmarknadens organisationer, liksom\r\nbland enskilda kvinnor och män.</pre><pre>Jag delar i stort Gudrun Schymans\r\nverklighetsbeskrivning. Kvinnor har generellt sett\r\nlägre lön än män; detta trots att de förvärvsarbetar\r\ni stort sett i samma utsträckning som män. Några\r\nstörre generella skillnader i kvinnors och mäns\r\nutbildningsnivå finns numera inte.</pre><pre>En stor del av de generella löneskillnaderna bottnar\r\ni att vi har en könsuppdelad arbetsmarknad. De\r\ns.k. typiska kvinnojobben, t.ex. inom vård och\r\nomsorg, värderas ofta lägre än de arbeten som män\r\nvanligen utför. Ett exempel på detta är att det kan\r\nlöna sig bättre att vårda maskiner än att vårda\r\nmänniskor.</pre><pre>Också när kvinnors arbete betraktas som lika eller\r\nlikvärdigt med det som män utför, förekommer\r\nlöneskillnader till kvinnornas nackdel. Som\r\nGudrun Schyman nämner, uppskattar\r\nLöneskillnadsutredningen i sitt nyligen\r\növerlämnade betänkande löneskillnader som beror\r\npå kön till mellan 1 och 8 %. Då är hänsyn tagen till\r\nsådana variabler som ålder eller utbildning t.ex.</pre><pre>Löneskillnader kan självfallet ibland vara sakligt\r\nmotiverade och högst rimliga. En person som\r\narbetar deltid har naturligtvis inte samma\r\nmånadslön som en person som arbetar heltid.\r\nLikaså bör yrkeserfarenhet och skicklighet liksom\r\narbetstidens förläggning vägas in vid\r\nlönesättningen. Det är också rimligt att tillgång och\r\nefterfrågan på arbetskraft påverkar lönerna.</pre><pre>Det är de osakliga skillnaderna som måste bort,\r\ndvs. skillnader i lön mellan kvinnor och män som\r\ninte går att försvara eller förklara -- där det inte går\r\natt finna någon annan orsak än just personernas\r\nkön.</pre><pre>Att sådana osakliga skillnader förekommer på\r\nsvensk arbetsmarknad har belysts både av\r\nLöneskillnadsutredningen och i en hel del andra\r\nstudier. Lönediskriminering mot kvinnor kan\r\nsjälvfallet inte accepteras. Det spelar ingen roll om\r\nskillnaden är 1 eller 8 %.</pre><pre>Hur kommer man till rätta med dessa\r\nlöneskillnader? Jag önskar att jag kunde ge Gudrun\r\nSchyman ett rakt och entydigt besked om detta.\r\nTyvärr är det inte så enkelt. Också det är säkert\r\nGudrun Schyman och jag överens om.</pre><pre>Det är inte realistiskt att omedelbart, i den\r\nekonomiska verklighet vi befinner oss i, rätta till\r\nlöneskillnaderna med några enkla, kortsiktiga\r\nåtgärder. Ett skäl är att lönebildning i Sverige sker\r\ngenom förhandlingar mellan arbetsmarknadens\r\nparter. Regeringen bör inte ingripa i dessa\r\nförhandlingar.</pre><pre>I vissa avseenden sätter emellertid lagstiftningen\r\ngränser för avtalsfriheten. Ett exempel på detta är\r\njämställdhetslagen, som bl.a. innehåller både ett\r\nförbud mot lönediskriminering i det enskilda fallet\r\noch ett krav på parterna att verka för att utjämna\r\noch förhindra skillnader i löner och andra\r\nanställningsvillkor mellan kvinnor och män vid lika\r\noch likvärdigt arbete.</pre><pre>Ett stort ansvar faller således på arbetsmarknadens\r\nparter i dessa frågor. För att vi på sikt skall få bort\r\nde osakliga löneskillnaderna, dvs. de som beror på\r\nkön, behövs det ett planmässigt och målinriktat\r\narbete. Jag utgår från att parterna redan har\r\npåbörjat ett sådant arbete, i synnerhet som\r\narbetsgivare med tio eller fler anställda enligt den\r\nnya lagen varje år skall upprätta en plan för sitt\r\njämställdhetsarbete. I en sådan plan kan\r\narbetsgivaren t.ex. ange strategier för hur\r\neventuella löneskillnader skall rättas till.</pre><pre>Det är JämO:s uppgift att övervaka att reglerna i\r\njämställdhetslagen följs. Gudrun Schyman tycks\r\nmena att JämO:s möjligheter att agera när det\r\ngäller lönediskriminering inte är tillräckliga. Jag\r\ndelar inte den uppfattningen. Jämställdhetslagen är\r\nen arbetsrättslig lag som lägger huvudansvaret\r\nsåväl för det aktiva jämställdhetsarbetet som för\r\narbetet med att beivra lönediskriminering och\r\nannan diskriminering i enskilda fall på\r\narbetsmarknadens parter. Man kan tycka att\r\nparterna inte har levt upp till förväntningarna i\r\ndetta avseende. Men det vore orealistiskt att tro att\r\nen myndighet skulle kunna överta det ansvaret.</pre><pre>Jag vill också erinra om att några nya kollektivavtal\r\ninte har träffats mellan parterna med anledning av\r\nden nya lagen. Detta ger JämO redan i dag goda\r\nmöjligheter att på eget initiativ ingripa i frågor som\r\nrör aktiva åtgärder. JämO har också inlett ett\r\nsådant arbete, t.ex. i fråga om arbetsgivarnas\r\nskyldighet att upprätta jämställdhetsplaner.</pre><pre>Löneskillnadsutredningens betänkande är ett\r\nutmärkt underlag för alla som nu vill och skall\r\narbeta med dessa frågor. Betänkandet är för\r\nnärvarande föremål för en bred remiss.\r\nRemisstiden är satt till den 15 september för att ge\r\norganisationerna god tid att utarbeta sina\r\nställningstaganden.</pre><pre>Utan att föregripa remissbehandlingen vill jag ändå\r\nnågot beröra vissa av utredningens förslag.</pre><pre>Utredningen konstaterar att Sverige har en\r\njämförelsevis bra lagstiftning på detta område.\r\nProblemet är snarast att den inte fått fullt\r\ngenomslag. På en punkt föreslås emellertid ett\r\ntillägg i jämställdhetslagen; det gäller krav på\r\narbetsgivaren att årligen kartlägga förekomsten av\r\noch analysera orsakerna till löneskillnader vid lika\r\noch likvärdigt arbete. Jag känner sympati för det\r\nförslaget.</pre><pre>Utredningen behandlar också frågor om\r\nlönestatistik och vissa brister som är förknippade\r\nmed denna. För att kunna följa och synliggöra\r\nlikheter och olikheter mellan kvinnors och mäns\r\nlöner måste denna statistik vara könsuppdelad i\r\nstörre utsträckning än vad som för närvarande är\r\nfallet. Detta anser jag vara en självklarhet. Jag\r\nkommer att verka för att så sker i den del det\r\nankommer på regeringen, och jag utgår från att\r\nparterna på arbetsmarknaden också ägnar denna\r\nfråga stor uppmärksamhet.</pre><pre>Det är ett faktum att kvinnors ställning på\r\narbetsmarknaden bestäms i högre grad än för män\r\nav faktorer utanför arbetsmarknaden, t.ex. deras\r\nfamiljesituation. Kvinnor förutsätts fortfarande\r\nta -- och tar också -- huvuddelen av ansvaret för det\r\nobetalda arbetet med hem och barn. Männen tar i\r\npraktiken i alltför liten omfattning sitt fulla ansvar\r\nför detta arbete. Detta förhållande påverkar\r\ngivetvis kvinnors inkomster i förhållande till mäns.\r\nMen det kan också leda till att de arbeten som\r\nkvinnor kan välja för att kunna förena\r\nförvärvsarbete med hushållsarbete ofta är\r\nlågavlönade.</pre><pre>För att stimulera papporna att ta vara på de\r\nmöjligheter som finns till föräldraledighet och\r\nsamtidigt skapa jämställda villkor på\r\narbetsmarknaden -- vilket i praktiken innebär att\r\nkvinnors ställning stärks -- föreslår utredningen att\r\nföräldraförsäkringen konstrueras så, att 60 dagar\r\nförbehålls pappan. På detta sätt, menar\r\nutredningen, tydliggörs att vad som allmänt sett är\r\nförenligt med barns bästa sammanfaller med vad\r\nsom främjar jämställdheten mellan kvinnor och\r\nmän.</pre><pre>Personligen delar jag utredningens principiella\r\nuppfattning härvidlag. Det finns ett samband\r\nmellan kvinnors lönevillkor och\r\nföräldraförsäkringens utformning.</pre><pre>Låt mig också något beröra Gudrun Schymans\r\nfrågor om arbetsvärdering och kollektiv\r\nlönediskriminering. För att kunna bedöma om ett\r\narbete är likvärdigt med ett annat och därför bör\r\nbetalas lika måste självfallet en värdering av de\r\nkrav som ställs på arbetsuppgifterna göras. Denna\r\nvärdering kan naturligtvis underlättas om det finns\r\nett utvecklat instrument härför. Att finna ett eller\r\nflera sådana instrument som skulle kunna täcka\r\nhela arbetsmarknaden är enligt\r\nLöneskillnadsutredningens uppfattning svårt. Det\r\när inte möjligt att vetenskapligt fastställa vilka\r\narbeten som är lika eller likvärdiga och därför bör\r\nha lika lön. Däremot anser utredningen att\r\narbetsvärdering är en av flera metoder som är värda\r\natt prövas för att kartlägga förekomst och\r\nomfattning av lönediskriminering hos en enskild\r\narbetsgivare.</pre><pre>Ett arbete för att utveckla metoder för\r\narbetsvärdering pågår på olika håll på\r\narbetsmarknaden. Regeringen har också beviljat\r\nmedel till några av dessa projekt.</pre><pre>Grupptalan kan ses som ett medel för ett kollektiv\r\nav arbetstagare -- också från skilda\r\narbetsområden -- att hävda sina anspråk mot en\r\neller flera arbetsgivare. Grupptalan är en\r\nprocessform som förekommer i bl.a. USA och\r\nnågra EG-länder. Jämställdhetsutredningen tog i\r\nsitt betänkande upp frågan och menade att den\r\nkunde övervägas också i fråga om\r\njämställdhetslagen. Sedan drygt ett år arbetar en\r\nsärskild utredning med att se om det går att införa\r\nregler om grupptalan inom olika områden,\r\ndäribland arbetsrätten och då närmare bestämt\r\nbl.a. i tvister som rör lönediskriminering.</pre><pre>Till sist, fru talman, vill jag redovisa att inom\r\nSocialdepartementet pågår för närvarande ett\r\narbete med att göra en samlad bedömning av vad\r\nsom uppnåtts i förhållande till uppsatta mål på\r\njämställdhetens område under den senaste\r\nfemårsperioden. Det är min avsikt att med\r\nutgångspunkt i detta arbete föreslå regeringen att\r\nvåren 1994 lägga fram en proposition till riksdagen\r\nom jämställdhetspolitikens fortsatta inriktning.\r\nFrågor om löneskillnader mellan kvinnor och män\r\nkommer där att ägnas stor uppmärksamhet.</pre><pre>Anf. 2  GUDRUN SCHYMAN (v):</pre><pre>Fru talman! Jag ber att få tacka socialministern för\r\nsvaret. Det är roligt att ministern uppskattar att jag\r\nställt dessa frågor. Men jag är inte särskilt road av\r\nsvaret, eftersom jag inte tycker att det ger några\r\nsom helst konkreta förslag.</pre><pre>På min första fråga om vilka omedelbara åtgärder\r\nregeringen kommer att vidta för att komma till rätta\r\nmed löneskillnaderna mellan kvinnor och män är\r\nsvaret: Inga!</pre><pre>På min andra fråga om vad regeringen tänker göra\r\nför att få fack och arbetsgivare att ta ett större\r\nansvar i den frågan är svaret: Regeringen tänker\r\ninte göra någonting.</pre><pre>På min tredje fråga om vad regeringen kommer att\r\ngöra för att skaffa JämO bättre möjligheter att\r\ningripa mot könsrelaterad lönediskriminering är\r\nsvaret: Ingenting!</pre><pre>På min fjärde fråga om vilka åtgärder regeringen\r\nkommer att vidta för att komma till rätta med den\r\nkollektiva lönediskrimineringen av kvinnor är\r\nsvaret: Inga!</pre><pre>Att man föreslår, känner sympati för, verkar för,\r\nosv. har många av oss hört väldigt länge. Vi\r\nbehöver i dag konkreta, tidsbundna, tvingande\r\nåtgärder om vi skall komma till rätta med\r\nlönediskrimineringen. Det gäller både den osakliga\r\nlönediskrimineringen och den som finns när det\r\ngäller kvinnoyrken i förhållande till mansyrken.\r\nDet är därför beklagligt att svaret är så\r\ninnehållslöst.</pre><pre>Det som oroar mig allra mest är ert resonemang i\r\ninterpellationssvaret att det inte är realistiskt att\r\nomedelbart, i den ekonomiska verklighet som vi\r\nbefinner oss i, rätta till löneskillnaderna. Det måste\r\ni så fall innebära att jämställdheten måste\r\nkonjunkturanpassas -- som så mycket annat i vårt\r\nsamhälle.</pre><pre>Lönediskriminering är ingen ny företeelse. Den har\r\nfunnits under mycket lång tid och den har också\r\nfunnits under högkonjunktur. Men man har alltid\r\nfunnit skäl att inte göra någonting åt den och att\r\ninte komma med några tvingande åtgärder.</pre><pre>Ett mycket radikalt sätt att bli av med den här\r\ndiskrimineringen, om man i dag inte anser sig ha\r\nråd med en höjning av lönerna, är att sänka lönerna\r\nför männen. Då får vi en lönesättning som inte är\r\ndiskriminerande. Vi har då inte heller gjort av med\r\nnågra pengar. Det behövs alltså helt andra åtgärder\r\nför att kunna förverkliga detta, och jag vet inte\r\nriktigt varför man i regeringen är så rädd för att\r\ngöra någonting åt det.</pre><pre>När jag talar om att ge JämO ökande befogenheter\r\ntänker jag på § 31 där det står att JämO i första\r\nhand skall använda sig av frivillighet för att komma\r\ntill rätta med diskrimineringen. Man kan\r\nnaturligtvis uttrycka sig så i en lag. Men man skulle\r\nockså kunna tänka sig en skärpning genom att säga\r\natt det inte är frivilligheten som gäller, utan att\r\nlagstiftningen är tvingande. En parallell inom\r\ntrafikövervakningen skulle kunna vara att ålägga\r\npolisen att prata med den som ständigt kör 50 km\r\nför fort, för att försöka få fartsyndaren att frivilligt\r\nköra saktare. Men man gör inte så, utan det är en\r\ntvingande lagstiftning som gäller.</pre><pre>Jag kan inte förstå varför hittills alla regeringar\r\nvisat en så stor feghet när det gäller tvång riktat mot\r\ni det här fallet arbetsgivaren. Det är faktiskt\r\npolitiska beslut som måste till. Jag vet att, precis\r\nsom Bengt Westerberg sade, planmässigt,\r\nmålinriktat arbete behövs.</pre><pre>Att Bengt Westerberg är ny som\r\njämställdhetsminister och kanske just upptäckt de\r\nhär löneskillnaderna betyder inte att det\r\nplanmässiga och målinriktade arbetet inte pågått\r\ntidigare. Det har faktiskt pågått väldigt länge. Den\r\nförsta jämställdhetslagen antogs 1980 och vad\r\ngäller den statliga sektorn kom ett kollektivavtal till\r\nstånd 1984. Det planmässiga, målinriktade arbetet\r\nhar alltså pågått i minst 13 år. Ibland kan man\r\nkanske undra om det är ett planmässigt och\r\nmålinriktat arbete från regeringarnas sida att\r\nständigt byta jämställdhetsminister och\r\ndepartement så att varje minister måste upptäcka\r\ndenna revolutionerade nyhet. På vilket annat\r\nområde -- undrar jag -- nöjer man sig med att bara\r\ninrikta sig på det långsiktiga arbetet och strunta i\r\ndet kortsiktiga?</pre><pre>Den här frågan är oerhört viktig och vi måste i dag\r\nmed skärpa se på dessa problem. Många av oss\r\nkvinnor är i dag otåliga. Vi är otåliga utifrån den\r\nverklighet som vi lever i, eftersom vi ser att\r\nskillnaderna faktiskt ökar och inte minskar. Vi är\r\notåliga trots att vi lever i en lågkonjunktur. Vår\r\narbetsmarknad sätts i fråga på många sätt och av\r\nmånga politiker, inte minst av manliga sådana. Det\r\nfinns i dag all anledning att se till att vi som är\r\npolitiker åtminstone fattar de beslut som är möjliga\r\natt fatta, vilket i dag måste vara att kräva tvingande\r\nregler och åtgärder så att dessa löneskillnader\r\nförsvinner.</pre><pre>Jag vill också gärna ta upp kopplingen av den här\r\nfrågan till föräldraförsäkringen, som Bengt\r\nWesterberg var inne på, men hinner inte med det i\r\ndet här inlägget, så jag återkommer.</pre><pre>Beträffande fegheten och bristen på konkreta\r\nkortsiktiga åtgärder efterlyser jag bristen på\r\nkonkreta åtgärder.</pre><pre>Anf. 3  Socialminister BENGT\r\nWESTERBERG (fp):</pre><pre>Fru talman! Gudrun Schyman säger att hon\r\nefterlyser bristen på konkreta åtgärder. Jag finner\r\ndet något konstigt.</pre><pre>Låt mig börja med att konstatera att\r\nLöneskillnadsutredningen nyligen lagt fram sitt\r\nbetänkande. Jag föreställer mig att också Gudrun\r\nSchyman finner det rimligt att vi först\r\nremissbehandlar betänkandet, för att därefter\r\nåterkomma till riksdagen efter att ha inhämtat\r\nsynpunkter från olika parter.</pre><pre>Att den här utredningen kommit till stånd och att\r\narbetet fullföljs tycker jag är bra exempel på att\r\narbetet inte försinkas av att vi råkat ha ett antal\r\nolika jämställdhetsministrar. Margot Wallström\r\nskrev direktiven, Brigit Friggebo tillsatte utredaren\r\noch jag hoppas kunna komma tillbaka till riksdagen\r\nmed en proposition i frågan. Arbetet fortgår alltså,\r\nmen ibland måste man ta reda på fakta, utforma\r\nlagförslag och inhämta synpunkter innan man\r\nkommer tillbaka till riksdagen, annars kommer\r\nGudrun Schyman att ställa sig upp och med all rätt\r\nkritisera regeringen för att komma med dåligt\r\nberedda förslag. Vi skall försöka komma med väl\r\nberedda förslag till riksdagen.</pre><pre>Gudrun Schyman hakade upp sig på en formulering\r\ni mitt interpellationssvar, nämligen att det inte i den\r\nekonomiska verklighet som vi befinner oss i var\r\nrealistiskt att rätta till löneskillnaderna med några\r\nenkla kortsiktiga åtgärder. Det jag konstaterar är\r\natt detta inte kan ske omedelbart, utan att det krävs\r\nett visst planmässigt arbete för att åstadkomma de\r\nhär förändringarna. Ett skäl är ju att det är\r\narbetsmarknadens parter som förhandlar. De\r\nmåste övertygas och själva driva dessa frågor. Jag\r\ntror inte att Gudrun Schyman heller är beredd att\r\nförorda att vi skall ta ifrån arbetsmarknadens parter\r\nförhandlingsmöjligheten när det gäller lönerna,\r\nutan jag utgår från att vi på den punkten har\r\nlikartade uppfattningar.</pre><pre>Min uppfattning är -- det sägs också i lagen -- att\r\nvissa gränser för avtalsfriheten på löneområdet\r\nmåste finnas. Det får inte förekomma\r\nlönediskriminering mellan kvinnor och män. Det är\r\ninte någon dispositiv lagstiftning, utan det är en\r\ntvingande regel.</pre><pre>Det som Löneskillnadsutredningen gör är att\r\nefterlysa underlag för att kunna utnyttja denna\r\ntvingande regel på ett mera effektivt sätt. Vi\r\nbehöver en bättre lönestatistik, uppdelad på\r\nkvinnor och män, för att på ett bättre sätt kunna\r\nlyfta fram de här frågorna och, under åberopande\r\nav de tvingande reglerna, få förändringar till stånd.</pre><pre>Det enda konkreta förslag som Gudrun Schyman\r\nframförde från talarstolen var att vi skulle sänka\r\nlönen för män. Jag noterar att det är det enda\r\nkonkreta förslag som Vänsterpartiet har. Medan ni\r\ndriver det förslaget kommer vi att fortsätta att\r\narbeta för att man skall upphäva\r\nlönediskriminering med de instrument vi har, och\r\ndet skall alltså förbättras och utvecklas under det\r\nnärmaste året, med Löneskillnadsutredningen som\r\nett mycket viktigt och centralt underlag.</pre><pre>Anf.4  GUDRUN SCHYMAN (v):</pre><pre>Fru talman! Jag efterlyste naturligtvis inte bristen\r\npå konkreta åtgärder, utan åtgärder. Jag tror att\r\nBengt Westerberg förstod det -- hans\r\nfattningsförmåga sträcker sig nog dithän.</pre><pre>Vi lider inte brist på konkreta förslag. Jag tycker\r\ninte heller att arbetsmarknadens parter skall\r\nfråntas sina rättigheter att sköta lönebildningen,\r\nmen när de så uppenbart bryter mot de lagar som\r\nfinns är det politikernas skyldighet att gå in och\r\nrätta till det.</pre><pre>Jag gjorde en liknelse med trafikövervakningen,\r\nsom jag tycker är ganska bra. Vi säger inte att\r\nannan lagstiftning i samhället skall åstadkommas på\r\nfrivillig väg eller genom parterna. Där utdömer\r\nman straff; det finns tvingande regler på ett annat\r\nsätt.</pre><pre>Det måste vara något särskilt med just den här\r\nlagen, som handlar om kvinnors ställning och\r\nrättigheter, som man under så lång tid så uppenbart\r\nhar kunnat bryta mot utan att någon gör någonting\r\nåt det. Detta är ett mycket tydligt utslag av den\r\ndiskriminering som man tillåter inom\r\narbetsmarknaden. Bägge parterna får ta på sig\r\nansvaret, men vi som politiker har också ett ansvar,\r\nnär vi ser att det uppenbarligen inte fungerar, att\r\nåterkomma med en lagstiftning eller förslag om\r\ntvingande regler och åtgärder.</pre><pre>Hur länge skall vi stillatigande se att man bryter\r\nmot en lagstiftning, som är ett uttryck för en\r\npolitisk uppfattning? Det får inte förekomma\r\nlönediskriminering, men det förekommer ju. Vi\r\nmåste på något annat sätt se till att det blir\r\nverklighet när vi säger att någonting inte får finnas.</pre><pre>Statistik m.m. är bra, och jag hoppas verkligen att\r\nBengt Westerberg gör allt för att se till att sådan tas\r\nfram.</pre><pre>Jag vill ta upp frågan om föräldraförsäkringen. Jag\r\ntror att de förslag som nu aviseras från regeringen\r\nom att sänka ersättningsnivån i\r\nföräldraförsäkringen kommer att innebära ett steg\r\ntillbaka för jämställdheten. Om man sänker nivån\r\ntill 80 %, kommer situationen att bli omöjlig för\r\ndem som har bara en lön att leva på, dvs.\r\nensamstående kvinnor. För dem som har två löner\r\nkommer det naturligtvis att bli än viktigare att den\r\nhögre lönen finns att ta till.</pre><pre>Då räcker det inte med kvotering på en månad,\r\nBengt Westerberg. Det kommer att innebära att\r\ninga män tar ut mer än en månads\r\nföräldraförsäkring, och det är ju en tillbakagång.\r\nDet här förslaget är jämställdhetsministern tydligen\r\nberedd att ställa sig bakom -- eller?</pre><pre>Anf. 5  Socialminister BENGT\r\nWESTERBERG (fp):</pre><pre>Fru talman! Gudrun Schyman efterlyser tvingande\r\nregler. De reglerna finns redan i\r\njämställdhetslagen, och det krävs alltså inte någon\r\nny lagstiftning. Det vi måste se till är att få underlag\r\nför att bättre kunna utnyttja dessa regler i sådana\r\nhär processer. Det är därför som det krävs bättre\r\nlönestatistik. Där kan också grupptalan, som jag\r\nberörde i interpellationssvaret, spela en viss roll,\r\neftersom det ibland kan vara svårt för enskilda att\r\ndriva sådana här mål. De tycker kanske själva att\r\nde tar för stora risker, och därför kan grupptalan\r\nvara väsentligt i sammanhanget.</pre><pre>På dessa områden håller vi på att ta fram ett bättre\r\nunderlag, och inom en inte alltför avlägsen framtid\r\nkommer reglerna att kunna fungera på ett\r\neffektivare sätt.</pre><pre>Gudrun Schyman tar sedan upp frågan om\r\nföräldraförsäkringen och ersättningsnivån. Jag är\r\nnaturligtvis medveten om att en sänkt\r\nersättningsnivå i föräldraförsäkringen kan leda till\r\natt färre pappor utnyttjar sin föräldraledighet -- den\r\nrisken finns. Därför är det viktigt att en sänkt\r\nersättningsnivå förenas med en begränsning av\r\nmöjligheten att överlåta den egna ledigheten på\r\nden andra föräldern. Det är viktigt för\r\njämställdheten och också för barnen att man på det\r\nsättet främjar en bättre kontakt mellan papporna\r\noch de små barnen.</pre><pre>Man kan naturligtvis diskutera hur lång tiden skall\r\nvara, men man skall också vara medveten om att\r\nopinionsklimatet gör att det inte är helt självklart\r\natt man kan få förståelse för att kvotera, som\r\nGudrun Schyman säger, ens en månad. Jag skulle\r\ngärna se att en längre tid förbehölls papporna, men\r\njag tycker att en regel om en månad är ett mycket\r\nstort framsteg.</pre><pre>För de pappor som redan ser det som naturligt att\r\nvara med och dela på ledigheten och som i dag\r\nkanske tar ut flera månader, tror jag inte att den\r\nförändring som vi nu genomför kommer att\r\ninnebära någonting speciellt. Men en rad pappor\r\ntar inte någon ledighet alls i dag, och en sådan här\r\nåtgärd kommer att stimulera dem att ta ut ledighet.\r\nJag tror därför att detta är ett mycket radikalt steg\r\nför att öka pappornas ansvar för de små barnen.</pre><pre>Anf. 6  GUDRUN SCHYMAN (v):</pre><pre>Fru talman! Jag är medveten om att det finns regler,\r\nBengt Westerberg, men jag är också pinsamt\r\nmedveten om att de inte följs. Den situationen har\r\nvi haft ganska länge. Det innebär att det långsiktiga\r\nplanmässiga arbetet för att minska och på sikt\r\nupphäva lönediskrimineringen inte har varit\r\nsärskilt lyckosamt. Då måste man göra någonting åt\r\nden. Man kan inte bara fortsätta att stillatigande\r\nsäga att vi har regler när verkligheten ser\r\nannorlunda ut. Då krävs det tuffare tag mot\r\narbetsgivarna. Jag är helt övertygad om det.</pre><pre>Vad gäller föräldraförsäkringen, tror jag att den\r\nsänkning av ersättningsnivån till 80 % som har\r\ndiskuterats kommer att innebära att en mängd\r\nensamstående kvinnor med låga löner inte har\r\nmöjlighet att utnyttja hela föräldraförsäkringen\r\neller är tvungna att komplettera den med\r\nsocialbidrag. Det är inte någon särskilt bra\r\nutveckling, framför allt inte för barnen.</pre><pre>Jag är dessutom övertygad om att det för de\r\nfamiljer som har två löner kommer att vara än mer\r\nnödvändigt att få in den högsta lönen, eftersom\r\nersättningsnivån blir så låg för den som är hemma.\r\nDet är naturligtvis kvinnan, som har den låga\r\nlönen.</pre><pre>En månads kvotering är väldigt litet, och det\r\nkommer inte att motverka de mycket stora negativa\r\neffekter som jag tror blir följden.</pre><pre>Det är skillnad mellan t.ex. sjukförsäkring och\r\nföräldraförsäkring. Vad gäller\r\nföräldraförsäkringen, handlar det om att leva under\r\nett helt år på en nivå som är 20 % lägre än den lön\r\nman har. Många har mycket svårt att klara av det.\r\nJag tycker att den här typen av reformer -- som jag\r\nhellre vill kalla försämring -- ger helt motsatta\r\nsignaler mot dem som skulle behövas för att främja\r\njämställdheten.</pre><pre>Det som skulle behövas är en bibehållen\r\nersättningsnivå på 90 % i föräldraförsäkringen, en\r\nfortsatt utbyggnad av föräldraförsäkringen till full\r\nomfattning, dvs. att garantibeloppsdagarna tas\r\nbort, och en kvotering som går längre än en månad.\r\nVi har från Vänsterpartiet föreslagit en kvotering\r\npå tre månader när föräldraförsäkringen byggs ut\r\ntill full omfattning. Det skulle innebära ett stort\r\nsteg för jämlikheten.</pre><pre>Regeringens förslag går på tvärs med det som man\r\nsäger sig vilja. Jag tycker att det är mycket bra att\r\nBengt Westerberg har tagit upp det här och inser\r\nkopplingen mellan kvinnors ställning i arbetslivet\r\noch föräldraförsäkringen. Jag hoppas att det blir en\r\nstor debatt om det här och att det leder till att\r\nförslaget avvisas.</pre><pre>Anf. 7  Socialminister BENGT\r\nWESTERBERG (fp):</pre><pre>Fru talman! Vi gör någonting åt den diskriminering\r\nsom vi vet förekommer -- vi sitter inte med armarna\r\ni kors och bara väntar på att det skall hända\r\nnågonting. Löneskillnadsutredningen är ett uttryck\r\nför detta. Att ta reda på mer om hur det faktiskt\r\nförhåller sig, vilken lönediskriminering som finns\r\nsom är direkt könsrelaterad och inte beroende av\r\nandra faktorer.</pre><pre>En av utredningens slutsatser är att man måste gå\r\nner på företagsnivå och analysera\r\nlöneförhållandena, de löneskillnader som finns och\r\nvad de kan bero på. När man har kunskap om det\r\nblir det lättare att utnyttja de tvingande reglerna i\r\njämställdhetslagen för att driva den typen av mål\r\neller för att tvinga arbetsgivarna att eliminera\r\nlöneskillnader som är könsrelaterade.</pre><pre>Jag tycker alltså inte att det är en riktig beskrivning\r\natt vi är passiva, utan vi arbetar med detta och det\r\nkommer en hel del förslag till riksdagen så\r\nsmåningom.</pre><pre>Motiveringen för att sänka ersättningsnivån i\r\nföräldraförsäkringen är naturligtvis tvåfaldig. Den\r\nena motiveringen är att vi har genomfört en\r\nsänkning till 80 % i arbetslöshets- och\r\nsjukförsäkringen, och den andra är att vi har\r\nskraltiga statsfinanser, som behöver rättas till. Om\r\nvi inte hade haft de dåliga statsfinanserna och inte\r\nändrat reglerna i de andra försäkringssystemen,\r\nhade det naturligtvis varit mycket bra om vi hade\r\nbehållt 90 % ersättningsnivå i\r\nföräldraförsäkringen. Men när vi nu inte anser oss\r\nkunna göra det, är det rimligt att se till att papporna\r\nutnyttjar en del av den här tiden.</pre><pre>Gudrun Schyman säger att hon vill bygga ut\r\nföräldraförsäkringen till 18 månader och då låta\r\npapporna ta hand om tre månader. Det förslaget\r\nskulle i praktiken snarast gå emot strävandena efter\r\njämställdhet, därför att det skulle leda till mycket\r\nlängre förvärvsavbrott än i dag för många kvinnor.\r\nDet är alltså inte något bra jämställdhetsförslag.\r\nDet är möjligt att det går att motivera på något\r\nannat sätt, men som jämställdhetspolitik är det\r\ndåligt.</pre><pre>Förslaget har också kritiserats mycket hårt av flera\r\nkvinnor som har varit med i debatten, t.ex. av Inga\r\nPersson och Christina Jonung i en analys om\r\nkvinnor och ekonomi i en bilaga till\r\nLångtidsutredningen för några år sedan, och av\r\nYvonne Hirdman och många andra feminister. Det\r\nvar alltså inte något bra bidrag till de mål som jag\r\nhoppas att vi har gemensamt.</pre><pre>Överläggningen var härmed avslutad.</pre><pre>3 §  Svar på interpellationerna 1992/93:92 och 97\r\nom Kabi och blodprodukten Preconativ</pre><pre>Anf. 8  Statsrådet BO KÖNBERG (fp):</pre><pre>Fru talman! Birgit Henriksson har frågat statsrådet\r\nBengt Westerberg vilket initiativ han är beredd att\r\nta för att hindra att liknande situationer inträffar i\r\nframtiden och hur jag avser att agera så att snabb\r\nhjälp kan ges till de drabbade. Bakgrunden till\r\nfrågan är de reportage i Aftonbladet nyligen som\r\nberättar om hur fyra blödarsjuka patienter fått\r\nhivsmitta genom blodpreparatet Preconativ.</pre><pre>Arbetet inom regeringen är så fördelat att det är jag\r\nsom skall besvara interpellationen.</pre><pre>Berith Eriksson har frågat mig om regeringen\r\nkommer att göra en utredning av Socialstyrelsens\r\nhantering av Kabiaffären, om regeringen kommer\r\natt göra en översyn av Socialstyrelsens funktion så\r\natt den blir en effektiv kontrollerande myndighet,\r\nom regeringen kommer att se till att de personer\r\nsom drabbats av hivsmitta genom Preconativ får en\r\nersättning i paritet med skadan den förorsakat samt\r\nom regeringen efter detta kommer att gå in och föra\r\ntalan mot Kabi.</pre><pre>Jag besvarar interpellationerna i ett sammanhang.</pre><pre>Det är angeläget att det skapas klarhet kring det\r\nproducerande läkemedelsföretagets och de berörda\r\nmyndigheternas agerande i samband med\r\növerförandet av hivsmittan. Jag aviserade därför\r\nredan den 26 februari att jag avsåg att föreslå\r\nregeringen att tillsätta en utredning med syfte att ge\r\nen helhetsbild av vad som skett. Regeringen\r\nbeslutade den 4 mars att tillsätta en sådan\r\nutredning. Denna skall också pröva om\r\növerföringen av smitta rimligen borde ha kunnat\r\nundvikas genom ett annat handlande från\r\nföretagets eller dåvarande socialstyrelsens\r\nläkemedelsavdelnings sida. Utredningen skall\r\ngenomföras snabbt och redovisas senast före maj\r\nmånads utgång. Först när vi genom utredningen har\r\nfått reda på vad som hänt finns det anledning att ta\r\nställning till frågan om den statliga tillsynen och\r\nkontrollen.</pre><pre>Ersättning till de smittade har vid olika tillfällen\r\nutgetts från Läkemedelsförsäkringen, som reglerar\r\nläkemedelsskador enligt ett försäkringsavtal med\r\nläkemedelsindustrin. Ersättningen från\r\nLäkemedelsförsäkringen har beräknats efter i\r\nhuvudsak skadeståndsrättsliga principer och har\r\nomfattat såväl ekonomisk som ideell ersättning. I\r\nfebruari 1991 beslöt försäkringen -- sedan\r\nKommittén (Ju 1989:01) om ideell skada utrett hur\r\nersättningar bör beräknas för personskador där\r\nskadeföljderna är särpräglade -- att betala ut\r\nytterligare 100 000 kr var till de smittade.</pre><pre>Jag vill erinra om, att utöver tidigare utgivna\r\nersättningar utbetalas -- om den smittade på grund\r\nav sin sjukdom inte längre kan arbeta -- förutom\r\nden vanliga ersättningen från försäkringskassan\r\ndessutom en livränta från försäkringen.</pre><pre>Den 21 februari 1991 beslöt regeringen -- med\r\nhänsyn till de särskilda förhållanden som gäller för\r\nde personer som blivit hivsmittade inom\r\nsjukvården genom faktorkoncentrat eller genom\r\nblodtransfusion -- att av nåd utbetala 100 000 kr till\r\nvar och en av de hivsmittade. Härigenom ansågs de\r\nsmittade ha fått kompensation på den nivå som\r\nKommittén om ideell skada rekommenderade i sitt\r\nbetänkande (SOU 1991:34) Hivsmittade --\r\nersättning för ideell skada. Regeringen har nyligen\r\ni proposition 1992/93:178 om vissa\r\nsocialförsäkringsfrågor föreslagit riksdagen att de\r\npersoner som vid behandling inom den svenska\r\nhälso- och sjukvården har fått infektion av hiv\r\ngenom smitta vid användning av blod eller\r\nblodprodukter skall ges rätt till avgiftsfria\r\nsjukvårdsförmåner i fråga om sjukhusvård,\r\ntandvård och läkemedel. Regeringen föreslår också\r\ni nämnda proposition att närståendepenning skall\r\nkunna utges för högst 240 dagar vid vård av en\r\nsådan hivsmittad person.</pre><pre>Landstingsförbundets styrelse har den 28 januari i\r\når beslutat rekommendera sjukvårdshuvudmännen\r\natt inte ta ut avgifter för sjukhusvård eller för\r\nöppenvård för dessa hivsmittade.\r\nRekommendationen gäller också fria sjukresor.</pre><pre>Mot bakgrund av att de smittade fått kompensation\r\npå den nivå som Kommittén om ideell skada\r\nrekommenderat och att Läkemedelsförsäkringen\r\noch regeringen så sent som våren 1991 prövat\r\nfrågan om ersättning har regeringen inte funnit skäl\r\natt utge ytterligare ersättning till de smittade.\r\nRegeringen har den 18 februari i år beslutat avslå\r\nframställningen om ytterligare ersättning.</pre><pre>Då Berith Eriksson, som framställt\r\ninterpellationen, anmält att hon var förhindrad att\r\nnärvara vid sammanträdet, medgav talmannen att\r\nGudrun Schyman fick delta i överläggningen i\r\nstället för interpellanten.</pre><pre>Anf. 9  BIRGIT HENRIKSSON (m):</pre><pre>Fru talman! Jag vill först tacka statsrådet Könberg\r\nför svaret på min interpellation angående de i\r\nvården hiv/aids-smittades svåra situation. Min\r\ninterpellation väcktes redan den 1 mars. Jag visste\r\ninte då att regeringen den 4 mars på statsrådets\r\ninrådan beslutat tillsätta en utredning, som skulle\r\npåvisa om möjlighet funnits att stoppa de sista\r\nfallen av smitta.</pre><pre>Det jag tycker är så tragiskt är att man -- efter det\r\natt man fått allvarliga varningssignaler från\r\nexperter -- ändå fortsatt att ge preparatet\r\nPreconativ till unga människor som varit i stort\r\nbehov av regelbunden tillförsel av blodplasma. Jag\r\ntalar i min interpellation inte i första hand om\r\nersättning till de drabbade. Det jag vill ha klarhet i\r\när hur man har hanterat saken på Socialstyrelsen,\r\nsom hade huvudansvar för prövning av läkemedel.\r\nKabi, som tillverkade Preconativ, var helstatligt vid\r\nden här tiden. Kan det ha spelat in vid\r\nbedömningen? Jag tycker att det är upprörande att\r\nfrån ansvariga höra: ''Vi förutsatte att Kabi bara\r\nskulle använda testat blod från början av september\r\noch ville inte skriva dem det på näsan''.</pre><pre>Redan den 8 augusti hade Kabi fått klara besked\r\nfrån experter om att deras metod att befria blod\r\nfrån hivsmitta inte var tillförlitlig. Ändå fortsatte\r\nman att använda detta preparat. Tre pojkar och en\r\nman smittades med säker dödlig utgång som följd.\r\nSocialstyrelsen hade ändå andra preparat att välja\r\npå. Det fanns ett från ett österrikiskt företag, som\r\nredan i maj 1985 hade ansökt om att få sälja detta.\r\nDet var ett värmebehandlat preparat, som till\r\nskillnad från Kabis preparat var dokumenterat rent\r\nfrån hivsmitta. Trots detta valde man alltså att ''lita\r\npå Kabi'', som den ansvarige uttryckte sig. Detta\r\nförvärrar saken ännu mer.</pre><pre>Jag tycker också att den här frågan kan anses vara\r\nutredd, bl.a. genom den advokat som har företrätt\r\nen av de smittade och genom det faktum att Kabi\r\nPharmacia, som företaget i dag heter, nu har tillsatt\r\nen utredning och mer eller mindre erkänt att man\r\nhar begått fel.</pre><pre>Det som också är tragiskt är att det så ofta har sagts\r\natt Socialstyrelsen granskar alla preparat så noga\r\natt många klagar. Människor som lider av\r\nsjukdomar utan känd bot har ibland bönat och bett\r\nom att få pröva nya preparat, trots att de inte har\r\nvarit färdigtestade. De har varit beredda att\r\nförsöka, att gripa det sista halmstrået, men man har\r\ninte släppt preparatet i fråga. Den svenska\r\növerprövningen har ansetts så viktig. Nu får man\r\nreda på att den ibland inte alls fungerar.\r\nÅtminstone har den tydligen inte gjort det när det\r\ngäller Preconform. Som sagt: att Kabi Pharmacia\r\nhar tillsatt en egen utredning -- efter all negativ\r\npublicitet och efter det att man först har försökt\r\nförneka det hela -- bevisar ju att saken är mycket\r\nallvarlig. Man har också uttalat att man är villig att\r\nutge skadestånd. Det är det enda positiva i den här\r\nhanteringen.</pre><pre>Fru talman! Jag är naturligtvis både förvånad och\r\nbesviken över att statsrådet Könberg inte anser att\r\nnågon mer hjälp skall ges de drabbade. De summor\r\nsom ges är ändå engångsbelopp och försvinnande\r\nsmå. De går fort åt. Man har stora extrautgifter. Jag\r\när naturligtvis tacksam över att\r\nLandstingsförbundet har fattat det beslut som man\r\nhar gjort. Det kommer att underlätta mycket. Det\r\nhar många också talat om för mig. Statsrådet\r\nhänvisar bara till vad Kommittén om ideell skada\r\nhar rekommenderat och till att\r\nLäkemedelsförsäkringen våren 1991 prövade\r\nfrågan. Men det som är så annorlunda med den här\r\nskadan är att den inte bara är obotlig utan också\r\nleder till döden för dem som har drabbats.</pre><pre>Jag vill upprepa min andra fråga till statsrådet\r\nKönberg: Hur skall man kunna förhindra att\r\nliknande situationer uppstår i framtiden?\r\nSocialstyrelsen delar ju skulden. Det är en\r\nkontrollmyndighet. Socialstyrelsen lät under drygt\r\nett år Kabi sälja en medicin, trots att man saknade\r\nutprovad metod att ta bort hivsmittan. Man\r\naccepterade att Kabi i efterhand redovisade om\r\nmetoden var säker. Det fanns också ansökningar\r\nfrån ett österrikiskt företag, som hade bevisat ren\r\nblodplasma. Ändå förfor man på det här sättet.</pre><pre>Den jurist, Peter Gedin, som har undersökt det här\r\nfallet säger också att Kabi inte hade utprovade och\r\ngodkända metoder att avlägsna hivviruset. Ändå\r\nger Socialstyrelsen tillstånd att använda sådana\r\ndonatorers blod. Kan man över huvud taget lita på\r\nSocialstyrelsens bedömningar av läkemedel? Vilka\r\ngarantier kan statsrådet ge för framtiden? Det är\r\ndet viktigaste.</pre><pre>Anf. 10  GUDRUN SCHYMAN (v):</pre><pre>Fru talman! Jag skall bara ta tillfället i akt att i\r\nstället för Berith Eriksson tacka statsrådet för\r\nsvaret. Hon är utomlands och har inte möjlighet att\r\nvara här.</pre><pre>Jag ser att det i den interpellation som hon har ställt\r\nkrävs en utredning av Socialstyrelsens hantering av\r\nhela affären. Jag konstaterar med glädje att den\r\nutredningen är tillsatt. Jag utgår från att Berith\r\nEriksson får anledning att återkomma i debatten\r\nnär utredningen presenterar sina ståndpunkter.</pre><pre>Anf. 11  Statsrådet BO KÖNBERG (fp):</pre><pre>Fru talman! Båda interpellationerna har bl.a. haft\r\nsom utgångspunkt att få en utredning till stånd.\r\nSom Gudrun Schyman och även Birgit Henriksson\r\nnoterade har den utredningen nu tillsatts. Den\r\nkommer att arbeta mycket snabbt. Fru talman!\r\nDetta gör att jag inte avser att gå närmare in på de\r\nfrågor som Birgit Henriksson nu tar upp, som\r\nhandlar om vad man skall göra om det visar sig vara\r\npå ett visst sätt.</pre><pre>Jag är möjligen litet förvånad över att Birgit\r\nHenriksson anser sig ha trängt in i ärendet på\r\nsådant sätt att hon är beredd att tala om var\r\nskuldbördorna finns. Min avsikt med att tillsätta\r\nutredningen var närmast att ta reda på detta.\r\nFrågan om huruvida det är så att man borde ha\r\ngjort mer från Socialstyrelsens sida under tiden\r\n1985--1986 kommer ju förhoppningsvis att få sitt\r\nsvar genom den enmansutredning som är tillsatt.\r\nNär vi har det svaret kommer jag att dra de\r\nslutsatser som kan göras på grundval av detta.\r\nDessförinnan har jag inte anledning att ta ställning,\r\näven om Birgit Henriksson anser sig kunna göra\r\ndet.</pre><pre>Anf. 12  BIRGIT HENRIKSSON (m):</pre><pre>Fru talman! Jag stöder mig faktiskt på resultaten av\r\nde här skriverierna och på den undersökning som\r\nden jurist som mycket noggrant har trängt in i det\r\nhär fallet har gjort.</pre><pre>Det är faktiskt så att Kabi från att först ha nekat nu\r\nplötsligt har svängt om och självt utreder saken.\r\nDet bevisar att det har gjorts fel. Den advokat som\r\nföreträder en av de blödarsjuka säger också att\r\nSocialstyrelsen kunde ha satt stopp, men att man\r\ndär reagerade alldeles för sent.</pre><pre>Det är lika illa att låta bli att fatta viktiga beslut som\r\natt fatta felaktiga beslut. Ibland kan det få\r\nödesdigra följder. Det är därför som jag anser att\r\ndet är rätt klart att det i det här fallet har skett en\r\nmissbedömning.</pre><pre>Jag är tacksam för utredningen. Också jag\r\nåterkommer när den presenteras.</pre><pre>Överläggningen var härmed avslutad.</pre><pre>4 §  Svar på interpellation 1992/93:105 om\r\nkulturvårdsforskning vid Göteborgs universitet</pre><pre>Anf. 13  Utbildningsminister PER UNCKEL\r\n(m):</pre><pre>Fru talman! Lennart Fridén har ställt ett antal frågor\r\ntill mig angående tolkningen av vissa skrivningar\r\nnär det gäller det humanistiska forskningsområdet\r\ni den forskningspolitiska propositionen.</pre><pre>Som interpellanten noterat, betonas på flera ställen\r\ni propositionen värdet av humanistisk forskning.\r\nDet är min övertygelse att forskning inom områden\r\nsom språk, konst och litteratur, etik och filosofi,\r\nhistoria och arkeologi är omistlig för att Sverige\r\nskall kunna utvecklas som kunskaps- och\r\nkulturnation.</pre><pre>Det är också synnerligen viktigt att vi kan förvalta\r\nvårt kulturarv. Riksantikvarieämbetet har\r\nsektorsansvaret för detta. Men det ligger också ett\r\nansvar på universitet och högskolor att utveckla\r\nforskningen inom detta liksom inom andra\r\nområden.</pre><pre>Vid institutionen för kulturvård i Göteborg har\r\nsedan länge bedrivits ett omfattande arbete inom\r\nområdet kulturvård, framför allt med inriktning på\r\nteknisk antikvarisk byggnadsvård. Vid\r\nuniversiteten i Göteborg och i Umeå har också ett\r\npionjärarbete utförts inom ett näraliggande\r\nområde, nämligen museologi, framför allt på\r\nutbildningssidan.</pre><pre>Som det framhålls i forskningspropositionen finner\r\nregeringen att det är viktigt att forskningen kan\r\nutvecklas inom kulturvårdsområdet. Detta är ett\r\ninterdisciplinärt forskningsfält som utnyttjar\r\nkunskaper och metoder inte bara från humanistisk\r\nutan också från naturvetenskaplig och teknisk\r\nforskning.</pre><pre>När det gäller hur en långsiktig\r\nkunskapsuppbyggnad bäst skall främjas, vilka\r\nresurser som skall fördelas till olika institutioner\r\noch forskningsområden eller hur ett framgångsrikt\r\nforskningssamarbete byggs upp måste avgörandet\r\nligga hos varje universitet och högskola. Det är de\r\nansvariga inom de självständiga universiteten och\r\nhögskolorna som har såväl kompetens som det\r\nprofessionella ansvaret att göra sådana\r\nprioriteringar och fördelningar, som främjar en\r\nvetenskapligt och pedagodiskt framgångsrik\r\nverksamhet.</pre><pre>Fru talman! Detta innebär ett svar på\r\ninterpellantens första direkta fråga, om en bestämd\r\nandel bör satsas direkt på grundläggande forskning\r\noch forskarutbildning inom det aktuella\r\nkunskapsområdet. Regeringen finner det viktigt att\r\nforskningen inom kulturvården utvecklas och att\r\nden håller hög vetenskaplig kvalitet. När det gäller\r\nmetoder och resurser är detta en bedömnings- och\r\nfördelningsfråga som bör avgöras av andra.</pre><pre>När det gäller den andra frågan, om\r\nforskningsmedel inom den berörda ramen skall gå\r\nograverade, utan omvägar via en\r\nsektorsmyndighet, till det berörda\r\nforskningsområdet vid Universitetet i Göteborg\r\nmåste interpellanten här syfta på\r\nRiksantikvarieämbetet, som är sektorsmyndighet\r\njust för kulturvården.</pre><pre>Riksantikvarieämbetet har som alla\r\nsektorsmyndigheter ett ansvar för att forskningen\r\ninom sektorn kan utvecklas och håller hög\r\nvetenskaplig kvalitet. Myndigheten beslutar själv\r\nom fördelningen av sina sektorsforskningsmedel.\r\nJag utgår från att ämbetet vid fördelningen av dessa\r\nmedel ställer höga krav på den vetenskapliga\r\nkvaliteten hos forskningsprojekten.</pre><pre>I mina tidigare svar ligger också svaret på Lennart\r\nFridéns tredje fråga, nämligen hur jag anser att den\r\nlångsiktiga kunskapsuppbyggnaden för\r\nkulturvården skall förverkligas på det praktiska\r\nplanet. Det är universitetets sak att avgöra detta.</pre><pre>Från min sida är detta inte bara ett allmänt\r\nuttalande, utan en principfråga. Jag tycker att det\r\när viktigt att forskningen utvecklas inom\r\nkulturvården liksom inom en rad andra\r\nhumanistiska områden, och att Sverige i framtiden\r\nintar en lika framträdande position inom\r\nkulturvetenskaperna som inom en del medicinska\r\noch naturvetenskapliga områden. Genom de\r\nförslag som läggs i propositionerna Forskning för\r\nkunskap och framsteg och Forskning i frontlinjen\r\nkommer medel att ställas till förfogande för\r\nuniversitet och högskolor, för forskningsråd och\r\nsektorsforskningsmyndigheter, som kan göra detta\r\nmöjligt. Dessa har ett utbildnings- och\r\nforskningsansvar. Hur de har genomfört det, tänker\r\njag bedöma inför nästa forskningsproposition.</pre><pre>Anf. 14  LENNART FRIDÉN (m):</pre><pre>Fru talman! Jag ber att få tacka\r\nutbildningsministern för svaret på mina frågor. Det\r\när utan tvekan så att de oklarheter som en del\r\nmänniskor, liksom jag, har uppfattat har funnits i\r\npropositionen nu har fått sina frågetecken uträtade.\r\nJag tycker att det var ett bra och klart svar.</pre><pre>Det kanske allra viktigaste är statsrådets betonande\r\nav att detta är ett principuttalande. Det är mycket\r\nväsentligt, inte minst mot bakgrund av att det på\r\nsistone i diskussionerna har förekommit\r\nifrågasättanden av det vettiga i att satsa även på\r\nforskning inom kulturens och humaniorans\r\nområde.</pre><pre>En annan fråga som emellertid kanske fortfarande\r\nkommer att oroa en och annan gäller att\r\nsektorsorgan ofta tenderar att lägga beslag på en\r\nstörre del av tilldelade medel själva. Ett nationellt\r\nansvar innebär inte att man själv skall sköta allt åt\r\nsin sektor, utan man skall se till att det på bästa sätt\r\nkommer hela nationen till del. Det kanske t.o.m.\r\nblir bättre om man inte gör så mycket själv utan i\r\nstället ser till att saker och ting blir gjorda där det\r\nfungerar bäst. Med andra ord bör\r\nsubsidiaritetsprincipen även gälla på detta område.</pre><pre>Det finns en del mindre lyckade exempel på hur\r\nsektorsansvar har fungerat. När vi fick s.k.\r\nansvarsmuséer skulle dessa med nya medel t.ex. ta\r\nett ansvar för hela landet inom sin sektor. Pengarna\r\ngick åt till att besätta ett antal platser på dessa\r\nansvarsmuséer. De andra muséerna, såväl centralt\r\nstatliga som regionala, märkte inget av\r\nmedelstillskottet. Som jag ser det får man inte\r\nagera så som sektorsansvarig. Detta ville jag också\r\nbetona med min andra fråga.</pre><pre>Anf. 15  Utbildningsminister PER UNCKEL\r\n(m):</pre><pre>Fru talman! Låt mig, utan att falla myndigheterna i\r\nämbetet, göra följande deklaration. Svensk högre\r\nutbildning och forskning har sedan länge vägletts av\r\nen viktig princip, nämligen att lejonparten av den\r\nforskning som staten finansierar direkt eller\r\nindirekt utförs vid universiteten och högskolorna.\r\nJag tycker att detta är en riktig princip. Den ger\r\nmöjlighet att bygga upp forskningscentra och\r\nforskningsmiljöer som är kraftfullare och därmed\r\nnaturligen mera stimulerande än\r\nforskningsinstitutioner som byggs upp i mycket små\r\nenheter isolerade från närbesläktade\r\nforskningsområden.</pre><pre>Jag instämmer gärna i en undran i Lennart Fridéns\r\ninlägg, nämligen när det gäller ambitionen att de\r\nresurser som genom sektorsorganen ställs till\r\nforskningens förfogande fördelas ut till\r\nuniversiteten och högskolorna på basis av de\r\nkvalitativa resultat och de projekt som\r\nuniversiteten och högskolorna kan uppvisa.</pre><pre>Anf. 16  LENNART FRIDÉN (m):</pre><pre>Fru talman! Jag ber att få tacka statsrådet för ännu\r\nett principiellt uttalande i det här sammanhanget.\r\nBåda dessa nu fastställda principer tycker jag är\r\nmycket viktiga för det fortsatta arbetet, och jag tror\r\natt de som berörs av denna fråga kommer att vara\r\nmycket tacksamma över detta.</pre><pre>Överläggningen var härmed avslutad.</pre><pre>5 §  Svar på interpellation 1992/93:111 om\r\nvårdhögskolan i Boden</pre><pre>Anf. 17  Utbildningsminister PER UNCKEL\r\n(m):</pre><pre>Fru talman! Ewa Hedkvist Petersen har frågat mig\r\nom jag är beredd att verka för att Vårdhögskolan i\r\nBoden även i fortsättningen får försörja hälso- och\r\nsjukvården i norra Sverige med välutbildad\r\npersonal, samt om min syn på vårdhögskolornas\r\nbetydelse för kompetensutveckling och\r\npersonalförsörjning inom hälso- och\r\nsjukvårdssektorn.</pre><pre>Låt mig börja med det senare spörsmålet.\r\nVårdhögskolorna har en viktig roll att fylla när det\r\ngäller utbildningen för laboratorieassistenter,\r\nsjuksköterskor, sjukgymnaster m.fl. yrkesgrupper\r\ninom hälso- och sjukvården. Utbildningarna har\r\nutvecklats positivt sedan de blev en del av den\r\nhögre utbildningen. Jag är övertygad om att den\r\npositiva utvecklingen kommer att fortsätta.</pre><pre>Den utredning som Ewa Hedkvist Petersen\r\nrefererar till belyser den förändring som\r\nvårdhögskolorna har genomgått. Det är bara drygt\r\ntio år sedan dessa utbildningar inordnades i\r\nhögskolesystemet. Under denna period har\r\nvårdhögskolorna bidragit med att utveckla och\r\nförstärka de speciella ämnen som är karakteristiska\r\nför resp. utbildning. Ett imponerande stort antal\r\npersoner har gått vidare mot fördjupad utbildning\r\noch forskarutbildning inom sina resp. områden.\r\nÄven organisationen har utvecklats och samverkan\r\nmed de statliga universiteten och högskolorna har\r\nstärkts på flera håll. Allt flera lärare har i dag\r\nforskarutbildning eller licentiatutbildning.\r\nSammantaget innebär detta också att hälso- och\r\nsjukvårdssektorns kompetens höjts.</pre><pre>Det utredningsuppdrag som landshövding Anita\r\nBråkenhielm nu slutfört gällde att utreda olika\r\nmöjligheter att överföra vårdutbildningarna till\r\nstatligt huvudmannaskap och var ursprungligen en\r\nbeställning av riksdagen. I uppdraget ingick att --\r\nmed beaktande av de strukturella problem som\r\nfinns med det stora antalet utbildningsenheter,\r\nvarav några är påfallande små -- pröva förslag som\r\nstärker vårdhögskolornas anknytning till\r\nforskningen.</pre><pre>Utredaren har beaktat detta genom att föreslå olika\r\nalternativa lösningar, där ett förslag innebär att\r\nendast vissa utbildningar förstatligas. I de fall då\r\nden kvarvarande organisationen blir alltför liten för\r\natt försvara att den lever vidare som en egen\r\norganisation föreslås att vårdhögskolan\r\nsamlokaliseras eller samordnas med en statlig\r\nhögskola för att garantera en högskolemässig miljö.</pre><pre>Utredningen är för närvarande under\r\nremissbehandling, och det är därför för tidigt att\r\nsäga vad som kan komma att anföras av\r\nremissinstanserna. Jag är självfallet medveten om\r\natt Vårdhögskolan i Boden har stor betydelse för\r\nregionen med sina närmare 700 studenter och\r\ndärtill ett stort antal deltagare i\r\nuppdragsutbildning.</pre><pre>Anf. 18  EWA HEDKVIST PETERSEN (s):</pre><pre>Fru talman! Först vill jag tacka\r\nutbildningsministern för svaret på min\r\ninterpellation. Jag har ju ställt frågor om\r\nvårdutbildningarna i allmänhet och om\r\nVårdhögskolan i Boden i synnerhet.</pre><pre>Jag uppskattar och delar utbildningsministerns\r\npositiva omdömen om vårdutbildningarna och hans\r\nframtidstro beträffande dessa. Jag delar också\r\nutbildningsministerns syn på hur viktigt det är att\r\nvårdutbildningarna fortsätter att stärka sin\r\nanknytning till forskningen och att fler lärare blir\r\nforskningskompetenta. Alla som verkar inom\r\nhögskolan måste i framtiden ha en forskningsbas att\r\nstå på, och arbetet måste fortgå med att nå detta\r\nmål. Det kan dock nås på olika sätt, och jag ser\r\nfram emot att få ett meningsutbyte med\r\nutbildningsministern om detta.</pre><pre>Min uppfattning är att man inte nödvändigtvis\r\nmåste vistas i en traditionell akademisk\r\nuniversitetsmiljö för att nå en positiv vetenskaplig\r\nanda. I vårt land har vi byggt upp forskningsenheter\r\ni olika delar av landet och regionala högskolor. Det\r\nhar i praktiken visat sig att forskningsankytningen\r\ngår att upprätthålla på ett mycket bra sätt vid de\r\nolika regionala högskolorna, till vilka\r\nVårdhögskolan i Boden hör.</pre><pre>Dessutom har det visat sig att man vid de regionala\r\nhögskolorna öppnar ett samarbete mot nya\r\nstrukturer i samhället, t.ex. näringslivet, som ofta\r\nskapar minst lika stora positiva synergieffekter som\r\ntraditionella inomvetenskapliga kontakter. Det har\r\ni sin tur lett till mycket positiva studieresultat.</pre><pre>\r\nMot denna bakgrund kan jag inte acceptera\r\nmotiven till att utredningen om vårdhögskolorna\r\nföreslår en flyttning av rehabiliteringslinjen och\r\nsociala omsorgslinjen i Boden till universitetet i\r\nUmeå. Skälet är enligt utrednigen att en flyttning\r\nskulle innebära att man kom in i en akademisk\r\nmiljö och att de i utbildningen ingående ämnena\r\nskulle få en bättre ämnesanknytning. Detta menar\r\njag att man kan uppnå i Boden, med fortsatt\r\nutvecklingsarbete. Förutsättningar för detta finns i\r\nallra högsta grad.</pre><pre>Vid Vårdhögskolan i Boden finns i dag en\r\nforsknings- och utvecklingsenhet och ett antal FoU-\r\nlärare. Faktum är att det finns förhållandevis fler\r\nFoU-lärare i Boden jämfört med andra\r\nvårdhögskolor i landet. Samtliga utbildningar i\r\nBoden har i dag tillgång till forskarutbildade lärare.\r\nTillsammans med högskolan i Luleå sker ett\r\npedagogiskt utvecklignsarbete. Lärare från Boden\r\nfinns i forskarutbildning såväl i Luleå som i Umeå.\r\nVårdhögskolan delfinansierar en forskningstjänst i\r\nLuelå som ett steg i att utveckla samarbetet.</pre><pre>Det är på denna väg, med ytterligare samarbete\r\nmed i första hand högskolan i Luleå men också med\r\nuniversitetet i Umeå, som vårdutbildningarna i\r\nBoden måste gå. Det finns långt gångna planer på\r\natt vidareutveckla rehabiliteringslinjen och\r\nprofilera den mot arbetsmiljö och rehabilitering.\r\nUtbildningen skall knytas fastare till\r\narbetsvetenskapen vid högskolan i Luleå genom\r\ngemensamma tjänster. Detta garanterar\r\nutvecklingen av en kreativ forskningsmiljö, som vi\r\nvill uppnå. Även för sociala omsorgslinjen planeras\r\nen starkare rehabiliteringsinriktning.\r\nLandstingsstyrelsen har också beslutat om en\r\ninriktning och man vill uppdra åt Vårdhögskolan att\r\nta fastare kontakter med Luleå och Umeå för att\r\ngarantera studenterna möjligheter till forskning\r\noch forskningsanknytning.</pre><pre>Fru talman! Jag har i min interpellation utvecklat\r\nskälen till varför det vore ett mycket oklokt och\r\nförödande beslut att lägga ner Vårdhögskolan i\r\nBoden, vilket ju är konsekvensen av den\r\nBråkenhielmska utredningen.</pre><pre>Detta skulle få mycket stora negativa konsekvenser\r\nför främst människorna, patienterna, i norra\r\nSverige, eftersom tillgången til kompetent personal\r\ninom hälso- och sjukvården och inom vård och\r\nomsorg skulle minska drastiskt. Innan tillkomsten\r\nav skolan för tio år sedan var det svårt att rekrytera\r\nutbildad sjukvårdspersonal i norra Sverige.\r\nRehabiliteringspersonal var extra svår att\r\nrekrytera. I en utvärderingsrapport från 1992\r\nkonstateras också att såväl kvalitativa som\r\nkvantitativa vinster nåtts för den samlade\r\nmedicinska rehabiliteringen i Norrbotten sedan\r\nskolans tillkomst. Eftersom mycket av dagens\r\nsjukvård genomsyras av rehabiliteringstanken, herr\r\nUnckel, finns det all anledning att värna om den\r\nutbildning som redan finns.</pre><pre>Om Vårdhögskolan i Boden läggs ner och\r\nutbildningarna flyttas från Norrbotten, skulle inte\r\nhälso- och sjukvårdslagens stadganden om att alla\r\nmänniskor i landet har rätt till likvärdig vård kunna\r\nupprätthållas. Den vården ges ju av välutbildad\r\npersonal, och vi vill inte återgå till den situation\r\nsom vi hade på 70-talet, då det var svårt att få\r\nutbildad personal till sjukvården i Norrbotten. Det\r\nfår inte hända. Jag vill att utbildningsministern tar\r\nmed sig detta till regeringen.</pre><pre>Det finns många andra regionala skäl till varför\r\nVårdhögskolan i Boden inte får läggas ner. Det\r\nfrämsta skälet är att även norrbottniska ungdomar\r\noch kvinnor måste kunna erbjudas\r\nhögskoleutbildning inom vårdområdet. Vi vet att\r\ndet skulle bli färre som sökte sig till denna\r\nutbildning, om den flyttades till Umeå. Till Umeå\r\när det mellan 30 och 70 mil, beroende på var i\r\nNorrbotten man bor. Utbildningsministern har ju\r\nbetonat att det behövs fler högskoleutbildade i\r\nlandet. Då kan man inte lägga ner en högskola. Det\r\nvore inkonsekvent.</pre><pre>Ett annat skäl är att all högskoleutbildning är viktig\r\nför sin region och för kompetensutvecklingen i den\r\nregionen. Jag noterar också med glädje att\r\nutbildningsministern i sitt svar betonar att han är\r\nmedveten om den regionala betydelse som\r\nVårdhögskolan i Boden har. Det föranleder mig att\r\nfråga: Vilka konsekvenser och slutsatser drar\r\nutbildningsministern av denna medvetenhet?</pre><pre>Anf. 19  Utbildningsminister PER UNCKEL\r\n(m):</pre><pre>Fru talman! Det vore frestande att omedelbart gå in\r\ni ett konstruktivt meningsutbyte med Ewa Hedkvist\r\nPetersen om den konkreta fråga som hon ställer om\r\nVårdhögskolan i Boden. Men som Ewa Hedkvist\r\nPetersen säkert inser och i grunden respekterar\r\nvore det inte bara ofint utan värre än så mot alla de\r\nremissinstanser som just nu med all rätt kräver en\r\nobunden regering att lämna sina synpunkter till.\r\nAnnars vore det poänglöst att be remissinstanser\r\natt diskutera Anita Bråkenhielms förslag.</pre><pre>Fru talman! Därtill har jag under min ministertid\r\ntagit för vana att skriva mycket öppna direktiv till\r\nde utredare som jag har tillsatt, i hopp om att dessa\r\nskall kunna presentera ett litet annorlunda\r\nunderlag än vad som är normalt att vi själva under\r\nriksdags- eller regeringsprocesserna kommer att\r\ntänka på. I denna del har Anita Bråkenhielm\r\nbidragit till en ny dimension i diskussionen om\r\nvårdhögskolornas framtid, även om jag sannolikt\r\ninte kommer att dela alla hennes slutsatser fullt ut.</pre><pre>Ett viktigt bidrag till diskussionen om\r\nvårdhögskolornas framtid och organisation, som\r\nhar kommit fram under Anita Bråkenhielms\r\nutredning, är en medvetenhet om att\r\nvårdhögskolorna måste prövas fall för fall och\r\nhögskola för högskola. Tidigare hade vi en\r\ntendens -- och det gäller sannolikt både de\r\nnuvarande regeringspartierna och den nuvarande\r\noppositionen -- att diskutera vårdhögskolornas\r\nframtid i ett slags schabloniserat statligt eller icke-\r\nstatligt huvudmannaskap. Den nya utredningen har\r\nbibringat oss vetskapen om att man kan bemöta\r\nolika delar av vårdhögskolornas utmaningar på\r\nolika vis.</pre><pre>För min del vill jag klart och entydigt slå fast att jag\r\nhar två utgångspunkter för min prövning av hur\r\nvårdhögskolornas framtid skall se ut. För det första\r\nskall vårdhögskolorna få en framtid där man sörjer\r\nför att de kan utvecklas på bästa möjliga kvalitativa\r\nsätt. Detta behöver inte innebära att man i varje\r\nenskilt fall måste knyta en vårdhögskola till ett\r\nstatligt universitet eller en högskola med fasta\r\nforskningsresurser, men det är viktigt att inte\r\nkompromissa om kvalitetskravet.</pre><pre>För det andra skall det vara en sådan organisation\r\npå vårdhögskolorna eller -- för att tala i mer\r\ngenerella termer -- vårdutbildningen att hela landet\r\nkan försörjas med kompetent sjukvårdspersonal.\r\nInte heller detta krav går att kompromissa om.</pre><pre>Anf. 20  EWA HEDKVIST PETERSEN (s):</pre><pre>Fru talman! Jag har respekt för att\r\nutbildningsministern vill lyssna på\r\nremissinstanserna. Men det är viktigt att vi får en\r\ndiskussion här i kammaren som är bredare och har\r\nen bredare ansats än vad den Bråkenhielmska\r\nutredningen hade. Precis som utbildningsministern\r\nsäger handlar det också om att försörja hela landet\r\nmed utbildad personal. Därför uppskattar jag detta\r\nmeningsutbyte.</pre><pre>Jag noterar också att utbildningsministern sade att\r\nhan inte fullt ut delar Bråkenhielms slutsatser och\r\natt vårdhögskolorna skall prövas från fall till fall.\r\nDet tycker jag är bra. Om man skall kunna uppfylla\r\nde två ursprungliga kraven på kvalitet och på att\r\nhela landet skall försörjas med personal, måste man\r\ngå till väga på det sättet.</pre><pre>Det finns vissa aspekter som Bråkenhielm inte tar\r\nupp i sin utredning, bl.a. hur man skall försörja hela\r\nlandet med personal. Tyvärr har vi i Norrbotten en\r\nhögre andel lågutbildad personal i den offentliga\r\nsektorn. Därför spelar naturligtvis Vårdhögskolan\r\nen väldigt stor roll, både för de ungdomar som vill\r\nbli sjukgymnaster eller arbetsterapeuter och också\r\nför alla de yrkesverksamma som vill genomgå fort-\r\noch vidareutbildning. Det finns också mängder\r\nmed uppdragsutbildning på Vårdhögskolan. På det\r\nviset kan medborgarna erbjudas en bra vård.</pre><pre>Det finns också en annan regional aspekt, nämligen\r\natt högskolan innebär en mycket stark\r\nkompetensutveckling. All den högre utbildning och\r\nforskning som kan ske i länet ger mycket positiva\r\neffekter. Nu kan vi se att Vårdhögskolan,\r\nhögskolan i Luleå och även universitetet i Umeå\r\nnärmar sig varandra. Det ligger stora\r\nutvecklingsmöjligheter i det samarbetet och i de\r\nnätverk som därmed kan skapas. Jag hoppas att\r\ndessa utvecklingsmöjligheter kommer att beaktas i\r\ndet beslutsunderlag i samband med utredningen\r\nsom utbildningsministern har att överväga och när\r\nutbildningsministern eventuellt lägger fram ett\r\nförslag till riksdagen. Det har omvittnats från\r\nmånga håll hur viktigt detta är.</pre><pre>Jag skulle vilja ha ytterligare kommentarer från\r\nutbildningsministern kring hur han ser på de\r\nnätverk som kan skapas vid regionala högskolor\r\noch mellan högskolor i norra Sverige för att främja\r\nen bra vårdutbildning.</pre><pre>Anf. 21  Utbildningsminister PER UNCKEL\r\n(m):</pre><pre>Fru talman! Jag skall gärna deklarera min\r\nprincipiella syn på den sistnämnda frågan. Jag har\r\nredan tidigare här i kammaren sagt att jag är en\r\ntillbedjare av nätverk som arbetsmodell. Den är\r\nkonstruktiv, överbryggar avstånd och den gör att\r\nkunskapsflödet mellan olika människor och\r\ninstitutioner flyter lättare. Detta har vi från\r\nregeringens sida givit uttryck för i en ambition i den\r\nforskningsproposition som riksdagen just nu\r\nbehandlar, nämligen i så måtto att vi är beredda att\r\ntillskjuta extra forskningsmedel till stora och små\r\nhögskolor som knyter nätverk med varandra, i vilka\r\ningår minst ett universitet eller en högskola med\r\ns.k. fasta forskningsresurser. Det är ett uttryck för\r\nen syn, att man genom sådana nätverk kan sprida\r\ndet kunnande som finns i den starka koncentrerade\r\nforskningsenheten till flera. Därigenom ökar den\r\nsamlade effekten av statens satsningar på\r\nforskning.</pre><pre>Det är självfallet så, att vårdhögskolorna inte utgör\r\nnågot undantag i synen på nätverkens betydelse och\r\nmöjligheter.</pre><pre>Anf. 22  EWA HEDKVIST PETERSEN (s):</pre><pre>Fru talman! Möjligheterna att bilda nätverk -- som\r\nutbildningsministern är så positivt inställd till --\r\nfinns i det här fallet mellan Vårdhögskolan och\r\nhögskolan i Luleå. Jag vet att dessa möjligheter\r\nkommer att nyttjas på ett bra sätt, så att det blir bra\r\nkvalitet i utbildningarna. På det sättet kan man ha\r\nkvar den fina vårdutbildningen i Boden.</pre><pre>Jag vill också ta upp frågan om närhet och hur\r\nviktigt det är med närhet till högskoleutbildningar.\r\nSom jag sade i min inledning kan man inte säga att\r\nantalet högskoleutbildade skall öka, samtidigt som\r\nman lägger ned en högskola, åtminstone inte i\r\nSverige med de avstånd som här finns. Det vore\r\ninkonsekvent, speciellt som det är god kvalitet på i\r\nstort sett all högskoleutbildning i Sverige.</pre><pre>En ungdom från Kiruna har ca 70 mil till Luleå. Det\r\när ett stort steg för även en vuxen kvinna som vill\r\nvidareutbilda sig till sjuksköterska, arbetsterapeut\r\neller till sjukgymnast att åka 70 mil från sin familj\r\nför att få en utbildning som hon hett åstundar. Det\r\när lättare att åka till Boden, dit det är 30 mil. Därför\r\när närheten väldigt viktig när det gäller\r\nhögskoleutbildning och Vårdhögskolans placering i\r\nBoden.</pre><pre>Jag skulle vilja att utbildningsministern\r\nkommenterar detta med närhet och vilka\r\nkonsekvenserna skulle bli om man lägger ned\r\nutbildningar, samtidigt som det gäller att få fram\r\nfler högskoleutbildade ungdomar och vuxna i\r\nSverige. Jag tycker att detta är en mycket viktig\r\naspekt, vilket naturligtvis har att göra med att jag\r\nkommer från ett län där avstånden är långa.</pre><pre>Anf. 23  Utbildningsminister PER UNCKEL\r\n(m):</pre><pre>Fru talman! Jag kan till en del dela uppfattningen\r\nom närhetens betydelse, men låt mig i någon\r\nmening ändå anlägga ett motstridigt eller\r\nkompletterande synsätt. Jag tillhör dem som tycker\r\natt det är bra att man framför allt i unga år rör på\r\nsig. Det ger nya vyer, nya intryck och man träffar\r\nandra människor. Därmed får man, medan man\r\nfortfarande har förutsättningar, möjlighet att ta till\r\nsig ting som är till nytta senare i livet.</pre><pre>Om denna flytt till något annat ställe under\r\nungdomsåren dessutom innebär att man kommer i\r\nåtnjutande av en utbildning eller att man kommer i\r\nkontakt med forskning som är unikare än den som\r\nkan tillskapas nära hembygden är naturligtvis detta\r\nett extra plus.</pre><pre>Jag skulle snarare än att bara säga att närheten är\r\nbetydelsefull, vilja understryka vikten av att man\r\nsom ung människa utifrån de egna\r\nutgångspunkterna söker sig till det mest\r\nstimulerande och anpassade utbildningsutbudet\r\nsom man kan finna. Det kan egentligen vara\r\nvarhelst detta erbjuds.</pre><pre>Jag vill gärna säga detta mot närhetsprincipen, som\r\njag likväl också naturligtvis inser har sin roll och\r\nbetydelse, inte minst för vuxna människor, vilka\r\nhar svårare än andra att transportera sig. Det är\r\nsamtidigt viktigt att komma ihåg att vissa\r\nutbildningar av tradition måste erbjudas nära\r\nhemorten, därför att man erfarenhetsmässigt vet\r\natt rekryteringen annars inte fungerar. Förutom\r\nsjukvårdsyrken brukar läraryrkena anföras som ett\r\nexempel på detta.</pre><pre>Men min poäng i det som jag nu har sagt är\r\negentligen att man, när man tar ställning till hur\r\nman skall lokalisera, måste vara beredd att ta\r\nhänsyn till flera olika aspekter och att väga dessa\r\nmot varandra. Får jag därtill säga -- med betydande\r\nstyrka och med många streck under -- att jag tycker\r\natt vårt land med den geografiska utbredning det\r\nhar, har satsat och engagerat sig på tok för litet i det\r\nsom verkligen skulle kunna göra nytta, nämligen\r\ndistansutbildning. Hur mycket vi än sprider\r\nhögskoleenheter kommer likväl en oändlig massa\r\nmänniskor att ha långt att åka. Dessa skulle kunna\r\nhjälpas avsevärt om distansutbildningen byggdes\r\nut.</pre><pre>Överläggningen var härmed avslutad.</pre><pre>6 §  Förnyad bordläggning</pre><pre>Föredrogs men bordlades åter</pre><pre>Skatteutskottets betänkanden 1992/93:SkU21 och\r\nSkU22</pre><pre>Justitieutskottets betänkanden 1992/93:JuU25--\r\nJuU28</pre><pre>Lagutskottets betänkande 1992/93:LU39</pre><pre>Socialförsäkringsutskottets betänkande\r\n1992/93:SfU14</pre><pre>Näringsutskottets betänkande 1992/93:NU24</pre><pre>7 § Anmälan om interpellationer</pre><pre>Anmäldes att följande interpellationer framställts</pre><pre>den 16 april</pre><pre>1992/93:145 av Hans Karlsson (s) till\r\njustitieministern om ekonomisk brottslighet:</pre><pre>Den ekonomiska brottsligheten är ett samhällsont.\r\nDess förekomst betyder att samhället undandras\r\nbetydande inkomster. Såväl välfärdsmål som\r\nfördelningsmål hotas när samhället inte får de\r\nskatteinkomster som det samlade\r\nproduktionsresultatet i landet ger underlag för.</pre><pre>Den ekonomiska brottsligheten har ytterligare\r\nnegativa effekter på samhället och medborgarna.</pre><pre>*  Oseriösa företag skaffar sig ett ekonomiskt\r\növertag över de seriösa. Konkurrensvillkor\r\nsnedvrids. Konkurserna ökar och den\r\nsamhällsekonomiska resursstyrningen försämras.</pre><pre>*  Den allmänna moralen luckras upp, när de som\r\nsysslar med ekonomisk brottslighet kan göra det\r\nutan överhängande risk för upptäckt och straff.\r\nSamhällssolidariteten urholkas.</pre><pre>Eko-brotten visar en mycket oroväckande ökning.\r\nSärskilt taxinäringen och restaurangnäringen har\r\nblivit tummelplats för oseriösa företagare.\r\nPolisanmälan om svartjobb är mycket vanligt,\r\nsärskilt i storstäderna. Men polisen har inte\r\nresurser att utreda. Detta är förödande. De som vill\r\nlär sig snabbt att det är tämligen riskfritt att bryta\r\nmot lagar och regler.</pre><pre>Trots att eko-brotten ökar på det sätt som ovan\r\nbeskrivits, minskar polisens resurser. Antalet eko-\r\npoliser har minskat med runt en tredjedel på två år.</pre><pre>Eko-poliserna kan konstatera att listan blir allt\r\nlängre över de anmälningar som inte har hunnit att\r\nutredas. Det är en resursfråga. Fler eko-poliser och\r\neko-utredare kommer att korta kölistan. Mer\r\nresurser behövs för att stävja utvecklingen. De\r\nanslag som beviljas för eko-brottsbekämpning är\r\nlönsamma investeringar.</pre><pre>Ökade resurser till denna verksamhet är en\r\nsamhällsekonomisk vinst som dessutom visar att vi\r\ninte accepterar det moraliska förfall som eko-\r\nbrottsligheten utgör.</pre><pre>Met det ovanstående som bakgrund förefaller det\r\nhelt orimligt med de förslag till nedrustning av eko-\r\nbrottsbekämpningen som nu lanseras. Jag tänker\r\ndå på den s.k. regionkriminalpolisen som skulle\r\nbetyda att eko-poliserna i Örebro avvecklas,\r\nresurserna överförs till Stockholm och eko-\r\nbrottsbekämpningen i Örebro län skulle ske från\r\nKarlstad.</pre><pre>Enligt uppgift klarar nu eko-polisen i Örebro län\r\nhyfsat att utreda de ärenden som kommer in, men\r\nen viss kö på ärenden finns. Om resurserna för eko-\r\nbrottsbekämpningen nu överförs till Stockholm,\r\noch Karlstad skall ta över arbetsuppgifterna från\r\nÖrebro, betyder det att Karlstadspolisen får en\r\nökad arbetsbelastning på 200 procent på detta\r\nomrdåe. Det är så att Örebro län har dubbelt så\r\nmånga eko-brottsanmälningar som Värmlands län.</pre><pre>Mot bakgrund av ovanstående vill jag fråga\r\njustitieministern följande:</pre><pre>Vad avser justitieministern att vidta för åtgärder för\r\natt förhindra en sådan utglesning av\r\npolisresurserna, när det gäller eko-\r\nbrottsbekämpningen?</pre><pre>Hur kommer justitieministern agera för att inte\r\nkategorin ekobrottslingar skall tro att det nu blir\r\nännu mera riskfritt att lura samhället och\r\nmedmänniskorna?</pre><pre>Avser justitieministern att skjuta till de resurser\r\nsom behövs så att eko-brottsligheten i Stockholm\r\nkan lösas, utan att ge fältet fritt i landsorten för\r\ndessa brottslingar?</pre><pre>den 19 april</pre><pre>1992/93:146 av Pär Granstedt (c) till\r\nutrikesministern om svenska insatser i Jugoslavien:</pre><pre>Sverige förbereder sig för närvarande på att kunna\r\nmöta en framställan från FN om medverkan i\r\nfredsbevarande insatser i Jugoslavien. Mycket talar\r\nför att den svenska medverkan kan komma att få\r\nen mycket stor omfattning, också i jämförelse med\r\ntidigare svenska insatser. Planeringen utgår ifrån en\r\nskyttebataljon med ca 1 000 man.</pre><pre>Den förväntade insatsen i Jugoslavien kan komma\r\natt skilja sig från flertalet tidigare svenska\r\ntruppbidrag till FN-operationer också i andra\r\navseenden. Även om FN-uppdraget förutses bygga\r\npå en uppgörelse mellan parterna i konflikten och\r\nvara av fredsbevarande karaktär, så är risken för\r\nstridshandlingar påtagligt stor. Det har sagts att\r\noperationen kan komma att hamna i en gråzon\r\nmellan FN-stadgans kapitel VI, fredsbevarande\r\ninsatser, och kapitel VII, militära och andra\r\ntvångsåtgärder. Orsaken är naturligtvis i första\r\nhand den notoriskt dåliga respekt för eld\r\nupphöröverenskommelser som hittills\r\nmanifesterats i det forna Jugoslavien, men också de\r\nextrema övergrepp mot mänskliga rättigheter som\r\nkan förekomma. Det blir orimligt och oacceptabelt\r\nför FN-styrkor att inte ingripa för att försöka\r\nförhindra övervåld av det slag som präglar den\r\njugoslaviska tragedin.</pre><pre>Det här kommer att ställa stora krav på den\r\nkontingent Sverige avser att ställa till FN:s\r\nförfogande. Det gäller givetvis utrustningen. Det är\r\nsjälvklart att den svenska personalen måste ha\r\nbästa möjliga skydd och bästa möjliga\r\nförutsättningar att fullgöra sina uppdrag. Men det\r\ngäller också utbildningsmässigt. Deltagarna i\r\nuppdraget kan komma att mötas av extrema\r\nsituationer som ställer stora krav på deras militära\r\nförmåga. Det gäller möjligheten att bruka våld,\r\nmen i första hand att kunna undvika och begränsa\r\nvåldet. FN-insatsen måste givetvis leda till minskat\r\nvåld och inte till en eskalering. Personalen måste\r\nockså vara väl rustad att kunna möta de psykiska\r\npåfrestningar som ett uppdrag av detta slag\r\noundvikligen medför, dels för att kunna fullgöra\r\nsina uppdrag väl, dels för sin egen del. Detta kräver\r\nsåväl utbildning som stödmöjligheter under\r\noperationen och uppföljning efter hemkomsten.</pre><pre>Det är viktigt att betona att ett utökat militärt\r\nengagemang från FN:s sida inte får ske på\r\nbekostnad av de fredliga insatserna för att bemästra\r\nkonflikten. Dessa måste tvärtom intensifieras,\r\nsåväl på nationell som på lokal nivå. Konfliktens\r\nkaraktär gör behovet att medlingsinsatser och\r\nkonfliktöverbryggande insatser riktade mot lokala\r\nledare och befolkningsgrupper särskilt viktiga. Det\r\när viktigt att FN-styrkorna har sådan kompetens,\r\nmen andra, t.ex. kyrkor och ideella organisationer\r\nkan också göra värdefulla insatser.</pre><pre>När stridshandlingarna väl bringats att upphöra\r\nväntar oerhörda arbetsuppgifter, där\r\nvärldssamfundet måste ta på sig ett betydande\r\nansvar. Såväl FN som ESK bör också här ha en\r\nbetydande roll att spela. Det gäller självfallet det\r\nrent materiella återuppbyggandet. Men det handlar\r\nockså om att återskapa förutsättningarna för ett\r\nfungerande socialt samhälle. En viktig\r\nutgångspunkt är rimligen de fördrivnas rätt att\r\nåtervända till sina byar och städer. Den omänskliga\r\n''etniska rensning'' som genomförts kan inte tillåtas\r\nbli bestående. Men att återknyta de sönderslitna\r\nnätverken och möjliggöra en fredlig samexistens\r\nmellan de berörda folkgrupperna blir samtidigt\r\nmycket svårt. Det är viktigt att planering för den\r\ninternationella medverkan i den materiella och\r\nsociala återuppbyggnaden av de krigsdrabbade\r\nområdena av det forna Jugoslavien kommer igång\r\nså fort som möjligt. Det borde vara en naturlig\r\nuppgift för ESK att fungera som forum för detta\r\narbete.</pre><pre>Med hänvisning till vad som anförts anhåller jag om\r\natt få ställa följande frågor till utrikesministern:</pre><pre>1.  Hur förbereds den förväntade svenska\r\nmedverkan i en FN-insats i det forna Jugoslavien,\r\nmed hänsyn till de speciella insatser som den kan\r\nmöta?</pre><pre>2.  Hur ser utrikesministern på gränsdragningen\r\nmellan ''fredsbevarande'' och ''fredsskapande''\r\ninsatser i det forna Jugoslavien?</pre><pre>3.  Vilka möjligheter finns enligt utrikesministerns\r\nuppfattning till ytterligare konfliktöverbryggande\r\ninsatser på nationellt och lokalt plan i det forna\r\nJugoslavien?</pre><pre>4.  Vilka möjligheter finns att, i första hand inom\r\nESK:s ram, snarast få till stånd förberedelser för\r\ndet nödvändiga materiella och sociala\r\nåteruppbyggnadsarbetet i de krigshärjade\r\nområdena i det forna Jugoslavien?</pre><pre>8 § Anmälan om frågor</pre><pre>Anmäldes att följande frågor framställts</pre><pre>den 16 april</pre><pre>1992/93:577 av Widar Andersson (s) till statsrådet\r\nUlf Dinkelspiel om Europarådet och legalisering av\r\nnarkotika:</pre><pre>Europarådet har sponsrat en stor\r\nnarkotikalegaliseringskonferens i Rotterdam i april\r\n1993. Konferensens slutdokument uttalar sig för en\r\nhelt annan narkotikapolitik än den svenska och vad\r\nsom brukar vara den svenska hållningen i\r\ninternationella sammanhang.</pre><pre>Vad avser statsrådet att göra för att påverka Rådets\r\ninställning till legalisering av narkotika?</pre><pre>den 19 april</pre><pre>1992/93:578 av Lars Björkman (m) till\r\nkommunikationsministern om bilregistret:</pre><pre>Bilregistret som handlägges av resp. länsstyrelse\r\nhar som en av sina uppgifter att registrera ägarbyte\r\nav fordon. Normalfallet innebär att en ny köpare\r\nanmäler tillträdet till resp. fordon samtidigt som\r\nsäljaren meddelar att bytet har skett.</pre><pre>I ett antal uppmärksammade fall har ägarbyte\r\nanmälts och registrerats utan att något egentligt\r\nägarbyte skett. Vederbörande ''ny ägare'' har alltså\r\ntill bilregistret anmält ägarbyte, uppgett\r\nfordonsnummer, föregående ägare osv. Utan någon\r\nmotkontroll av länsstyrelsen, har således ägarbytet\r\nregistrerats och till den verklige ägaren har ett\r\nmeddelande angående ägarbyte avsänts. Normalt\r\nannulleras även fordonsförsäkringen.</pre><pre>Det ovan beskrivna systemet utnyttjas oftast i\r\navsikt att på brottsliga grunder överta äganderätten\r\ntill annans egendom. Naturligtvis är det\r\noacceptabelt att någon med myndigheters hjälp\r\nlegaliseras som ägare till annans egendom utan att\r\nvara berättigad därtill.</pre><pre>Vilka åtgärder avser statsrådet vidta i syfte att\r\nförhindra fortsatt utnyttjande av brister i\r\nbilregistersystemet?</pre><pre>9 § Kammaren åtskildes kl. 13.11.</pre><pre>Förhandlingarna leddes av talmannen.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}