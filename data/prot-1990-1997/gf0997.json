{"dokumentstatus":{"dokument":{"hangar_id":"2387746","dok_id":"GF0997","rm":"1991/92","beteckning":"97","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"97","slutnummer":"0","datum":"1992-04-21 00:00:00","systemdatum":"2005-10-27 14:00:22","publicerad":"1992-04-21 00:00:00","titel":"Riksdagens snabbprotokoll 1991/92:97 Tisdagen den 21 april","subtitel":null,"status":null,"htmlformat":null,"relaterat_id":null,"source":"webbnav","sourceid":"{1B55214E-D01D-4E89-AC73-B64217D8D099}","dokument_url_text":"http://data.riksdagen.se/dokument/GF0997/text","dokument_url_html":"http://data.riksdagen.se/dokument/GF0997","dokumentstatus_url_xml":"http://data.riksdagen.se/dokumentstatus/GF0997","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1991/92:97</div>\r\n<div class=\"sidhuvud_datum\">Tisdagen den 21 april</div>\r\n<div class=\"sidhuvud_klockslag\">Kl. 14.00</div>\r\n<hr class=\"sidhuvud_linje\">\r\n<pre>1 §  Justering av protokoll</pre><pre>Justerades protokollen för den 6, 7, 8, 9 och 10\r\napril.</pre><pre>2 §  Meddelande om svar på interpellationer</pre><pre>Till riksdagen hade inkommit följande skrivelser:</pre><pre>Interpellationerna 1991/92:150, 165 och 170</pre><pre>Till riksdagen</pre><pre>Gudrun Schyman har ställt interpellation\r\n(1991/92:150) till socialminister Bengt Westerberg\r\nom kvalitetskraven inom sjukvården. Arbetet inom\r\nregeringen är så fördelat att det är jag som skall\r\nbesvara interpellationen. Vidare har till mig ställts\r\ninterpellation (1991/92:165) av Gullan Lindblad om\r\nbidrag till Noaks Ark m.m. och interpellation\r\n(1991/92:170) av Marianne Jönsson om Fas 90.</pre><pre>Då första interpellationsdebatt, vid vilken både\r\ninterpellanterna och jag kan närvara, är den 11 maj\r\nfår jag härmed anmäla att mina svar på\r\ninterpellationerna inte kan avges förrän vid denna\r\ntidpunkt.</pre><pre>Stockholm den 9 april 1992</pre><pre>Bo Könberg</pre><pre>Interpellation 1991/92:158</pre><pre>Till Riksdagen</pre><pre>Eva Zetterberg har ställt interpellation\r\n(1991/92:158) till mig om\r\nsocialbidrag/bostadsbidragskostnader.</pre><pre>Då första interpellationsdebatt, vid vilken både\r\ninterpellanten och jag kan närvara, är den 11 maj,\r\nfår jag härmed anmäla att mitt svar på\r\ninterpellationen icke kan avges förrän vid denna\r\ntidpunkt.</pre><pre>Stockholm den 9 april 1992</pre><pre>Bengt Westerberg</pre><pre>Interpellation 1991/92:159</pre><pre>Fru talman! Jag vill anmäla att Lars-Erik Lövdéns\r\ninterpellation 1991/92:159 om åtgärder mot den\r\nekonomiska brottsligheten inte kommer att\r\nbesvaras inom föreskriven tid på grund av\r\ninterpellanatens förhinder att ta emot svaret. Jag\r\nhar kommit överens med Lars-Erik Lövdén om att\r\nbesvara denna interpellation den 4 maj 1992.</pre><pre>Gun Hellsvik</pre><pre>3 §  Anmälan om frågor</pre><pre></pre><pre>4 §  Svar på fråga 1991/92:628 om Kina och de\r\nmänskliga rättigheterna</pre><pre>Anf. 1  Utrikesminister MARGARETHA Af\r\nUGGLAS (m):</pre><pre>Fru talman! Lars Sundin har frågat mig om jag\r\navser att ta upp frågan om förtrycket av de\r\nmänskliga rättigheterna i Kina och kräva\r\nfrisläppande av de politiska fångarna, däribland\r\nWei Jinsheng, när företrädare för den kinesiska\r\nregeringen besöker Sverige.</pre><pre>Svaret på frågan är ja. Regeringen kommer att ta\r\nupp dessa frågor i slutet av maj när Kinas vice\r\npremiärminister Tian Jiyun besöker Sverige.\r\nRegeringen kommer då även att framföra en\r\nvädjan om frisläppande av bl.a. Wei Jinsheng.</pre><pre>Anf. 2  LARS SUNDIN (fp):</pre><pre>Fru talman! Det är nästan regel vid frågestunderna\r\natt man som frågeställare tackar för svaret, som\r\nman ändå inte är riktigt nöjd med eller har\r\nytterligare synpunkter på. Låt mig avvika något\r\nfrån det vanliga betendet genom att tacka för\r\nsvaret, som jag tycker är mycket bra.</pre><pre>Jag önskar utrikesministern framgång vid\r\növerläggningarna med representarna för Kinas\r\nregering. Vi får inte glömma bort att de mänskliga\r\nrättigheter förtrycks i Kina och att man där håller\r\npolitiska fångar. Detta skall påtalas, samtidigt som\r\nvi skall kräva dessa fångars frisläppande när Kinas\r\nvice premiärminister kommer hit i maj. Det är ett\r\ntillfälle som inte får försittas. Lycka till!</pre><pre>Överläggningen var härmed avslutad.</pre><pre>5 §  Svar på fråga 1991/92:647 om ökad tillgång\r\npå bostäder i Ryssland</pre><pre>Anf. 3  Utrikesminister MARGARETHA AF\r\nUGGLAS (m):</pre><pre>Fru talman! Lennart Fridén har frågat statsrådet Alf\r\nSvensson om vilka åtgärder han är beredd att vidta\r\nför att medverka till att öka tillgången på bostäder\r\ni Ryssland. Arbetet inom regeringen är så fördelat\r\natt det är jag som skall svara på frågan.</pre><pre>Trots att de baltiska staterna uppnått\r\nsjälvständighet finns det fortfarande ryska trupper\r\nkvar på deras territorier. Hur många militärer det\r\nhandlar om är svårt att ange exakt, men vår\r\nbedömning är att det rör sig om ca 25 000 man i\r\nEstland, ca 35 000 i Lettland och minst 35 000 även\r\ni Litauen. De ryska truppernas närvaro är\r\nnaturligtvis en ständig källa till oro för balterna, och\r\ndet ligger inte i någons intresse att\r\ntrupptillbakadragandet fördröjs mer än\r\nnödvändigt.</pre><pre>Det är viktigt att parterna nu skyndsamt sluter avtal\r\nom tillbakadragande av de ryska trupperna. Det är\r\nsamtidigt ryssarnas ansvar att bygga bostäder åt sin\r\negen militära personal.</pre><pre>I januari deltog jag i samordningskonferensen i\r\nWashington om bistånd till OSS. Syftet med\r\nkonferensen var att mobilisera ett kraftfullt och\r\nsamordnat internationellt stöd för skyndsamma\r\ninsatser i OSS. Vid konferensen diskuterades bl.a.\r\nfrågan om bostäder för hemvändande officerare.\r\nEn arbetsgrupp tillsattes med uppgift att utarbeta\r\nen aktionsplan för prioriterade insatser, vilka\r\nkommer att redovisas inför\r\nuppföljningskonferensen i Lissabon i maj.</pre><pre>Vid arbetsgruppens första möte efter konferensen\r\nbeslutades att en internationell byggnadsteknisk\r\nexpertgrupp skulle besöka Ryssland för att på plats\r\nstudera förutsättningarna för bistånd när det gäller\r\nbostadsbyggande för hemvändande officerare från\r\nBaltikum.</pre><pre>Även om vi anser att ansvaret ligger på Ryssland\r\nför att lösa denna fråga är vi medvetna om den\r\nhumanitära dimensionen. Vi har därför aktivt\r\nengagerat oss i arbetsgruppen för bostäder och har\r\nockså ställt en svensk expert till förfogande i den\r\ntidigare nämnda expertgruppen.</pre><pre>I ljuset av expertgruppens rapport får vi sedan\r\nbedöma vilka insatser som kan bli aktuella för\r\nsvenskt vidkommande.</pre><pre>Anf. 4  LENNART FRIDÉN (m):</pre><pre>Fru talman! Jag får tacka statsrådet så mycket för\r\nsvaret. Det gladde mig att vi har hållit oss framme\r\npå det här området.</pre><pre>Det blir ingen lugn och ro i Baltikum förrän\r\nockupationsarmén är helt evakuerad. Vid besök\r\ndärstädes har jag själv kunnat konstatera att bland\r\ndet första som man önskar sig är att få visa och\r\nockså känna att man är herre i sitt eget hus.</pre><pre>Förbundsrepubliken Tyskland har ju ställt upp med\r\nganska stora insatser för att man skulle bli av med\r\nde trupper som var kvar i det tidigare DDR. Man\r\nkommer nu uppenbarligen att satsa på just\r\nbostadsbyggande i Ryssland. Detta kan Tyskland\r\nsom en relativt rik nation klara av, medan våra\r\nbaltiska grannar har mycket svårare för att kunna\r\nhjälpa till på samma sätt. Som statsrådet påpekade\r\nborde ryssarna själva ta sitt ansvar, men inte heller\r\ndär finns de resurser som skulle behövas.</pre><pre>Det bästa såväl för balterna och ryssarna som för\r\noss i vår del av världen vore om det gick att\r\nundanröja det orosmoment som det innebär att ha\r\nfrämmande trupper på baltisk mark -- och\r\ndessutom så nära oss. I ett läge då svenska\r\ntillverkare av prefabricerade hus har svåra tider och\r\ndå det finns många arbetslösa byggnadsarbetare\r\nvore detta kanske ett tillfälle för oss att inte bara\r\ningå i arbetsgrupper utan att även rent konkret och\r\npraktiskt hjälpa våra grannländer. Vissa andra\r\nyrkesgrupper har ju genom AMS-hjälp kunnat\r\nträda in och hjälpa till med uppbyggnaden i\r\nÖsteuropa.</pre><pre>Anf. 5  Utrikesminister MARGARETHA AF\r\nUGGLAS (m):</pre><pre>Fru talman! En överenskommelse om\r\ntrupptillbakadragande måste komma till stånd. Det\r\när någonting som vi från svensk sida i alla de fora\r\ndär vi har möjlighet till det upprepar och\r\nåterupprepar. Det är av stor vikt att de ryska\r\ntrupperna kommer bort också för att spänningarna\r\nmellan befolkningsgrupperna i de baltiska staterna\r\nnågot skall kunna lätta.</pre><pre>Det går samtidigt inte att komma ifrån att det är ett\r\nhuvudansvar för ryssarna själva att ordna de sociala\r\nförhållandena för de trupper som skall dras bort.\r\nDet finns också en annan sak som är värd att\r\nnämna. Vi har ju lediga resurser i Sverige, men\r\nesterna själva säger att de skulle kunna hjälpa till\r\nmed bostadsbyggande bara det gick att ordna med\r\nutländsk finansiering. Man måste således vara\r\nöppen för att det här problemet har många olika\r\nsidor. Det finns dock en vilja från svensk sida att\r\nförsöka hjälpa till och att vara öppen för att även vi\r\nskall kunna hjälpa till.</pre><pre>Anf. 6  LENNART FRIDÉN (m):</pre><pre>Fru talman! Vi kan konstatera att spänningarna är\r\nmycket starka. I förra veckan läste jag i det som en\r\ngång var SED-bladet Neues Deutschland, där man\r\nredogjorde för de många brott som begås av\r\nmilitärer från den gamla ockupationsarmén i\r\nÖsteuropa -- det gällde inte bara i det gamla DDR\r\nutan även i Baltikum. Om det skall gå att komma\r\ntill rätta med dessa spänningar, måste man\r\nnaturligtvis se till att trupperna återvänder hem.</pre><pre>Jag ser med stor förväntan fram emot resultatet av\r\nden redovisning som skall göras i Lissabon i maj.\r\nStatsrådet pekade på de olika möjligheter -- genom\r\nett internationellt samarbete med ryssarna själva\r\noch t.o.m. med esterna, som har sagt sig vara\r\nberedda att hjälpa till -- som finns för att man skall\r\nkunna komma till rätta med problemet. Jag hoppas\r\natt vi på alla sätt försöker att komma någon vart, så\r\natt man får den lugn och ro som behövs och så att\r\nvi alla kan se fram emot en bättre framtid för\r\nEuropa än den som vi tidigare hade att se fram\r\nemot.</pre><pre>Överläggningen var härmed avslutad.</pre><pre>6 §  Svar på fråga 1991/92:652 om en\r\ninternationell fredsstyrka till Sydafrika</pre><pre>Anf. 7  Utrikesminister MARGARETHA AF\r\nUGGLAS (m):</pre><pre>Fru talman! Pär Granstedt har frågat mig om jag är\r\nberedd att stödja Nelson Mandelas förslag om en\r\ninternationell fredsstyrka till Sydafrika, lämpligen i\r\nFN:s regi.</pre><pre>Bakgrunden till Mandelas förslag är det\r\nupptrappade våldet i Sydafrika och särskilt de\r\nsenaste händelserna i förstaden Alexandra.</pre><pre>För att FN skall kunna sända trupper till ett land\r\nkrävs normalt att landet i fråga begärt detta, att alla\r\ninblandade parter har gett sitt medgivande samt att\r\nsäkerhetsrådet fattat beslut om inskridandet. Ingen\r\nav dessa förutsättningar föreligger för närvarande.</pre><pre>Det fortsatta våldet i Sydafrika är ett direkt hot mot\r\nden pågående reformprocessen och strävandena att\r\nfå till stånd en demokratisk utveckling i landet.</pre><pre>Det är därför av största vikt att den sydafrikanska\r\nregeringen axlar sitt självklara ansvar för skydd av\r\ngemene mans liv och egendom och vidtar de\r\nåtgärder som krävs för att få slut på det meningslösa\r\nvåldet. Alla parter i Sydafrika måste ta sitt fulla\r\nansvar enligt det fredsavtal som undertecknades\r\nförra året och med kraft bekämpa våldet.</pre><pre>Från svensk sida är vi beredda att stödja varje\r\ninitiativ som kan främja snabba framsteg i den\r\npågående förhandlingsprocessen och en utveckling\r\nmot frihet och demokrati i Sydafrika utan våld.</pre><pre>Talmannen konstaterade att frågeställaren inte var\r\nnärvarande i kammaren och förklarade\r\növerläggningen avslutad.</pre><pre>Ajournering</pre><pre>På förslag av talmannen beslöt kammaren kl. 14.12\r\natt ajournera förhandlingarna under 2 minuter, då\r\njustitieminister Gun Hellsvik väntades anlända till\r\nkammaren för att lämna svar på fråga 664.</pre><pre>Återupptagna förhandlingar</pre><pre>Förhandlingarna återupptogs kl. 14.14.</pre><pre>7 §  Svar på fråga 1991/92:664 om\r\ninsolvensutredningen</pre><pre>Anf. 8  Justitieminister GUN HELLSVIK (m):</pre><pre>Fru talman! Bo Arvidson har frågat mig vilka\r\nåtgärder jag avser att vidta med anledning av\r\ninsolvensutredningens förslag till\r\nskuldsaneringslag.</pre><pre>Låt mig först säga att frågan om att i Sverige införa\r\nen möjlighet till skuldsanering för fysiska personer\r\nefter beslut av domstol har sin upprinnelse i att ett\r\nenigt lagutskott hösten 1987 förordade att saken\r\nskulle utredas (LU 1987/88:12). Utskottet uttalade\r\ni det sammanhanget att en viktig utgångspunkt vid\r\nfrågans bedömning var att regler om skuldsanering\r\ninte får leda till en allmän uppluckring av\r\nbetalningsmoralen i samhället.</pre><pre>Insolvensutredningens betänkande överlämnades\r\ntill justitiedepartementet hösten 1990. Förslaget\r\nhar därefter remissbehandlats på sedvanligt sätt.\r\nFlertalet remissinstanser, däribland olika\r\nkreditgivar- och näringslivsorganisationer, har\r\nställt sig bakom grundtanken att införa ett\r\nskuldsaneringsinstitut. Men bland\r\nremissinstanserna finns skilda uppfattningar om\r\nden närmare utformningen av förslaget.</pre><pre>Insolvensutredningens förslag innebär en viktig\r\nprincipiell nyhet i svensk rätt. Det har hittills inte\r\nvarit möjligt för en enskild person att mot en\r\nborgenärs vilja på ett bindande sätt bli helt eller\r\ndelvis befriad från att betala sina skulder. Även om\r\nutredningens förslag tar sikte på de mest\r\nbehjärtansvärda fallen, skulle förslaget innebära en\r\nsådan grundläggande förändring i förhållandet\r\nmellan borgenärer och gäldenärer att man noga\r\nmåste överväga förslagets principiella och praktiska\r\nkonsekvenser, bl.a. för den allmänna\r\nbetalningsmoralen och för den viktiga principen att\r\navtal skall hållas. Jag känner mig för egen del\r\ntveksam till att ta det steget.</pre><pre>Å andra sidan kan ett skuldsaneringsinstitut\r\nmedföra beaktansvärda sociala och\r\nsamhällsekonomiska vinster. Institutet har också\r\nprövats under ett antal år i Danmark.</pre><pre>Inom regeringskansliet övervägs nu bl.a. de\r\norganisatoriska och kostnadsmässiga effekterna av\r\nförslaget. Först sedan detta är klart och en\r\nfullständig beredning har kunnat ske, är jag beredd\r\natt slutligt ta ställning till utredningens betänkande.</pre><pre>Anf. 9  BO ARVIDSON (m):</pre><pre>Fru talman! Jag skall be att få tacka justitieminister\r\nGun Hellsvik för svaret på min fråga.</pre><pre>Jag är givetvis medveten om svårigheterna att\r\nkonstruera ett vettigt system på det här området,\r\nmen problemen är mycket stora. Som ledamot av\r\nstyrelsen för kronofogdemyndigheten i Malmöhus\r\nlän har jag sett många av de problem som\r\nmänniskor utsätts för. I t.ex. Malmöhus län finns\r\ndet 55 000 gäldenärer i kronofogdens register,\r\nvilket motsvarar ungefär 10 % av den arbetsföra\r\nbefolkningen. Vid en konferens nyligen i Malmö\r\nmed deltagande av kronofogdemyndigheten i\r\nMalmöhus län och de sociala myndigheterna i länet\r\nkom det fram ytterligare oroande uppgifter om\r\nsvårigheterna att rehabilitera mycket skuldsatta\r\nmänniskor.</pre><pre>Man kan naturligtvis fråga sig vad problemen beror\r\npå. Kreditrestriktionerna togs bort 1985, vilket har\r\ninneburit en hejdlös kreditgivning från bankernas\r\nsida och en höjning av räntorna. Vidare har vi fått\r\nett nytt skattesystem, som har medfört att man får\r\ndra av endast en mindre del av räntekostnaderna.\r\nDessutom har alltför många människor med låg\r\ninkomst fått låna pengar, vilket egentligen är\r\noacceptabelt. Naturligtvis kan man säga att\r\nmänniskor som har försatt sig i den här situationen\r\nfår skylla sig själva. Men jag tycker att det åligger\r\nsamhället att se till att vi har ett vettigt system, som\r\ntillåter människor att på något sätt ta sig ur\r\nsvårigheterna.</pre><pre>Av svaret framgår att man håller på att bereda\r\nfrågan inom departementet. Min fråga skulle\r\ndärför bli: Hur lång tid tror justitieministern att det\r\ntar innan beredningen är klar?</pre><pre>Anf. 10  Justitieminister GUN HELLSVIK (m):</pre><pre>Fru talman! Vi har diskuterat frågan i\r\ndepartementet, men jag är inte beredd att lämna\r\nnågot bindande svar beträffande tiden.</pre><pre>När det gäller det egna arbetet och beräkningarna\r\nmed utgångspunkt i utredningen är jag övertygad\r\nom att man kan bli klar under innevarande år.</pre><pre>Samtidigt finns det skäl att se på utvecklingen i\r\nDanmark. Insolvensutredningen studerade\r\nförhållandena i Danmark, men enligt senare\r\ninformation har utvecklingen blivit en annan än den\r\nsom man förväntade sig. Skuldsaneringen har fått\r\nbetydligt större omfattning än vad man förutsåg.\r\nDen tid som uppföljningen av detta kan ta vågar jag\r\ninte uttala mig om.</pre><pre>Anf. 11  BO ARVIDSON (m):</pre><pre>Fru talman! Man kan naturligtvis säga att de\r\nmänniskor som har försatt sig i den här situationen\r\nfår skylla sig själva, men det skapas ändå en\r\nohållbar situation. Det finns kanske andra\r\nmöjligheter som kan studeras.</pre><pre>Vid den konferens som jag nämnde pekade man\r\nbl.a. på skolans möjlighet att helt enkelt lära\r\nmänniskor att hantera pengar på ett bättre sätt.</pre><pre>I just Malmöhus län har kronofogdemyndigheten\r\ngjort en hel del insatser t.ex. i skolor och för\r\nvärnpliktiga. Ser justitieministern några andra\r\nmöjligheter än dem som redovisas i\r\ninsolvensutredningen, för att man skall kunna hitta\r\nnågon annan lösning för att bringa litet bättre\r\nordning i detta system?</pre><pre>Anf. 12  Justitieminister GUN HELLSVIK (m):</pre><pre>Fru talman! Det som Bo Arvidson här tar upp är\r\negentligen det som jag ser som det mest väsentliga,\r\nnämligen att vi på olika sätt försöker informera om\r\nvad avtal innebär och vårt ansvar för ingångna\r\navtal. Det som jag tog upp i svaret är just den oro\r\nsom jag känner för att vi i stället skapar motsatt\r\nsituation och undergräver allmänhetens känsla för\r\natt den har skyldighet att hålla ingångna avtal.</pre><pre>Jag kan tänka mig att vi kan ändra lagstiftningen på\r\nett sådant sätt att möjligheterna att sanera\r\nekonomin förbättras. Men jag kan se brister i\r\ninsolvensutredningens förslag just med tanke på\r\nrisken för att betalningsmoralen undergrävs.</pre><pre>Anf. 13  BO ARVIDSON (m):</pre><pre>Fru talman! Jag håller med om det sista som\r\njustitieministern sade. Det är egentligen det som är\r\ndet viktiga, nämligen att vi kan få en sådan ordning\r\natt människor inte hamnar i denna situation.\r\nNaturligtvis skall de själva ta ansvar, men även de\r\nsom lånar ut pengar har ett ansvar. Det är\r\negentligen detta som jag har velat peka på genom\r\natt ställa denna fråga, och jag hoppas att\r\njustitieministern skall bevaka detta i fortsättningen.</pre><pre>Överläggningen var härmed avslutad.</pre><pre>8 §  Svar på fråga 1991/92:567 om direktiven till\r\nläroplanskommittén</pre><pre>Anf. 14  Statsrådet BEATRICE ASK (m):</pre><pre>Fru talman! Lena Hjelm-Wallén har frågat mig\r\nhuruvida uttalanden i direktiven till\r\nläroplanskommittén angående slöjd, hemkunskap\r\noch barnkunskap är min personliga uppfattning\r\neller hela regeringens ställningstagande.</pre><pre>Låt mig inleda med att påminna Lena Hjelm-Wallén\r\nom att direktiv till kommittéer beslutas av\r\nregeringen. De uttrycker självfallet också,\r\nåtminstone numera, regeringens uppfattning.</pre><pre>Förmodligen har Lena Hjelm-Wallén inte läst\r\nbetygsberedningens direktiv. Där står nämligen att\r\nberedningen bör utgå från att betyg skall ges\r\ntidigare än i dag. Regeringen har alltså ställt sig\r\nbakom en tidagareläggning av betygssättningen.\r\nRegeringen har inte tagit ställning till någon\r\ntidigaste tidpunkt för betyg.</pre><pre>I direktiven till läroplanskommittén anges att\r\nkommittén skall belysa konsekvenserna av om vissa\r\nämnen som i dag är obligatoriska i stället erbjuds\r\ninom ramen för elevernas personliga val eller inom\r\nramen för den enskilda skolans profilering. Detta\r\nuppdrag står regeringen bakom, likväl som den står\r\nbakom den uppräkning av ämnen som kommittén\r\nbör utgå från skall vara obligatoriska, eller ges\r\ngaranterad undervisningstid, vilket också återfinns\r\ni direktiven. Något ställningstagande beträffande\r\nämnena slöjd, hemkunskap och barnkunskap har\r\ninte regeringen gjort. Jag har inte heller givit\r\nuttryck för någon bestämd uppfattning utan\r\navvaktar kommitténs förslag.</pre><pre>Anf. 15  LENA HJELM-WALLÉN (s):</pre><pre>Fru talman! Tack för svaret. Det är bra att Beatrice\r\nAsk här i riksdagen klargör att det är hennes\r\npersonliga åsikt och inte regeringens åsikt att betyg\r\nskall ges på lågstadiet.</pre><pre>En minst lika omdebatterad fråga är dock\r\nifrågasättandet av slöjd och hemkunskap som\r\nobligatoriska ämnen. Det hade därför varit bra om\r\nBeatrice Ask hade kunnat ge besked här i dag å\r\nregeringens vägnar att hemkunskap och slöjd skall\r\nfinnas kvar som obligatoriska ämnen också\r\nfortsättningsvis. Men det gör hon alltså inte.</pre><pre>Beatrice Ask säger att direktiven gäller. Jag blir\r\nnågot förvånad över att det uttrycks å\r\nregeringspartiernas vägnar. Det är nämligen ett\r\nannat ljud i skällan när borgerliga företrädare\r\ndeltar i debatter, intervjuer, osv. Då uttrycker\r\ncenterpartister, folkpartister och kds:are ofta att de\r\nanser att dessa ämnen skall vara kvar och att de\r\nockså går i god för att det blir på det sättet. T.o.m.\r\nregeringskolleger till Beatrice Ask säger detta.\r\nDetta har fått många att tro att direktiven till\r\nläroplanskommittén nu skall ändras. Men så är det\r\ntydligen inte, utan den skall tydligen få arbeta med\r\ndenna uppgift trots denna opinion.</pre><pre>Jag menar att slöjd, hemkunskap och barnkunskap\r\när mycket viktiga ämnen i skolan. Detta är\r\nkunskapsområden som varje människa behöver ha\r\nmed sig genom hela livet. Det rör sig om\r\nnödvändiga praktiska kunskaper men också om\r\nkulturmedvetenhet. Detta förenar något fint i\r\nskolan, nämligen att det praktiska och teoretiska\r\nkan gå samman. Det menar jag är viktigt. Det är\r\nmer viktigt än att slå vakt om vissa\r\nkunskapsområden. När man ifrågasätter på detta\r\nsätt avslöjas en kunskapssyn som jag trodde\r\ntillhörde en gammal och förlegad skolform.</pre><pre>Anf. 16  Statsrådet BEATRICE ASK (m):</pre><pre>Fru talman! Jag vill till den lista av olika\r\nriksdagsmän och andra som har uttalat sig i frågan\r\nlägga att det finns även moderater som uttalar sig\r\nmycket bestämt om enskilda ämnens ställning. Det\r\nförvånar mig något, eftersom den principiella fråga\r\nsom jag önskar att man diskuterade även här i\r\nriksdagen är om regeringens hypotes är riktig,\r\nnämligen att det är väsentligt att elever ges något\r\nslags möjlighet att välja något mer än de kan i dag\r\npå sitt schema och att det på något sätt skulle ge\r\neleverna något mer av det inflytande och ansvar\r\növer studierna som vi vet att eleverna efterfrågar.\r\nDet är en intressant principfråga som det vore bra\r\nom man tog itu med. När man har gjort det måste\r\nman nämligen reda ut om vi vuxna, riksdagen eller\r\nnågon annan kan avstå från något litet ämne som\r\neleverna kan få förfoga över för egen del. Det\r\ntycker jag är principfrågan.</pre><pre>När det gäller kunskapssynen vill jag i denna debatt\r\ngärna påpeka att jag anser att jag personligen har\r\nvarit tydlig och att direktiven är tydliga när det\r\ngäller den viktiga balans som måste finnas mellan\r\nteori och tillämpning och mellan olika typer av\r\nämnen. En viktig markering som vi har gjort är att\r\nvi har beställt kursplaneförslag för tre ämnen\r\nomedelbart för att ta med dem i remissomgången.\r\nDet gäller svenska, matematik och musik. Vi vill\r\nmed detta markera att vi vill ha och att det måste\r\nfinnas olika typer av ämnen. Det är dessutom så att\r\nelevernas behov av mer tillämpning och praktik\r\nförvisso icke är enbart en fråga om vilka ämnen som\r\nskall stå på schemat, utan det handlar om\r\npedagogiken i skolan. Detta får vi politiker inte\r\nsyssla mer hur mycket som helst. Men det är ändå i\r\ndetta sammanhang som mycket måste göras för att\r\nman skall få en bättre balans i undervisningen som\r\nhelhet.</pre><pre>Anf. 17  LENA HJELM-WALLÉN (s):</pre><pre>Fru talman! Beatrice Ask använder väldigt många\r\nord, har mycket välvilja och talar om hur detta skall\r\nvara i teorin på alla möjliga områden. Men det som\r\nhon direkt gör är ju att hon angriper precis de\r\nämnen som innehåller en god blandning av teori\r\noch praktik. Det är dessa ämnen som Beatrice Ask\r\noch regeringen ifrågasätter genom att säga att de\r\ninte behöver komma alla elever till del. Detta\r\navslöjar en gammaldags kunskapssyn.</pre><pre>Jag tycker att det blir en ganska löjlig låtsaslek när\r\nman med ordkaskader försöker dölja just ett\r\nkonkret faktum och, tycker jag, ger\r\nläroplanskommittén en omöjlig uppgift att ta fram\r\ntimplaner till något som är så dödfött som att dessa\r\nämnen skall utgå ur timplanen.</pre><pre>Anf. 18  Statsrådet BEATRICE ASK (m):</pre><pre>Fru talman! Nu har vi faktiskt inte gett dessa\r\ndirektiv. Det är en myt som Lena Hjelm-Wallén\r\nsprider. Vad vi har gjort, och jag håller med om att\r\ndet är viktigt, är att vi inte har beställt garanterad\r\nundervisningstid, vilket är en sak, för ett antal\r\nämnen, vilket oroar många. Det tycker jag är något\r\nsom man kan låta bli att göra, eftersom det ändå\r\nkan ordnas.</pre><pre>Vad vi har gjort när det gäller obligatoriska resp.\r\nfrivilliga ämnen är att vi har bett denna kommitté att\r\nbelysa konsekvenserna av om något eller några i\r\ndag obligatoriska ämnen skulle bli frivilliga. På\r\nvilket sätt det skulle innebära att man kastar ut\r\nbarnet med badvattet begriper jag inte. Jag tycker\r\natt det är ganska klokt att be experter och andra\r\nbelysa konsekvenserna, så att vi får ett bra\r\nunderlag, eftersom den övergripande\r\nmålsättningen från regeringens sida var att skapa\r\nett litet utrymme för elevernas ansvarstagande.</pre><pre>Sedan kan man tycka att jag talar för mycket, men\r\ndet gör jag för att försöka redovisa bakgrunden och\r\nresonemangen kring dessa åtgärder. Men vi har inte\r\npekat ut dessa ämnen på det sätt som\r\nSocialdemokraterna gärna vill göra gällande och\r\nsom man också får ett intryck av i debatten.</pre><pre>Anf. 19  LENA HJELM-WALLÉN (s):</pre><pre>Fru talman! Om det bara vore socialdemokrater\r\nsom pekar ut detta, men det gör faktiskt hela\r\nSkolsverige. Det har klargjorts att de obligatoriska\r\nämnena skall vara de som i dag finns utom tre.\r\nDärmed har dessa tre, nämligen slöjd, hemkunskap\r\noch barnkunskap, ifrågasatts. Hur mycket Beatrice\r\nAsk än talar om det, går det inte att blanda bort\r\ndessa kort. Det är alldeles klart.</pre><pre>Jag skulle vilja rekommendera skolministern till\r\nlitet huvudräkning här i riksdagen. Det är faktiskt\r\nhär som frågan kommer att avgöras så småningom.</pre><pre>Det är alldeles tydligt att det inte finns någon\r\nmajoritet för skolministerns åsikt i denna fråga.\r\nSåledes vore det väl bättre att redan nu ge\r\nläroplanskommittén vettiga direktiv, så att det kan\r\nbli något resultat, i stället för att hålla på med den\r\nhär låtsasleken.</pre><pre>Anf. 20  Statsrådet BEATRICE ASK (m):</pre><pre>Fru talman! Om statsråd fick ställa frågor skulle jag\r\nställa följande fråga: Är det verkligen på det sättet\r\natt Lena Hjelm-Wallén tycker att det är helt\r\nointressant att få konsekvenserna belysta av om\r\nnågot ämne blev frivilligt. Jag tror att svaret på den\r\nfrågan är nej. Jag tror t.o.m. att det är mycket\r\nintressant att få ett besked på den punkten.</pre><pre>En annan fråga som det vore väldigt intressant att\r\ndiskutera är följande: Är det så, att en majoritet i\r\nriksdagen inte tycker att det vore bra om elever\r\nhade ett större inflytande och kunde ta ett något\r\nstörre ansvar för sina studier? Nej, så tror jag inte\r\natt det förhåller sig. Jag möter många riksdagsmän,\r\nbl.a i debatter, som känner ett stort behov av att vi\r\nskall kunna komma till rätta med den passivitet och\r\ndet åsidosättande som många elever upplever i sin\r\nstudiesituation.</pre><pre>Regeringen kan ha dragit en felaktig slutsats när det\r\ngäller hur man skall gå till väga för att ändra på\r\ndetta. Det låter som om det här vore fel. Men jag\r\ntror alltså inte att det är vad man tycker. Man är\r\nensidigt beredd att ha en förutfattad mening innan\r\nkonsekvenserna ens är belysta. Det är bara det som\r\njag ifrågasätter.</pre><pre>Däremot har jag många åsikter både om dessa\r\nämnen och om andra. Och precis som alla andra har\r\njag också favoritämnen. Men jag har aldrig, och det\r\när viktigt att säga med tanke på hur frågan var\r\nställd, uttalat någon bestämd uppfattning om dessa\r\nämnen, utan jag vill ha konsekvenserna belysta.</pre><pre>Anf. 21  LENA HJELM-WALLÉN (s):</pre><pre>Fru talman! Ja, det är just det som är den felaktiga\r\nslutsats som regeringen har dragit -- dvs. att framför\r\nallt slöjd och hemkunskap inte skall vara\r\nobligatoriska, till skillnad från alla andra ämnen.</pre><pre>Man kan uppnå det som Beatrice Ask här talar om,\r\nnämligen att eleverna får ta ett större ansvar, att det\r\nfinns mer av val osv. Ja, det kan åstadkommas dels\r\ngenom förändringar i fråga om antalet timmar och\r\ndet gäller då olika ämnen, inte bara dem som\r\nutpekats här, dels genom förändringar av innehållet\r\npå olika sätt. Det är en naturlig uppgift för en\r\nläroplanskommitté. Vad regeringen har gjort i den\r\nhär frågan -- och det kritiserar jag och många\r\nandra -- är att man har pekat ut slöjd och\r\nhemkunskap som ämnen där undervisning inte\r\nlängre skall ges till alla elever.</pre><pre>Detta tänker vi fortsätta att kritisera. Jag är\r\növertygad om att riksdagen kommer att slå fast att\r\nde aktuella ämnena skall vara obligatoriska.</pre><pre>Anf. 22  Statsrådet BEATRICE ASK (m):</pre><pre>Fru talman! Jag delar Lena Hjelm-Walléns\r\nuppfattning, nämligen att det finns mer än ett sätt\r\natt hitta litet utrymme för elevernas egna val.\r\nDirektiven är också skrivna så. Det handlar\r\nnämligen inte om att belysa konsekvenserna av om\r\nhemkunskap, barnkunskap och slöjd inte längre\r\nskall vara obligatoriska. I stället handlar det om --\r\ndet framgår när man läser direktiven -- att belysa\r\nkonsekvenserna av förändringar i något ämne eller\r\ni flera ämnen. Det gäller samtliga ämnen i den\r\nläroplan som finns i dag och eventuellt\r\ntillkommande också. Den friheten finns alltså för\r\nläroplanskommittén.</pre><pre>Det kommer, som sagt, ett förslag i september, och\r\ndå får vi möjlighet att utifrån det dra slutsatser och\r\nfatta beslut. Jag är övertygad om att det blir en\r\nintressant och viktig diskussion.</pre><pre>Anf. 23  LENA HJELM-WALLÉN (s):</pre><pre>Fru talman! Det blev en intressant diskussion. Men\r\ndet sorgliga här är, tycker jag, den viktiga frågan\r\nom de aktuella ämnenas ställning. Ämnena slöjd\r\noch hemkunskap upplevs faktiskt ofta som\r\nifrågasatta i en ganska så teoretiskt inriktad skola.\r\nDet är sorgligt om dessa ämnen skall behöva\r\ndrabbas på det här sättet.</pre><pre>Om Beatrice Ask inte tycker att dessa ämnen skall\r\nifrågasättas, bör hon ge besked här och nu för att\r\ndärmed dämpa den oro som faktiskt finns. Det är\r\ninte fråga om en spelad oro från någon politikers\r\nsida, utan det är fråga om den genuina oro som\r\nfinns ute i skolorna just nu. Den måste Beatrice\r\nAsk känna till.</pre><pre>Anf. 24  Statsrådet BEATRICE ASK (m):</pre><pre>Fru talman! Jag känner till en hel del när det gäller\r\nsynpunkterna på dessa saker. Jag vet också att det\r\nfinns en stark opinion.</pre><pre>Det är väsentligt att säga att allt som är viktigt inte\r\nbehöver vara obligatoriskt. Det gäller samtliga\r\nämnen. Och allt som är frivilligt behöver inte vara\r\noviktigt.</pre><pre>Jag tror att det finns ganska goda förutsättningar\r\nför elever och föräldrar till utökade val. Det är nog\r\nnågot som vi också måste lära oss. Det finns många\r\nmoment, inte minst på miljöområdet, som vi skulle\r\nvilja ha in i skolan men som det inte finns plats för.\r\nÄndå tror jag att vi kan komma en god bit på vägen\r\ngenom att inom frivillighetens ramar ge eleverna\r\nmöjligheter att välja. Det är en ingrediens som\r\nibland saknas i den här debatten. Skälet till att jag\r\ninte vill uttala mig om enskilda ämnen nu är att jag\r\ntycker att det måste finnas en rimlig chans för en\r\nkommitté att fritt lägga fram ett förslag utan att jag\r\ni detalj har uttalat mig i olika ämnen. Dessutom\r\nvore det ju en felaktig signal till andra\r\nämnesföreträdare än dem som hittills har nämnts.\r\nDe tror nämligen att de sitter i orubbat bo. Men så\r\nkan det ju inte bli, om vi skall få de förändringar på\r\nschemat som kan vara nödvändiga.</pre><pre>Anf. 25  LENA HJELM-WALLÉN (s):</pre><pre>Fru talman! Beatrice Ask säger att hon inte vill\r\nuttala sig om enskilda ämnen. Men det är precis vad\r\nsom har gjorts i och med att tre ämnen har\r\nutelämnats som obligatoriska. Min förmåga att få\r\nBeatrice Ask att inse detta är nog begränsad. Trots\r\nhundratals brev, intervjuer, artiklar och debatter\r\nmed, antar jag, både egna partivänner och\r\nkoalitionspartiernas företrädare har det ju inte gått\r\natt få Beatrice Ask att ändra sig i den delen. Det\r\nbeklagar jag med tanke på de här aktuella ämnena.</pre><pre>Överläggningen var härmed avslutad.</pre><pre>9 §  Svar på fråga 1991/92:575 om skolans\r\nsexualoch samlevnadsundervisning</pre><pre>Anf. 26  Statsrådet BEATRICE ASK (m):</pre><pre>Fru talman! Hans Göran Franck har frågat mig om\r\nregeringen avser att avskaffa sexual- och\r\nsamlevnadsundervisningen.</pre><pre>Mitt svar är att regeringen inte har någon sådan\r\navsikt. I direktiven till läroplanskommittén\r\nmarkeras särskilt att nu gällande läroplan är en\r\nsjälvklar utgångspunkt för arbetet. Kommittén\r\nkommer att redovisa sina ställningstaganden i\r\nseptember. Dess förslag kommer sedan på\r\nsedvanligt sätt att remissbehandlas.</pre><pre>Någon grund för den oro Hans Göran Franck ger\r\nuttryck för finns således inte.</pre><pre>Anf. 27  HANS GÖRAN FRANCK (s):</pre><pre>Fru talman! Tack för svaret. Men jag fick inte min\r\nkonkreta fråga besvarad.</pre><pre>Min konkreta fråga var: Avser regeringen att\r\navskaffa den obligatoriska sexual- och\r\nsamlevnadsundervisningen?</pre><pre>På den punkten har Beatrice Ask inte gett något\r\nsvar. Därför bör hon ge ett klargörande besked.</pre><pre>Jag har en bok framför mig som har titeln När\r\nfungerar samlevnadsundervisningen? Där sägs det:\r\nSexualundervisningen i Sverige är obligatorisk och\r\nintar på det sättet en unik ställning i världen.</pre><pre>Frågan är om denna obligatoriska\r\nsexualundervisning, som har betytt väldigt mycket\r\nbåde nationellt och internationellt, kommer att få\r\nbehålla sin ställning.</pre><pre>Beatrice Ask säger i sitt svar att det i direktiven till\r\nläroplanskommittén markeras särskilt att gällande\r\nläroplan är en utgångspunkt. Men det tycker jag är\r\nett alltför svagt ställningstagande. Jag skulle därför\r\nfaktiskt vilja be Beatrice Ask att visa mig vad det är\r\ni kommittédirektiven som hon åsyftar.</pre><pre>Sexual- och samlevnadsundervisningen nämns över\r\nhuvud taget inte i direktiven, vilket är mycket\r\nbeklagligt. Det är verkligen svårt att se hur det här\r\nämnet skall kunna få behålla sin ställning och även\r\nförbättra denna, eftersom man enligt direktiven\r\nutökar med väldigt många kunskapsämnen.</pre><pre>Jag anser att sexual- och samlevnad måste få utgöra\r\nett eget ämnesområde i undervisningen.</pre><pre>Anf. 28  BEATRICE ASK (m):</pre><pre>Fru talman! Hans Göran Franck tycks haka upp sig\r\npå att jag inte har svarat på hans fråga om ett\r\nobligatorium. Därför skall jag göra det nu.</pre><pre>Jag tycker att det är alldeles självklart att en av de\r\nstarkaste mänskliga drivkrafterna och det som\r\npåverkar samhället på nästan alla områden måste\r\nha en stark ställning i undervisningen. Det finns ju\r\nteori, moral och mycket annat att diskutera när det\r\ngäller sex och samlevnad, och dessa frågor är det\r\noerhört viktigt att man tar upp med barn och\r\nungdomar.</pre><pre>Vidare tror jag, inte minst med framväxten av\r\nmånga fristående skolor, att det är viktigt att\r\nmarkera att alla ungdomar skall få den här typen av\r\nundervisning. Det talar för ett obligatorium.</pre><pre>Sedan kan jag väl säga att jag beklagar att vi inte\r\nskrivit särskilt om detta i direktiven. Men i direktiv\r\nskriver man ju inte om allt, utan framför allt skriver\r\nman om frågor där man vill ha förändringar eller\r\nåstadkomma något osv.</pre><pre>Vidare glömde vi Norden, men det berodde inte på\r\natt vi tyckte att Norden var ointressant. Jag har fått\r\nmånga frågor om den saken också i riksdagen.\r\nTvärtom var nog det här med Norden så självklart.</pre><pre>Jag tycker att sex- och samlevnadsundervisningen\r\när oerhört central. Och den blir allt viktigare i det\r\nsamhälle som vi lever i, där sex och samlevnad för\r\nmånga människor förvisso inte är enkla saker att\r\nhantera -- om nu dessa saker är enkla att hantera\r\nför någon.</pre><pre>Man kan däremot ha många synpunkter på\r\ninnehållet i undervisningen. På Hans Göran Franck\r\nlät det som att han önskade ett eget ämne för\r\nsexual- och samlevnadsundervisningen. Det finns\r\nalltid önskemål om egna ämnen. Jag är emellertid\r\ninte säker på att sex och samlevnad såsom eget\r\nämne är den bästa lösningen, eftersom det ingår i\r\nmånga olika ämnen. Möjligt är, däremot, att sex\r\noch samlevnad borde ha garanterad\r\nundervisningstid.</pre><pre>Anf. 29  HANS GÖRAN FRANCK (s):</pre><pre>Fru talman! Märk väl vad Beatrice Aske säger,\r\nnämligen: Det som talar för att det skall vara\r\nobligatorium. I själva uttryckssättet ligger en\r\novisshet och ett ifrågasättande. Det är alltså inte\r\nklart att det är på det sättet. Jag drar följaktligen\r\nslutsatsen att hon inte heller kan säga att direktiven\r\nger ett bestämt besked på den punkten.</pre><pre>Eget ämne, eller inte? Den bästa lösningen vore om\r\ndet blev ett eget ämne. I varje fall får man inte\r\ntubba på det väldigt viktiga ställningstagande som\r\nvi tidigare har gjort här i landet att det skall vara\r\nobligatoriskt. Jag har själv varit med i RFSU. Elise\r\nOttesen-Jensen som var pionjär på det här området\r\nskulle säkerligen vara mycket bekymrad, precis\r\nsom många andra är i dag, över de\r\nställningstaganden som regeringen nu har gjort.</pre><pre>Anf. 30  Statsrådet BEATRICE ASK (m):</pre><pre>Fru talman! Jag tror inte att hon skulle vara så\r\nbekymrad över direktiven om hon förstod att man\r\ninte i just direktiven skriver allt som är viktigt. Vid\r\nde tillfällen då jag förde samtal med\r\nläroplanskommittén såg jag mig tvingad att fråga\r\nom man har filosoferat kring ett borttagande.\r\nTanken hade inte ens slagit kommittén.</pre><pre>Om jag vore engagerad i de här frågorna skulle jag\r\nsnarast vara bekymrad över att man inte alltid\r\nuppnår det som man önskar med undervisningen.\r\nVi vet t.ex. att eleverna anser att sexual- och\r\nsamlevnadsundervisningen till stor del består av\r\nkroppsdelar, teknik och sjukdomar och till väldigt\r\nliten del består av känslor och samlevnad. Vi vet att\r\nlärarna tycker att det är jobbigt och svårt att\r\nundervisa om känslor, samlevnad, moral och etik.\r\nDet är också känsligt att ta upp de frågor som\r\neleverna vill prata om. Här finns det mycket att\r\ngöra.</pre><pre>Jag kan lugna Hans Göran Franck med att säga att\r\ndet inte kommer att bli ett frivilligt ämne, utan att\r\ndet snarast handlar om att finna rätt plats för\r\nundervisningen och att framöver göra tydliga\r\nformuleringar i läroplansdirektiven. Framför allt är\r\ndet viktigt att hitta vägar för att förenkla och\r\nunderlätta för fler lärare att ge den här\r\nundervisningen det bästa innehållet.</pre><pre>Anf. 31  HANS GÖRAN FRANCK (s):</pre><pre>Fru talman! Beatrice Ask fortsätter med att\r\nundvika att klart uttala att den här undervisningen\r\nskall utgöra ett obligatorium. Statsrådet Beatrice\r\nAsk bör nu ta steget fullt ut, när hon ju är så nära\r\natt halka in på det. Egentligen behövs det\r\ntilläggsdirektiv. De är av mycket stor betydelse,\r\ninte bara när det gäller att lugna en opinion, utan\r\nför att ge ett besked.</pre><pre>Jag håller med Beatrice Ask om att tiden är ett stort\r\nproblem i sammanhanget. Om man lägger till en\r\nrad ämnen -- det finns en lång rad obligatoriska\r\nämnen angivna -- kommer tiden naturligtvis att bli\r\nknapp. Omständigheten att man har angett en rad\r\nandra ämnen som obligatoriska ämnen men inte\r\ndetta är inte bra. Jag upprepar därför att ett\r\ntilläggsdirektiv här borde föreligga. Det behövs\r\ninte mindre av sexual- och samlevnadsundervisning\r\ni våra skolor utan mer och bättre.</pre><pre>Anf. 32  Statsrådet BEATRICE ASK (m):</pre><pre>Fru talman! Jag är inte jurist, men jag tycker att jag\r\nhar varit väldigt tydlig och att sexual- och\r\nsamlevnadsundervisning är något som alla elever\r\nskall ha rätt till. Jag tycker att jag har sagt att den\r\nskall vara obligatorisk. Uppenbarligen når\r\nbudskapet inte fram.</pre><pre>Med tanke på de ämnen som vi har i dag vore det\r\nju orimligt att ens tänka sig att ett ämne som biologi\r\ninte skulle ta upp människokroppen och dess\r\nfunktioner, för att ta ett exempel. Jag begriper inte\r\nhur man i det sammanhanget skall kunna komma\r\nifrån sexualundervisning. Samlevnadsfrågor ingår\r\nockså i många ämnen, och jag beriper inte hur man\r\npå ett av de viktigaste ämnesområdena för mänsklig\r\nsamlevnad skulle kunna hoppa över\r\nsexualundervisning. Förmodligen är det så, att jag\r\ntycker att det är så självklart att detta ämne\r\nautomatiskt ingår i många andra ämnen att det inte\r\nbehöver beskrivas i kursplaner etc. Det förefaller\r\ninte lika självklart för Hans Göran Franck. I\r\nslutändan kommer vi nog att vara överens i alla fall.\r\nJag är inte orolig.</pre><pre>Anf. 33  HANS GÖRAN FRANCK (s):</pre><pre>Fru talman! Nu fick jag ett något bättre svar efter\r\natt ha pressat Beatrice Ask i omgång efter omgång.\r\nNu sade Beatrice Ask faktiskt att hon vill ha sexual-\r\noch samlevnadsundervisningen som ett\r\nobligatoriskt ämne. Jag konstaterar att detta är ett\r\nregeringsbesked.</pre><pre>Slutligen vill jag dock tillägga att det verkligen\r\ngäller att det blir utformat så, att kommunerna i\r\npraktiken kommer att genomföra undervisningen\r\npå det sätt som ett obligatorium kräver. Om\r\nbeskeden från regeringen inte är väldigt tydliga, är\r\nrisken nämligen väldigt stor att kommunerna inte\r\nkommer att profilera sig på detta ämne. Risken är\r\nockså stor att de inte kommer att satsa på att utbilda\r\nlärare, något som är mycket viktigt.\r\nSexualundervisningen behöver skötas av dem som\r\när utbildade i sexologi.</pre><pre>Anf. 34  Statsrådet BEATRICE ASK (m):</pre><pre>Fru talman! Eftersom vi nu har att göra med en\r\njurist, är det bäst att vara noggrann. Jag sade aldrig\r\natt det skulle vara ett obligatoriskt ämne. Det skulle\r\ndå få en alldeles egen plats. Det är däremot möjligt\r\natt det bör ha garanterad undervisningstid och att\r\ndet skall vara ett obligatoriskt moment som anges i\r\nläroplan eller kursplan. Det har jag sagt. Det\r\nkommer i och med detta att stå i protokollet så att\r\njag i framtiden slipper bli beskylld för att ha ljugit.</pre><pre>Anf. 35  HANS GÖRAN FRANCK (s):</pre><pre>Fru talman! Det var synd att Beatrice Ask därvid\r\nförsämrade sitt svar.</pre><pre>Överläggningen var härmed avslutad.</pre><pre>10 §  Svar på fråga 1991/92:588 om\r\nyrkessärskolans läroplan</pre><pre>Anf. 36  Statsrådet BEATRICE ASK (m):</pre><pre>Fru talman! Ingegerd Sahlström har frågat mig om\r\njag avser att ge tilläggsdirektiv till\r\nläroplanskommittén om yrkessärskolans läroplan.</pre><pre>Det är alldeles riktigt att den nu arbetande\r\nläroplanskommittén inte har något uppdrag som\r\navser särskolan över huvud taget. Det gäller också\r\nbeträffande sameskolan och specialskolan. Detta är\r\nfullt medvetet från min sida. Jag vill nämligen att\r\nkommittén skall koncentrera sig på att skriva de två\r\ngrundläggande läroplanerna, dvs. den för\r\ngrundskolan och den för gymnasieskolan och den\r\nkommunala vuxenutbildningen.</pre><pre>Jag är väl medveten om att yrkessärskolans\r\nläroplan är ganska gammal. Enligt min mening är\r\ndet självklart att även den frivilliga särskolan skall\r\nmoderniseras, eftersom hela skolan ses över. När\r\nläroplanskommittén är klar med sina förslag till nya\r\nläroplaner, har jag för avsikt att ta initiativ till\r\nberedning av frågan i vilken utsträckning dessa\r\nläroplaner är tillämpliga för särskolan och vilka\r\ntillägg eller modifieringar som kan behöva göras.\r\nRegeringen kommer att bereda dessa frågor så\r\nskyndsamt som möjligt.</pre><pre>Anf. 37  INGEGERD SAHLSTRÖM (s):</pre><pre>Fru talman! Jag tackar statsrådet för svaret, även\r\nom jag naturligtvis gärna hade sett att det hade\r\nblivit positivt när det gäller tilläggsdirektiv till\r\nläroplanen gällande yrkessärskolan.</pre><pre>Den här frågan är mycket viktig och den behöver\r\npåskyndas. Särskolan är en unik skola i Sverige,\r\noch under de senaste 20 åren har en fantastisk\r\npositiv utveckling skett. Ungdomarna i\r\nyrkessärskolan är i dag nästan till 100 % antingen\r\nlokalt integrerade i våra yrkessärskolor eller\r\nindividuellt integrerade. Det är då litet synd att ha\r\nen läroplan, som är 20 år gammal och som hör\r\nhemma i den tiden när särskolan fortfarande var\r\nsegregerad. Ungdomar i särskolan har inte samma\r\nmöjligheter till val som många andra ungdomar.\r\nJag tror dock att de skulle klara av flera val bra och\r\natt flexibiliteten därmed skulle kunna öka.</pre><pre>Frågan är om det över huvud taget finns någon\r\ntidplan, eller om det endast finns uttalanden som\r\n''skyndsamt'' och ''så fort som möjligt''. Finns det\r\nnågon tidplan när det gäller yrkessärskolans\r\nläroplan?</pre><pre>Anf. 38  Statsrådet BEATRICE ASK (m):</pre><pre>Fru talman! Min avsikt är att arbetet med\r\nnödvändiga varianter på läroplanerna omedelbart\r\nskall sättas i gång när vi i september har fått ut\r\nläroplansförslaget på remiss. På så sätt arbetar man\r\nunder remisstidens gång och kan ta till sig\r\nförändringar och annat. Varianterna skall\r\negentligen inte behöva komma senare än de övriga\r\nläroplanerna.</pre><pre>Det är riktigt att yrkessärskolan är särskilt illa\r\ndrabbad, medan särskolan i övrigt har en ganska ny\r\nläroplan. Till tröst, dock inte för riksdagen, kan\r\nman säga att de lärare som arbetar inom\r\nyrkessärskolan nog har moderniserat sina egna\r\nläroplaner på egen hand. Det kan möjligen vara\r\nlitet tråkigt för riksdagen, som då inte får så stort\r\ninflytande över undervisningen. Men jag tror att\r\ndet fungerar någorlunda för eleverna.</pre><pre>Vi måste helt enkelt få en modern läroplan här.\r\nDen tidplan jag har är att det här skall utformas så\r\nnära i tiden med de övriga läroplanerna som det\r\nbara går. Grunden är att få fram dokumenten till\r\nseptember.</pre><pre>Anf. 39  INGEGERD SAHLSTRÖM (s):</pre><pre>Fru talman! Det senaste beskedet är positivt. Det\r\nvisar ändå att yrkesskolans läroplan kanske kan\r\nligga i paritet med den övriga yrkesskolans\r\nläroplaner.</pre><pre>Det är alldeles riktigt som statsrådet säger, att det\r\nfinns en mängd engagerade lärare ute i landet som\r\nhar tagit saken i egna händer på ett bra sätt.</pre><pre>Men nu när vi snart skall fatta beslut om ett ändrat\r\nhuvudmannskap för skolan, tror jag att det behövs\r\nen läroplan som ett medel för att nå de mål vi vill\r\nha. Det gäller kanske inte alla lärare som i dag är\r\nengagerade men alla dem som är beredda att\r\nfortsätta arbetet.</pre><pre>Jag ser fram emot läroplanerna, och jag hoppas att\r\nberedningen skall gå snabbt.</pre><pre>Överläggningen var härmed avslutad.</pre><pre>11 §  Svar på fråga 1991/92:597 om utbildning\r\nsom ett medel mot ökad arbetslöshet</pre><pre>Anf. 40  Statsrådet BEATRICE ASK (m):</pre><pre>Fru talman! Lena Öhrsvik har frågat\r\nutbildningsminister Per Unckel om regeringen\r\nkommer att acceptera Socialdemokraternas förslag\r\natt satsa ytterligare 825 milj.kr. på vuxenutbildning,\r\nfolkbildning och studiestöd för att förhindra att\r\narbetslösheten stiger.</pre><pre>Frågan har överlämnats till mig.</pre><pre>Med hänvisning till det arbetsmarknadspolitiska\r\nläget har riksdagen nyligen beslutat att för\r\nbudgetåret 1992/93 dels tillföra sektorsbidraget till\r\nskolan 200 milj.kr. utöver regeringens förslag, dels\r\ntillföra anslaget till folkbildningen 100 milj.kr.\r\nutöver regeringens förslag. Även i fråga om det\r\nskall göras någon utökning av studiestödet eller ej\r\nmed anledning av socialdemokraternas förslag, är\r\ndet riksdagen som fäller avgörandet.</pre><pre>Den underliggande frågan om regeringen senare\r\nkan komma att lägga fram några föslag med\r\nanledning av läget på arbetsmarknaden,\r\nexempelvis i form av ytterligare satsningar på\r\nvuxenutbildning, är jag naturligtvis inte beredd att\r\ndiskutera nu.</pre><pre>Anf. 41  LENA ÖHRSVIK (s):</pre><pre>Fru talman! Jag får tacka för svaret, även om det är\r\nsenkommet.</pre><pre>Frågan ställdes den 26 mars i anslutning till att\r\narbetsmarknadsstyrelsen redovisade sina\r\nprognoser om arbetslöshetens utveckling. Den\r\nställdes tillsammans med andra frågor, där det\r\npekades på olika möjligheter att hindra att\r\narbetslösheten skulle stiga mot de 6 % som AMS\r\nprognoser visade på. Vuxenutbildningen är ett av\r\nde områden där det går att vidta åtgärder nationellt\r\noch där var och en själv kan bestämma.</pre><pre>Sedan frågan ställdes har riksdagen redan hunnit\r\nfatta beslut om både vuxenutbildning och\r\nfolkbildning. Beslutet innebär, trots allt det vackra\r\nBeatrice Ask redovisar, en nedskärning med ett\r\nstort antal miljoner kronor för både\r\nvuxenutbildning och folkbildning i förhållande till\r\nnuläget.</pre><pre>Det återstår att diskutera studiestöden, som skall\r\ngöra det möjligt för folk att studera. De förslag som\r\nregeringen har lagt fram på det området innebär en\r\nökning av arbetslösheten med 8 000--10 000\r\npersoner. Korttidsstudiestöden fungerar så att\r\nanställda kan ta ledigt för studier några timmar eller\r\nnågon dag i veckan -- vilket sammantaget ger\r\nutrymme för andra att komma in på\r\narbetsmarknaden. Det här ger den dubbla effekten\r\nmed kompetensutveckling och att fler kan få\r\narbete.</pre><pre>Jag menar att regeringen genom sina förslag\r\nmedvetet ökar arbetslösheten. Jag vet att det är\r\nriksdagen som skall avgöra även den frågan. Det\r\nsker nu på fredag. Men, signaler på det här området\r\nfrån regeringen hinner faktiskt ännu fram. Vi är\r\nändå medvetna om att det innebär en ökning av\r\narbetslösheten när möjligheterna till studier skärs\r\nned.</pre><pre>Beatrice Ask hänvisar till att det så småningom\r\nskall komma förslag på vuxenutbildningsområdet.\r\nDet innebär i regel AMS-pengar och\r\nutbildningsbidrag. Jag vill skicka med följande\r\nhälsning. Det här ger inte den enskilde den valfrihet\r\nsom korttidsstudiestöden ger. Det är fråga om en\r\nstyrd utbildning som man måst söka till osv. Jag\r\nhoppas att regeringen kan ge signaler angående\r\nstudiestöden, innan riksdagen fattar beslut på\r\nfredag.</pre><pre>Anf. 42  Statsrådet BEATRICE ASK (m):</pre><pre>Fru talman! Först vill jag naturligtvis beklaga att\r\nsvaret har dröjt. Men det fanns mycket goda skäl\r\ntill att det blev så. Det var inte politiska utan mer\r\ntidsmässiga skäl. Jag var nämligen inte i staden.</pre><pre>Jag kan i dag inte lämna de besked Lena Öhrsvik\r\nvill ha av det enkla skälet att regeringen planerar\r\natt lägga fram olika propositioner framdeles. Det är\r\nkänt i riksdagen.</pre><pre>Det finns mycket att säga om studiestödsfrågan.\r\nDet viktigaste som regeringen har gjort är att sätta\r\ni gång en större översyn.</pre><pre>Men insinuationen i Lena Öhrsviks fråga att\r\nregeringen medvetet skulle försöka arbeta för att\r\nöka arbetslösheten ser jag endast som en\r\noförskämdhet. Det gör regeringen inte.\r\nRegeringen försöker att med tillgängliga medel\r\nhitta en bra kombination av olika typer av\r\nutbildningar och andra insatser för att så många\r\nsom möjligt skall ha arbete eller meningsfull\r\nsysselsättning i det mycket kärva ekonomiska läge\r\nsom råder.</pre><pre>Anf. 43  LENA ÖHRSVIK (s):</pre><pre>Fru talman! Jag vidhåller min uppfattning att det\r\nhär måste vara ett medvetet sätt att öka\r\narbetslösheten eftersom regeringen vet\r\nkonsekvenserna.</pre><pre>Det handlar inte om ekonomi. Här fanns pengar\r\navsatta för vuxenstudiestöd, finansierade via en\r\nsärskild avgift, så att vuxenstudiestöd även fortsatt\r\nhade kunnat ges i tidigare omfattning. Därför\r\npåstår jag fortfarande att det är fråga om en\r\nmedveten ökning av arbetslösheten.</pre><pre>Vuxenutbildning är ett viktigt instrument att\r\nanvända i en lågkonjunktur så att det finns en\r\nberedskap när högkonjunkturen kommer. Det är\r\nett bra sätt att minska arbetslösheten, och ger också\r\neffekter på längre sikt. Utbildningsklyftor osv. kan\r\növerbryggas.</pre><pre>Jag har mycket i övrigt att önska av den översyn\r\nsom Beatrice Ask har hänvisat till. Det är ingenting\r\nsom kommer att få några effekter nu. Man kommer\r\nknappast att se över studiestöden, utan man\r\nkommer att ägna sig åt studiemedelssystemet, som\r\ninte berörs av dessa frågor.</pre><pre>Överläggningen var härmed avslutad.</pre><pre>12 §  Svar på fråga 1991/92:598 om\r\narbetsmiljöförbättrande åtgärder i skolorna</pre><pre>Anf. 44  Statsrådet BEATRICE ASK (m):</pre><pre>Fru talman! Johnny Ahlqvist har frågat mig om jag\r\navser att acceptera Socialdemokraternas förslag att\r\nsatsa 300 milj.kr. på arbetsmiljöförbättrande\r\nåtgärder i skolorna.</pre><pre>Riksdagen beslutade den 8 april 1992, i enlighet\r\nmed regeringens förslag i 1992 års\r\nbudgetproposition, att avskaffa stimulansbidraget\r\ntill förbättringar av den fysiska miljön i skolan.</pre><pre>Om regeringen senare kommer att vidta några\r\ngerella åtgärder för att bekämpa arbetslösheten\r\ninom byggsektorn är jag inte beredd att nu\r\ndiskutera.</pre><pre>Då Johnny Ahlqvist, som framställt frågan, anmält\r\nat han var förhindrad att närvara vid\r\nsammanträdet, medgav talmannen att Berit\r\nAndnor i stället fick delta i överläggningen.</pre><pre>Anf. 45  BERIT ANDNOR (s):</pre><pre>Fru talman! Jag tackar för svaret. Johnny Ahlqvist\r\när tyvärr förhindrad att närvara i dag. Därför har\r\njag tagit mig an frågan.</pre><pre>Bakgrunden till den fråga Johnny Ahlqvist har\r\nställt är det allvarliga sysselsättningsläget som vi nu\r\nbefinner oss i och som vi kan befara kommer att\r\nförvärras.</pre><pre>Vi socialdemokrater har plockat fram en rad\r\nförslag, som vi anser på olika sätt skall nedbringa\r\narbetslösheten och förbättra sysselsättningsläget.\r\nEtt förslag är att förbättra miljön i skolorna och då\r\nsamtidigt nå en sysselsättningseffekt.</pre><pre>Det krävs oerhört kraftfulla åtgärder för att\r\nnedbringa arbetslösheten, och det krävs insatser\r\ninom en rad olika områden. De förslag som vi\r\nsocialdemokrater har fört fram har den borgerliga\r\nmajoriteten i riksdagen avslagit gång på gång.</pre><pre>Jag tycker av två skäl att det är underligt att\r\nBeatrice Ask i dag inte är beredd att diskutera\r\nfrågan. Det första är det allvarliga\r\nsysselsättningsläge som råder. Vi socialdemokrater\r\nanser att det måste ske en kraftfull satsning inom\r\nmånga områden för att komma tillrätta med\r\nsituationen. Det trodde jag var ett gemensamt\r\nansvar från regeringens sida att göra. Det andra\r\nskälet är att regeringen, som det sägs, har en\r\nambition att skapa Europas bästa skola. Då är det\r\nmycket märkligt att regeringen inte är beredd att\r\nsatsa på de arbetsmiljöförbättrande åtgärderna,\r\nsom vi anser är nödvändiga i skolan och som även\r\narbetarskyddsstyrelsen anser vara nödvändiga för\r\natt uppnå en bra arbetsmiljö för både elever och\r\nlärare.</pre><pre>Anf. 46  Statsrådet BEATRICE ASK (m):</pre><pre>Fru talman! Jag väntade länge på att Berit Andnor\r\nskulle komma till det jag anser vara huvudskälet till\r\natt diskutera insatser i skolornas miljö, nämligen att\r\neleverna på en del håll har det förskräckligt.</pre><pre></pre><pre>Det stimulansbidrag som regeringsförslaget\r\nhandlade om skapades ursprungligen för att få i\r\ngång ett upprustningsarbete ute i kommunerna.\r\nDet är en mycket blygsam summa, kan jag säga\r\neftersom jag som kommunalman har ägnat mig\r\nganska mycket åt att rusta skolor -- 300 miljoner\r\nräcker i bästa fall till två sekelskiftesskolor. Det ger\r\ninte särskilt mycket.</pre><pre>Bl.a. beroende på att vi hade tidigarelagt\r\nutbetalningar av dessa 300 miljoner som skulle löpa\r\nunder flera år bedömde vi att vi hade fått en\r\nkraftsamling som hade gjort att kommunerna hade\r\nrullat i gång upprustningsprojekten. I det trängda\r\nekonomiska läget bedömde vi då att ett\r\nborttagande av stimulansbidraget inte skulle\r\ninnebära allvarliga effekter för upprustningen av\r\nvåra skolmiljöer, som var huvudsyftet med\r\nbidraget.</pre><pre>Sedan kommer då detta med arbetslösheten in som\r\nen naturlig sak. Självfallet kan olika\r\narbetsmarknadspolitiska projekt lämpligtvis också\r\nägnas åt att rusta våra skolor. Men jag tycker att det\r\nvore fel om man skulle ägna sig åt det via skolans\r\nbudget så att säga. Det var mot den bakgrunden\r\nsom den ursprungliga frågan ställdes.</pre><pre>Regeringen har redan kommit med en massa\r\nförslag till arbetsmarknadspolitiska insatser och\r\nkommer säkert också att framlägga fler sådana\r\nförslag, men jag är inte nu beredd att berätta\r\nnågonting om dem -- vi vill gärna presentera dem i\r\nsamlad ordning; det är ju inte så konstigt.</pre><pre>Men det viktiga när det gäller stimulansbidraget\r\noch arbetsmiljöförbättringar i skolan är att\r\neleverna har rätt till en bättre miljö, inte att vi skall\r\nskapa sysselsättning, även om jag tycker att det är\r\noerhört viktigt.</pre><pre>Anf. 47  BERIT ANDNOR (s):</pre><pre>Fru talman! Jag instämmer helt i Beatrice Asks\r\nuppfattning att det i första hand handlar om att\r\nförbättra miljöerna i skolan -- självfallet är det så.\r\nDet var också bakgrunden till att den\r\nsocialdemokratiska regeringen lade fram det här\r\nförslaget. Man ville ge kommunerna ett\r\nstimulansbidrag på 300 milj.kr. per år under en\r\ntioårsperiod.</pre><pre>Det var också en långsiktighet i det. Det är precis\r\nsom Beatrice Ask säger -- 300 miljoner är i och för\r\nsig en blygsam summa. Men den kan ge effekter,\r\noch mot bakgrund av den ekonomiska situation\r\nsom kommunerna befinner sig i har det stor\r\nbetydelse.</pre><pre>Arbetarskyddsstyrelsen satsar nu särskilt på\r\nskolans arbetsmiljö, som Beatrice Ask säkert\r\nkänner till. Det är litet märkligt att man i det läget\r\noch under det arbetsmiljöår som det är i år tar bort\r\nden här stimulansen, som skulle ge en bättre\r\narbetsmiljö för elever och lärare i skolorna,\r\nsamtidigt som den skulle ge positiva\r\nsysselsättningseffekter. Jag har svårt att förstå hur\r\nBeatrice Ask resonerar i den här frågan.</pre><pre>Anf. 48  Statsrådet BEATRICE ASK (m):</pre><pre>Fru talman! Huvudproblemet är att den\r\nsocialdemokratiska regeringen lämnade efter sig en\r\nrysligt dålig ekonomi. Vi är nu, trots många mycket\r\nkännbara besparingar, uppe i ett budgetunderskott\r\npå 100 miljarder. Svensk ekonomi är just nu väldigt\r\nbekymmersam. Vi befinner oss i en internationell\r\nlågkonjunktur, som vi på något sätt måste hantera.\r\nDet tvingar fram en del besvärliga slutsatser och\r\nbeslut. Det har varit grunden till den\r\nbudgetproposition som regeringen har lagt fram.</pre><pre>Sedan har jag försökt förklara orsakerna till att jag\r\nändå tyckt att det har varit acceptabelt att göra den\r\nhär besparingen och ta bort de här pengarna. Det\r\när av det enkla skälet att jag tycker att\r\nupprustningsprogrammen är i gång och att det går\r\nnågorlunda ute i skolorna.</pre><pre>Sedan kan det i arbetsmarknadspolitiska\r\nsammanhang vara en poäng -- det håller jag med\r\nom -- att säga att om det nu ändå skall byggas\r\nbehöver man inte bara ägna sig åt vägar, ruiner och\r\nliknande, utan det vore bra om man då också\r\ngjorde en insats i våra skolor. Det är ett område\r\nsom behöver prioriteras och där vi skall investera,\r\ninte bara innehållsmässigt.</pre><pre>Anf. 49  BERIT ANDNOR (s):</pre><pre>Fru talman! I de flesta frågestunder som vi nu har\r\nhänvisar de borgerliga statsråden till det stora\r\nbudgetunderskottet och den enorma kris som den\r\nsocialdemokratiska regeringen lämnat efter sig. Nu\r\när det ju faktiskt så att vi har en borgerlig regering\r\nsedan den 1 oktober 1991, och någon gång måste\r\nväl ändå de här bortförklaringarna ta slut! Det finns\r\nju faktiskt möjligheter att hantera situationen, att\r\npåverka utvecklingen.</pre><pre>Stimulansbidraget är en mycket fiffig lösning -- här\r\nkan man slå två flugor i en smäll: Dels kan vi\r\nförbättra arbetsmiljöerna i skolorna för elever och\r\nlärare -- att skolmiljöerna i dag behöver förbättras\r\nmycket kraftigt och under ganska lång period är vi\r\nju överens om, och genom stimulansbidraget kan vi\r\nfå till stånd de åtgärderna -- dels kan vi komma till\r\nrätta med det mycket allvarliga sysselsättningsläge\r\nsom vi nu befinner oss i och som vi ser framför oss.\r\nDet är en mycket allvarlig situation, och alla krafter\r\nmåste samverka för att göra någonting åt den. Även\r\nBeatrice Ask borde ta det ansvaret.</pre><pre>Anf. 50  Statsrådet BEATRICE ASK (m):</pre><pre>Fru talman! Jag försäkrar Berit Andnor att vi\r\nförsöker att ta ett stort ansvar när det gäller\r\nsysselsättningsläget också inom skolans område,\r\nmen det handlar då mer om utbildningsplatser och\r\nliknande -- vi har många ungdomar som annars\r\nskulle tvingas lämna skolan utan att ha någonstans\r\natt gå.</pre><pre>När det gäller upprustning av skollokaler, när det\r\ngäller lokalfrågor över huvud taget, måste\r\nkommunerna ta huvudansvaret. Jag utesluter inte\r\noch tycker inte att det är fel att man använder\r\narbetsmarknadspolitiska åtgärder till detta, men\r\ndet stimulansbidrag som fanns och som syftade till\r\natt få i gång kommunerna är inte nödvändigt för att\r\nde insatserna skall fortsätta.</pre><pre>Det är klart att regeringen har ansvar. Jag är stolt\r\növer att vi i höstas äntligen fick en ny regering, och\r\njag tänker visst ta det ansvaret. Men ingen -- inte\r\nens Berit Andnor -- skulle väl beskylla regeringen\r\nför att ha satt på sig några spenderbyxor, ingen vill\r\nväl påstå att det är regeringen som har gjort av med\r\npengarna? Anledningen till dagens läge är en\r\nbesvärlig ekonomisk situation internationellt och\r\ndet faktum att vi har strukturproblem som vi inte\r\nhar tagit itu med tillräckligt tidigt, och det är den\r\nförra regeringen som borde ha gjort det. Nu är det\r\nvi som har ansvaret, och vi skall göra någonting åt\r\ndet, men det kommer att ta tid.</pre><pre>Anf. 51  BERIT ANDNOR (s):</pre><pre>Fru talman! Visst har ni spenderbyxorna på,\r\nBeatrice Ask, när det gäller vissa grupper här i\r\nsamhället, nämligen dem som har det bäst ställt.\r\nNär det gäller dem är spenderbyxorna minsann på,\r\nmen när det gäller vanligt folk är de inte på -- det\r\nhåller jag med om.</pre><pre>När det gäller en så väsentlig sak som det ändå är\r\natt dels förbättra arbetsmiljön i skolorna för elever\r\noch lärare, dels göra någonting åt den oerhörda\r\narbetslöshet som vi har och som vi vet tenderar att\r\nöka, tycker jag faktiskt att Beatrice Ask skulle göra\r\nsin del. Det här är en utmärkt idé som tillgodoser\r\ntvå olika syften: det förbättrar arbetsmiljöerna i\r\nskolorna samtidigt som vi får en positiv\r\nsysselsättningseffekt.</pre><pre>Visst är spenderbyxorna på ibland, men bara för\r\nvissa!</pre><pre>Överläggningen var härmed avslutad.</pre><pre>13 §  Svar på fråga 1991/92:608 om förlängning\r\nav den tvååriga gymnasieskolan</pre><pre>Anf. 52  Statsrådet BEATRICE ASK (m):</pre><pre>Fru talman! Kristina Svensson har, mot bakgrund\r\nav nuvarande arbetsmarknadssituation, frågat mig\r\nvilka omedelbara åtgärder regeringen kommer att\r\nföreslå för att förlänga den tvååriga\r\ngymnasieskolan.</pre><pre>Den fråga som Kristina Svensson har ställt till mig\r\navser sådana åtgärder som behandlas i\r\nkompletteringspropositionen. Propositionen\r\nbordläggs i riksdagen den 24 april. Jag är därför inte\r\nberedd att i dag i detalj redovisa vilka åtgärder\r\nregeringen avser att vidta. Jag kan dock försäkra att\r\ndet är regeringens uppfattning att en förlängning av\r\nden tvååriga gymnasieutbildningen med ett tredje\r\nutbildningsår är ytterst angelägen.</pre><pre>Anf. 53  KRISTINA SVENSSON (s):</pre><pre>Fru talman! Jag får tacka statsrådet Ask för svaret.\r\nSom jag läser det betyder det att det\r\nsocialdemokratiska förslaget att förlänga de\r\ntvååriga gymnasieutbildningarna, de praktiska\r\nlinjerna, med ett tredje år äntligen läggs fram på\r\nfredag i kompletteringspropositionen. Jag förstår\r\natt Beatrice Ask inte vill diskutera det i detalj, men\r\njag skulle ändå vilja ställa några frågor.</pre><pre>Bakgrunden är alldeles klar: ökande arbetslöshet,\r\nsom i mycket hög grad drabbar ungdomar. 110 000\r\nslutar gymnasieskolan i vår. Av dem är det 40 000\r\nsom går på de tvååriga linjerna. 80 % av dem går på\r\nbygg- och anlägg, på vårdlinjer, på fordon, på\r\nkontor och administration och på verkstad. Man\r\nmåste fråga sig: Hur skall de få arbete? Vi vet att\r\narbetslösheten stiger och stiger, och det är inte\r\ntroligt att de får något arbete.</pre><pre>En lösning för dem vore naturligtvis att höja sin\r\nkompetens med ytterligare ett år. Det är en billig\r\nlösning. En plats kostar 25 000 för staten -- det är\r\nden statliga utgiften för ett påbyggnadsår.\r\nDessutom är det lika hög kostnad för kommunerna.</pre><pre>Det kan man jämföra med kostnaden för en AMS-\r\nutbildning, som ligger på i genomsnitt 80 000 för 40\r\nveckor, som är en jämförbar period. Jag vill fråga\r\nBeatrice Ask: Hur skall en påbyggnadsutbildning,\r\nett sådant tillfälligt tredje år, se ut?</pre><pre>Anf. 54  Statsrådet BEATRICE ASK (m):</pre><pre>Fru talman! Jag tänker inte diskutera några detaljer\r\ni dag -- det sade jag redan inledningsvis. Det beror\r\nju på vilken utbildning det handlar om.</pre><pre>Det enda jag har anledning att säga här i dag är att\r\ndet är min uppfattning som skolminister att det inte\r\nbara är priset på ett extra år eller på olika typer av\r\nutbildningar som är centralt -- det avgörande för oss\r\natt ta ansvar för är att innehållet håller den kvalitet\r\nman har rätt att kräva.</pre><pre>Om man inte har möjlighet att få det jobb som man\r\nhar försökt utbilda sig till är det viktigt att man har\r\nen chans att få en utbildning som håller hög kvalitet\r\noch som man verkligen känner att man har nytta av.\r\nDet sämsta vi kan ge ungdomar är en dålig\r\nerfarenhet när det gäller vidareutbildning. Det\r\nmåste kännas att det är positivt. Det finns ganska\r\nmånga exempel på hur man gör, och det varierar,\r\nmen jag tänker som sagt inte gå in på detaljerna i\r\ndag. Men jag vill gärna säga att om regeringen på\r\nnågot sätt skulle kunna glädja socialdemokraterna\r\ngör vi gärna det.</pre><pre>Anf. 55  KRISTINA SVENSSON (s):</pre><pre>Fru talman! Det är inga detaljer som jag har frågat\r\nom, utan det är en pricipiell fråga: Hur ser en\r\npåbyggnadsutbildning ut som ger kvalitet för de\r\nelever det handlar om? Det är inte en utbildning\r\nvilken som helst vi diskuterar, utan det är den\r\ntvååriga gymnasieutbildningen. Jag vill gärna veta:\r\nVad är då kvalitet i en sådan\r\npåbyggnadsutbildning?</pre><pre>Anf. 56  Statsrådet BEATRICE ASK (m):</pre><pre>Fru talman! När vi har lagt fram våra förslag får\r\nKristina Svensson återkomma till det, om det då\r\nfinns anledning att förtydliga någonting som vi inte\r\nhar givit besked om.</pre><pre>Anf. 57  KRISTINA SVENSSON (s):</pre><pre>Fru talman! Det viktiga är ju att man skall höja\r\nungdomarnas kompetens -- det tror jag vi är\r\növerens om. Det gör man genom de allmänna\r\nämnena -- svenska, engelska, samhällskunskap och\r\nmatematik; det är kunskaper i det som de här\r\nungdomarna behöver, för att sedan ha möjligheten\r\natt t.ex. välja högskola. Jag vill veta om det är ett\r\nsynsätt som Beatrice Ask kan instämma i.</pre><pre>Överläggningen var härmed avslutad.</pre><pre>14 §  Svar på fråga 1991/92:669 om direktiven till\r\nläroplanskommittén</pre><pre>Anf. 58  Statsrådet BEATRICE ASK (m):</pre><pre>Fru talman! Eva Johansson har frågat mig om jag\r\nnu är beredd att ändra direktiven till\r\nläroplanskommittén vad avser ämnena slöjd,\r\nhemkunskap och barnkunskap.</pre><pre>Läroplanskommittén skall, enligt direktiv beslutade\r\nav regeringen den 19 december 1991, belysa\r\nkonsekvenserna av om vissa av de nuvarande\r\nobligatoriska ämnena förs över till de ämnen som\r\nkan erbjudas inom ramen för elevernas personliga\r\nval eller inom ramen för den profilering den\r\nenskilda skolan väljer. Kommittén skall avge sina\r\nförslag i september.</pre><pre>Varken regeringen eller jag själv har tagit ställning\r\ntill vilka ämnen som skall vara obligatoriska i\r\ngrundskolan. Jag tycker heller inte att det finns\r\nanledning att låsa sig i den frågan förrän vi, riksdag\r\noch regering, skall ta slutlig ställning till\r\ngrundskolans läroplan.</pre><pre>Tvärtom anser jag att en grundläggande diskussion\r\nom det obligatoriska innehållet och\r\nämnesstrukturen i grundskolan är utomordentligt\r\nviktig som en utgångspunkt för riksdagens och\r\nregeringens kommande läroplansbeslut. Enligt min\r\nuppfattning är en sådan diskussion nödvändig\r\nockså därför att det gäller att åstadkomma ett\r\nutrymme för elevernas val av ämnen efter eget\r\nintresse och för att ge skolorna möjlighet att\r\nprofilera sig.</pre><pre>Man kan dra flera slutsatser av den nu pågående\r\ndebatten. Oavsett om hemkunskap, slöjd eller\r\nbarnkunskap kommer att vara obligatoriska eller\r\nfrivilliga kommer de att mycket väl försvara sin\r\nplats i skolan. Den slutsatsen är naturlig att dra av\r\ndet kraftiga stöd som ämnena fått. Den oro som\r\nEva Johansson ger uttryck för beträffande\r\nlärarutbildningen ser jag därför som obefogad.</pre><pre>Anf. 59  EVA JOHANSSON (s):</pre><pre>Fru talman! Jag ber att få tacka för att Beatrice Ask\r\nhar svarat på den här frågan.</pre><pre>Jag är inte säker på att barn och ungdomar är\r\nalldeles okänsliga för hur företrädare i riksdag,\r\nregering och på andra ställen handskas med\r\ngrundskolans ämnen. Jag är inte säker på att barn\r\noch ungdomar vågar välja ett ämne som har\r\nnedvärderats, ifall det nu skulle bli på det sättet.</pre><pre>Jag är mycket väl medveten om att regeringen ännu\r\ninte har tagit ställning till frågan, om de här ämnena\r\nskall vara obligatoriska eller inte. Men bara\r\nmarkeringen att det är just de här tre praktiskt\r\ninriktade ämnena som skall göras till föremål för\r\nläroplanskommitténs överväganden av om de\r\nbehövs som obligatoriska har gjort att många\r\nkänner stor oro. Det är elever, det är föräldrar, och\r\ndet är skolans personal, som känner mycket stor\r\noro över hur man från regeringens sida vill\r\nhandskas med det här.</pre><pre>Det har föranlett min fråga, och det har jag inte\r\nriktigt fått något svar på: Är Beatrice Ask nu\r\nberedd att ändra på direktiven, efter det att också\r\nhon måste ha tagit del av att alla de\r\nutbildningspolitiker som sitter här i kammaren i\r\nartiklar som de själva har skrivit och enligt referat i\r\nmedia har uttalat att de anser att de här tre ämnena\r\nskall finnas kvar som obligatoriska ämnen?</pre><pre>Finns det inte anledning för regeringen att nu ändra\r\nde här direktiven, eftersom det finns en\r\nbetryggande parlamentarisk majoritet för att de här\r\nämnena skall fortsätta att vara obligatoriska? Det\r\nskulle innebära både att den oro som faktiskt finns\r\noch som vi har anledning att ta på allvar dämpas och\r\natt läroplanskommittén slipper en massa onödigt\r\narbete.</pre><pre>Anf. 60  Statsrådet BEATRICE ASK (m):</pre><pre>Fru talman! Nej, jag är inte beredd att lägga några\r\nnya direktiv till läroplanskommittén, eftersom de\r\ndirektiv som ligger inte har den inriktning som Eva\r\nJohansson och andra försöker påskina. Vi har inte\r\npekat ut de här ämnena för att de måste bli\r\nfrivilliga. Däremot har vi begärt garanterad\r\nundervisningstid för vissa ämnen, och vi har -- det\r\när viktigt att säga -- bett kommittén att belysa\r\nkonsekvenserna om något eller några ämnen skulle\r\nbli frivilliga. Det är viktigt att man håller fast vid\r\ndet, därför att det är mycket angeläget att de som\r\när engagerade i dessa ämnen och andra håller sig till\r\ndirektiven och ingenting annat.</pre><pre>Jag skulle gärna vilka påpeka att det när det gäller\r\nämnens status och ställning vore bättre med en\r\nprincipiell diskussion här i riksdagen om balansen\r\nmellan teori och praktik och om modern\r\ninlärningsforskning. Då får man nämligen klart för\r\nsig att ett av skälen till att regeringen har beställt\r\nbl.a. kursplaner för musik i de förslag som\r\nläroplanskommittén skall lägga fram, är att\r\nkreativitet och inlärning kräver att alla sinnen\r\nutvecklas. Det har vi försökt markera, men det är\r\nfå som har uppfattat det. Jag beklagar det, och jag\r\nvill gärna göra någonting åt det.</pre><pre>Regeringen har mer eller mindre fått ägna sig åt viss\r\nbrandkårsutryckning därför att tidigare regeringar\r\ninte har ansett att t.ex. hushållsskolorna är särskilt\r\nviktiga. Man har försökt ta bort en del av de\r\nutbildningar som har funnits och som har gett en\r\nfördjupning i de ämnen som man just nu säger sig\r\nomhulda så starkt. Det är i så fall principiellt minst\r\nlika felaktigt. Därför har regeringen nu gjort en del\r\ninsatser för att de skall kunna överleva, och det är\r\nviktigt.</pre><pre>Några nya direktiv är jag alltså inte beredd att\r\nlämna, eftersom de nuvarande direktiven inte har\r\nden inriktning som Eva Johansson försöker\r\npåskina.</pre><pre>Anf. 61  EVA JOHANSSON (s):</pre><pre>Fru talman! Jag tror att det är på sin plats att\r\nregeringen klargör vad de här direktiven faktiskt\r\ninnehåller. I debatten med Lena Hjelm-Wallén nyss\r\nsade Beatrice Ask att läroplanskommittén skall se\r\növer alla ämnen i läroplanen vad beträffar frågan\r\nom de skall vara obligatoriska eller inte. Detta är\r\nmycket märkligt. Jag hämtade därför direktiven,\r\noch där står att kommittén skall ha som\r\nutgångspunkt för sitt arbete att garanterad\r\nundervisningstid skall anges för en rad ämnen som\r\nräknas upp, utom just slöjd, hemkunskap och\r\nbarnkunskap, där det står att man skall belysa\r\nkonsekvenserna av att göra dem icke obligatoriska.</pre><pre>Jag kan inte läsa det här som någonting annat än en\r\nbeställning till läroplanskommittén att den inte får\r\nhandskas med frågan om de andra ämnena skall\r\nvara obligatoriska eller inte. Är det så, Beatrice\r\nAsk, att det finns fler ämnen i den nuvarande\r\nläroplanen som kan göras frivilliga?</pre><pre>Anf. 62  Statsrådet BEATRICE ASK (m):</pre><pre>Fru talman! Jag svarade i mitt tidigare inlägg på\r\nfrågan om vad som står i direktiven om garanterad\r\nundervisningstid. Det står läroplanskommittén fritt\r\natt föreslå vilken läroplan den vill. Det finns inga\r\n''skall'' i våra direktiv, utan det finns ''bör''. Man\r\nbör ge förslag om garanterad undervisningstid i\r\nolika ämnen. Man bör belysa konsekvenserna. Där\r\när alla ämnen innefattade. Svaret på frågan om\r\nandra ämnen kan beröras är ja.</pre><pre>Jag har flera gånger i debatten påpekat vikten av att\r\nandra ämnesföreträdare deltar i debatten om\r\nundervisningens innehåll. Om det är någonting som\r\nhar varit bra med debatten för ämnen som\r\nhemkunskap och slöjd, är det att den har belyst vad\r\ndessa ämnen syftar till, hur man arbetar med dem.\r\nPå det viset har man spridit bra och viktig\r\ninformation, som gör att folk kan mer om\r\nhemkunskap och slöjd än tidigare. Andra\r\nämnesföreträdare borde också göra det. Det är\r\nförst när vi har en allsidig och bra information som\r\nvi kan åstadkomma ett bra slutresultat.</pre><pre>Anf. 63  EVA JOHANSSON (s):</pre><pre>Fru talman! Jag blir inte särskilt mycket klokare av\r\ndet här. Jag skulle därför vilja fråga Beatrice Ask\r\nvilka av följande ämnen som hon är beredd att göra\r\nfrivilliga i den framtida läroplanen: svenska,\r\nmatematik, engelska, geografi, historia,\r\nreligionskunskap, samhällskunskap, biologi, fysik,\r\nkemi, teknik, bild, idrott och musik. Det är\r\nnämligen de ämnena som är uppräknade i\r\ndirektiven och om vilka det står att kommittén i sitt\r\narbete bör utgå från att en garanterad\r\nundervisningstid skall ges.</pre><pre>Anf. 64  Statsrådet BEATRICE ASK (m):</pre><pre>Fru talman! Jag sade i en tidigare debatt att jag inte\r\när beredd att uttala mig om enskilda ämnen, men\r\njag har precis samma uppfattning som Eva\r\nJohanssons partikamrat Lena Hjelm-Wallén, dvs.\r\natt man inte nödvändigtvis måste göra hela ämnen\r\nfrivilliga. Det kan handla om att ämnen är\r\nobligatoriska i vissa årskurser eller att vissa\r\nmoment blir frivilliga. Det finns en mängd olika\r\nmöjligheter att arbeta med en läroplan och den tid\r\nsom finns till elevernas förfogande.</pre><pre>Det väsentliga som jag vill understryka i debatten\r\när att vår ambition har varit att kommittén skall\r\nkunna lägga ett förslag som ger eleverna en timme\r\neller två som de kan använda för eget val. Vi vill att\r\nelever skall ha större inflytande över sina studier\r\noch att inte varenda timme i nio år skall vara\r\nbestämd av Sveriges riksdag eller av någon annan.</pre><pre>Anf. 65  EVA JOHANSSON (s):</pre><pre>Fru talman! Vad var det då som gjorde att Beatrice\r\nAsk i höstas inte kunde säga någonting om de här\r\nämnena som jag räknade upp men ändå ansåg att\r\ndet fanns skäl för att just ta fram slöjd, hemkunskap\r\noch barnkunskap, som är de enda tre ämnen som\r\ninte finns med i uppräkningen och som är föremål\r\nför översynen? Vad var det som gjorde att Beatrice\r\nAsk just plockade fram de tre ämnena för en\r\ndiskussion om de kunde göras frivilliga eller inte?\r\nDet är ett mycket viktigt besked, därför att det\r\nsäger så mycket om både kunskapssyn och\r\nkunskaperna om inlärning.</pre><pre>Anf. 66  Statsrådet BEATRICE ASK (m):</pre><pre>Fru talman! Jag tänker inte redovisa vilka\r\nsynpunkter jag hade, men jag kan säga så mycket,\r\natt om jag fick bestämma på egen hand skulle\r\nbetydligt fler ämnen ifrågasättas, av det enkla\r\nskälet att det för mig är centralt att eleverna får ett\r\nstörre inflytande över sina studier. Jag tror att de\r\nhar förmåga att fatta ett och annat beslut om vad de\r\nvill lägga ner tid på under sina studier. Det gäller\r\nnio år, och någonting måste de få säga till om själva.\r\nMed riktig och adekvat information kan de nog\r\nfatta kloka beslut, som inte enbart handlar om\r\npluggämnen eller estetiska ämnen. Jag tror att\r\neleverna till syvende och sist har förmåga att få en\r\nganska balanserad bild. Därför säger jag att alla\r\nämnen kan och skall diskuteras i läroplansarbetet.\r\nSedan får vi ett förslag i september som skall ut på\r\nremiss, och så småningom kommer regering och\r\nriksdag att kunna fatta beslut om samtliga enskilda\r\nämnen och framför allt om helheten.</pre><pre>Anf. 67  EVA JOHANSSON (s):</pre><pre>Fru talman! Jag delar Beatrice Asks uppfattning att\r\neleverna skall ha ett betydligt större inflytande över\r\nsitt arbete än vad som är vanligt i dag i de flesta\r\nskolor, men jag tror inte att det här förslaget ger\r\ndetta inflytande. Här har man enbart plockat ut tre\r\npraktiskt inriktade ämnen, som regeringen har\r\nansett är mindre viktiga, och sagt att det kan\r\ndiskuteras om de skall göras frivilliga. Någon\r\nmening måste det väl ändå ha varit med det som\r\nstår i direktiven -- annars hade det inte stått där.</pre><pre>Om eleverna skall ha inflytande över sitt arbete,\r\nkrävs det en demokratiserad skola, där de i\r\nvardagen får möjlighet att påverka både hur de\r\nskall läsa och vad de skall välja av allt det stoff som\r\nfinns -- visst är det en trängsel av stoff. De här\r\ndirektiven har skapat mycken oro, och det finns nu\r\nall anledning att se till att den oron inte sprider sig.</pre><pre>Anf. 68  Statsrådet BEATRICE ASK (m):</pre><pre>Fru talman! Jag vill bara säga att det är lätt att prata\r\nom demokratisering, men om man hävdar att allt\r\nsom i dag är obligatoriskt skall vara det också i\r\nmorgon blir det inte mycket utrymme i praktiken\r\nför elevernas val.</pre><pre>Anf. 69  EVA JOHANSSON (s):</pre><pre>Fru talman! Jag tror inte att det här med\r\ndemokratiserad skola är så enkelt att man bara skall\r\nsäga till eleverna: Här har ni en matsedel med\r\nämnen där ni kan välja, och då har ni gjort det ni\r\nskall i en demokratiserad skola -- sedan är det bara\r\natt plugga. När jag pratar om en demokratiserad\r\nskola handlar det om vardagsarbetet i\r\nklassrummet, sättet att lära sig på och urvalet av det\r\nstoff som finns.</pre><pre>Jag tror att Beatrice Ask så småningom får\r\nanledning att ge sig i den här frågan, såvitt inte de\r\nföreträdare för partier i regeringskoalitionen som\r\nsedan skall fatta beslut om detta får lägga sig platt\r\nför moderaterna. Jag hoppas att de har kurage nog\r\natt inte göra det, då det vore en otjänst både mot\r\neleverna och mot hela Sverige. Det är viktiga\r\nkunskaper att ha med sig, som Lena Hjelm-Wallén\r\nsade tidigare. Det är kunskaper som man måste ha\r\ni livet, även som vuxen.</pre><pre>Överläggningen var härmed avslutad.</pre><pre>15 §  Svar på fråga 1991/92:665 om\r\nmarknadsanpassade hyror</pre><pre>Anf. 70  Statsrådet REIDUNN LAURÉN</pre><pre>(-):</pre><pre>Fru talman! Lars Stjernkvist har frågat mig om\r\nregeringen har planer på att införa\r\nmarknadsanpassade hyror genom ett system där\r\nmänniskor med pengar lättare kan få tag i en\r\nlägenhet i attraktiva områden.</pre><pre>Lars Stjernkvists fråga är föranledd av en\r\nradiointervju med mig i Ekot som sändes den 9\r\napril. Intervjun gjordes med anledning av att jag\r\naviserat planer på att förändra\r\nhyresförhandlingslagen så att en enskild hyresgäst\r\nskall ges rätt att själv förhandla med sin hyresvärd\r\nom hyran och andra hyresvillkor. Förslaget är ännu\r\ninte färdigberett i regeringskansliet. Hyresgästen\r\nskall alltså, om han eller hon så önskar, kunna ställa\r\nsig vid sidan av det kollektiva\r\nförhandlingssystemet. Avsikten med detta är att\r\nskapa en ökad valfrihet för hyresgästerna.</pre><pre>Det bör framhållas att det som jag sade i\r\nradiointervjun bara tog sikte på förändringar av\r\nhyresförhandlingslagen och de effekter som en\r\nförändring av den lagens regler kan tänkas ge.\r\nBruksvärdesregeln, som reglerar hyrornas storlek,\r\nåterfinns inte i den lagen, och något avskaffande av\r\nbruksvärdesregeln har jag inte förutskickat. Vad\r\ndet gäller är alltså att det inom\r\nbruksvärdessystemets ram kan bli vissa mindre\r\neffekter på hyrorna -- uppåt eller nedåt -- av de\r\nförändringar i hyresförhandlingslagen som jag har\r\naviserat.</pre><pre>Anf. 71  LARS STJERNKVIST (s):</pre><pre>Fru talman! Jag tackar statsrådet för svaret på min\r\nfråga.</pre><pre>Marknadshyror var, som bekant, en mycket stor\r\nfråga i valrörelsen. Det kan tyckas märkligt att det\r\nblev så oerhört mycket debatt om den frågan, när\r\nalla partier lovade att de inte skulle införa\r\nmarknadshyror. Jag tror att ett skäl var att många\r\ntvivlade på att alla partier var ärliga när de sade att\r\nde inte förordade ett system med marknadshyror.\r\nDessutom berodde debatten säkert på att det bland\r\nallmänheten finns en mycket brett förankrad\r\nuppfattning att bostaden inte skall vara en\r\nhandelsvara, utan alla människor måste oavsett\r\ninkomst kunna få en bra bostad.</pre><pre>Det som har föranlett min fråga är alltså en\r\nradiointervju, och jag vill läsa upp ett stycke ur den,\r\növersatt till riksdagssvenska -- det gör kanske inte\r\ndet hela bättre. Journalisten ställde frågan så här:\r\nSå de hyresgäster som vill betala litet mer skall ha\r\nmöjlighet att göra det och kanske få en lägenhet\r\ntack vare det? Alltså: Skall de som är beredda att\r\nbetala litet mer kunna gå före och få en lägenhet\r\noch på det viset trissa upp hyrorna? Svaret från\r\nstatsrådet blev: Ja, möjligen.</pre><pre>Gäller det svaret fortfarande, statsrådet?</pre><pre>Anf. 72  Statsrådet REIDUNN LAURÉN</pre><pre>(-):</pre><pre>Fru talman! Om man har möjlighet att förhandla\r\nom sin hyra, vilket är den idé som jag har framfört --\r\nför mer än en idé är det inte på det här stadiet --,\r\nmåste i detta ligga att man även kan betala mer i\r\nhyra. Men eftersom vi har bruksvärdessystemet,\r\nhar vi också ett tak för hyrorna. Även om en\r\nhyresgäst och en hyresvärd kommer överens om en\r\nhög hyra, kan hyresgästen sedan få den hyran\r\nprövad i hyresnämnden och få den nedsatt. Det\r\nförefaller egentligen ganska meningslöst för en\r\nhyresvärd att teckna kontrakt med den\r\nbostadssökande som erbjuder sig att betala mest i\r\nhyra.</pre><pre>Anf. 73  LARS STJERNKVIST (s):</pre><pre>Fru talman! Om jag förstår detta rätt råder det\r\ninget tvivel om att statsrådet och regeringen är helt\r\npå det klara med att man skall bevara\r\nbruksvärdessystemet. Då delar jag statsrådets\r\nuppfattning. Jag förstår inte riktigt poängen med\r\natt man skall införa möjlighet att individuellt\r\nförhandla om hyran. Poängen är litet svår att förstå,\r\ni alla fall i fastighetsägarens perspektiv.</pre><pre>För att detta skall bli riktigt glasklart vill jag återgå\r\ntill radiointervjun. Statsrådet fick nämligen\r\ndessutom frågan om bruksvärdessystemet. Den löd\r\nså här: Men, är det inte säkert att\r\nbruksvärdessystemet blir kvar som det är nu heller\r\ndå? -- Jag kan inte svara på det nu. Men svaret skall\r\nalltså vara: Bruksvärdessystemet skall vara kvar.\r\nMöjligheten till individuell förhandling innebär i så\r\nfall möjlighet att inom ramen för\r\nbruksvärdessystemet förhandla individuellt.</pre><pre>Anf. 74  Statsrådet REIDUNN LAURÉN</pre><pre>(-):</pre><pre>Fru talman! För närvarande är det på det sättet.\r\nMen som Lars Stjernkvist vet håller statens institut\r\nför byggnadsforskning nu på att utvärdera\r\nbruksvärdessystemet. Det uppdraget skall man\r\nredovisa den 1 juli i år. Resultatet av utvärderingen\r\nkan naturligtvis föranleda överväganden om en viss\r\nändring av systemet. Det är i dag för tidigt att\r\ndiskutera vilka eventuella förändringar som det kan\r\nbli fråga om.</pre><pre>För närvarande tror jag ändå att\r\nbruksvärdessystemet inte kommer att avskaffas.</pre><pre>Anf. 75  LARS STJERNKVIST (s):</pre><pre>Fru talman! Jag trodde att vi skulle skiljas i bred\r\nenighet och samförstånd och att jag skulle ha blivit\r\nlugnad. Men nu börjar jag plötsligt bli osäker.\r\nMagknipet ökar. Nu är det inte längre alldeles\r\nglasklart att bruksvärdessystemet skall vara kvar.\r\nDärför måste jag återvända till den ursprungliga\r\nfrågan.</pre><pre>Vi rör oss med begreppen marknadshyror och\r\nbruksvärdessystem. För de allra flesta är detta\r\ngrekiska. Vad det i grunden handlar om är just den\r\nfråga som reportern ställde i radion och som många\r\nställde i valrörelsen: Skall den som har pengar\r\nkunna skaffa sig en lägenhet, och skall den\r\nenskildes betalningsvilja kunna sätta priset på\r\nlägenheten?</pre><pre>Om statsrådet lovar att ett sådant system eller ett\r\nsådant tänkesätt aldrig kommer att införas blir jag\r\nlugn. Kan jag få ett klart svar på den frågan?</pre><pre>Anf. 76  Statsrådet REIDUNN LAURÉN</pre><pre>(-):</pre><pre>Fru talman! Lars Stjernkvist har sällat sig till dem\r\nsom menar att en vidgad förhandlingsrätt för\r\nhyresgästen skulle försvaga hyresgästens ställning i\r\ndetta sammanhang. Jag tycker att det är en felsyn.\r\nJag tycker att det snarare är tvärtom.</pre><pre>En enskild hyresgäst kommer naturligtvis att välja\r\ndet förhandlingssätt som passar honom eller henne\r\nbäst. Han kan låta sig företrädas av en organisation,\r\nhan kan sammansluta sig med andra hyresgäster\r\neller han kan förhandla för sig själv. På det viset har\r\nhan i många fall möjlighet att se till att få ned sin\r\nhyra, vilket är väl så viktigt som den synpunkt som\r\nLars Stjernkvist tar fram.</pre><pre>Anf. 77  LARS STJERNKVIST (s):</pre><pre>Fru talman! Ett system med marknadshyror ökar\r\nnaturligtvis friheten för dem som har pengar och en\r\nstark position. Men skälet till att jag är så angelägen\r\nom att vi även i fortsättningen skall sätta hyrorna\r\nefter deras faktiska bruksvärde och dessutom ha\r\nkollektiv hyressättning är att jag också vill slå vakt\r\nom deras intresse som inte har särskilt mycket\r\npengar.</pre><pre>Jag noterar att jag på min mycket konkreta fråga\r\ninte får något rakt svar. Det tycker jag är\r\nanmärkningsvärt. Jag upprepar min fråga i\r\nförhoppningen om att kunna få ett klart svar: Skall\r\nden som har pengar kunna bestämma hyran på en\r\nlägenhet?</pre><pre>Anf. 78  Statsrådet REIDUNN LAURÉN</pre><pre>(-):</pre><pre>Fru talman! För närvarande inom\r\nbruksvärdessystemets ram.</pre><pre>Anf. 79  LARS STJERNKVIST (s):</pre><pre>Fru talman! ''För närvarande inom\r\nbruksvärdessystemets ram.'' Det innebär alltså att\r\nden oro som många kände i valrörelsen för att de\r\nlöften och de garantier som gavs om att man inte\r\nskulle införa marknadsanpassade hyror åter är\r\nbefogad. Garantierna höll inte längre än knappt ett\r\når. I dag har löftet förvandlats till någonting mycket\r\nvagt, mycket oklart.</pre><pre>Dem som grävde ner stridsyxorna och dem som\r\nkände sig lugnade av beskeden i valrörelsen måste\r\njag tyvärr ge beskedet att det bara gällde ett knappt\r\når, det är dags att starta kampanjen mot\r\nmarknadshyror igen om man vill vara säker.</pre><pre>Anf. 80  Statsrådet REIDUNN LAURÉN</pre><pre>(-):</pre><pre>Fru talman! Jag kan inte här i dag utlova att det inte\r\nblir några som helst förändringar i\r\nbruksvärdessystemet. Det vore väldigt förhastat\r\nmed tanke på den utvärdering som SIB skall göra.\r\nEn utvärdering har föga mening om man inte tänkt\r\nsig att se på den och dra slutsatser av den.</pre><pre>Anf. 81  LARS STJERNKVIST (s):</pre><pre>Fru talman! Ursäkta att jag drar ut på debatten,\r\nmen jag är övertygad om att statsrådet har större\r\nambitioner än vad hon vill ge intryck av. Hon får\r\ndet att låta som om det här är något slags akademisk\r\ndiskussion om hur man skall utföra diverse\r\nutredningar.</pre><pre>Frågan är -- det är vad jag har efterlyst -- vad\r\nstatsrådet vill. Vad tycker statsrådet i denna fråga?\r\nDet måste gå att svara konkret ja eller nej på\r\nfrågan: Är det önskvärt att man i framtiden skall ha\r\nett hyressättningssystem där den enskildes\r\nbetalningsvilja skall bestämma priset på\r\nlägenheten, dvs. att om man har mycket pengar\r\nskall man kunna gå före i kön, köpa sig en lägenhet\r\noch utestänga dem som inte har så mycket pengar?\r\nÄr ett sådant system önskvärt eller inte? Man kan\r\ninte bara hänvisa till någon utredning. Det måste gå\r\natt svara entydigt ja eller nej på frågan.</pre><pre>Anf. 82  Statsrådet REIDUNN LAURÉN</pre><pre>(-):</pre><pre>Fru talman! Jag tycker att den fråga som vi\r\ndiskuterar i dag är alldeles för tidigt väckt av Lars\r\nStjernkvist. Den enda fråga som jag egentligen tog\r\nupp när jag aviserade regeringens planer var att ge\r\nhyresgästen en ökad frihet inom ramen för\r\nbruksvärdessystemet. Någonting mer än så har jag\r\nfaktiskt inte sagt och menade inte heller i nuläget.</pre><pre>Jag tycker att det här är någonting som är mycket\r\nbra för hyresgästerna. Den som är mest berörd av\r\nförhandlingen, nämligen hyresgästen själv, får\r\nbestämma i fortsättningen, fortfarande inom ramen\r\nför bruksvärdessystemet, Lars Stjernkvist.</pre><pre>Man ger medborgarna förtroendet att t.ex. köpa\r\nbilar, bostadsrättslägenheter eller någonting annat\r\nutan att någon utomstående lägger sig i det. Att\r\npåstå att folk inte skulle kunna vara med och\r\nbestämma sin egen hyra är närmast att\r\nomyndigförklara hyresgästerna. Mitt förslag går ut\r\npå i nuläget att man inom bruksvärdessystemets\r\nram skall ge hyresgästen den rätten.</pre><pre>Jag vill understryka...</pre><pre>Anf. 83  TALMANNEN:</pre><pre>Taletiden har gått ut.</pre><pre>Anf. 84  LARS STJERNKVIST (s):</pre><pre>Fru talman! Det kanske är bäst att vi slutar snart,\r\nför vi hamnar faktiskt allt längre från varandra i\r\nsak. I det avseendet har den här lilla debatten varit\r\nnyttig.</pre><pre>Nu noterar jag att den fråga som från början bara\r\nvar en lös fundering, som skulle utredas och som\r\nvar alldeles för tidigt väckt, argumentar nu\r\nstatsrådet för.</pre><pre>Men statsrådet argumenterar här för ett system\r\nmed individuell hyressättning, där den enskildes\r\nbetalningsvilja skall bestämma nivån på hyran. Vi\r\nkan naturligtvis ha olika uppfattningar om huruvida\r\ndet är bra eller dåligt. Vad jag konstaterar är att det\r\nsystem som samtliga partier i valrörelsen tog\r\navstånd från står nu statsrådet, knappt ett år\r\nefteråt, och försvarar.</pre><pre>Vi återkommer till sakfrågan. För dagen nöjer jag\r\nmig med att konstatera att regeringen här håller på\r\natt byta uppfattning.</pre><pre>Överläggningen var härmed avslutad.</pre><pre>16 §  Svar på fråga 1991/92:660 om statens\r\nbostadsfinansieringsaktiebolag</pre><pre>Anf. 85  Finansminister ANNE WIBBLE (fp):</pre><pre>Fru talman! Bengt Wittbom har frågat mig när jag\r\navser att vidta åtgärder för att genomföra en\r\navveckling av statens engagemang i SBAB.</pre><pre>SBAB:s monopolställning har upphört i och med\r\nomläggningen av bostagsfinansieringssystemet.\r\nSBAB:s toppbelåning av bostäder är inte längre en\r\nförutsättning för att få räntesubventioner. Den\r\nstatliga kreditgarantin gör det numera möjligt för\r\nsamtliga institut att delta i den del av finansieringen\r\nsom tidigare endast erbjöds av SBAB. SBAB fick i\r\nsamband med detta rätt att konkurrera med övriga\r\ninstitut om hela bostadsfinansieringen, dvs. även\r\nom bottenfinansieringen, en möjlighet man tidigare\r\ninte hade.</pre><pre>Dessa åtgärder har bidragit till att främja mångfald\r\noch konkurrens på\r\nbostadsfinansieringsmarknaden, som ju är en\r\nmarknad som kännetecknas av få aktörer och\r\nbegränsad konkurrens. Att SBAB utvecklas mot\r\natt bli en konkurrenskraftig aktör är mot denna\r\nbakgrund positivt och står därför inte i konflikt med\r\nregeringens ambitioner.</pre><pre>En privatisering av SBAB är för närvarande varken\r\naktuell eller önskvärd. Skälen för detta är framför\r\nallt följande:</pre><pre>Stora kreditförluster och kapitaltäckningsproblem\r\nbegränsar för närvarande långivarnas möjligheter\r\natt erbjuda allmänheten finansiering. Rådande\r\nosäkerhet om den framtida utvecklingen begränsar\r\ndessutom institutens möjligheter att förstärka\r\nkapitalbasen genom t.ex. nyemissioner på\r\nriskkapitalmarknaden. Att nu inleda en\r\nprivatisering av SBAB är mot den bakgrunden,\r\nenligt min mening, mindre lämpligt. En\r\nprivatisering riskerar att försvåra övriga instituts\r\nmöjligheter att förstärka kapitalbasen och därmed\r\nmöjligheten att förbättra allmänhetens\r\nkapitalförsörjning.</pre><pre>Vissa villkor i SBAB:s obligationslån, varav en stor\r\ndel är utgivna på utländska kapitalmarknader,\r\npåverkar möjligheterna för staten att nu privatisera\r\nbolaget. Om en ändring av ägarförhållandena blir\r\naktuell i framtiden får detta inte medföra någon\r\nförsämring för innehavarna av redan utgivna\r\nobligationer. Jag vill också erinra om att bolaget på\r\nuppdrag av staten förvaltar ett antal statslån för\r\nbostadsändamål. Även denna fråga påverkar en\r\nprivatisering av bolaget. Frågan om den framtida\r\nförvaltningen av den anslagsfinansierade\r\nlånestocken m.m. prövas för närvarande inom\r\nregeringskansliet.</pre><pre>En privatisering av SBAB är således för närvarande\r\nvarken aktuell eller önskvärd. På längre sikt är\r\ndock en utförsäljning av bolaget på intet sätt\r\nutesluten. En förutsättning för en privatisering är\r\natt de frågor som jag berört får en för bolaget och\r\ndess fordringsägare lämplig lösning och att\r\nprivatiseringen är affärsmässigt fördelaktig för\r\nstaten.</pre><pre>Anf. 86  BENGT WITTBOM (m):</pre><pre>Fru talman! Jag tackar finansministern för svaret på\r\nmin fråga.</pre><pre>Jag tycker att svaret uppvisar stor variation. Det är\r\ni början alldeles kategoriskt, att en privatisering\r\neller avveckling av statens engagemang i SBAB är\r\nvarken lämplig eller önskvärd -- men på längre sikt\r\nkan en privatisering vara lämplig och önskvärd.</pre><pre>Detaljerna, rörande SBAB:s obligationslån t.ex.\r\noch förvaltningsuppdraget beträffande statslånen,\r\när ju tekniska problem som går att lösa. I förslaget\r\nom bolagisering av Stadshypotek har man\r\nexempelvis funnit lösningar vad gäller tillräckliga\r\ngarantier för obligationshavarna.</pre><pre>Det i svaret som jag tycker är värt att diskutera är\r\nförst och främst följande: Är det att skapa ökad\r\nkonkurrens och mångfald om man på en marknad\r\nsom har svårigheter, framför allt mot bakgrund av\r\nutvecklingen när det gäller fastigheter, släpper loss\r\nen aktör som har konkurrensfördelar från den\r\nutgångspunkten att man med sin statliga\r\nanknytning torde ha förmåner framför allt på\r\nrefinansieringsområdet? Det gäller dels rating,\r\nvilket påverkar räntevillkor och annat, dels det\r\nallmänt stabila intryck som statsanknytningen\r\nfaktiskt ger och som kan få effekter i form av\r\nmöjligheter till volymexpansion, baserad på en\r\neffektivare räntehantering, vilket blir följden.</pre><pre>Jag vill också fråga gäller om finansministern inte\r\ntror att ett statligt anknutet SPAB, just därför att\r\ndet är stadigt, faktiskt gör det svårare för de andra\r\ninstituten att klara breddningen av sina\r\nkapitalbaser och att upprätthålla en\r\nkonkurrenskraftig utlåning visavi låntagarna.</pre><pre>Anf. 87  Finansminister ANNE WIBBLE (fp):</pre><pre>Fru talman! Vad beträffar finansieringen av det här\r\nbolaget, vilket var den fråga som Bengt Wittbom\r\nställde, tycker jag att jag har avgivit ett ganska klart\r\noch tydligt svar. På längre sikt är en utförsäljning på\r\nintet sätt utesluten. Jag utgår från att Bengt\r\nWittbom vet att jag och den övriga regeringen har\r\nden principiella inställningen att staten inte bör äga\r\nföretag av det här slaget. Det är däremot varken\r\naktuellt eller önskvärt med en utförsäljning för\r\nnärvarande.</pre><pre>På den övriga marknaden finns det 35 bolag som\r\nregeringen har fått riksdagens bemyndigande att\r\nsälja. Av den anledningen finns det inte heller\r\nnågot som helst skäl att gå tidigt fram med det här\r\nbolaget. Därtill kommer att det för SPAB:s räkning\r\nfinns ganska tydliga skäl för att inte genomföra en\r\nprivatisering nu. Jag har också räknat upp dem i det\r\nsvar som jag nyss har avgivit. Svaret på frågan är\r\nprecis det jag har givit. Det är varken lämpligt,\r\naktuellt eller önskvärt med en privatisering nu.\r\nDärmed inte sagt att det är för evig tid uteslutet.\r\nDet är det inte.</pre><pre>Anf. 88  BENGT WITTBOM (m):</pre><pre>Fru talman! Jag är beredd att acceptera svaret att\r\ndet inte är lämpligt nu. Det är då baserat framför\r\nallt på de delar i svaret som konstaterar att det finns\r\nvissa grundläggande saker som först måste klaras\r\nut, t.ex. obligationslån och hantering och\r\nförvaltning av statslånen.</pre><pre>Vad jag vänder mig emot litet grand i svaret är\r\nkonstaterandet att SPAB i sin nuvarande skepnad\r\noch med nuvarande ägarskap skapar ökad\r\nmångfald och konkurrens. Jag anser att man bör\r\ntitta på om detta inte är skadligt. SPAB har\r\nuppenbara fördelar av att vara statligt anknutet.\r\nDet gör det svårare för de övriga, som inte har den\r\nanknytningen, att konkurrera. De är illa ute i dag.\r\nDessutom kan man tänka sig att detta gör det\r\nsvårare för dem att klara sin kapitalbasbreddning.\r\nDe skall ju där också konkurrera om kapitalet med\r\nett statligt bolag som i det här fallet har\r\nkonkurrensfördelar och som anses stabilare och\r\nsäkrare. Detta är ett problem. Jag skulle vilja fråga\r\nvad finansministern menar med ''på längre sikt''.</pre><pre>Anf. 89  Finansminister ANNE WIBBLE (fp):</pre><pre>Fru talman! Vad man menar med på längre sikt kan\r\nantagligen växla. För egen del menar jag nog ett\r\nganska stort antal år i det här fallet.</pre><pre>Anf. 90  BENGT WITTBOM (m):</pre><pre>Fru talman! Det innebär alltså att övriga aktörer på\r\nden här marknaden under ett stort antal år\r\nframöver kommer att få finna sig i att konkurrera\r\nmed ett expanderande SPAB, som kan expandera\r\nframför allt beroende på de fördelar som SPAB har\r\npå grund av den statliga anknytningen.</pre><pre>Överläggningen var härmed avslutad.</pre><pre>17 §  Svar på fråga 1991/92:671 om\r\npensionsåldern</pre><pre>Anf. 91  Finansminister ANNE WIBBLE (fp):</pre><pre>Fru talman! Margit Gennser har frågat statsrådet\r\nKönberg vilka åtgärder han är beredd att vidta för\r\natt ge statsanställda reella möjligheter att kvarstå i\r\ntjänst efter fyllda 65 år.</pre><pre>Arbetet inom regeringen är så fördelat att det är jag\r\nsom skall svara på frågan.</pre><pre>Enligt det nya statliga pensionsavtalet, som trädde\r\ni kraft den 1 januari 1992, är arbetstagaren skyldig\r\natt avgå vid pensionsåldern. Den generella\r\npensionsåldern är 65 år.</pre><pre>I bestämmelsen om pensionsålder sägs att\r\narbetsgivaren kan medge att arbetstagaren får\r\nkvarstå i anställningen. Till bestämmelsen finns en\r\nanteckning av följande lydelse: ''Parterna\r\nförutsätter att arbetsgivaren har en positiv syn på\r\nden anställdes intresse att kvarstå i anställningen.''</pre><pre>Den 1 januari 1991 ändrades 33 § i lagen om\r\nanställningsskydd (LAS) så att anställningsskyddet\r\nför den anställde förstärktes och gäller tills\r\npersonen i fråga uppnår 67 års ålder. Det skall\r\nsåledes finnas saklig grund för uppsägning av en\r\narbetstagare som inte har fyllt 67 år. Regeln gjordes\r\ndock dispositiv bl.a. med tanke på de skiftande\r\nförhållanden som råder på olika arbetsplatser och\r\narbetsmarknadssektorer. Även i fortsättningen\r\nkommer alltså parterna att ha möjlighet att träffa\r\navtal om skyldighet att avgå från anställningen före\r\n67 års ålder.</pre><pre>I det statliga pensionsavtalet finns möjligheten att\r\nlåta arbetstagaren stå kvar i tjänst efter 65 års ålder.\r\nDen praktiska tillämpningen av bestämmelsen\r\nligger emellertid hos den lokale arbetsgivaren, som\r\nskall se positivt på den anställdes önskemål, men\r\nockså måste väga in verksamhetens krav. Någon\r\nåtgärd från regeringens sida anser jag därför inte\r\nbehövs.</pre><pre>Anf. 92  MARGIT GENNSER (m):</pre><pre>Fru talman! Tack för svaret. Det visar på\r\ninkonsekvenser i dagens politiska diskussion om\r\npensionsåldern. Jag tycker mig ha hört att\r\nfinansministern har pläderat för en höjning av\r\npensionsåldern. Vi är väl bägge positiva till en\r\nrörlig pensionsålder.</pre><pre>Man kan kanske tycka att det är inopportunt att jag\r\ntar upp den här frågan i dagens\r\narbetsmarknadsläge, men det är just i dag vi bör\r\ndiskutera den. Efter en lågkonjunktur kommer en\r\nhögkonjunktur. Vi måste uppmuntra folk att arbeta\r\nlängre. Vi har för låg pensionsålder. Vi kommer att\r\nslå i taket så fort vi kommer upp i en högkonjunktur\r\nigen.</pre><pre>Det finns många människor som vill stanna kvar på\r\narbetet. Jag har blivit nerringd av lärare som har\r\nvarit mycket olyckliga över kommunernas 65-\r\nårsregel. Många har också ringt och sagt att vi\r\nverkligen inte skall ha 67 år som pensionsålder.\r\nFolk vill alltså ha frihet här. Jag hade hoppats att\r\njag skulle få ett frihetligt svar.</pre><pre>Den andra punkten jag vill trycka på gäller\r\nstrukturomställning. Den går faktiskt enklast om\r\nde unga går till de nya, expansiva, dynamiska\r\nområdena, medan de äldre stannar kvar i de\r\nmogna, krympande branscherna. Det var så vi\r\ngjorde inom jordbruket och handeln på 50- och 60-\r\ntalen. Nog var det fråga om en\r\nstrukturrationalisering den gången.</pre><pre>Nu är det kommunernas och den offentliga\r\nsektorns tur. Det är därför som jag tycker att det är\r\nfel att de är så benhårda med denna regel. Det är\r\ndelikat, det medger jag, att klampa in på\r\navtalsområdet. Regeringen har ett\r\nsamarbetsorgan, Oasen, där jag tycker att\r\nfinansministerns medhjälpare -- det är väl en\r\nstatssekreterare -- borde ta upp den här frågan och\r\ni alla fall försöka ändra attityderna. Jag hoppas att\r\njag får ett positivt svar på det.</pre><pre>Anf. 93  Finansminister ANNE WIBBLE (fp):</pre><pre>Fru talman! Då kan jag glädja Margit Gennser med\r\natt upprepa det jag har sagt många gånger tidigare,\r\nnämligen att jag är mycket positiv till att ha en\r\nrörlig pensionsålder. Det är någonting som vi i\r\nFolkpartiet liberalerna har verkat för under många\r\når.</pre><pre>Den här förändringen i lagen om anställningsskydd\r\nsom genomfördes från den 1 januari 1991\r\nbeslutades ju också i betydande enighet i riksdagen.</pre><pre>Skälet till att den gjordes dispositiv var att det fanns\r\nbetydande anledning att ta hänsyn till att\r\nförhållandena är olika på olika arbetsplatser. När\r\nman genomför förändringar kan det finnas skäl att\r\ngå försiktigt fram. Nu har den här regeln bara gällt\r\nsedan 1991, dvs. något mindre än ett och ett halvt\r\når. Det har också varit ett mycket bekymmersamt\r\narbetsmarknadsläge under den perioden. Jag kan\r\nmycket väl tänka mig att det finns anledning att se\r\növer detta så småningom, men som det\r\nursprungliga svaret beskrev, är jag inte beredd att\r\ngöra detta nu.</pre><pre>När det gäller den allmänna inställningen till\r\npensionsåldern är det just möjligheten till en rörlig\r\npensionsålder där enskilda människor själva får\r\navgöra vad som är lämpligt och vad som känns\r\nviktigt och riktigt för dem, snarare än att ensidigt\r\nhöja eller sänka den, som är viktig. Där har ett\r\nviktigt steg tagits genom förändringen i lagen om\r\nanställningsskydd, och dessutom genom den\r\nförändring av procentsatsen för förändringar i fråga\r\nom uttag av folkpension som gjordes. Där blev det\r\nnågot mindre ofördelaktigt att vänta med uttag till\r\n66--67 års ålder. Det finns anledning att gå vidare\r\nmed ett sådant arbete.</pre><pre>Anf. 94  MARGIT GENNSER (m):</pre><pre>Fru talman! I princip är vi mycket positiva till rörlig\r\npensionsålder. Men som reglerna ser ut nu och som\r\nde tillämpas i praktiken -- det är ju praktiken som\r\ngäller -- är den dess värre rörlig neråt. Den\r\noffentliga sektorn borde verkligen verka positivt\r\nhär. Vi måste ändra attityderna här. Vi har tyvärr\r\nen benhård inställning. Den är gammal inom t.ex.\r\nden kommunala sektorn. Jag har suttit med i\r\nförhandlingar i ett tiotal år. Man vill inte göra avkall\r\npå 65-årsåldern. Jag tycker att ett uttalande om att\r\ndetta är fel vore mycket bra. Vi kan då göra en\r\npolitisk avstamp och visa att vi kommer att följa\r\nden här frågan mycket noggrant. Vi bör inte ha\r\ndenna idiotgräns. Sedan är ju förhållandena alltid\r\nolika. Man måste lösa de enskilda problemen\r\nlokalt, men det är mycket viktigt att vi säger vad vi\r\ntycker.</pre><pre>Anf. 95  Finansminister ANNE WIBBLE (fp):</pre><pre>Fru talman! Jag tycker nog att uttalanden till\r\nförmån för en rörlig pensionsålder mycket klart och\r\ntydligt visar att jag också tycker att det är angeläget\r\natt enskilda människor har möjlighet att kvarstå i\r\narbete efter det att de uppnått 65 års ålder. Annars\r\nvore ju rörligheten bara en lek med ord. Det\r\nfaktum att jag uttalar mig positivt om en rörlig\r\npensionsålder innebär en rörlighet både neråt och\r\nuppåt.</pre><pre>Anf. 96  MARGIT GENNSER (m):</pre><pre>Fru talman! Det var precis det jag sade. Jag sade att\r\ndet faktiskt är en idiotgräns uppåt, åtminstone ofta\r\ninom den offentliga sektorn. Ändringarna i LAS får\r\ninte vara fråga om hyckleri. Det var faktiskt\r\nmeningen att vi skulle ha en rörlig pensionsålder\r\nuppåt också. Jag tror att vi är helt ense om hur\r\nfrågan bör lösas. Jag kan förstå att finansministern\r\när mer rädd att göra uttalanden än jag, men jag\r\nhoppas verkligen att de som har hand om de här\r\nfrågorna ute i kommuner och landsting lyssnar. Om\r\ndet inte händer någonting här, kommer vi bara att\r\nfå se lägre och lägre pensionsåldrar, och vi kan\r\nglömma detta med rörlig pensionsålder. Det vill\r\nman inte ha för närvarande.</pre><pre>Anf. 97  Finansminister ANNE WIBBLE (fp):</pre><pre>Fru talman! Jag tror inte att vi kommer att röra oss\r\nmot en allt lägre pensionsålder, utan sannolikheten\r\ntalar mycket mera för att vi rör oss mot en högre\r\ngenomsnittlig faktisk pensionsålder. Den är ju i år\r\nungefär 62 år, om jag inte är alldeles\r\nfelunderrättad. En möjlighet att få den något litet\r\nhögre, till en faktisk pensionsålder som närmare\r\nanknyter till den formella, är ju regeringens förslag\r\natt avskaffa delpensionen.</pre><pre>Detta har rimligen ett samband med intresset att gå\r\ni pension över huvud taget. Jag är fullt beredd att\r\ndiskutera andra förändringar som också innebär\r\nstörre möjligheter för individer att kvarstå i arbete\r\nefter uppnådda 65 år. Det tycker jag är en viktig\r\nindividuell rättighet, inte minst nu när människor\r\nblir friskare och har större intresse av att delta i\r\narbetslivet även efter 65 års ålder jämfört med för\r\n20--30 år sedan.</pre><pre>Anf. 98  MARGIT GENNSER (m):</pre><pre>Fru talman! Detta med attityder och idéer osv.\r\nbetyder ju väldigt mycket för hur folk reagerar. Om\r\nvi inte är liberala uppåt också, kommer\r\nfinansministern dess värre aldrig att kunna höja den\r\ngemomsnittliga pensionsåldern från 62 år upp till 65\r\når som vi har fastställt. Jag tyckte att detta var litet\r\ngrand som att höra om en vändpunkt. Vad jag har\r\nsett av siffrorna om förtidspensionering har den\r\ngenomsnittliga pensionsåldern dess värre bara\r\nblivit lägre och lägre. Vi får väl hoppas att det\r\nändrar sig. Delpensionen har bara varit en liten sak\r\ni det hela.</pre><pre></pre><pre>Jag tror faktiskt att pensionsåldern måste vara\r\nrörlig över hela skalan och inte bara röra sig åt ett\r\nhåll om man menar någonting med att tala om en\r\nrörlig pensionsålder.</pre><pre>Anf. 99  Finansminister ANNE WIBBLE (fp):</pre><pre>Fru talman! Att vi är helt överens om att det är bra\r\nmed en rörlig pensionsålder har vi nu uttalat på\r\nömse sidor ett par tre gånger, så det kan ju inte\r\nföreligga någon oenighet på den punkten. I detta\r\ningår självfallet att den är rörlig också uppåt och\r\ninte bara neråt.</pre><pre>Det är enligt min uppfattning viktigt att man inte\r\nbehåller ett system som innebär att den faktiska\r\ngenomsnittliga pensionsåldern i Sverige i dag ligger\r\npå 62 år. Jag tror att det minskar våra möjligheter\r\natt åstadkomma en bra tillväxt och en bra\r\nstandardutveckling för en mängd människor i\r\nlandet. Det är därför en angelägen ambition att se\r\ntill att rehabiliteringssystem och motsvarande\r\nförändringar inom arbetsskadeförsäkring,\r\nförtidspensionering och sjukförsäkring samverkar\r\ntill att få bort den påtvingade tidiga pensionering\r\nsom är orsaken till att ett stort antal personer i dag\r\nhar förtidspension. Det är en viktig del.</pre><pre>En annan viktig del i förändringen av\r\npensionsåldern ligger i att också möjliggöra en\r\nrörlighet uppåt.</pre><pre>Anf. 100  MARGIT GENNSER (m):</pre><pre>Fru talman! Får jag vara så förmäten att ge\r\nfinansministern ett råd? Diskutera ändå med er\r\nrepresentant i Oasen, så att vi får en liberalare och\r\nlitet mer anpassad hantering av den rörliga\r\npensionsåldern uppåt inom statens och inte minst\r\nkommunernas och landstingens verksamhet. Det\r\nvar ju det det handlade om. Tyvärr är de vackra\r\norden om flexibilitet i avtalen inte lika vackra när\r\nman kommer ut i verkligheten. Jag tror därför att\r\nman borde försöka bedriva en viss\r\nattitydpåverkande verksamhet, och Oasen är ett\r\nalldeles utmärkt organ för det.</pre><pre>Överläggningen var härmed avslutad.</pre><pre>18 §  Svar på fråga 1991/92:615 om\r\nfastighetsskatten</pre><pre>Anf. 101  Statsrådet BO LUNDGREN (m):</pre><pre>Fru talman! Ian Wachtmeister har frågat mig om\r\nregeringen tänker ta bort fastighetsskatten. Ian\r\nWachtmeisters fråga synes i första hand syfta på\r\nfastighetsskatten på hyreshus.</pre><pre>Frågan är ställd mot bakgrund av den oro som för\r\nnärvarande råder på kreditmarknaden med\r\nbetydande prisfall på fastigheter och som en följd\r\ndärav omfattande kreditförluster för banker och\r\nkreditföretag. Det är framför allt hyreshus med s.k.\r\nkommersiella lokaler som drabbats. Dessa\r\nbeskattas för närvarande med en fastighetsskatt\r\nsom uppgår till 3,5 %.</pre><pre>I den situation som nu uppstått krävs enligt\r\nregeringens bedömning att speciella åtgärder\r\nvidtas. Regeringen kommer därför i\r\nkompletteringspropositionen att föreslå att\r\nfastighetsskatten för hyreshusenheter som\r\nhuvudsakligen består av lokaler slopas fr.o.m. den\r\n1 januari 1993.</pre><pre>Ett slopande av fastighetsskatten på denna typ av\r\nfastigheter bör bidra till en stabilisering av\r\nfastighetssektorn och inom kreditsystemet. Vidare\r\nbör räntemarginalerna påverkas positivt, samtidigt\r\nsom utrymme skapas för en mer normal\r\nkreditgivningsverksamhet, till gagn för\r\nsamhällsekonomin.</pre><pre>Enligt min mening kan ett uttag av fastighetsskatt\r\npå fastigheter med kommersiella lokaler\r\nifrågasättas också av likabehandlingsskäl, eftersom\r\nfastighetens resultat är föremål för\r\ninkomstbeskattning. Regeringen har emellertid\r\ntidigare inte velat prioritera en sänkning av\r\nfastighetsskatten framför vissa andra angelägna\r\nskattesänkningar.</pre><pre>Anf. 102  IAN WACHTMEISTER (nyd):</pre><pre>Fru talman! Min första fråga är: Vad är innebörden\r\nav ''fr.o.m. den första januari 1993''? Innebär det\r\natt hyrorna blir lika höga och skatten lika hög i år,\r\n1992, och att effekten uteblir till den första januari\r\n1993? Eller hur skall detta tolkas?</pre><pre>Anf. 103  Statsrådet BO LUNDGREN (m):</pre><pre>Fru talman! Skattesänkningen gäller från den första\r\njanuari 1993. Det som är intressant med tanke på\r\nfinansmarknadens sätt att hantera dessa frågor och\r\nvilket värde som finns i fastigheterna är det\r\nframtida förväntningsvärdet. Med begränsade\r\nresurser för skattesänkningar -- utrymmet är\r\nbegränsat -- är det intressanta varken att genomföra\r\nretroaktiva skattesänkningar eller att genomföra\r\nskattesänkningar från den första juli, som har\r\ndiskuterats, utan det intressanta blir att fr.o.m. den\r\nförsta januari 1993 slopa denna skatt, vilket passar\r\nin i en långsiktig skattestrategi och också kommer\r\natt innebära betydligt mindre belastningar på\r\nfinanssektorn.</pre><pre>Anf. 104  IAN WACHTMEISTER (nyd):</pre><pre>Fru talman! Vi får väl tacka för att regeringen\r\nhunnit till fastighetsskatten i sin prioritering innan\r\nalla dominobrickor hade ramlat och innan alla\r\nfastighetsbolag och banker hade gått omkull.</pre><pre>Orsaken till att man införde fastighetsskatten sades\r\nvara att man ville förhindra överhettning, förhindra\r\növervinster, osv., men jag tror att den egentliga\r\norsaken var att staten skulle dra in mer\r\nskattemedel. Man tyckte att det var fiffigt, eftersom\r\nfastigheter inte kan flytta utomlands. Så gick tiden,\r\noch så blev det lågkonjunktur i stället för\r\nhögkonjunktur, och snålheten bedrog visheten.</pre><pre>Jag har en fråga: Behöver den här\r\nskattesänkningen enligt skatteministern själv\r\nfinansieras, eller blir det måhända rent av några så\r\nförfärliga dynamiska effekter, några billiga\r\nbanksmällar eller något liknande?</pre><pre>Jag har en fråga till, men vi kanske kan börja med\r\nden jag nu ställde.</pre><pre>Anf. 105  Statsrådet BO LUNDGREN (m):</pre><pre>Fru talman! Det finns gott om dynamiska effekter.\r\nSlopandet av aktieomsättningsskatten visar klart på\r\neffekten av skattesänkningar. I det fallet fick vi\r\nklart positiva effekter, som övervägde de\r\nskatteintäkter vi tidigare haft.</pre><pre>Regeringen överväger hela tiden vad som måste\r\ngöras både i ljuset av en långsiktig skattepolitik,\r\nsom innebär en sänkning av strategiskt viktiga\r\nskatter, och med tanke på åtgärder som måste\r\nvidtas för att lindra desinflationsprocessen och som\r\nbehövs för att, så länge det passar in i den\r\nlångsiktiga ramen, bidra till en bra ekonomisk\r\nutveckling. Som jag har sagt flera gånger tidigare\r\när det en självklarhet att vi under en lång tid har\r\nfunderat kring fastighetsskatten och dess effekter.\r\nDet vore, som jag också har påpekat, t.o.m. ett\r\ntjänstefel att inte göra det.</pre><pre>Fastighetsskatten totalt sett är i mycket stor\r\nutsträckning motiverad av den gamla\r\nhyreshusavgiften, som kom till för att kompensera\r\nvärdeökningar på äldre fastigheter. Jag skall inte\r\ndra hela historien nu, men jag kan säga att det är en\r\nlång historia. Bakom just fastighetsskatten på\r\nkommersiella lokaler har legat en del av de motiv\r\nIan Wachtmeister talar om.</pre><pre>Frågan om finansieringen får jag, med tanke på\r\ntidsbegränsningen, återkomma till i mitt nästa\r\ninlägg.</pre><pre>Anf. 106  IAN WACHTMEISTER (nyd):</pre><pre>Fru talman! Min nästa fråga är: Hur ser regeringen\r\npå fastighetsskatten över huvud taget? Det vi talar\r\nom nu är ju skatten på s.k. kommersiella\r\nfastigheter. Vad kommer att ske i övrigt? Kommer\r\nden skatten rent av att höjas?</pre><pre>Anf. 107  Statsrådet BO LUNDGREN (m):</pre><pre>Fru talman! Vi har ju kort om tid, eftersom detta\r\ninte är en interpellationsdebatt, och jag har därför\r\ninte hittills hunnit svara på den första frågan. Jag\r\nräknar med att de positiva effekterna av ett\r\nslopande av fastighetsskatten på kommersiella\r\nlokaler kommer att bli ett mindre tryck på stora\r\ninterna räntemarginaler, bättre möjligheter till\r\nkreditförsörjning, ett mindre tryck på en alltför hög\r\nextern räntemarginal i förhållande till andra länder\r\nsamt en möjlighet att minimera kostnader och\r\nindirekta effekter i övrigt för skattebetalarna. Det\r\nkommer att finnas en mängd effekter som gör att\r\ndet statiskt beräknade skattebortfallet på 2,1\r\nmiljarder kommer att vara väsentligt lägre och\r\nkanske t.o.m. kan bytas i ett överskott för\r\nfolkhushållet totalt sett. Det är min bedömning i\r\nfinansieringsfrågan.</pre><pre>När det gäller fastighetsskatten totalt sett får man\r\nskilja på det teoretiskt riktiga och vad som faktiskt\r\nkommer att ske. I teorin är fastighetsskatten, som\r\nexperter på finansdepartementet och andra har\r\npåpekat, kanske en av de skatter som det är minst\r\nskadligt att laborera med i andra sammanhang än\r\ndet vi just nu diskuterar. Det innebär inte att man\r\nav det skälet skall höja skatten.</pre><pre>Anf. 108  IAN WACHTMEISTER (nyd):</pre><pre>Fru talman! Eftersom skatteministern inte riktigt\r\nhann ända fram vill jag fråga: Vad kommer att\r\nhända med fastighetsskatten för övriga fastigheter,\r\nfastigheter som folk bor i, exempelvis villor? Vad\r\nkommer att hända med den fastighetsskatten?\r\nKommer den rent av att höjas?</pre><pre>Anf. 109  Statsrådet BO LUNDGREN (m):</pre><pre>Fru talman! Fastighetsskatten på villor är i dag\r\n1,5 %. Dock är den under åren 1991-1992 nedsatt\r\ntill 1,2 % som ett resultat av den skattereform som\r\ngenomfördes framför allt fr.o.m. den första januari\r\ni fjol. Det vore naturligtvis ett önskemål att kunna\r\nsänka både den ena och den andra skatten, men\r\nregeringen har ju att dels se till att sänka strategiskt\r\nviktiga skatter, dels banta ner den strukturella\r\ndelen av det budgetunderskott vi har, så att vi inte\r\nbehöver ha den räntemarginal gentemot utlandet\r\nsom för närvarande finns. Det gäller att föra en\r\nstram finanspolitik. Då måste man prioritera inom\r\nramen för ett begränsat utrymme och hela tiden se\r\ntill att man inte genomför ofinansierade\r\nskattesänkningar. Det innebär att en sänkning av\r\nfastighetsskatten i det sammanhanget inte kan\r\nanses vara det i dag allra högst prioriterade.</pre><pre>Det finns en del saker man bör fundera kring,\r\nberoende på vilka kostnader de medför. Men det är\r\ni så fall fråga om förhållandevis små förändringar.\r\nDet kan gälla regionala obalanser och annat som\r\nbåde jag och finansministern har talat om i olika\r\nsammanhang.</pre><pre>Anf. 110  IAN WACHTMEISTER (nyd):</pre><pre>Fru talman! Om jag uppfattade det hela rätt kan en\r\nsänkning inte prioriteras, men min fråga var om det\r\nkan bli aktuellt med en höjning.</pre><pre>Anf. 111  Statsrådet BO LUNDGREN (m):</pre><pre>Fru talman! Det är inte aktuellt med en höjning av\r\nfastighetsskatten.</pre><pre>Anf. 112  IAN WACHTMEISTER (nyd):</pre><pre>Fru talman! Är det inte aktuellt på något plan?</pre><pre>Anf. 113  Statsrådet BO LUNDGREN (m):</pre><pre>Fru talman! Nej, det är inte aktuellt med en höjning\r\nav fastighetsskatten.</pre><pre>Överläggningen var härmed avslutad.</pre><pre>19 §  Svar på fråga 1991/92:646 om\r\ninbetalningarna till löntagarfonderna</pre><pre>Anf. 114  Statsrådet BO LUNDGREN (m):</pre><pre>Fru talman! Hugo Hegeland har frågat mig om jag\r\när beredd att befria företagen från den sista\r\ninbetalningen till löntagarfonderna.</pre><pre>Låt mig först klargöra att löntagarfondernas\r\nmöjlighet att rekvirera medel har varit begränsad\r\ndels till beloppens storlek, dels i tiden. Någon\r\növerföring av medel till löntagarfonderna har inte\r\nkunnat göras efter år 1990. Den sista möjliga\r\növerföringen avsåg alltså den vinstdelningsskatt\r\nsom belöpte på 1990 års taxering. Härefter har\r\nytterligare en taxering till vinstdelningsskatt ägt\r\nrum, 1991 års taxering. Den vinstdelningsskatt som\r\nbetalas på grund av denna taxering förs till\r\nallmänna pensionsfondens första--tredje\r\nfondstyrelser.</pre><pre>Regeringen har i en nyligen avlämnad proposition\r\ntill riksdagen (prop. 1991/92:92 om utskiftning av\r\nlöntagarfondernas tillgångar m.m.) tagit ställning\r\ntill hur utskiftningen av löntagarfondernas\r\ntillgångar bör ske. Förslaget innebär bl.a. att\r\nvinstdelningsskatten inte betalas tillbaka till\r\nföretagen.</pre><pre>I propositionen framhålls de betydande\r\nkomplikationer som uppkommer om man i\r\nefterhand skulle försöka sätta företagen i samma\r\nläge som de skulle ha haft om vinstdelningsskatten\r\ninte hade införts.</pre><pre>Det skulle krävas ändringar inte bara i företagens\r\ntaxeringar till vinstdelningsskatt utan också när det\r\ngäller inkomstskatten. Därvidlag skulle också\r\nhänsyn behöva tas till vissa avdrags- och\r\nreserveringsmöjligheter, som i sin tur kunnat få\r\neffekter vid följande taxeringar. En ändrad taxering\r\ntill statlig inkomstskatt skulle i sin tur påverka\r\ntaxeringen till vinstdelningskatt samma år.</pre><pre>Ett perspektiv på problemens omfattning ges av det\r\nfaktum att det uppskattningsvis rör sig om 30 000\r\ntaxeringar till vinstdelningsskatt, att ett antal\r\nföretag av olika skäl upphört med sin verksamhet\r\noch att tillgångarna är placerade i aktier.</pre><pre>Det förslag som regeringen lagt fram innebär att\r\ntillgångarna används till forskning, stimulans av\r\nlångsiktigt bundet sparande och ägarspridning samt\r\ntill främjande av små- och medelstora företag.\r\nDärmed ökas förutsättningarna för en ökad stabil\r\noch långsiktig tillväxt i Sverige.</pre><pre>Jag vill avslutningsvis betona följande om\r\nvinstdelningsskatten på grund av 1991 års taxering.\r\nDenna inbetalning har som jag tidigare nämnt inget\r\nsamband med löntagarfonderna. En återbetalning\r\nav 1991 års vinstdelningsskatt skulle endera minska\r\nallmänna pensionsfondens storlek eller leda till ett\r\nökat underskott i de offentliga finanserna, med risk\r\nför ytterligare belastning på dagens räntenivå.</pre><pre>Anf. 115  HUGO HEGELAND (m):</pre><pre>Fru talman! Jag tackar statsrådet för den osparda\r\nmödan att besvara min fråga. Jag vill med en gång\r\ngå in på det avslutande avsnittet i svaret. Jag tycker\r\natt det är rätt fantastiskt att företag får betala in en\r\nextra vinstskatt, som inte har något samband med\r\nlöntagarfonden, men det var ju därför den kom till\r\nfrån början. Det vore väl därför i högsta grad\r\nrimligt att man befriade företagen från den\r\nvinstskatten. Annars anser man ju som sagt att en\r\nextra utdebitering är motiverad för att vi skall klara\r\nav budgetunderskottet eller åtminstone göra det\r\nlitet mindre.</pre><pre>I svaret står mycket om hur otroligt komplicerat det\r\nskulle vara att betala tillbaka vinstdelningsskatten\r\ntill företagen, och det är klart att det innebär vissa\r\nkomplikationer. Men i vårt land har vi väl aldrig\r\nsagt att det är för komplicerat att tillgodose\r\nrättmätiga krav. Detta gäller särskilt i det här fallet,\r\nnär vi själva betonar att löntagarfonderna redan\r\nfrån början har varit något konstitutionellt\r\ntivelaktigt. Dessutom står det i propositionen på s.\r\n2 att även de som av olika skäl inte deltar i det\r\npremiegrundande allemanssparandet av\r\nrättviseskäl skall få del av löntagarnas tillgångar\r\noch att alla därmed kommer att få en andel. Men\r\ndetta stämmer ju inte. De som har betalat in\r\npengarna, dvs. företagen, får ju ingen del av\r\nutbetalningarna. Man åberopar i detta\r\nsammanhang rättviseskäl, men det har ju i så fall\r\nföretagen ännu större anledning att göra. Jag vill\r\nminnas att det i regeringsdeklarationen talas om\r\nrättvisesamhället. Det avgörande är då enligt min\r\nmening att man aldrig får hänvisa till att det är\r\nalldeles för komplicerat att tillgodose rättvisa krav,\r\nsom dessutom grundas på vad vi själva anser vara\r\nen konstitutionellt tvivelaktig åtgärd.</pre><pre>Anf. 116  Statsrådet BO LUNDGREN (m):</pre><pre>Fru talman! Den fråga som Hugo Hegeland har\r\nställt går egentligen inte att besvara. Det är\r\nnämligen, såsom jag klargjort, inte fråga om någon\r\nsista inbetalning till löntagarfonderna, utan det\r\ngäller en vinstdelningsskatt om vilken man kan ha\r\nmånga synpunkter. Den skatten är numera\r\navskaffad. Den har betalats in av ett antal företag,\r\nmedan andra företag har påförts kvarskatt. I den\r\nmån denna skatt inte tas ut eller återbetalning sker\r\nvia AP-fonderna eller via budgeten, minskar\r\nstatens medel, och pengar måste i så fall tas från\r\nannat håll. Det kan exempelvis medföra en\r\nminskning av möjligheterna att i höst genomföra\r\nför småföretagen väsentliga skattesänkningar.</pre><pre>Denna inbetalning har alltså ingenting med\r\nlöntagarfonderna att göra.</pre><pre>Avvecklingen av löntagarfonderna sker i sådana\r\nformer att det verkligen gynnar företagen -- framför\r\nallt de mindre och medelstora företagen och\r\ndärmed oss alla, eftersom dessa företag är basen för\r\nen bra framtid.</pre><pre>Satsningen på forskningen i detta sammanhang\r\ninnebär att vi i Sverige får möjligheter till en\r\nspetsforskning som vi annars inte skulle ha kunnat\r\nfinansiera.</pre><pre>Vi får på detta sätt också en ökning av det riskvilliga\r\nsparandet, varigenom ett antal nya miljarder ställs\r\nframför allt till de mindre företagens förfogande.\r\nDet blir inte bara en återbetalning av inbetalade\r\nmedel, utan det blir en påspädning med dubbelt så\r\nmycket pengar, som kommer företagen till del.</pre><pre>Det vidtas också enligt propositionsförslaget\r\nsärskilda åtgärder för just de mindre och\r\nmedelstora företagen. Det är viktigt att komma\r\nihåg att avvecklingen genomförs på ett sådant sätt\r\natt det verkligen gynnar tillväxten i ekonomin och\r\nkommer oss alla till godo på grund av att\r\nföretagsamheten får bättre villkor.</pre><pre>Jag delar uppfattningen att vi aldrig borde ha infört\r\nvinstdelningsskatten och inte heller några\r\nlöntagarfonder. Men menar Hugo Hegeland att de\r\nsammanlagt 10 miljarder som tagits ut för mycket i\r\nvinstdelningsskatt, extra ATP-avgifter och särskild\r\nvinstskatt skall betalas tillbaka? Vilka andra\r\nskattesänkningar som vi planerar att genomföra för\r\nde mindre och medelstora företagen under de\r\nnärmaste åren anser Hugo Hegeland att vi i så fall\r\nskall avstå från?</pre><pre>Anf. 117  HUGO HEGELAND (m):</pre><pre>Fru talman! Jag menar att vi skall stå fast vid vad vi\r\nskrev i vår trepartimotion till 1985/86 års riksmöte.\r\nMotionen hade nummer 201 och behandlades av\r\nfinansutskottet. I den motionen, som alltså väcktes\r\nunder den allmänna motionstiden 1986, föreslogs\r\natt vinstdelningsskatten för år 1985 inte skulle tas\r\nut. Motionsförslaget innebar att merparten av\r\nföretagen skulle slippa göra fyllnadsinbetalning för\r\nvinstdelningsskatt år 1986. De företag som hade\r\nbetalat in för mycket skatt skulle få tillbaka\r\növerskjutande skatt.</pre><pre>Det åberopades emellertid att det skulle bli för\r\nkomplicerat att göra om företagsdeklarationerna\r\nför år 1984. Jag tycker emellertid inte att det var\r\nnågot särskilt starkt argument. Om det begåtts en\r\norättvisa kan man inte gärna avstå från att rätta till\r\ndet hela genom att åberopa att det blir för\r\nkomplicerat.</pre><pre>Låt mig påminna om att EG-domstolen har ådömt\r\ndanska staten att till de danska företagen betala\r\ntillbaka 52 miljarder, som man tagit ut genom en\r\nliknande vinstdelningsskatt eller\r\nlöntagarfondsskatt. Den danska staten kan inte låta\r\nbli att fullgöra denna återbetalning under\r\nåberopande av att det blir alldeles för komplicerat.</pre><pre>Anf. 118  Statsrådet BO LUNDGREN (m):</pre><pre>Fru talman! I januari 1986 motionerade man om att\r\n1985 års vinstdelningsskatt inte skulle tas ut. Nu, år\r\n1992, diskuterar vi 1990 års vinstdelningsskatt. I\r\nmotionen l986 sades ingenting om 1984 års skatt.\r\nDet är vinstdelningsskatten åren 1984 och 1990 som\r\njämförelsen bör gälla.</pre><pre>Förslaget i motionen 1986 överensstämmer exakt\r\nmed den politik som regeringen för närvarande för.\r\nDet är det viktigt att klara ut.</pre><pre>Det är också viktigt att klara ut att avvecklingen,\r\nsom jag sade, genomförs på ett sådant sätt att det\r\ngynnar samhällsekonomin, inte minst genom att de\r\nmindre och medelstora företagen får bättre\r\narbetsvillkor.</pre><pre>Det rör sig här om 10 miljarder, som inte har gått\r\ntill löntagarfondssystemet utan som har hamnat\r\nutanför detta. Menar Hugo Hegeland att dessa 10\r\nmiljarder skall betalas tillbaka? Det borde i varje\r\nfall logiken kräva. Jag frågade Hugo Hegeland\r\nvilka skattesänkningar för de mindre företagen han\r\nanser att regeringen i så fall skall avstå från att\r\ngenomföra?</pre><pre>Tyvärr ingår i dagens bolagsskatt summamässigt\r\nockså den gamla vinstdelningsskatten. Det blev\r\nresultatet av skattereformen, och det accepterades\r\nav företagarnas representanter.</pre><pre>Anf. 119  HUGO HEGELAND (m):</pre><pre>Fru talman! Det Bo Lundgren nyss sade är alldeles\r\nriktigt. Jag kan tillägga att vi protesterade mot att\r\nföretagen gav upp kravet på att\r\nvinstdelningsskatten skulle återbetalas. Nu\r\nbakades den in i den allmänna\r\nföretagsbeskattningen.</pre><pre>Man kan börja med att låta den sista inbetalningen\r\nåtergå. Den skall ske senast i dag -- om man vill ta\r\nen straffavgift kan man betala senare. Det kan\r\nknappast vara något problem med att låta den\r\ninbetalningen återgå till företagen.</pre><pre>Jag återkommer gärna till rättvisekravet. Det är\r\nnågot av häleri att vi tar pengar från företagen på\r\nett konstitutionellt diskutabelt sätt och sedan inte\r\nvill betala tillbaka pengarna med motiveringen att\r\ndet blir för komplicerat. I stället delar vi ut\r\npengarna till människor som inte har ett skvatt med\r\ndem att göra.</pre><pre>Anf. 120  Statsrådet BO LUNDGREN (m):</pre><pre>Fru talman! Oavsett hur illa jag tycker om\r\nvinstdelningsskatten och de andra skatter som\r\nutgjort basen för rekvisitionerna av medel till\r\nlöntagarfonderna, måste jag säga att dessa skatter\r\naldrig varit konstitutionellt ifrågasatta. Det är i\r\nstället löntagarfonderna och deras konstruktion\r\nsom har satts i fråga.</pre><pre>Jag noterar att förslaget i den motion som väcktes\r\nunder l985/86 års riksdag och som lades fram i\r\njanuari 1986 till punkt och pricka tillgodoses vad\r\ndet gäller hanteringen av inbetalningarna. Det\r\ngjordes inga inbetalningar under 1991, utan den\r\nsista inbetalningen av vinstdelningsskatt skedde år\r\n1990. Detsamma gäller nu som beträffande\r\ninbetalningarna 1984.</pre><pre>På tal om rättvisa: Menar Hugo Hegeland att de\r\nföretag som inte har betalt sin skatt i tid utan får\r\nkvarskatt skall slippa betala vinstdelningsskatten,\r\nmedan de företag som betalt sin skatt i tid inte skall\r\nslippa undan? Det tycker jag vore en stor orättvisa,\r\noch den kan jag aldrig acceptera.</pre><pre>Anf. 121  HUGO HEGELAND (m):</pre><pre>Fru talman! Jag blir djupt rörd när Bo Lundgren nu\r\nblir så väldigt rättviseengagerad. Vi skall givetvis\r\ninte ha en orättvisa av det slag som Bo Lundgren\r\ntalade om, utan återbetalningen skall förstås gälla\r\nalla företag.</pre><pre>Det här är inte mer komplicerat än om jag gjort\r\nnågot fel i min deklaration och av\r\ntaxeringsmyndigheten får föreläggande om att göra\r\nom deklarationen. Om jag svarar att det blir för\r\nkomplicerat, accepteras det naturligtvis inte av\r\nmyndigheten. Därför tycker jag att det är underligt\r\natt vi inte accepterar att man rättar till en uttaxering\r\nsom vi från början ansett vara konstitutionellt\r\nmycket diskutabel.</pre><pre>Anf. 122  Statsrådet BO LUNDGREN (m):</pre><pre>Fru talman! Det är lätt att trassla till det för sig,\r\nHugo Hegeland.</pre><pre>Hugo Hegeland hänvisar själv till en motion, vars\r\nförslag vi nu tillgodoser. Det föreslogs i motionen\r\ninte att l984 års vinstdelningsskatt skulle betalas\r\ntillbaka, utan motionen gällde l985 års skatt. 1984\r\nårs skatt motsvarar nu skatten för 1990, och det är\r\ndenna skatt vi nu diskuterar. Hugo Hegeland och\r\njag är överens om att den skatten inte skall betalas\r\ntillbaka. Hugo Hegeland säger att anstånd inte bör\r\nbeviljas med betalning av kvarskatt, om inte redan\r\ninbetalad skatt betalas tillbaka.</pre><pre>Vi har då dilemmat att vi för att vara rättvisa måste\r\nfullfölja den politik som regeringen lagt fram\r\nförslag om. Jag förutsätter att Hugo Hegeland\r\nställer sig bakom den politiken.</pre><pre>Anf. 123  HUGO HEGELAND (m):</pre><pre>Fru talman! Nu kanske vi bör återvända till min\r\nfråga. Jag frågade om statsrådet var beredd att\r\nföreslå att företagen befrias från den sista\r\ninbetalningen till löntagarfonderna, avseende 1990\r\nårs debitering. Denna sista inbetalning skall ske i\r\ndag.</pre><pre>En sådan befrielse kan väl knappast utgöra något\r\nproblem.</pre><pre>Anf. 124  Statsrådet BO LUNDGREN (m):</pre><pre>Fru talman! Den sista inbetalningen, som Hugo\r\nHegeland talar om, gäller inte löntagarfonderna.</pre><pre>Anf. 125  HUGO HEGELAND (m):</pre><pre>Fru talman! Anledningen till denna sista\r\ninbetalning är att vi har haft löntagarfonder och att\r\nföretagen har ålagts att betala till dessa. Vi har\r\navskaffat löntagarfonderna, men vi avskaffar inte\r\nuttaxeringen. Bo Lundgren motiverar den fortsatta\r\nuttaxeringen med att pengarna inte går till\r\nlöntagarfonderna.</pre><pre>Anf. 126  Statsrådet BO LUNDGREN (m):</pre><pre>Fru talman! Nej, jag säger liksom Hugo Hegeland\r\natt vi bör följa vad som sades i den borgerliga\r\nmotionen till 1985/86 års riksmöte. På den punkten\r\när vi överens.</pre><pre>Hugo Hegelands fråga till mig bygger på en felaktig\r\nförutsättning. Han frågade om uttaxeringen till\r\nlöntagarfonderna. Under det år som Hugo\r\nHegelands fråga gäller förekom det ingen\r\nuttaxering till löntagarfonderna. Därför föreligger\r\ndet egentligen inte någon fråga.</pre><pre>Om vi ändå skall diskutera frågan om\r\nvinstdelningsskatten, vill jag säga att jag inte tycker\r\natt det var bra att den skatten infördes. Jag\r\nbeklagar att man kom i den situationen att\r\nvinstdelningsskatten bakades in i bolagsskatten.\r\nDetta accepterades av företagarnas representanter,\r\nnågot som jag en gång i tiden hade synpunkter på i\r\nföretagsskatteutredningen.</pre><pre>Egentligen är nog Hugo Hegeland och jag helt\r\növerens i denna fråga.</pre><pre>Anf. 127  HUGO HEGELAND (m):</pre><pre>Fru talman! Jag skulle vilja säga att vi är nästan\r\növerens.</pre><pre>Överläggningen var härmed avslutad.</pre><pre>20 §  Svar på fråga 1991/92:634 om\r\ninlandsbanekommitténs rapport</pre><pre>Anf. 128  Kommunikationsminister MATS\r\nODELL (kds):</pre><pre>Fru talman! Sven-Gösta Signell har frågat mig om\r\njag avser att sända inlandsbaneutredningens\r\nrapport på remiss.</pre><pre>Bakgrunden till utredningsuppdraget är att\r\nriksdagen efter förslag av regeringen på\r\ntilläggsbudget för 1991/92 beslutat om medel för att\r\nupprätthålla trafiken på inlandsbanan under ett\r\nrådrumsår, för att ge tid till att pröva banans\r\nframtid. Med hjälp av de anslagna medlen\r\nupprätthålls persontrafiken på banan fram till\r\nhösten 1992.</pre><pre>Kommunikationsdepartementet har valt att\r\ninbjuda närmast berörda remissinstanser till en\r\nhearing om inlandsbaneutredningens rapport.\r\nDenna hearing genomfördes onsdagen den 15 april\r\nvarvid det gavs tillfälle att lämna både muntliga och\r\nskriftliga yttranden över rapporten.</pre><pre>Anf. 129  SVEN-GÖSTA SIGNELL (s):</pre><pre>Fru talman! Jag tackar kommunikationsministern\r\nför svaret på min fråga.</pre><pre>Det som föranledde mig att ställa denna fråga om\r\ninlandsbaneutredningen är ett uttalande av\r\nkommunikationsministern i samband med att\r\nutredningen överlämnade sitt betänkande. Av ett\r\npressmeddelande framgick att\r\nkommunikationsministern ansåg att utredningen\r\nvar mycket intressant. Jag och många andra som\r\nsysslar med trafikpolitik blev oroliga för att\r\nkommunikationsministern okritiskt skulle lägga\r\nfram en proposition på grundval av denna\r\norealistiska och ofullständiga utredning.</pre><pre>Enligt min bedömning -- och jag tror att många\r\ndelar min uppfattning -- blir det helt omöjligt att\r\ndriva trafiken på inlandsbanan på det sätt som\r\nutredningen föreslår.</pre><pre>I direktiven till utredningen sade\r\nkommunikationsministern att stor restriktivitet\r\nmed statens ekonomiska engagemang skulle\r\niakttas. Utredningens förslag innebär emellertid ett\r\nstörre statligt engagemang än under det rådrumsår\r\nsom nu löper.</pre><pre>Anser kommunikationsministern att det går att\r\nlägga fram en proposition med utgångspunkt i\r\ndenna mycket orealistiska utredning?</pre><pre>Anf. 130  Kommunikationsminister MATS\r\nODELL (kds):</pre><pre>Fru talman! Sven-Gösta Signell anser att jag gjorde\r\nokritiska uttalanden när utredningen avlämnade\r\nsitt betänkande. Vad jag sade var att jag tyckte att\r\ndet var en intressant utredning. Jag anser att\r\nutredningen utgör ett bra underlag för det arbete\r\nsom nu pågår. Propositionsförslaget, som kommer\r\natt föreläggas riksdagen inom en snar framtid,\r\nkommer emellertid att innehålla avvikelser från\r\nutredningsförslaget.</pre><pre>Anf. 131  SVEN-GÖSTA SIGNELL (s):</pre><pre>Fru talman! Det kommer alltså att läggas fram en\r\nproposition på grundval av utredningens förslag.</pre><pre>Av svaret framgår att det under förra veckan\r\nanordnades en hearing, varvid det gavs tillfälle att\r\nlämna både muntliga och skriftliga yttranden över\r\nrapporten. Även om de som yttrat sig haft mycket\r\nkort tid på sig, får vi hoppas att det kommit fram\r\nsådana synpunkter att kommunikationsministern\r\ngör ordentliga avvikelser från utredningsförslaget.</pre><pre>Om jag stod kommunikationsministern politiskt\r\nnärmare, skulle jag ge rådet: Lägg inte fram någon\r\nproposition på grundval av den utredningen! Men\r\njag förmodar att kommunikationsministern inte\r\nlyssnar till råd som kommer från en\r\nsocialdemokrat.</pre><pre>Anf. 132  Kommunikationsminister MATS\r\nODELL (kds):</pre><pre>Fru talman! På den punkten har Sven-Gösta Signell\r\nalldeles fel -- jag lyssnar på alla goda uppslag som\r\nkommer fram i debatten, och sådana kommer det\r\nofta från socialdemokratiskt håll. Jag tar ingen\r\nhänsyn till varifrån förslagen kommer, utan det är\r\nförslagens karaktär och innehåll som är det för mig\r\navgörande.</pre><pre>De viktigaste remissinstanserna -- bl.a. statens\r\njärnvägar, länsstyrelserna och\r\ntrafikhuvudmännen -- var representerade vid\r\nhearingen och lämnade även mycket fullödiga\r\nskriftliga rapporter.</pre><pre>Anf. 133  SVEN-GÖSTA SIGNELL (s):</pre><pre>Fru talman! Det sista som\r\nkommunikationsministern sade gör mig lugnare.</pre><pre>Det var också trevligt att höra\r\nkommunikationsministern säga att han lyssnar till\r\nvad en socialdemokrat säger. Jag vill därför\r\nåterigen säga: Lägg inte fram någon proposition!</pre><pre>Överläggningen var härmed avslutad.</pre><pre>21 §  Svar på frågorna 1991/92:678 och 679 om\r\ntågtrafiken i Bergslagen</pre><pre>Anf. 134  Kommunikationsminister MATS\r\nODELL (kds):</pre><pre>Fru talman! Maud Björnemalm har frågat mig om\r\njag kan ge ett klart besked som gör det möjligt att\r\nfå bättre fungerande tågtrafik i Bergslagen och\r\nsamtidigt rädda jobben vid ABB Railcar i\r\nÖrnsköldsvik. Birger Andersson har frågat mig\r\nvilka initiativ regeringen avser att ta för att ge\r\nbesked om staten är beredd att ge ett långsiktigt\r\nstöd för att möjliggöra utvecklingsplanerna för\r\nBergslagstrafiken. Jag kommer att besvara\r\nfrågorna i ett sammanhang.</pre><pre>Interregional persontrafik på järnväg, som inte kan\r\ndrivas på företagsekonomiska villkor men som är\r\nregionalpolitiskt angelägen, upphandlas av staten.\r\nDetta sker för närvarande i förhandling mellan SJ\r\noch en av regeringen utsedd förhandlingsman.</pre><pre>Regeringen har nyligen i en proposition till\r\nriksdagen bl.a. föreslagit att upphandlingen av den\r\ninterregionala persontrafiken i fortsättningen bör\r\nske i konkurrens mellan olika järnvägsföretag.\r\nVidare föreslås att avtal om trafik i vissa fall bör\r\nkunna slutas för en tidsperiod på upp till fem år. Vid\r\nsådana mer långsiktiga avtal bör staten ha\r\nmöjlighet att upphandla järnvägsfordon i stället för\r\ntrafik. Fordonen skall, enligt regeringens förslag,\r\nkunna disponeras av den som skall bedriva\r\ntrafiken. Förslagen i denna del innebär att det ges\r\nförutsättningar för ett mer långsiktigt engagemang\r\nfrån statens, landstingens och kommunernas sida.</pre><pre>Regeringens förslag om nya former för statens köp\r\nav interregional persontrafik på järnvägar kommer\r\natt behandlas av riksdagen senare i vår.</pre><pre>När det gäller tågtrafiken under trafikåret 1993 är\r\ndet en uppgift för den statliga förhandlaren att\r\nförhandla om och lämna förslag till upphandling.\r\nFörst när dessa förhandlingar är avslutade kommer\r\nregeringen att ta ställning till den interregionala\r\ntågtrafiken under trafikåret 1993. Jag kan mot den\r\nbakgrunden inte nu ge något klart besked om\r\ntågtrafiken i Bergslagen.</pre><pre>Anf. 135  MAUD BJÖRNEMALM (s):</pre><pre>Fru talman! Jag tackar statsrådet för svaret, men\r\njag tror inte att statsrådet har frågan riktigt klar för\r\nsig. Svaret innehåller i och för sig ingenting nytt.\r\nNär det gäller tågtrafiken i Bergslagen är det staten\r\nsom upphandlar den här som man kallar för den\r\nolönsamma tågtrafiken för ca 25 milj. kr. om året.\r\nEtt tag hade också staten planer på att lägga ner\r\ntågtrafiken. Då var det särskilt sträckan Örebro--\r\nAvesta/Krylbo--Gävle som var illa ute.</pre><pre>För att förhindra nedläggningen gick de berörda\r\nkommunerna och länstrafiken efter bansträckan in\r\nmed medel för att tågen skulle kunna fortsätta att\r\nrulla. Staten svarar för tågtrafiken fram till den 30\r\njuni 1993. Många av tågen går på tider som inte\r\npassar människor, och många tåg är från 50-talet\r\noch håller alltså inte den standard som man i dag\r\nhar rätt att kräva.</pre><pre>Vi som är från de berörda kommunerna och länen\r\nvill att de 25 milj. kr. som man i dag betalar för den\r\nolönsamma tågtrafiken i stället skall satsas på nya\r\nmoderna tåg, på X 12-tågen. Också trafikutskottet\r\nhar uttalat sig mycket positivt för ett långsiktigt\r\navtal som också vi vill ha. Jag kan inte tänka mig att\r\nman motsätter sig det förslaget.</pre><pre>Trafikhuvudmännen i de fyra länen, Örebro,\r\nVästmanland, Dalarna och Gävleborg, har också\r\nförhandlat sig fram till en principuppgörelse med SJ\r\nnär det gäller den framtida tågtrafiken i\r\nBergslagen. SJ vill nu att man skall kunna göra\r\nbeställningar av X 12-tågen. Medlen finns ju, så jag\r\nkan inte se att man skall behöva vänta till 1993.\r\nDessutom kan man med dessa beställningar i de\r\narbetslöshetstider som råder rädda 175 jobb i\r\nÖrnsköldsvik under två år.</pre><pre>Anf. 136  BIRGER ANDERSSON (c):</pre><pre>Fru talman! Också jag ber att få tacka\r\nkommunikationsministern för svaret. Det innehöll\r\nvissa hoppingivande besked.</pre><pre>Goda kommunikationer är en förutsättning för\r\nindustrilokalisering och skapande av\r\narbetstillfällen. Regering och riksdag kan göra\r\nstora insatser genom att medverka till en\r\nförbättring av kommunikationerna. Bergslagen har\r\nvarit och är en utsatt region. Men, som Maud\r\nBjörnemalm tidigare nämnde, arbetas det i\r\nBergslagen intensivt på att vända den negativa\r\nutvecklingen.</pre><pre>Kommunerna i Bergslagen har arbetat fram ett\r\nförslag till framtida tågtrafik, vilket kommer att\r\nbidra till en positiv utveckling av hela området.\r\nMen förslaget kan inte genomföras om inte dagens\r\nupphandlingsregler ändras.</pre><pre>För närvarande sker upphandlingen från statens\r\nsida för ett år i taget. Med längre\r\nupphandlingsperioder skulle det bli möjligt att\r\nutveckla tågtrafiken. Det är tydligen sådana\r\ntankegångar som regeringen har. Då skulle\r\ntågtrafiken få en helt annan och mer positiv\r\nutveckling. Det skulle kunna ske en långsiktig\r\nplanering. Med en statlig utvecklingsinsats i\r\ninledningsskedet skulle regionen på sikt kunna ta\r\növer det ekonomiska ansvaret för tågtrafiken.</pre><pre>När kan det första mångåriga avtalet slutas,\r\nkommunikationsministern? Hur snabbt kan\r\njärnvägsfordon beställas?</pre><pre>Anf. 137  Kommunikationsminister MATS\r\nODELL (kds):</pre><pre>Fru talman! Jag finner att Maud Björnemalm,\r\nBirger Andersson och jag är helt eniga om att\r\nreglerna för hur man handlar upp den s.k.\r\nolönsamma trafiken behöver ändras.</pre><pre>Jag konstaterar att regeringen har lagt en\r\nproposition på riksdagens bord som har den\r\ninriktningen. Jag uppfattar Maud Björnemalms\r\ninlägg i dag som ett stöd för den propositionen, och\r\ndet är glädjande. Jag tolkar också Birger\r\nAndersson på exakt samma sätt.</pre><pre>Maud Björnemalm säger att SJ vill lägga ut\r\nbeställningar nu. Svaret är att det går alldeles\r\nutmärkt. SJ är ett affärsdrivande verk, som mycket\r\nväl, om man så önskar, kan lägga ut denna\r\nbeställning nu och ta risken med den affären.</pre><pre>Bergslagsintressenternas förslag är mycket\r\ntilltalande. Det var en av orsakerna till att\r\nregeringen föreslog att vid långsiktiga avtal skall\r\njärnvägsfordon kunna köpas i stället för trafikdrift.</pre><pre>I grunden ser läget positivt ut för den inriktning de\r\ntvå frågeställarna har, nämligen att omvandla\r\npengar för upphandling av olönsam trafik till köp\r\nav rullande materiel.</pre><pre>Det är omöjligt för mig att nu föregripa riksdagens\r\ngodkännande av förslagen som berör\r\nupphandlingen av tåg. Regeringen kan inte\r\nföregripa kommitténs kommande förhandlingar om\r\ntrafiken för trafikåret 1993. Det står givetvis\r\njärnvägsföretagen fritt att själva köpa in nya fordon\r\nsom kan tänkas trafikera de upphandlade linjerna.\r\nDen affärsrisken får faktiskt järnvägsföretagen\r\nsjälva stå för.</pre><pre>Anf. 138  MAUD BJÖRNEMALM (s):</pre><pre>Fru talman! Frågan handlar också om att\r\nbeställningarna måste läggas ut hos Railcar i\r\nÖrnsköldsvik före månadsskiftet juni-juli för att\r\narbetstillfällena skall kunna säkras. Kommer det\r\ninte några beställningar, kommer företaget i\r\nÖrnsköldsvik att läggas ner. Det är 175 personer\r\nsom då blir arbetslösa.</pre><pre>När det gäller trafikupphandlingen för 1993\r\nbrådskar också förhandlingarna om X 12-tågen.\r\nOm man inte vet att dessa tåg skall rulla från den 1\r\njuli 1993, kommer man, förhoppningsvis, att\r\nfortsätta använda de gamla tågen.\r\nKommunikationsministern vill väl ändå inte lägga\r\nner tågtrafiken i Bergslagen?</pre><pre>Anf. 139  BIRGER ANDERSSON (c):</pre><pre>Fru talman! Jag tycker att\r\nkommunikationsministern gör det lätt för sig när\r\nhan säger att SJ kan klara detta själv genom att\r\nlägga ut beställningen. Om jag minns rätt var väl\r\ntankegångarna sådana, att i stället för att köpa\r\ntrafik för en kostnad av ca 25 milj.kr. per år för\r\nstaten, skulle denna summa läggas ihop för\r\nmotsvarande visst antal år och en stor upphandling\r\ngöras på en gång.</pre><pre>Jag har haft vissa kontakter med företrädare för\r\nABB Traction som säger, liksom Maud\r\nBjörnemalm var inne på, att sysselsättningen vid\r\nRailcar i Örnsköldsvik, tidigare en del av\r\nHägglunds, är i fara. Om det inte kommer\r\nytterligare beställningar inom den närmaste tiden\r\nkommer, som Maud Björnemalm säger, företaget\r\nnär nuvarande orderingång har upphört att läggas\r\nned.</pre><pre>Det måste vara ett gemensamt intresse för hela\r\nregeringen att frågan kan lösas på ett riktigt och\r\nvärdefullt sätt. Hela regeringen måste vara mån om\r\natt ha en god sysselsättning i landet. Vi vet att\r\nproblemen för närvarande är stora.</pre><pre>Jag vill gärna pressa kommunikationsministern på\r\nytterligare svar. När kan det första mångåriga\r\navtalet slutas, och hur snabbt kan järnvägsfordon\r\nbeställas?</pre><pre>Anf. 140  Kommunikationsminister MATS\r\nODELL (kds):</pre><pre>Fru talman! Maud Björnemalm påpekar att för att\r\nrädda sysselsättningen vid det aktuella företaget\r\nmåste vissa order läggas ut före en viss tidpunkt.\r\nDetta gäller i dag ett antal företag inom svenskt\r\nnäringsliv.</pre><pre>I det här fallet finns ett företag i Sverige som heter\r\nstatens järnvägar. Det är ett affärsdrivande verk,\r\nsom har möjlighet att lägga ut beställningar på\r\nrullande materiel utan att höra vare sig regering\r\neller riksdag.</pre><pre>Däremot kan dessa frågor inte föranleda\r\nregeringen att ta några initiativ, eftersom det inte\r\nfinns något riksdagsbeslut som sanktionerar något\r\nsådant. Om jag gick med på dessa förslag skulle jag\r\nhamna inför konstitutionsutskottet.</pre><pre>Det är kommittén, inte regeringen, som först skall\r\navgöra om trafiken är intressant. Det är också en\r\ndel av de spelregler vi har att följa. Jag tror ändå,\r\nfru talman, att det finns goda förutsättningar för att\r\ntrafiken i Bergslagen skall utvecklas och få ny\r\nrullande materiel inom en nära framtid.</pre><pre>Anf. 141  MAUD BJÖRNEMALM (s):</pre><pre>Fru talman! Om jag inte minns fel står det i\r\npropositionen att det är staten som skall svara för\r\ninköp av den rullande materiel, dvs. tågen, som\r\nsedan skall få disponeras av dem som skall driva\r\ntrafiken.</pre><pre>Jag har fått för kännedom,\r\nkommunikationsministern, ett brev skrivet av tre\r\nkommunalråd med anledning av denna berörda\r\ntåglinje. De ber kommunikationsministern att\r\nhandla snabbt så att trafiken kommer i gång i\r\nBergslagen och arbetena räddas i Örnsköldsvik.\r\nKommunalråden tar upp frågan om kostnaderna\r\nför X 12-tågen och de 175 personer som riskerar att\r\nbli arbetslösa.</pre><pre>Jag tycker att det här är ett alldeles utmärkt tillfälle\r\nför kommunikationsministern, och även\r\narbetsmarknadsministern, att samarbeta. Detta är\r\nen möjlighet att få en bättre tågtrafik i Bergslagen,\r\noch det är en möjlighet att rädda arbetstillfällen för\r\nminst 175 personer i Örnsköldsvik under\r\nåtminstone en tvåårsperiod.</pre><pre>Anf. 142  BIRGER ANDERSSON (c):</pre><pre>Fru talman! Jag vill inte, och det vill säkert inte\r\nnågon annan heller, att kommunikationsministern\r\nskall hamna inför konstitutionsutskottet.</pre><pre>När vi i riksdagen har handlagt denna fråga, så\r\nsnabbt som vi kan, förväntar jag mig att\r\nkommunikationsministern tar itu med frågan med\r\nstort allvar och stor snabbhet.</pre><pre>Anf. 143  Kommunikationsminister MATS\r\nODELL (kds):</pre><pre>Fru talman! Jag tycker att den proposition som har\r\nlagts fram är lösningen på problemet. Det här gäller\r\ninte bara trafiken i Bergslagen. Det finns en hel del\r\nandra regioner i Sverige där den långsiktiga\r\nlösningen inte är att staten år efter år pumpar in\r\npengar till driften, utan de gemensamma medlen\r\nbör i stället användas till infrastrukturen. Dit måste\r\ni det sammanhanget den rullande materielen\r\nräknas.</pre><pre>Det finns också andra steg i den här politiken,\r\nnämligen att introducera konkurrens på spåren. Jag\r\ntror att det sammantaget kommer att leda till en\r\nförbättrad trafikservice inte bara i Bergslagen utan\r\näven runt om i Sverige.</pre><pre>Anf. 144  MAUD BJÖRNEMALM (s):</pre><pre>Fru talman! Tågen är faktiskt viktiga för\r\nBergslagen, Mats Odell. Tågen är viktiga för att vi\r\nskall kunna utveckla regionen, skapa ett näringsliv\r\nsom fungerar, få människor att flytta till\r\nBergslagen, få dem som redan bor där att bo kvar\r\noch de företag som redan finns där att utvecklas.</pre><pre>Kommuner, länstrafik och länsstyrelser har arbetat\r\nmed dessa idéer om den framtida tågtrafiken i\r\nBergslagen för att finna en bra och vettig lösning,\r\noch jag tycker att vi har lyckats med det.</pre><pre>Överläggningen var härmed avslutad.</pre><pre>Meddelande om muntliga frågor till regeringen\r\nden 23 april</pre><pre>Anf. 145  TALMANNEN:</pre><pre>Vid frågestunden torsdagen den 23 april kl. 14.30\r\nkommer följande statsråd att närvara:</pre><pre>Statsminister Carl Bildt (m), socialminister Bengt\r\nWesterberg (fp), jordbruksminister Karl Erik\r\nOlsson (c), justitieminister Gun Hellsvik (m) och\r\nkommunikationsminister Mats Odell (kds).</pre><pre>Statsministern besvarar övergripande och\r\nallmänpolitiska frågor. Frågor till övriga statsråd\r\nförutsätts beröra deras ansvarsområden inom\r\nregeringen.</pre><pre>Ajournering</pre><pre>Kammaren beslöt kl. 16.44 på förslag av talmannen\r\natt ajournera förhandlingarna till kl. 18.00.</pre><pre></pre><pre>Återupptagna förhandlingar</pre><pre>Förhandlingarna återupptogs kl. 18.00.</pre><pre>22 §  Svar på fråga 1991/92:616 om\r\nalkohollagstiftningen</pre><pre>Anf. 146  Socialminister BENGT WESTERBERG\r\n(fp):</pre><pre>Fru talman! Peter Kling har frågat mig om jag avser\r\natt vidta någon åtgärd så att alkohollagstiftningen\r\nblir anpassad till en modern demokrati som\r\nSverige.</pre><pre>Som svar på Peter Klings fråga vill jag nämna att\r\nden av regeringen tillsatta alkoholpolitiska\r\nkommissionen har möjlighet att inom ramen för\r\nsina direktiv utreda och föreslå förändringar i den\r\nalkoholpolitiska lagstiftningen, t.ex. om den finner\r\natt vissa bestämmelser kan förenklas eller helt\r\nutmönstras för att de inte längre fyller någon\r\nalkoholpolitisk funktion. Peter Kling, som ingår i\r\nkommissionen, har själv möjlighet att ta upp\r\nsådana frågeställningar till diskussion inom\r\nkommissionen.</pre><pre>Anf. 147  PETER KLING (nyd):</pre><pre>Fru talman! Jag frågar socialminister Bengt\r\nWesterberg angående detta med tanke på att\r\nansvariga vid Medborgarskolan för en kort tid\r\nsedan polisanmäldes för att det serverats vin under\r\nen vinprovarkurs. Jag menar att\r\nalkohollagstiftningen är en gammalmodig och\r\notidsenlig lagstiftning, som genom krångel och\r\nförbud omyndigförklarar vuxna medborgare. Detta\r\när ett exempel i raden på dålig alkohollagstiftning.</pre><pre>Jag frågar ytterligare en gång Bengt Westerberg om\r\nhan anser att man bör modernisera lagstiftningen.</pre><pre>Anf. 148  Socialminister BENGT WESTERBERG\r\n(fp):</pre><pre>Fru talman! Jag har redan svarat på den frågan. Jag\r\nvill bara notera att en polisanmälan inte säger\r\nnågonting alls om lagstiftningen. Men, som sagt,\r\nPeter Kling har möjlighet att ta upp detta i den\r\nalkoholpolitiska kommissionen, som bl.a. har i\r\nuppdrag att bedöma om det finns regler som är\r\nonödiga i svensk alkohollagstiftning.</pre><pre>Anf. 149  PETER KLING (nyd):</pre><pre>Fru talman! Jag frågar än en gång vad\r\nsocialministern själv anser om lagar som gör att\r\nman kan polisanmäla Medborgarskolan bara för att\r\nvin serverats under en vinprovarkurs. Tycker inte\r\nsocialministern att vi har en otidsenlig\r\nalkohollagstiftning?</pre><pre>Anf. 150  Socialminister BENGT WESTERBERG\r\n(fp):</pre><pre>Fru talman! Lagstiftningen avgör inte om någon\r\nskall polisanmäla en företeelse eller inte. I\r\nlagstiftningen bestäms vad som händer efter\r\npolisanmälan. Det framgår inte av Peter Klings\r\nfråga. Här talas bara om en polisanmälan, och en\r\nsådan polisanmälan kan naturligtvis göras i vilket\r\nfall som helst.</pre><pre>Anf. 151  PETER KLING (nyd):</pre><pre>Fru talman! Fortfarande finns en lag som säger att\r\nman inte får servera vin utan utskänkningstillstånd.\r\nDet är lagen jag åberopar, inte polisanmälan. Den\r\när irrelevant i detta fall.</pre><pre>Anf. 152  Socialminister BENGT WESTERBERG\r\n(fp):</pre><pre>Fru talman! Om den är irrelevant förstår jag inte\r\nvarför Peter Kling återkommer till den gång på\r\ngång. Det finns inte några skäl att ändra på lagen\r\nom handel med dryckesvaror och\r\nutskänkningstillstånd nu. Om den alkoholpolitiska\r\nkommissionen kommer att föreslå någon ändring är\r\ndet för tidigt att sia om. Det tycker jag att Peter\r\nKling skall diskutera i kommissionen och inte här.</pre><pre>Anf. 153  PETER KLING (nyd):</pre><pre>Fru talman! Då har jag fått ett svar, att Bengt\r\nWesterberg inte tycker att man skall ändra\r\nalkollagstiftningen, som det ser ut i dag.</pre><pre>Överläggningen var härmed avslutad.</pre><pre>\r\n23 §  Svar på frågorna 1991/92:654, 670 och 656\r\nom finansieringen av ett eventuellt vårdnadsbidrag\r\nm.m.</pre><pre>Anf. 154  Socialminister BENGT WESTERBERG\r\n(fp):</pre><pre>Fru talman! Birgitta Dahl har frågat mig hur de\r\nolika alternativ till finansiering av ett eventuellt\r\nvårdnadsbidrag som regeringen nu diskuterar, ser\r\nut. Anita Johansson har frågat mig hur regeringen\r\navser att finansiera det utlovade vårdnadsbidraget.\r\nMargareta Winberg har med referens till vissa\r\nuppgifter om regeringens beredning av ett förslag\r\ntill vårdnadsbidrag frågat mig hur jämställdheten\r\ngagnas av ett sådant förslag.</pre><pre>Jag besvarar frågorna i ett sammanhang.</pre><pre>Regeringspartierna har inför valet 1991 utlovat ett\r\nvårdnadsbidrag i någon form. Detta löfte\r\nbekräftades i regeringsförklaringen i oktober 1991.</pre><pre>Frågan bereds för närvarande inom\r\nregeringskansliet. Flera olika alternativ övervägs.\r\nJag är för dagen inte beredd att redovisa dessa\r\nalternativ eller bedömningar av vilka effekter de\r\nkan få. I kompletteringspropositionen, som läggs\r\nfram på fredag, aviseras emellertid att regeringen\r\ntill hösten skall återkomma till riksdagen med ett\r\nförslag till vårdnadsbidrag.</pre><pre>Anf. 155  BIRGITTA DAHL (s):</pre><pre>Fru talman! Vi har olika åsikter om\r\nvårdnadsbidraget, och vi socialdemokrater säger\r\natt det inte hör hemma i modern familjepolitik.\r\nSjälva basen i den moderna familjepolitiken är att\r\nvi har ett bra barnbidrag, föräldraförsäkringen och\r\nbra barnomsorg till alla barn som vill ha och\r\nbehöver det. Därför är det särskilt utmanande att\r\ndet som kommer ut om regeringens överläggningar\r\ntyder på att de alternativ för finansiering av\r\nvårdnadsbidrag som man diskuterar är att ta\r\npengarna antingen från barnomsorgen eller\r\njämställdheten.</pre><pre>Att kds, Centern och Moderaterna tycker att det är\r\nbra, det förstår vi. Men vi är djupt besvikan på\r\nFolkpartiet. Historiskt har det varit så att vi i fråga\r\nom jämställdheten har kunnat räkna er till våra\r\nallierade. Vi har gemensamt under de senaste\r\nårtiondena drivit fram den familjepolitik som har\r\nlett längst när det gäller att både förbättra barnens\r\nlevnadsvillkor och göra det möjligt för män och\r\nkvinnor att ta gemensamt ansvar för familjen och\r\nha en självständig försörjning.</pre><pre>Jag tycker att det är oerhört upprörande att\r\nFolkpartiet nu byter fot och överväger att göra upp\r\nmed de andra partierna, som alltid har varit emot\r\nden politik som har varit förutsättningen för\r\njämställdheten. Jag vill därför fråga Bengt\r\nWesterberg om han kan lova att inte delta i beslut\r\nsom innebär att man berövar barnomsorgen eller\r\nföräldraförsäkringen de resurser de har i dag och\r\nstoppar utbyggnaden i stället för att medverka till\r\natt fullfölja den.</pre><pre>Anf. 156  ANITA JOHANSSON (s):</pre><pre>Fru talman! Jag tackar för svaret på min fråga, även\r\nom det var ett mycket tunt svar.</pre><pre>Enligt uppgifter i massmedia skall det borgerliga\r\nvårdnadsbidraget finansieras genom drastiska\r\nförändringar av föräldraförsäkringen. Jag\r\nkonstaterar att det råder stor oro bland\r\nsmåbarnsföräldrarna. Många frågar sig: Vad\r\nhänder med vår föräldraförsäkrning? Det är\r\nbakgrunden till min fråga.</pre><pre>Jag tycker att socialministern skall lyssna till Helen\r\nOdenljung och Karin Pilsäter i Folkpartiets\r\nungdomsförbund. Karin Pilsäter säger: Det är\r\nupprörande att regeringen överväger att tumma på\r\nföräldraförsäkringen för att finansiera införande av\r\nvårdnadsbidrag. Helen Odenljung säger: Idén om\r\natt införa vårdnadsbidrag på bekostnad av\r\nföräldraförsäkringen hör hemma i papperskorgen.\r\nDessa båda uttalanden ställer vi socialdemokrater\r\nverkligen upp på.</pre><pre>Att Moderaterna vill försämra världens bästa\r\nfamiljepolitik har framgått under hela 80-talet.\r\nMen att Folkpartiet liberalerna ställer upp på detta\r\när för mig helt ofattbart. Vår familjepolitik har lett\r\ntill att vi i dag lever i världens mest jämställda land.</pre><pre>I valrörelsen sade socialministern att det lönar sig\r\nför samhället att småbarnsföräldrar\r\nförvärvsarbetar, eftersom de betalar in mer skatt än\r\nvad en barnomsorgsplats kostar. Gäller detta\r\nfortfarande, socialministern?</pre><pre>Anf. 157  MARGARETA WINBERG (s):</pre><pre>Herr talman! Även jag vill tacka för svaret, om än\r\ndet var kort och knapphändigt. Det är en litet\r\nkonstig debattordning, eftersom vi är tre som frågar\r\nnästan samma sak. Men det visar också på den vikt\r\nvi socialdemokrater fäster vid denna fråga och den\r\nupprördhet vi socialdemokratiska kvinnor känner\r\ninför detta.</pre><pre>Själv hörde jag detta på Ekot och blev mycket arg\r\noch upprörd. Det var kanske inte därför att ett\r\nförslag om vårdnadsbidrg kom, för det var ju\r\nväntat. Det var aviserat i regeringsförklaringen.\r\nDet var i stället därför att det kom på detta vis, att\r\ndet skulle finansieras så, att de förvärvsarbetande\r\nskulle straffas och betala med sänkt ersättning för\r\natt hemarbetande skulle kunna få det som ni i\r\nregeringsförklaringen hade lovat dem.</pre><pre>I övrigt håller jag med om att det är mycket\r\nmärkligt att Folkpartiet, som vi ändå har känt står\r\npå samma bas när det gäller jämställdhet och\r\nfamiljepolitik, kan ställa upp på ett sådant här. Men\r\ndet är gjort. Min första reaktion gällde alltså\r\nfinansieringen. Det minsta man kan begära är att ni\r\nhittar pengarna någon annanstans och inte\r\nbestraffar de förvärvsarbetande.</pre><pre>Det andra jag reagerade på var den låga\r\nersättningen. T.o.m. Centerns kvinnor har reagerat\r\növer det. Det kan jag förstå. Vad är grunden för\r\njämställdhet? Jo, frihet. Och grunden för frihet är\r\negna pengar. Inte blir man fri och oberoende av\r\ndrygt 800 kr i månaden, som det aviserade förslaget\r\nskulle ge.</pre><pre>Den tredje saken tar jag upp mer specifikt i min\r\nfråga, nämligen hotet mot jämställdheten. Lars\r\nJalmert uttalade sig några dagar efter det att detta\r\nhade blivit känt. Han sade att inga män hädanefter\r\nkommer att utnyttja föräldraförsäkringen, om det\r\nblir så här. Så blir det. Om ersättningen sänks från\r\n90 % till 80 % blir det en kraftig försämring. Då\r\nräknar man ännu mer än man gör i dag på vem i\r\nfamiljen som skall vara hemma. Inte blir det\r\nmännen. I förslaget talas om två år med en\r\nersättning på drygt 800 kr. i månaden -- jag skulle\r\nvilja se de män som vill vara hemma för det.</pre><pre>Jag vill ställa samma fråga som Birgitta Dahl: Kan\r\nni garantera att föräldraförsäkringen inte berörs?</pre><pre>Anf. 158  Socialminister BENGT WESTERBERG\r\n(fp):</pre><pre>Herr talman! Nej, jag kan inte garantera att\r\nföräldraförsäkringen inte berörs. Vi har inte hur\r\nmycket pengar som helst, och det är ett starkt\r\nönskemål att införa ett vårdnadsbidrag. Då måste\r\nman naturligtvis också vara beredd att pröva en\r\nsådan sak som ersättningsnivån i\r\nföräldraförsäkringen. Jag tycker i och för sig inte att\r\ndet är en helt orimlig tanke att man skulle sänka\r\nden något. Men det innebär inte att det ännu är ett\r\nregeringsförslag. Det är ett av flera alternativ som\r\nvi diskuterar.</pre><pre>Anita Johansson tog upp frågan om barnomsorgen\r\noch huruvida jag anser att den lönar sig på det sätt\r\nsom jag uttryckte i valrörelsen. Svaret på den\r\nfrågan är ja. Barnomsorgen är samhällsekonomiskt\r\nlönsam. Den är dessutom lönsam för de offentliga\r\nfinanserna sammantaget. Däremot blir det\r\nspeciella problem med det nya\r\nskatteutjämningssystemet, som jag skall\r\nåterkomma till i ett senare frågesvar.</pre><pre>Margareta Winberg reagerade mot den låga\r\nersättningsnivån. Det är klart att det alltid finns en\r\nspänning mellan ersättningsnivån i ett\r\nvårdnadsbidrag och önskan att det skall löna sig att\r\nförvärvsarbeta också för småbarnsmammor. Det\r\nsätter en gräns för hur hög ersättningsnivån kan\r\nvara. Men den gränsen är naturligtvis inte just\r\n850 kr. i månaden. Den gränsen ligger högre.\r\nDäremot finns det inte hur mycket pengar som\r\nhelst, och det sätter en gräns för hur högt detta\r\nbidrag i ett inledningsskede kan bli.</pre><pre>Vi får väl se hur mycket pengar vi kan skaka fram\r\noch hur detta förslag konkret kan utformas. Det\r\nåterstår åtskilliga månader innan vi är klara. Jag\r\nhoppas, som jag sade i mitt frågesvar, att komma\r\ntillbaka till riksdagen i höst med ett förslag på\r\ndenna punkt. Vi kommer då också, beroende på\r\nhur finansieringen och bidraget utformas, att se på\r\nde effekter det kan ha för jämställdheten och se om\r\ndet behövs några kompletterande åtgärder till de\r\nförslag som kan ligga inom ramen för\r\nvårdnadsbidraget och dess finansiering.</pre><pre>Till sist vill jag ändå konstatera att det inte är en\r\ntotal enighet inom socialdemokratin om att tanken\r\npå att ge något ekonomiskt bidrag till dem som\r\nstannar hemma hos barnen inte kan prövas. Jag vet\r\natt partisekreterare Mona Sahlin har sagt att hon\r\ntycker att detta är en idé som man ändå bör fundera\r\npå framöver. Nog tycker jag att det finns skäl att\r\ndiskutera den.</pre><pre>Anf. 159  BIRGITTA DAHL (s):</pre><pre>Herr talman! Först vill jag på en gång dementera\r\npåståendet att Mona Sahlin skulle ha uttryckt sig så.\r\nVad hon talade om vid det tillfället var hur man\r\nskall fördela en ytterligare förkortning av\r\narbetstiden, sedan man byggt ut\r\nföräldraförsäkringen till 18 månader, om man skall\r\ngå på sex timmars arbetsdag för alla eller ge förtur\r\ntill t.ex. småbarnsföräldrarna. Det är det hon har\r\ndiskuterat.</pre><pre>Bengt Westerberg tog inte chansen att lova att inte\r\nröra föräldraförsäkringen. Jag beklagar det djupt.\r\nJag tror att Bengt Westerberg själv är ledsen över\r\natt inte kunna ge klart besked i den frågan.</pre><pre>Vilka är det som drabbas? En lågavlönad\r\nensamstående mamma som tjänar 13 000 kr. i\r\nmånaden förlorar 11 000--12 000 kr. på detta. Hon\r\nhar inte råd att vara av med 1 000 kr. i månaden\r\nunder småbarnsledigheten. Och till vilken nytta?\r\nVarför skall hon behöva avstå från detta? Är detta\r\nrättvist och bra?</pre><pre>Anf. 160  ANITA JOHANSSON (s):</pre><pre>Herr talman! Förslaget till vårdnadsbidrag som\r\ndiskuteras i den borgerliga arbetsgruppen är inget\r\nrealistiskt alternativ till förvärvsarbete och en bra\r\nbarnomsorg.</pre><pre>Att försämra föräldraförsäkringen tycker jag är ett\r\nhån mot oss kvinnor. Ett eventuellt vårdnadsbidrag\r\nkommer att användas av den som har den lägsta\r\ninkomsten, och tyvärr är det i det allra flesta fall vi\r\nkvinnor som har den. Ingen karl kommer, Bengt\r\nWesterberg, att ställa upp och förlora sin inkomst\r\nför 825 kr. i månaden. Det är detsamma som sju till\r\nåtta blöjpaket. Det måsta vara\r\ninkomstbortfallsprincipen som är det enda rätta\r\nersättningssystemet. Det ställer alla upp på, både\r\nmän och kvinnor.</pre><pre>Att införa ett vårdnadsbidrag, hur rimmar det med\r\nFolkpartiet liberalernas jämställdhetssträvanden?\r\nFör mig går det här inte riktigt ihop. Jag hade\r\nhoppats på ett verkligt bra och positivt svar från\r\nBengt Westerberg, inte för min egen skull utan för\r\nalla småbarnföräldrars skull i det här landet.</pre><pre>Anf. 161  MARGARETA WINBERG (s):</pre><pre>Herr talman! Jag skulle vilja fråga Bengt\r\nWesterberg hur han ser på detta med grunden för\r\njämställdhet. Vad är jämställdhet? Hur uppnår\r\nman den?</pre><pre>För oss socialdemokrater är jämställdhet detsamma\r\nsom möjligheten att kunna kombinera föräldraskap\r\noch förvärvsarbete för både kvinnor och män.\r\nJämställdhet är att ha en egen inkomst, som man\r\nkan leva av, och att ha sin frihet och sitt oberoende.\r\nJag undrar om Bengt Westerberg har samma syn på\r\nanalysen. Är detta jämställdhet även för Bengt\r\nWesterberg och för Folkpartiet. Att det inte är\r\ndetsamma som jämställdhet för de andra\r\nregeringspartierna vet jag.</pre><pre>Jag undrar också om Bengt Westerberg anser att\r\ndet utredningsförslag -- om det nu finns -- som har\r\nredovisats i Ekot gagnar jämställdheten? Det är\r\nmin konkreta fråga. Oavsett om förslaget\r\nförverkligas eller ej, kan väl Bengt Westberg svara\r\npå frågan.</pre><pre>Bengt Westerberg säger också att det kanske\r\nbehövs kompletterande åtgärder, om man inför ett\r\nvårdnadsbidrag. Det skulle vara intressant att höra\r\nvad det är för kompletterande åtgärder som\r\nbehövs.</pre><pre>Anf. 162  Socialminister BENGT WESTERBERG\r\n(fp):</pre><pre>Herr talman! Först vill jag säga att inte heller jag\r\nser vårdnadsbidrag som ett alternativ till\r\nförvärvsarbete eller barnomsorg. Jag konstaterar\r\nemellertid att det finns en hel del föräldrar,\r\nhuvudsakligen mammor, som redan i dag när de\r\ninte får någon kompensation alls gärna vill vara\r\nhemma hos sina barn när de är små. Jag tycker inte\r\natt det här förslaget, framför allt inte från\r\njämställdhetssynpunkt, är det bästa alternativet. På\r\nden punkten vill jag ge ett alldeles klart besked till\r\nMargareta Winberg.</pre><pre>Jag kan däremot konstatera att alla inte delar mina\r\nvärderingar. Som politiker och som socialminister\r\nhar jag också skyldighet att visa respekt för de\r\nmänniskor som har en annan uppfattning. Det\r\nekonomiska avbräcket för dem som väljer att leva\r\npå det här sättet är väldigt stort. Jag tror att redan\r\nen tusenlapp i månaden till skulle innebära att de\r\nskulle uppleva sin ekonomiska situation helt\r\nannorlunda. Jag håller alltså inte med om att det\r\nskulle vara betydelselöst om man införde ett\r\nvårdnadsbidrag på 1 000 kr. i månaden. Det\r\ninnebär emellertid inte att det inte är önskvärt att\r\ndet kanske läggs på en något högre nivå.</pre><pre>Anf. 163  BIRGITTA DAHL (s):</pre><pre>Herr talman! Det finns fler, väldigt egendomliga,\r\neffekter av de förslag som har redovisats i pressen\r\noch som jag vill ställa frågor om. Det har t.ex. sagts\r\natt man inte skulle få småbarnstillägg om man har\r\nsitt barn på ''dagis'' eller hos dagmamma och på det\r\nviset åtnjuter kommunala bidrag. Bidraget skulle\r\ndock kunna erhållas under andra omständigheter,\r\nt.ex. om man har dagmamma svart eller om\r\nföräldrarna arbetar i skift med varandra och\r\nförsöker klara barntillsynen själva, något som gör\r\natt man får ett oerhört slitsamt liv. Är det bra för\r\nbarnen? Är det bra för föräldrarna? Ger det större\r\nvalfrihet och trygghet? Alla de refererade förslagen\r\nvisar att man är beredd att offra barnens trygghet\r\noch välfärd, föräldrarnas valfrihet och jämställdhet\r\nför ett vårdnadsbidrag, som i pengar räknat är\r\nmycket mindre värt än det flerbarnstillägg som\r\nredan finns i barnbidragssystemet.</pre><pre>Jag kan inte förstå hur Bengt Westerberg kan\r\nmedverka till detta.</pre><pre>Anf. 164  ANITA JOHANSSON (s):</pre><pre>Herr talman! Vi socialdemokrater menar att\r\nkvinnor inte är någon konjunkturregulator. Det\r\nhänder lätt, vid lågkonjunktur och arbetslöshet, att\r\nmånga kvinnor kanske säger att 800 kr. är bättre än\r\ningenting. Kvinnor har rätt till ekonomisk\r\nsjälvständighet, precis som männen. Det trodde jag\r\natt Folkpartiet liberalerna också ställde upp på.</pre><pre>Barnen är vår framtid, Bengt Westerberg. En\r\nsammanhållen barnomsorg som är tillgänglig för\r\nalla barn på lika villkor är bäst för alla barn. Det\r\nbästa vore om socialministern, folkpartisten Bengt\r\nWesterberg, såg till att förslaget om vårdnadsbidrag\r\nkastades i papperskorgen.</pre><pre>Anf. 165  MARGARETA WINBERG (s):</pre><pre>Herr talman! Bengt Westerberg säger att det inte är\r\ndet bästa alternativet. Ändå är ni i Folkpartiet, som\r\nhar fina traditioner när det gäller jämställdhet och\r\nsom har stått sida vid sida med oss och drivit\r\nutvecklingen frammåt till den punkt där vi nu är,\r\nberedda att offra detta därför att andra vill ha ett\r\nalternativ som ni inte upplever som det bästa. Jag\r\när mycket ledsen över det. Jag har tidigare känt att\r\nvi har kunnat arbeta tillsamman i denna fråga, en\r\nav få frågor visserligen. Nu har vi emellertid inte\r\nens den frågan gemensam.</pre><pre>Anf. 166  Socialminister BENGT WESTERBERG\r\n(fp):</pre><pre>Herr talman! Vi skall inte offra någonting. Det\r\nhandlar inte om att riva några system, tvärtom. Vi\r\nskall se till att bygga ut barnomsorgen och att\r\nbehålla bidragen till barnomsorgen. Jag är mycket\r\nbestämt emot tanken att ta några pengar därifrån.\r\nDet finns inte något utrymme till det.</pre><pre>Man kan däremot diskutera detta med\r\nföräldraförsäkring. Det handlar inte om att offra\r\nförsäkringen på något sätt, utan det handlar om att\r\ndiskutera ersättningsnivåer. Det är ju inte allom\r\ngivet att det skall vara just 90 %. Varför inte 100 %\r\neller 80 %? Detta är något som måste diskuteras.</pre><pre>Jag delar helt Anita Johanssons uppfattning att\r\nkvinnorna inte skall vara någon\r\nkonjunkturregulator. Jag konstaterar emellertid\r\nsamtidigt, även om det inte stämmer med mina\r\npersonliga värderingar, att det finns många kvinnor\r\nsom också i högkonjunkturer gärna vill vara\r\nhemma några år när barnen är små. Det\r\nekonomiska avbräck de då tvingas till i dag är för\r\nstort, varför jag tycker att det är rimligt att införa\r\nett vårdnadsbidrag som gör att också de får ett visst\r\nekonomiskt stöd. Det skulle vara intressant att höra\r\ndamerna utveckla synen på den punkten. Finner ni\r\ntanken helt orimlig att de kvinnor som redan i dag\r\nväljer att vara hemma skall få något ekonomiskt\r\nstöd alls?</pre><pre>Anf. 167  BIRGITTA DAHL (s):</pre><pre>Herr talman! Mina barn befinner sig i den åldern att\r\nde och deras kamrater funderar över eller håller på\r\natt skaffa barn. Oerhört många av dem är ledsna,\r\nbesvikna, oroade och chockade. Det som händer\r\ndem är att den tid som de kan vara hemma med\r\nbarnen blir kortare och att ersättningen blir sämre.</pre><pre>Skall ni avskaffa tre månader, dvs. sänka den totala\r\nersättningstiden till tolv månader, blir tiden\r\nkortare. Ersättningsnivån blir sämre och\r\nmöjligheten för föräldrarna att komma överens om\r\nhur man på ett vettigt sätt kan sträcka ut tiden, för\r\natt kunna vara hemma hos barnen litet längre än ett\r\noch ett halvt år, minskar med de konstruktioner\r\nsom nu diskuteras. De här människorna är väldigt\r\noroliga.</pre><pre>Det som jag trodde att min generation skulle kunna\r\nge våra barn, nämligen en riktigt god möjlighet att\r\nta hand om sina barn och sitt liv, snyter ni dem på\r\nnu rakt framför näsan. Jag är oerhört ledsen för och\r\nupprörd över att detta skall behöva ske när jag\r\ntrodde att vi var framme vid möjligheten att ge dem\r\nett gott liv.</pre><pre>Anf. 168  MARGARETA WINBERG (s):</pre><pre>Herr talman! Jag tycker att det är fel att trixa med\r\nord. Bengt Westerberg säger: Vi offrar ingenting.\r\nSjälvfallet är det ett offer att mista tre månader. Det\r\när klart ett offer det handlar om att från i dag 60 kr.\r\nper dag fr.o.m. 13:e månaden till 15:e, dvs.\r\n1 800 kr. i månaden, gå ned till 800 kr. i månaden.\r\nDet är också ett offer att sänka ersättningen från\r\n90 % till 80 %. Det är litet falskt att karakterisera\r\ndet på det sätt som har gjorts.</pre><pre>Hur vi ser på det har Birgitta Dahl redovisat. Vi i\r\nvårt parti är fullständigt överens. Vårdnadsbidrag\r\nligger inte i tiden. Det är inte ett inslag i en modern\r\nfamiljepolitik. Det håller vi fast vid.</pre><pre>Anf. 169  Socialminister BENGT WESTERBERG\r\n(fp):</pre><pre>Herr talman! Låt mig konstatera att ni\r\nsocialdemokrater inte tycker att det är rimligt med\r\nnågot ekonomiskt bidrag alls till de kvinnor som\r\ntrots allt tycker att det är värt att stanna hemma,\r\nkanske också en och annan man.</pre><pre>Jag vet åtskilliga av era partivänner, med Nancy\r\nEriksson och Lisa Mattson i spetsen, just försökte\r\nhävda de här kvinnornas uppfattning, när ni i det\r\nSocialdemokratiska partiet förde den här debatten\r\ntidigare på 1960-talet, när den familjepolitiska\r\ndebatten blossade upp.</pre><pre>Man kan dela denna uppfattning på ett personligt\r\nplan eller inte, men vi måste ändå konstatera att\r\nsådana kvinnor finns. Jag tycker att det är rimligt\r\natt med hjälp av någon form av vårdnadsbidrag visa\r\natt vi uppskattar den insats som de gör och att det\r\nekonomiska avbräck som de tvingas till blir något\r\nmindre. På den punkten förstår jag att ni inte delar\r\nmin uppfattning. Ni tycker att de får klara sig med\r\nbara mannens lön. Det beklagar jag.</pre><pre>Överläggningen var härmed avslutad.</pre><pre>24 §  Svar på fråga 1991/92:657 om övergrepp\r\nmot äldre</pre><pre>Anf. 170  Socialminister BENGT WESTERBERG\r\n(fp):</pre><pre>Herr talman! My Persson har frågat mig vilka\r\nåtgärder regeringen ämnar vidta med anledning av\r\nsocialstyrelsens nyligen avlämnade rapport\r\n''Övergrepp mot äldre i hemmet''.</pre><pre>För ett år sedan fick socialstyrelsen i uppdrag att\r\nkartlägga och beskriva förekomsten av våld mot\r\näldre i hemmet. Våld och utnyttjande av äldre är ett\r\nstarkt skuld- och tabubelagt område, och det är\r\nmycket svårt att få kunskap om de våldshandlingar\r\noch övergrepp som sker inom hemmets väggar.\r\nSocialstyrelsen beskriver i sin rapport att\r\nbakomliggande faktorer till våld och övergrepp är\r\nkomplicerade och att forskare inte är eniga om\r\nvilka de mest framträdande riskfaktorerna är.\r\nÖvergreppen torde många gånger hänga samman\r\nmed familjeproblem eller en svår social situation i\r\nform av missbruk, psykisk sjukdom, osv.</pre><pre>Vi vet genom internationell forskning och genom\r\ndet arbete som socialstyrelsen nu utfört att våld och\r\növergrepp mot äldre förekommer, ofta dolt för\r\nomvärlden och svårt att kvantifiera. Det är väl känt\r\natt anhörigomsorgen står för en omfattande andel\r\nav det totala vårdarbete som ges äldre och\r\nhandikappade. Det är oerhört viktigt att\r\nkommunerna uppmärksammar dessa stora insatser,\r\nbehovet av stöd och avlastning och den risk för\r\növergrepp som kan bli följden då ett tungt\r\nvårdansvar känns övermäktigt. Jag har för avsikt\r\natt i nära samråd med socialstyrelsen överväga vilka\r\nåtgärder som kan vara motiverade med anledning\r\nav socialstyrelsens rapport.</pre><pre>Anf. 171  MY PERSSON (m):</pre><pre>Herr talman! Först vill jag tacka socialministern för\r\nsvaret. Jag tycker att det här är ett väldigt stort och\r\nallvarligt problem, och det är därför jag har velat\r\npeka på det. Det är mycket större än vad vi anar.\r\nEnligt utredningen tenderar dessa övergrepp att\r\nöka. Jag tror därför att det är väldigt viktigt med\r\ninformation. Jag ser detta att vi i denna kammare\r\nsamtalar om dessa frågor som en viktig del i\r\ninformationsflödet.</pre><pre>Socialministern säger att han ämnar i nära samråd\r\nmed socialstyrelsen överväga åtgärder. Min första\r\nfråga till socialministern blir: Kan det tänkas att\r\nman i samarbete med socialstyrelsen försöker\r\nåstadkomma en bred information till allmänheten,\r\ndär man talar om att det här är någonting som\r\nexisterar och någonting som vi alla måste hjälpas åt,\r\nlägga oss i, bry oss om och försöka upptäcka.</pre><pre>Får jag sedan beröra de anhörigas roll. Många av\r\ndessa övergrepp utförs av anhöriga. Vi vet att 80 %\r\nav all äldreomsorg i dag sköts av anhöriga. Vi vet\r\nockså att de anhöriga som begår dessa övergrepp\r\nofta är missbrukare och har problem, men vi vet\r\nockså att en stor del av dessa anhöriga är människor\r\nsom själva är gamla och som vårdar gamla\r\nmänniskor, kanske dementa, och som därför har ett\r\notroligt tungt vårdarbete.</pre><pre>Jag skulle vilja upprepa det krav som jag ställt\r\ntidigare i denna kammare, nämligen att den person\r\nsom är misstänkt att ha en demenssjukdom skall få\r\ndetta utrett och klarlagt. Om den anhöriga får\r\nvetskap om att det är en demenssjukdom som den\r\nkära lider av, är det kanske lättare att hantera\r\nproblemet. Det kan också vara så att det för\r\nsamhället då blir lättare att fånga in den anhöriga i\r\nen anhöriggrupp och ge kunskap. Då blir min fråga\r\ntill Bengt Westerberg: Kan regeringen tänka sig att\r\nmedverka till att vi får ytterligare möjligheter till\r\nutredning om misstänkta demensfall?</pre><pre>Anf. 172  Socialminister BENGT WESTERBERG\r\n(fp):</pre><pre>Herr talman! Det är en delvis annan fråga som My\r\nPersson tar upp. Men det är klart att vi på olika sätt\r\nskall verka för att misstänkta demensfall utreds.\r\nDet är oerhört viktigt både för att kunna ställa rätt\r\ndiagnos och kunna ge rätt behandling till dessa\r\npersoner och naturligtvis för att kunna ge anhöriga\r\nriktig information om vad det är fråga om och vad\r\nsom kan väntas av en person som lider av\r\nsjukdomen.</pre><pre>Den utredning som socialstyrelsen har gjort pekar\r\nju egentligen på en rad andra problem, som My\r\nPersson också var inne på, nämligen i första hand\r\nproblem med personer som är missbrukare och på\r\ngrund av sitt missbruk begår våldsgärningar och\r\npersoner som är så hårt belastade, att de kanske i\r\ntrötthet och av irritation begår våldsgärningar mot\r\nsina nära och kära. Det är inte så att de kommunala\r\norganen, som i första hand kommer i kontakt med\r\nsådant, förhåller sig passiva när de upptäcker detta.\r\nI de allra flesta av de fall som socialstyrelsen\r\nrapporter har åtgärder vidtagits. Man har\r\nomplacerat personer, och man har gått in med stöd\r\noch avlastning för anhörigvårdare. Det är inte ett\r\nproblem som man har upptäckt nu och som man\r\nförst nu börjar bearbeta, utan det har bearbetats\r\ntidigare.</pre><pre>Men det finns skäl att fundera på detta.\r\nSocialstyrelsen har i sin rapport framlagt en del\r\nförslag som handlar om information, anhörigstöd,\r\nkrisgrupper för de äldre, jourplatser osv. Det finns\r\nskäl att diskutera och fundera vidare på vilka dessa\r\nåtgärder som är lämpliga att vidta.</pre><pre>Mitt besked till My Persson är att jag kommer att i\r\nsamråd med socialstyrelsen överväga dessa frågor i\r\nfortsättningen.</pre><pre>Anf. 173  MY PERSSON (m):</pre><pre>Herr talman! Jag skulle vilja gå litet grand in på\r\npersonalsituationen. Det talas i rapporten om att\r\npersonalen måste få bättre utbildning för att\r\nupptäcka den här typen av misshandel, för den är\r\nsvår att upptäcka. Det talas också om\r\ninformationsplikt. Det finns en lagstiftning i USA.\r\nJag är gud bevars inte för lagstiftning i fråga om\r\nvare sig äldre eller yngre, men jag undrar om\r\nsocialministern kan tänka sig att vi skulle kunna ha\r\nnågon form av informationsplikt -- för en sådan har\r\nvi inte i dag -- eller en skyldighet för dem som\r\narbetar med gamla att på något sätt vidarebefordra\r\ndet om de starkt misstänker misshandel eller rent\r\nav känner till det, för att man skall kunna vidta\r\nåtgärder. Detta sker alltså inte alltid i dag.</pre><pre>Anf. 174  Socialminister BENGT WESTERBERG\r\n(fp):</pre><pre>Herr talman! Jag tycker att det låter som en rimlig\r\nåtgärd att de anställda som upptäcker att det\r\nförekommer våld hos gamla skall rapportera det\r\nvidare. Det förvånar mig något om det inte sker i\r\ndag. Jag skulle gissa att det i de fall som refereras i\r\nsocialstyrelsens rapport och där åtgärder har\r\nvidtagits handlar om ett resultat av att det har\r\nrapporterats av någon, t.ex. de anställda, som har\r\nupptäckt detta. Sedan är det naturligtvis också\r\nviktigt att vi har tillräckliga resurser för att avlasta\r\nanhöriga som gör viktiga vårdinsatser. Anhöriga\r\nstår för en mycket stor del av vården, som My\r\nPersson påpekade i sitt anförande. Det är viktigt att\r\ndet finns avlastningsresurser, att man t.ex. har\r\nresurser för växelvård och liknande. Där har vi en\r\ngemensam uppgift att se till att kommunerna\r\nverkligen får behålla dessa resurser. Det finns\r\nmånga som i dag är ute och hugger efter de\r\nresurserna och gärna vill använda dem till\r\nnågonting annat.</pre><pre>Anf. 175  MY PERSSON (m):</pre><pre>Herr talman! Får jag bara påpeka att de fall som tas\r\nupp här är otroligt få. Det finns väldigt många\r\ndolda fall. Det är kanske dem jag litet mera\r\nfunderade på.</pre><pre>Ytterligare en fråga: Jag undrar hur statsrådet\r\nställer sig till det förslag som finns i rapporten, att\r\nman måhända skulle ha någon typ av\r\nkontaktperson för de äldre. De påpekas här att det\r\nkunde finnas -- ett namn som kanske inte låter så\r\nväldigt adekvat i sammanhanget -- en\r\nbrottsofferkonsulent. Vi har en sådan i landet, i\r\nKarlstad. Den personen har intervjuats -- han lyder\r\nunder polismyndigheten -- och han har sagt att det\r\när ett otroligt stort mörkertal vad gäller misshandel\r\nav äldre i hemmet. Han har sagt att det här är ett\r\njättelikt problem. Är det kanske så att\r\nbrottsofferkonsulenter -- vilket märkligt ord! -- är\r\nnågonting som vi skulle sträva efter att ha på flera\r\nplatser och att det skulle kunna hjälpa oss i kampen\r\nmot misshandel mot äldre i hemmet?</pre><pre>Anf. 176  Socialminister BENGT WESTERBERG\r\n(fp):</pre><pre>Herr talman! Jag tror att problemet med\r\nmisshandel inom familjer över huvud taget är\r\nväldigt stort, och av naturliga skäl ett ganska dolt\r\nproblem. Det är inte sådant som man talar om. Det\r\nkan handla om misshandel av äldre, men också av\r\nbarn och kvinnor. Det här är ett problem som har\r\nblivit mer observerat och som vi har all anledning\r\natt lägga större vikt vid i framtiden.</pre><pre>Om det rätta sättet att gå fram är att ha\r\nbrottsofferkonsulenter vet jag inte. Det vi gör nu är\r\natt satsa mer resurser för att utbilda\r\nsocialtjänstpersonal för att den lättare skall kunna\r\nse den här typen av problem och lära sig att hantera\r\ndem. Sedan får man pröva olika vägar. Jag är inte\r\nalls låst på denna punkt utan är öppen för olika\r\nförslag. Jag känner inte närmare till modellen med\r\nbrottsofferkonsulent, så jag vågar inte ha någon\r\nuppfattning om ifall det är rätt väg att gå.</pre><pre>Anf. 177  MY PERSSON (m):</pre><pre>Herr talman! Får jag bara påminna om att det var\r\npå 60-talet som vi började uppmärksamma\r\nbarnmisshandel. Det var på 70-talet vi började\r\nuppmärksamma kvinnomisshandel. Nu är det 90-\r\ntalet, och nu börjar vi uppmärksamma misshandel\r\nav äldre i hemmet. Det är hög tid att göra någonting\r\nåt det.</pre><pre>Låt mig slutligen återkomma med min allra första\r\nfråga, den massiva och breda informationen, som\r\ninte skall skrämma utan upplysa, så att vi alla som\r\nmedmänniskor kan hjälpa till. Avser\r\nsocialministern att försöka aktivera en sådan bred\r\nmassiv opinion mycket snart, kanske via\r\nsocialstyrelsen?</pre><pre>Anf. 178  Socialminister BENGT WESTERBERG\r\n(fp):</pre><pre>Herr talman! Det tillhör de saker som jag får\r\ndiskutera med socialstyrelsen om.</pre><pre>Överläggningen var härmed avslutad.</pre><pre>25 §  Svar på fråga 1991/92:666 om en lag om\r\nbarns rätt till barnomsorg</pre><pre>Anf. 179  Socialminister BENGT WESTERBERG\r\n(fp):</pre><pre>Herr talman! Berith Eriksson har frågat\r\nstatsministern om regeringen kommer att lägga\r\nfram ett förslag till en lag om alla barns rätt till\r\nbarnomsorg. Frågan har överlämnats till mig för\r\nbesvarande.</pre><pre>Regeringen kommer i den\r\nkompletteringsproposition som skall lämnas till\r\nriksdagen på fredag att avisera ett förslag om\r\nutvidgad lagreglering på barnomsorgsområdet till\r\nhösten.</pre><pre>Anf. 180  BERITH ERIKSSON (v):</pre><pre>Herr talman! Jag får tacka för svaret. Det här är ju\r\nen följfråga, som kanske var ganska given efter den\r\ndebatt som socialministern och jag hade här för 14\r\ndagar sedan. Då uttryckte jag min glädje, som\r\nsedan förtogs av de artiklar som förekom i\r\ntidningarna efteråt.</pre><pre>Svaret var kort och egentligen helt intetsägande,\r\nmot bakgrund av de rykten som varit och den\r\ndebatt som fördes alldeles nyss här i kammaren.\r\nMan måste fråga sig: Hur ser en utvidgad\r\nlagreglering ut? Är det fortfarande troligt att det\r\nblir en lagreglering liknande den som finns vad\r\ngäller 6-åringarna, alltså en skyldighet för\r\nkommunerna?</pre><pre>Anf. 181  Socialminister BENGT WESTERBERG\r\n(fp):</pre><pre>Herr talman! Saken är litet mer komplicerad än så,\r\nför det finns enligt socialtjänstlagen en skyldighet\r\nför kommunerna att tillhandahålla barnomsorg,\r\ninte bara för 6-åringar utan även för andra.\r\nSkillnaden mellan 6-åringarna och de övriga barnen\r\när att kommunen är skyldig att anvisa en plats för\r\n6-åringarna. Någon sådan skyldighet finns inte när\r\ndet gäller de övriga.</pre><pre>Det har enligt min uppfattning visat sig att den här\r\nregleringen är otillräcklig, såsom den ser ut för\r\nnärvarande. Därför tycker jag att det finns\r\nanledning att skärpa lagstiftningen, antingen så att\r\nman har en uttalad rättighet eller så att\r\nskyldigheten är tydligare för kommunerna än vad\r\nden är enligt dagens lagstiftning. Exakt hur det\r\nlagtekniska skall regleras har regeringen ännu inte\r\ntagit ställning till, men det principiella beskedet har\r\njag givit tidigare, och jag har upprepat det i dag:\r\nRegeringen återkommer till hösten med ett förslag\r\ntill utvidgad lagreglering. Utvidgad lagreglering\r\nsäger jag därför att saken inte är oreglerad i dag,\r\nutan det finns redan en reglering i socialtjänstlagen.\r\nDet vi överväger nu är en skärpning av\r\nsocialtjänstlagen på den här punkten.</pre><pre>Anf. 182  BERITH ERIKSSON (v):</pre><pre>Herr talman! Regeringen återkommer till hösten,\r\nsäger socialministern. Men socialministern är väl\r\nmedveten om vad som pågår i kommunerna, att\r\nkommunerna slaktar barnomsorg? Hur kommer\r\ndet att se ut till hösten? Om socialtjänstlagen\r\nverkligen hade den skärpa som behövdes, skulle\r\ndet inte gå att göra på det sätt som kommunerna gör\r\ni dag.</pre><pre>Anf. 183  Socialminister BENGT WESTERBERG\r\n(fp):</pre><pre>Herr talman! Nej, det är alldeles riktigt att\r\nsocialtjänstlagen inte har den skärpa som behövs,\r\noch det är därför som vi talar om att ytterligare\r\nskärpa socialtjänstlagen. Påståendet att\r\nkommunerna slaktar barnomsorg är inte korrekt.\r\nJag har fått frågor tidigare av andra kolleger i\r\nriksdagen om detta, vilket gett mig anledning att\r\nkontrollera saken hos både Kommunförbundet och\r\nLärarförbundet. De förnekar bestämt att någon\r\nsådan slakt pågår. Det har förekommit att man har\r\nlagt ner barnstugor och placerat om barnen, om\r\nman har haft överkapacitet i vissa områden. Men\r\natt kalla det för slakt är att använda ett brutalare\r\nspråk än vad verkligheten motiverar.</pre><pre>Anf. 184  BERITH ERIKSSON (v):</pre><pre>Herr talman! Då skulle jag rekommendera Bengt\r\nWesterberg att åka till Uppsala kommun och titta\r\nvad som pågår där. Man har helt enkelt sagt upp all\r\nbarnomsorgspersonal, i avsikt att kraftigt skära ner\r\nbarnomsorgen. I samband med denna slakt -- jag\r\nvill verkligen kalla det för slakt -- behandlas ju\r\nbarnen väldigt illa. Kanske all personal i en\r\nbarngrupp försvinner. Förhoppningsvis ersätts den\r\nav annan personal, men då kanske inte med lika\r\nstor personal eller med personal som har samma\r\nutbildning.</pre><pre>Överläggningen var härmed avslutad.</pre><pre>26 §  Svar på fråga 1991/92:661 om\r\nregionalpolitiska satsningar i Dalarna</pre><pre>Anf. 185  Arbetsmarknadsminister BÖRJE\r\nHÖRNLUND (c):</pre><pre>Herr talman! Odd Engström har frågat mig vilka\r\nregionalpolitiska satsningar som Dalfolket kan\r\nräkna med. Frågeställaren anger som bakgrund till\r\nfrågan att regeringen nu försöker sälja ut statliga\r\ntillgångar, bl.a. SSAB och Domnarvets Jernverk i\r\nBorlänge. Han hävdar att försäljningsintäkterna\r\nskall användas till samhällsinvesteringar.</pre><pre>Statens främsta uppgift inom närinspolitiken är att\r\nange ramar och regelsystem för näringslivets\r\nverksamhet och bidra till att skapa betingelser för\r\nlångsiktig tillväxt. Staten bör inte styra\r\nutvecklingnen i enskilda företag eller branscher.\r\nRegeringen har därför begärt och fått riksdagens\r\nbemyndigande att genomföra försäljningen av\r\nstatligt ägda företag. För att inte minska statens\r\nförmögenhet har regeringen föreslagit att dessa\r\nmedel bör användas till investeringar i\r\ninfrastruktur, som skapar förutsättningar för\r\ntillväxt, eller för att amortera statsskulden. De\r\nresurser som frigörs för investeringar skall\r\nsjälvfallet komma olika regioner till del.</pre><pre>Anf. 186  ODD ENGSTRÖM (s):</pre><pre>Herr talman! Jag vill först tacka\r\narbetsmarknadsministern för svaret. Låt mig börja\r\nmed en precisering. I det inledande stycket i svaret\r\nsäger arbetsmarknadsministern att frågeställaren\r\n''hävdar att försäljningsintäkterna skall användas\r\ntill samhällsinvesteringar''. Nej, herr\r\narbetsmarknadsminister, jag hävdar att SSAB och\r\ndärmed Domnarvets Jernverk inte skall försäljas.\r\nMen om nu så blir fallet, har regeringen hävdat att\r\nman skall använda sina resurser bl.a. för\r\nsamhällsinvesteringar.</pre><pre>I detta inte särskilt klarläggande svar sägs det att\r\nfrågan är om dessa medel skall användas för\r\ninfrastruktursatsningar -- som skall skapa\r\nförutsättningar för tillväxt, enligt vad\r\narbetsmarknadsministern säger -- eller användas\r\nför att amortera statsskulden. Detta är ett viktigt\r\nval. I regeringsrummet är\r\narbetsmarknadsministern omgiven av nog så\r\nglupska skattesänkare. Som gammal\r\nbudgetminister vet jag att ett sätt att skapa\r\nutrymme för skattesänkningar är att amortera\r\nstatsskulden, pressa statsskuldsräntorna och\r\nminska belastningen på statens utgiftssida. Är det\r\nockså arbetsmarknadsministerns argumentation i\r\nregeringsrummet, eller är det den gamle kämpen\r\nför regionalpolitik som i regeringsrummet talar för\r\nsamhällsinvesteringar och regionalpolitik?</pre><pre>Mina frågor till arbetsmarknadsministern är: Vad\r\ntycker arbetsmarknadsministern själv? Tycker han\r\natt man skall sänka statsskulden med dessa pengar\r\noch därigenom få ned skatterna, och i så fall för\r\nvem? Eller skall man använda pengarna för\r\nsamhällsnyttiga investeringar i regionalpolitiken?</pre><pre>Anf. 187  Arbetsmarknadsminister BÖRJE\r\nHÖRNLUND (c):</pre><pre>Herr talman! Det finns stora behov när det gäller\r\natt förbättra rikets infrastruktur. I\r\nregeringsförklaringen står det ju att hela landet\r\nskall ha bra vägar och goda järnvägar. Som Odd\r\nEngström känner till tidigareläggs nu ett antal\r\ninvesteringar för att underlätta i lågkonjunkturen.\r\nDet kommer nya sådana förslag i\r\nkompletteringspropositionen på fredag.</pre><pre>Jag ser det som synnerligen nödvändigt att skapa\r\ngoda villkor för samtliga företag och regioner. Det\r\ngår inte att nog understryka vikten av\r\nframkomlighet på olika sätt. Hur fördelningen blir\r\nmellan olika områden beror också på den mängd\r\nsom skall säljas ut. Man skall naturligtvis inte\r\nhantera försäljningen så, att det blir en sämre\r\nägare, utan man måste få en minst lika bra ägare\r\nsom staten. Det är ett ansvar för dem som handhar\r\ndessa utförsäljningsfrågor.</pre><pre>För min del vill jag inte göra någon sådan\r\nprecisering som att t.ex. 90 % av\r\nförsäljningspengarna skall gå till infrastruktur och\r\n10 % till statsskuldsamortering, men jag vill\r\nunderstryka vikten av en god infrastruktur.</pre><pre>Anf. 188  ODD ENGSTRÖM (s):</pre><pre>Herr talman! Nu börjar det att bli klarare, och det\r\när jag mycket tacksam för. Tack för att vi tog oss en\r\nliten bit längre.</pre><pre>Arbetsmarknadsministern sade att vi skall vänta\r\nnågra dagar, och sedan får vi se vad vi har att\r\nhoppas på i fråga om insatser. Jag skulle gärna vilja\r\nhjälpa arbetsmarknadsministern litet grand på\r\ntraven.</pre><pre>I Dalarna är man alldeles klar över att om man\r\nförlorar en så säker och stadig utkomstmöjlighet\r\nsom SSAB och Domnarvet utgör för en osäker\r\nframtida ägarkonstellation, måste denna ersättas\r\noch följas upp med mycket konkreta insatser. Låt\r\noss börja med kommunikationerna. På det området\r\nbehövs det viktiga satsningar. Får vi på torsdag i\r\nkompletteringspropositionen bekräftelse på att\r\nregeringen går in och stärker Bergslagspendeln,\r\nkopplingen till Mälarbanan som skall gå över\r\nVästmanland och Dalarna via Ludvika och\r\nBorlänge? Får vi veta mer om de snabbtåg som är\r\noerhört viktiga för förbindelsen Falun--Mora--\r\nBorlänge--Märsta--Arlanda--Stockholm? Är det\r\nsådant som vi får höra om några dagar?</pre><pre>Anf. 189  Arbetsmarknadsminister BÖRJE\r\nHÖRNLUND (c):</pre><pre>Herr talman! För ett tag sedan lades det fram ett\r\nordentligt paket när det gäller större objekt. Nu\r\nstår framför allt en mängd mindre objekt på tur.\r\nMedel till dessa kommer inte att fördelas av\r\nregeringen utan av vägverket. Många mindre\r\nobjekt har den fördelen att de är väldigt lönsamma\r\nsett från infrastruktursynpunkt. Dessutom kan de\r\nmindre objekten sättas i gång omedelbart,\r\nsamtidigt som de kan läggas ut över hela landet på\r\nett bra sätt.</pre><pre>Anf. 190  ODD ENGSTRÖM (s):</pre><pre>Herr talman! Jag är ledsen att behöva säga det, men\r\nnu blev det otydligare igen.\r\nArbetsmarknadsministern började glida undan.\r\nMen låt mig hjälpa arbetsmarknadsministern på\r\ntraven, så att vi kan gå vidare. Vi kan tala om vägar\r\ni stället.</pre><pre>Får vi veta någonting om Berslagsdiagonalen på\r\ntorsdag, om väg 60 Ludvika--Borlänge--Falun\r\nnorröver till väg 294? Får vi veta någonting om det\r\nsom arbetsmarknadsministern många gånger har\r\ntalat om under sin politiska karriär, nämligen om\r\ngrusvägnätet och dess betydelse som komplement\r\ntill de stora vägarna i Dalarna? Får vi veta\r\nnågonting om inlandsvägen Malung--Mora--Orsa--\r\nSveg, som skall bidra till en förstärkning av\r\nnäringsmöjligheterna i Mellannorrrlands inland?\r\nÄr det sådant som vi skall få veta på torsdag, för att\r\nföra diskussionen vidare och komma ifrån den här\r\noklarheten som plötsligt dök upp igen?</pre><pre>Anf. 191  Arbetsmarknadsminister BÖRJE\r\nHÖRNLUND (c):</pre><pre>Herr talman! Jag tycker att jag är oerhört\r\ntillmötesgående när jag diskuterar en del av den\r\nkompletteringsproposition som föreläggs riksdagen\r\npå fredag.</pre><pre>Det hela rör sig om en summa pengar som skall\r\nfördelas på vägverkets regioner och komma det\r\nmindre vägnätet till del.</pre><pre>Anf. 192  ODD ENGSTRÖM (s):</pre><pre>Herr talman! Man skall uppträda anständigt. Vi\r\nskall inte föra den här frågan längre i dag. Låt oss\r\nse detta som det första samtalet. Nu skall vi ta del\r\nav kompletteringspropositionen. Sedan skall vi\r\ntillsammans med Dalfolket å ena sidan grunna litet\r\ngrand på vad det innebär att sälja ut en trygg och\r\nsäker verksamhet, skött av en seriös och långsiktig\r\nägare till någonting som kan vara mycket osäkert.\r\nÅ andra sidan får vi se regeringens villighet att följa\r\nupp detta med förstärkningar genom\r\nsamhällsinvesteringar på olika områden. Låt oss\r\nåterkomma, herr arbetsmarknadsminister, när vi\r\nbåda i lugn och ro har läst denna\r\nkompletteringsproposition. Dalfolket vill nog veta\r\nlitet mer än man fick veta i dag.</pre><pre>Anf. 193  Arbetsmarknadsminister BÖRJE\r\nHÖRNLUND (c):</pre><pre>Herr talman! Såvitt jag förstår sköts SSAB på ett\r\nhyggligt sätt. För min del förutsätter jag att det om\r\noch när försäljning sker blir en minst lika seriös\r\nägare. Det som vi här i dag resonerar om\r\nfinansieras inte på något sätt med eventuella\r\nutförsäljningspengar, utan det handlar om nya\r\nbudgetpengar som anslås direkt.</pre><pre>Anf. 194  ODD ENGSTRÖM (s):</pre><pre>Herr talman! Det finns nog tyvärr, herr\r\narbetsmarknadsminister, anledning till ganska stor\r\noro i Dalarna. Regeringen har faktiskt en\r\nnäringsminister som inte talar om om han skall sälja\r\nut SSAB. Han talar i stället -- som vi har förstått --\r\npå regeringens vägnar om att han skall sälja ut\r\nSSAB. Att över huvud taget sälja ut stålverk har\r\nsina problem. Att sälja ut stålverk i den typ av\r\nkonjunktur som vi för närvarande har innebär\r\nmycket stora osäkerhetsmoment. Det blir mycket\r\nstora problem att leta efter långsiktiga, säkra och\r\nuthålliga ägare i en sådan konjunktur. Det handlar\r\ninte om SSAB skall säljas, herr\r\narbetsmarknadsminister.\r\nArbetsmarknadsministern är kollega med en\r\nnäringsminister som har slagit fast att det skall\r\nsäljas, och att det skall säljas fort.</pre><pre>Överläggningen var härmed avslutad.</pre><pre>27 §  Svar på fråga 1991/92:662 om Älvsbyns\r\nkommun stödområdesplacering</pre><pre>Anf. 195  Arbetsmarknadsminister BÖRJE\r\nHÖRNLUND (c):</pre><pre>Herr talman! Leif Marklund har frågat mig om jag\r\nkommer att beakta situationen i Älvsbyns kommun\r\ni den översyn av stödområdena som aviseras i\r\nbudgetpropositionen.</pre><pre>Bakgrunden till frågan är utformningen av systemet\r\nmed nedsatta socialavgifter. Regeringen föreslog i\r\nårets budgetproposition en utvidgning av detta\r\nsystem. Kommunerna i den s.k. fyrkanten, varav\r\nÄlvsbyn är en, hade redan tidigare en nedsättning\r\nmed fem procentenheter. Denna nedsättning\r\ninfördes på förslag av den socialdemokratiska\r\nregeringen.</pre><pre>Riksdagen har nyligen godkänt regeringens förslag\r\nnär det gäller systemet för nedsättning av\r\nsocialavgifterna.</pre><pre>Den översyn som aviserades i budgetpropositionen\r\ngäller de temporära förändringar av stödområdet\r\nsom regeringen kan besluta om. Denna översyn\r\ngäller inte nedsättningen av socialavgifterna.</pre><pre>Anf. 196  LEIF MARKLUND (s): &gt; t</pre><pre>Herr talman! Jag tackar arbetsmarknadsministern\r\nför svaret -- ett svar som defenitivt inte gläder vare\r\nsig mig eller Älvsbyn kommun. Jag hade faktiskt\r\nhoppats att arbetsmarknadsministern skulle ha en\r\nliten gnutta förståelse för den situation som\r\nÄlvsbyn kommun befinner sig i.</pre><pre>Det är naturligtvis riktigt att den\r\nsocialdemokratiska regeringen stod bakom den\r\nregionalpolitiska propositionen. Vid det tillfället\r\nvar emellertid Centerpartiet väldigt aktivt när det\r\ngällde att driva frågan om Älvsbyn mot regeringens\r\nförslag. Så var även jag. Därför ställer man sig\r\nväldigt förvånande till hur\r\narbetsmarknadsministern i den position som han nu\r\nhar kan föreslå en utvidgning av stödområdena till\r\nlikartade kommuner i de fyra nordligaste länen, där\r\nÄlvsbyn som enda kommun fortfarande beviljas en\r\nnedsättning med endast fem procentenheter. Jag\r\nvill fråga arbetsmarknadsministern: Vilken\r\nbedömning har man gjort för att Älvsbyn bör\r\nkvarstå med denna nedsättning? Älvsbyn har\r\ndefenitivt en inlandskaraktär och omges dessutom\r\nav stödområde 1-kommuner.</pre><pre>Anf. 197  Arbetsmarknadsminister BÖRJE\r\nHÖRNLUND (c):</pre><pre>Herr talman! När det gäller det förslag som\r\nregeringen kommer att ta ställning till före\r\nsommaruppehållet om inplacering i tillfälliga\r\nstödområden, kan jag enbart medverka till att flytta\r\nen kommun som står helt utanför till stödområde 2\r\neller 1, eller till att flytta en kommun som är med i\r\nstödområde 2 till ett högre stödområde. Däremot\r\när det fastlagt av riksdagen vilka näringar och vilka\r\nområden som skall medges nedsatta socialavgifter.\r\nDet kan inte göras tillfälligt, utan det måste\r\nriksdagen besluta om.</pre><pre>Leif Marklund kan nog påminna sig att den\r\nsocialdemokratiska riksdagsgruppen gick över\r\nhuvud taget emot att ytterligare näringar och\r\nområden skulle få nedsatta socialavgifter. Därför är\r\njag litet förvånad över att Leif Marklund känner en\r\nsådan besvikelse.</pre><pre>Anf. 198  LEIF MARKLUND (s):</pre><pre>Herr talman! Jag är lika förvånad över\r\narbetsmarknadsministerns ovilja att inse och förstå\r\nvarför jag driver den här frågan. Jag drev den\r\nfaktiskt vid den behandling som ägde rum för ett\r\ntag sedan i riksdagen.</pre><pre>Inför årets behandling var vi från Norrbotten helt\r\növertygade om att det var ett misstag att Älvsbyn\r\ninte placerades om i stödområde. Därför väckte vi\r\nen motion. Älvsbyns kommun skrev också ett brev\r\ntill utskottet med en hemställan om en ändring av\r\nden kanske bortglömda upphöjelsen av Älvsbyn till\r\nstödområde 1, som vi trodde att\r\narbetsmarknadsministerna före årets behandling\r\nkanske hade genomfört. Men den förhoppningen\r\ntorde grusas ordentligt om man ser till dagens\r\nfrågestund. Hoppet till Centern är tydligen ganska\r\nute. Mot bakgrund av den kritik som Centern drev\r\nmot den socialdemokratiska regeringen borde\r\ndenna fråga ha funnits med vid årets behandling.\r\nDessutom var Centerpartiet väldigt kritiskt mot oss\r\nlänsföreträdare och förde upp frågan till en lokal\r\nnivå, där man hävdade att vi med passivitet såg på\r\nhur frågan behandlades.</pre><pre>Anf. 199  Arbetsmarknadsminister BÖRJE\r\nHÖRNLUND (c):</pre><pre>Herr talman! Det var den socialdemokratiska\r\nregeringen som föreslog Älvsbyns placering och att\r\nkommunen inte längre skulle ha en nedsättning\r\nmed tio procentenheter utan en nedsättning med\r\nfem procentenheter. Detta förslag fick ett ganska\r\nbrett stöd i riksdagen.</pre><pre>För någon månad sedan deltog jag i riksdagens\r\nstora regionalpolitiska debatt, där en\r\nsocialdemokratisk riksdagsman -- en annan\r\nnorrlänning -- starkt kritiserade att man över huvud\r\ntaget utvidgade möjligheten till nedsatta sociala\r\navgifter.</pre><pre>Jag är övertygad om att Leif Marklund har en viss\r\nuppfattning om hur Älvsbyn skall placeras. Men\r\npartistödet saknas ju. Därför blir debatten något\r\nunderlig.</pre><pre></pre><pre>Anf. 200  LEIF MARKLUND (s):</pre><pre>Herr talman! Jag måste säga till\r\narbetsmarknadsministern att om viljan hade funnits\r\nhos honom hade detta förhållande ändrats inför\r\nårets behandling. Men viljan från oppositionstiden\r\natt Älvsbyn skulle upphöjas till stödområde 1 fanns\r\ninte kvar. Denna fråga om Älvsbyn inom\r\nregionalpolitiken drevs då, inte från en enig\r\ncentergrupp utan från norrländska Centern. Då\r\nställdes naturligtvis hoppet till att en norrländsk\r\narbetsmarknadsminister skulle hjälpa Älvsbyn i\r\ndenna situation.</pre><pre>Jag har fortfarande inte fått svar på följande fråga:\r\nVilka jämförelser har man gjort med likartade\r\nkommuner i de fyra nordligaste länen för att\r\nkomma fram till att Älvsbyn fortfarande skall vara\r\nplacerat i stödområde 2, vilket innebär en\r\nnedsättning av de sociala avgifterna med bara fem\r\nprocentenheter, då andra kommuner har fått en\r\nnedsättning med tio procentenheter?</pre><pre>Anf. 201  Arbetsmarknadsminister BÖRJE\r\nHÖRNLUND (c):</pre><pre>Herr talman! Eftersom det är bara något år sedan\r\nsom riksdagen på Socialdemokraternas förslag\r\nfattade beslut om en ny stödområdesindelning, var\r\ndet nu inte läge att återkomma med justeringar.</pre><pre>I den nuvarande arbetsmarknadssituationen är det\r\nväldigt många kommuner som önskar att bli\r\nplacerade i ett stödområde. Men detta får inte vara\r\nen konjunkturell fråga, utan det är en långsiktig\r\nregionalpolitisk fråga hur man placerar in\r\nkommuner i stödområden. Därför kommer ett\r\nförslag att läggas fram om att vissa kommuner som\r\när placerade i stödområde 2 kan placeras i\r\nstödområde 1 och att andra kommuner som inte är\r\ninplacerade i stödområden kan få bli tillfälligt\r\ninplacerade i sådana. Ett sådant beslut kommer\r\nregeringen att fatta under våren.</pre><pre>Anf. 202  LEIF MARKLUND (s):</pre><pre>Herr talman! När det gäller en näringspolitisk syn\r\npå Älvsbyn står det helt klart beträffande Piteå,\r\nBoden och Luleå att företagen kommer att stanna\r\nvid kusten och inte förläggas till Älvsbyn om det\r\ninte finns fördelar med Älvsbyn. Dessa fördelar\r\nhade funnits om arbetsmarknadsministern hade\r\nhaft samma syn på Älvsbyn såsom minister som han\r\nhade i oppositionsställning.</pre><pre>Med anledning av detta vill jag ställa en fråga.\r\nKommer arbetsmarknadsministern att arbeta för\r\nÄlvsbyn inför en eventuell tillfällig upphöjning till\r\nstödområde 1?</pre><pre>Anf. 203  Arbetsmarknadsminister BÖRJE\r\nHÖRNLUND (c):</pre><pre>Herr talman! Det pågår en beredning i denna fråga\r\ninom departementet. Vad den kommer att resultera\r\ni kan jag inte uttala mig om i dag. Jag bara noterar\r\natt om Älvsbyn inte anser sig tillhöra denna fyrkant\r\när det mycket förvånande att Leif Marklunds egen\r\nregering lade fram förslaget att Älvsbyn skulle höra\r\ntill de tre kustkommunerna.</pre><pre>Anf. 204  LEIF MARKLUND (s):</pre><pre>Herr talman! Nu har vi, herr\r\narbetsmarknadsminister, en annan regering som\r\nhar ansvar, och vi har en annan tid. Frågorna måste\r\ndärför hanteras utifrån nuet och inte utifrån vad\r\nsom har varit.</pre><pre>Arbetsmarknadsministern sade först att det inte\r\nfinns möjligheter att upphöja en kommun som\r\nredan är inplacerad i ett stödområde till ett annat\r\nstödområde. Men av det som\r\narbetsmarknadsministern senast sade fick jag\r\nuppfattningen att det finns möjlighet för denna\r\nberedning att föreslå att Älvsbyn tillfälligt flyttas\r\nupp till ett annat stödområde.</pre><pre>Anf. 205  Arbetsmarknadsminster BÖRJE\r\nHÖRNLUND (c):</pre><pre>Herr talman! Jag återkommer i ett förslag till\r\nregeringen om hur jag ser på inplaceringen av olika\r\nkommuner i stödområden, och jag är inte beredd\r\natt i dag svara ytterligare på detta.</pre><pre>Överläggningen var härmed avslutad.</pre><pre>Ajournering</pre><pre>På förslag av andre vice talmannen beslöt\r\nkammaren kl. 19.00 att ajournera förhandlingarna\r\nunder fem minuter, då miljöminister Olof\r\nJohansson (c) väntades anlända till kammaren för\r\natt lämna svar på frågorna 653 och 663.</pre><pre>Återupptagna förhandlingar</pre><pre>Förhandlingarna återupptogs kl. 19.07.</pre><pre>Anf. 206  ANDRE VICE TALMANNEN:</pre><pre>Först ber jag statsrådet Alf Svensson att besvara de\r\ntvå frågor som har ställts till honom.</pre><pre>Om miljöministern har kommit när debatten om\r\ndessa frågor är avslutad, kommer jag att låta\r\nhonom besvara de frågor som har ställts till honom.</pre><pre>28 §  Svar på fråga 1991/92:668 om stödet till\r\nmoderniseringen av Polens skogsindustri</pre><pre>Anf. 207  Statsrådet ALF SVENSSON (kds):</pre><pre>Herr talman! Håkan Holmberg har frågat mig vilka\r\nåtgärder regeringen avser att vidta för att skapa\r\nklarhet kring hanteringen av det svenska stödet till\r\nmoderniseringen av Polens skogsindustri.</pre><pre>Beslutet att genom särskilda konsultinsatser stödja\r\nPolen i moderniseringen av skogsindustrin togs av\r\nden förra regeringen. Denna tidigare handläggning\r\när föremål för två anmälningar till\r\nkonstitutionsutskottet, och jag kommer inte att gå\r\nin närmare på bakgrundshistorien i mitt svar i dag.</pre><pre>Då NLK-Celpaps konkurs och pressuppgifter om\r\noklara fakturor skapat oro har jag begärt och fått\r\nen detaljerad och tillfredsställande redovisning från\r\nBITS.</pre><pre>Det är viktigt att notera att stödinsatsen bestått och\r\nbestår av två olika delar. Den ena är själva studien\r\nav skogsindustrins struktur och\r\nutvecklingsmöjligheter. Denna är inne i sin andra\r\nfas och skulle fullföljas av NLK-Celpap. Den andra\r\ndelen bestod av att Björn Wahlström i anslutning\r\ntill studien, enligt ett separat kontrakt med det\r\npolska industriministeriet, skulle biträda med\r\nstrategisk rådgivning kring prioriteringar,\r\nfinansieringsmöjligheter etc. Rådgivningen skulle\r\nfinansieras av BITS. Den senare uppgiften har\r\nfullföljts och redovisats av Wahlström. Som bekant\r\när detta uppdrag föremål för särskild utredning,\r\noch jag vill inte föregripa denna. BITS anlitade för\r\nsin del en särskild konsult för att följa såväl denna\r\nsom NLK-Celpaps arbete i samband med att fas 2\r\nav projektet inleddes. BITS har även anlitat en\r\nsärskild revisor för oberoende granskning. Det kan\r\nnoteras att Wahlström åtagit sig att återbetala en\r\ndel av de fakturerade konstnaderna och att inte ta\r\nut något arvode. Jag har funnit åtgärderna som\r\nBITS vidtagit på denna punkt tillfredsställande.</pre><pre>Beträffande den andra delen av stödet som berörts\r\nav konkursen har det självfallet varit angeläget att\r\nsäkerställa att nedlagt arbete inte går förlorat.\r\nSåvitt jag har kunnat utröna har studien som NKL-\r\nCelpap utfört rönt stort intresse, och den polska\r\nregeringen var mycket angelägen om att företaget\r\nskulle få uppdraget att genomföra en andra fas med\r\nmer detaljerade studier av vissa anläggningar sedan\r\nden första kartläggningen redovisats. Studien har\r\nbedömts ha stor betydelse för ansträngningarna att\r\nomstrukturera den polska skogsindustrin.</pre><pre>Så snart NKL-Celpaps konkurs var ett faktum tog\r\nBITS genom sitt ombud kontakt med\r\nkonkursförvaltarna. Studien är i ett slutskede, men\r\nskriftlig avrapportering återstår till stor del att göra.\r\nÅngpanneföreningen-IPK, som förävärvat delar av\r\nNLK-Celpap, har nu åtagit sig att slutföra studien.\r\nDet ökar kostnaden för insatsen med 600 000 kr. i\r\nförhållande till det ursprungliga kontraktet för den\r\nandra fasen som var på 22 milj.kr. Också på denna\r\npunkt finner jag att åtgärderna som BITS vidtagit\r\när tillfredsställande.</pre><pre>Då Håkan Holmberg, som framställt frågan,\r\nanmält att han var förhindrad att närvara vid\r\nsammanträdet, medgav andre vice talmannen att\r\nKarl-Göran Biörsmark i stället fick delta i\r\növerläggningen.</pre><pre>Anf. 208  KARL-GÖRAN BIÖRSMARK (fp):</pre><pre>Herr talman! Jag tackar biståndsministern för\r\nsvaret. Precis som biståndsministern säger är han\r\ninte direkt ansvarig för dessa åtgärder från början.\r\nMen detta ligger ändå på biståndsministerns bord.\r\nDärför tyckte jag att det var viktigt att få denna\r\nfråga belyst.</pre><pre>Biståndet är ständigt under debatt, vilket jag tycker\r\när bra. Så skall det vara. Det är ju dyrt hoptjänade\r\nskattepengar som går till biståndet, och då gäller\r\ndet att pengarna används effektivt.</pre><pre>Vad jag ifrågasätter är just om pengarna är effektivt\r\nanvända. Det finns förklaringar till vart de här\r\npengarna så att säga har gått. Det blir en ökad\r\nkostnad om 600 000 kr., säger biståndsministern i\r\nsitt svar.</pre><pre>Vidare har biståndsministern begärt att få en\r\ndetaljerad och tillfredsställande redovisning från\r\nBITS.</pre><pre>Jag skulle emellertid vilja att biståndsministern\r\nnågot kommenterade starten för hela det här\r\nprojektet. Varför skedde inte upphandlingen i\r\nkonkurrens med andra företag, som skulle ha\r\nkunnat göra ett arbete här och som kanske också\r\nkunde ha gjort det hela billigare?</pre><pre>Det finns uppgifter i tidningar som pekar på det\r\nfaktum att det finns intressenter som skulle ha\r\nkunnat göra det här billigare. I Dagens Nyheter av\r\nden 8 april står följande att läsa:</pre><pre>''Det svenska biståndet till den polska\r\nskogsindustrin hade kunnat bli många miljoner\r\nbilligare, om det företag som lämnat den lägsta\r\nofferten också fått uppdraget.'' Trots att\r\nkonsultföretaget Scandiakonsult lämnat ett förslag\r\nsom låg 13 miljoner lägre fick man inte uppdraget.</pre><pre>Är det vanligt förekommande att man inte prövar\r\ndet billigaste förslaget och på så sätt försöker\r\nanvända pengarna mera effektivt?</pre><pre>Anf. 209  Statsrådet ALF SVENSSON (kds):</pre><pre>Herr talman! Karl-Göran Biörsmark och jag är lika\r\nmåna om, det är jag helt övertygad om, att\r\nbiståndspengarna skall användas så effektivt som\r\nmöjligt.</pre><pre>Vidare håller jag med om att det är viktigt att det\r\nfinns en konstruktiv och positiv kritik av vårt\r\nbistånd.</pre><pre>Fel begås, och fel kommer att begås. Men vi skall\r\ngöra vårt yttersta för att felen skall bli så få och så\r\nsmå som möjligt.</pre><pre>Jag ställer samma fråga som Karl-Göran\r\nBiörsmark: Varför skedde inte upphandlingen i\r\nkonkurrens? Det får konstitutionsutskottet utröna\r\noch försöka få fram svar på. Jag kan emellertid\r\nförsäkra herr Biörsmark att det inte är en tingens\r\nordning som är acceptabel. Vi vill inte ha en\r\nsituation där konkurrens inte råder och där man\r\nspringer från det lägsta anbudet. Det lär vara så, att\r\nScandiakonsult, som nämndes här av Karl-Göran\r\nBiörsmark, är bra när det gäller stålindustrin. Men\r\nman har knappast någon större erfarenhet av\r\nskogsindustrin. Det har sagts mig att något formellt\r\nanbud icke lär ha funnits. Likväl sätter också jag\r\nfrågetecken för detta med att man inte infordrade\r\nett flertal anbud som kunde ställas mot varandra.\r\nEnligt vad som har sagts hade BITS inte den\r\nmöjligheten. Konstitutionsutskottet får vidimera\r\ndet ena eller det andra.</pre><pre>Anf. 210  KARL-GÖRAN BIÖRSMARK (fp):</pre><pre>Herr talman! Både biståndsministern och jag ställer\r\nhär frågor som så småningom kommer att bli\r\nbesvarade. Jag skall inte förlänga den här debatten\r\nmera. Vi får väl vänta på de utredningar och\r\nklargöranden som så småningom kommer.</pre><pre>Det är bara en liten sak i biståndsministerns svar\r\nsom jag skulle vilja kommentera. I det skriftliga\r\nsvaret står det: ''BITS har även anlitat en särskild\r\nrevisor för oberoende granskning.'' Sker sådant\r\nrutinmässigt, eller har man annars en beroende\r\ngranskning? Och finns det andra typer av\r\ngranskning, eller är det som nämns här en speciell\r\nåtgärd i det här fallet?</pre><pre>Anf. 211  Statsrådet ALF SVENSSON (kds):</pre><pre>Herr talman! Av den gedigna redovisning att döma\r\nsom jag har fått av BITS angående det här\r\nprojektet ville man, just för att upphandlingen blev\r\nsom den blev, ha en särskild kontroll. Därför\r\nanvände man sig av en oberoende revisor.</pre><pre>Anf. 212  KARL-GÖRAN BIÖRSMARK (fp):</pre><pre>Herr talman! Jag tror att det är värdefullt att man\r\nganska så rutinmässigt har oberoende\r\nkontrollpunkter. Det skulle också betyda att de\r\nsignaler som går ut till våra skattebetalare blir av\r\nden rätta sorten, så att inte misstanken uppstår att\r\ndet finns band som inte borde finnas. Det skall\r\nfinnas oberoende konsulter som granskar\r\nbiståndsprojekt.</pre><pre>Jag tackar biståndsministern för svaret. Vi får, som\r\nsagt, vänta på ytterligare klargöranden.</pre><pre>Anf.213  Statsrådet ALF SVENSSON (kds):</pre><pre>Herr talman! Jag är helt överens med Karl-Göran\r\nBiörsmark också när det gäller den senaste\r\nståndpunkten.</pre><pre>Överläggningen var härmed avslutad.</pre><pre>29 §  Svar på fråga 1991/92:676 om Kashmir</pre><pre>Anf. 214  ANDRE VICE TALMANNEN:</pre><pre>Efter svaret på Margareta Viklunds fråga om\r\nKashmir har jag för avsikt att återgå till\r\nföredragningslistan och be Olof Johansson svara på\r\ntvå frågor.</pre><pre>Anf. 215  Statsrådet ALF SVENSSON (kds):</pre><pre>Herr talman! Margareta Viklund har frågat mig om\r\nregeringen tänker fördöma de brott mot de\r\nmänskliga rättigheterna som begås i Kashmir och\r\nom regeringen tänker vidta åtgärder som stöder\r\nkashmiriernas krav på självbestämmande enligt\r\nFN-resolutionerna från 1948 och 1949.</pre><pre>Kashmir har alltsedan Indien och Pakistan blev\r\nsjälvständiga stater 1947 utgjort en svår\r\nkonflikthärd, som bl.a. lett till två krig mellan de\r\nbåda grannländerna. Bakgrunden är i korthet\r\nföljande. Vid delningen av brittiska Indien fördes\r\nområden med muslimsk befolkningsmajoritet till\r\nPakistan och de med hinduisk till Indien.\r\nFurstedömena var dock undantag. Där skulle\r\nfursten själv avgöra nationstillhörighet.\r\nBefolkningsmajoriteten i Kashmir är muslimer,\r\nmen den dåvarande maharadjan var hindu. Efter\r\nlång tvekan valde han att ansluta sitt furstedöme till\r\nIndien.</pre><pre>I samband med de svåra oroligheter som uppstod\r\nmed anledning av delningen av brittiska Indien bad\r\nmaharadjan att den indiska regeringen skulle\r\ningripa militärt för att driva bort de beväpnade\r\nmuslimska grupper som trängt in på pakistanska\r\nsidan. Sedan frågan hänskjutits till Förenta\r\nnationernas säkerhetsråd kunde striderna avbrytas\r\nvid årsskiftet 1948/1949.</pre><pre>Säkerhetsrådet föreslog att områdets slutliga\r\ntillhörighet skulle avgöras genom en\r\nfolkomröstning. Det är en metod som även den\r\nsvenska regeringen förordar. Enligt pakistansk\r\nåsikt är Indien också förpliktat att medverka till en\r\nsådan. Men Indien anser att anslutningen är giltig\r\näven utan en folkomröstning. Med hänvisning till\r\nSimlaavtalet 1972 hävdar man att\r\nKashmirproblemet måste lösas bilateralt mellan\r\nIndien och Pakistan.</pre><pre>Parterna har alltså skilda ståndpunkter i vissa\r\nväsentliga frågor av rättslig natur. Alla\r\nansträngningar för att få båda parter att acceptera\r\natt frågan prövas rättsligt, t.ex. genom inhämtande\r\nav ett rådgivande yttrande från Internationella\r\ndomstolen i Haag, har emellertid hittills varit\r\nfruktlösa.</pre><pre>Jag vill för ordningens skull påpeka att FN-\r\nresolutionerna från 1948 och 1949 just gäller en\r\nfolkomröstning i frågan om huruvida området skall\r\ntillhöra Pakistan eller Indien. Någon annan form av\r\nlösning -- exempelvis självbestämmande -- förutses\r\ninte i resolutionerna.</pre><pre>Till följd av denna olösta konflikt har allvarliga\r\noroligheter varit legio i framför allt den del av\r\nKashmir som kontrolleras av Indien. Härvid har\r\ntiotusentals människor dödats eller skadats.\r\nVäpnade sammanstötningar fortsätter, och nya\r\noffer krävs varje dag.</pre><pre>Bakgrunden till oron i Kashmir utgörs inte bara av\r\nde religiösa utan också av de ekonoiska, sociala och\r\npolitiska förhållandena. Långsam ekonomisk\r\nutveckling, fattigdom och arbetslöshet, inte minst\r\nbland ungdomen, är faktorer som anses ha bidragit\r\ntill den grogrund för missnöje som finns i Kashmir.\r\nOroligheterna har bemötts med maktmedel av\r\nframför allt den indiska armén, som i Kashmir\r\nutgörs av personal från andra delar av Indien.</pre><pre>Situationen för de mänskliga rättigheterna inger\r\nsåledes den djupaste oro. När jag besökte Indien i\r\nmitten av februari i år hade jag tillfälle att till\r\ndåvarande utrikesminister Solanki framföra den\r\nsvenska regeringens oro över situationen i Kashmir.\r\nJag underströk också att alla stater måste\r\nrespektera de grundläggande, internationellt\r\ngodtagna normerna om mänskliga rättigheter.</pre><pre>Till sist vill jag nämna att några av mina\r\nmedarbetare kommer att besöka Kashmir på\r\ntorsdag denna vecka. Därvid får de möjlighet att på\r\nplats skaffa sig en uppfattning om det aktuella\r\nläget.</pre><pre>Anf. 216  MARGARETA VIKLUND (kds):</pre><pre>Herr talman! Först tackar jag för svaret.</pre><pre>Det har varit tyst ganska länge om Kashmirs\r\nsituation. Det är ungefär ett år sedan frågan om\r\nKashmirs situation togs upp här i riksdagen. Det\r\nvar i samband med kidnappningen av de två\r\nsvenskarna Jansson och Loman. Då diskuterades\r\nKashmirs situation litet mera perifert.</pre><pre>Det är bra att biståndsministern till den indiska\r\nregeringen har framfört att den svenska regeringen\r\nmed oro ser på situationen i Kashmir. Det är också\r\nbra att svenskt folk från UD skall åka ner för att\r\nmed egna ögon se hur det förhåller sig.</pre><pre>Sedan 1948, dvs. i 44 år, har Kashmirs befolkning\r\nväntat på att själv få bestämma sitt öde genom en\r\nfolkomröstning. En sådan har alltsedan 1948 i\r\nresolution efter resolution utlovats av FN:s\r\nsäkerhetsråd, men inget har hänt på den fronten.</pre><pre>När britterna lämnade Indien 1947 -- som\r\nbiståndsministern sade -- skulle Kashmir med sin\r\nmuslimska majoritet, enligt principerna för Indiens\r\ndelning, historiens logik, religionstillhörighet och\r\ngeografiska placering ha gått till Pakistan. Men den\r\nhinduistiska maharadjan skrev under ett fördrag\r\nsom innebar att Kashmir anslöts till Indien.\r\nBritternas företrädare lade då i all hast till en\r\nparagraf om att anslutningen till Indien måste\r\nratificeras av en folkomröstning i Kashmir.</pre><pre>Mellan 1948 och 1965 gjorde FN inga framsteg när\r\ndet gällde att få till stånd en folkomröstning, inte\r\nminst på grund av Sovjetunionens konstanta veto.\r\nIndiens problem är att man, om landet nu skulle gå\r\nmed på en folkomrösting och resultatet skulle bli\r\nnegativt för Indien, är rädd för att det kan bli\r\nstartsignalen för en upplösning av hela Indien.</pre><pre>Indien har också försökt att ändra\r\nsammansättningen på befolkningen genom att\r\nflytta människor från olika folkstammar i Indien till\r\nKashmir bl.a. för att urvattna Kashmirs muslimska\r\nidentitet. Det har också skapat ett hat gentemot\r\nIndien. Dessutom har underjordiska militanta och\r\npolitiska rörelser vuxit fram.</pre><pre>Anf. 217  Statsrådet ALF SVENSSON (kds):</pre><pre>Herr talman! Margareta Viklund och jag är rörande\r\növerens om att den situation som råder i Kashmir\r\när, milt uttryckt, mycket dyster. Även om det har\r\nvarit ganska tyst ganska länge -- som Margareta\r\nViklund sade, och kanske är det rätt -- innebär det\r\ninte att vi inte utan oro åsett den faktiska\r\nsituationen.</pre><pre>Kvar står emellertid det faktum att vi inte ser någon\r\nlösning. Jag tror att situationen är densamma för de\r\nländer som finns med i Säkerhetsrådet och för FN-\r\nmedlemmarna. Man vet inte hur man skall hantera\r\ndet här problemet.</pre><pre>Ibland verkar det faktiskt finnas vissa konflikter\r\nsom det inte går att få en lösning på. På något sätt\r\nmåste de få mogna ut. Det är min personliga\r\nuppfattning att Kashmirproblemet är just en sådan\r\nkonflikt.</pre><pre>Anf. 218  MARGARETA VIKLUND (kds):</pre><pre>Herr talman! Jag tycker att det är fruktansvärt om\r\nen fråga som den om Kashmir skall behöva mogna\r\nut. Hela Kashmirdalen har ju förvandlats till ett\r\nblodigt slagfält. Så är det i dag. I det pågående\r\ngerillakriget står de indiska trupperna inte bara mot\r\nfrihetskämpar utan också mot en hel befolkning.\r\nÖgonvittnen har berättat att man kan se torterade\r\nlik flyta på floden, hus brännas ner och\r\ncivilpersoner fängslas utan rättegång. Dessutom får\r\nman inte begrava sina döda i fred. Hela gäng\r\nvåldtar kvinnor, och barn skjuts i den familj som\r\nmisstänks härbärgera en terrorist. Situationen är\r\nsåledes kaotisk.</pre><pre>Omkring 10 000 kashmirier har dödats, som\r\nbiståndsministern sade. Vidare är det kanske\r\n10 000 som sitter i fängelse. Det är väldigt svårt att\r\nfå tillstånd att komma in i landet. Därför är det bra\r\nom några människor tillåts komma till landet för att\r\nse hur det är där. Det är viktigt att den här frågan\r\nlyfts upp på dagordningen. Det handlar ju också om\r\nmänskliga rättigheter.</pre><pre>Anf. 219  Statsrådet ALF SVENSSON (kds):</pre><pre>Herr talman! Jag hoppas verkligen att jag inte\r\nuppfattats så, att jag inte skulle tycka att det här är\r\nfruktansvärt. Jag tycker att det är mer än\r\nfruktansvärt. Men det konstaterandet betyder inte\r\natt jag ser någon lösning.</pre><pre>Jag kan berätta för Margareta Viklund att jag i dag\r\npå eftermiddagen tog mig före att ringa upp den\r\nsvenske diplomat som var FN:s medlare i\r\nKashmirkonflikten 1957--1958, nämligen den\r\nsvenske legendariske diplomaten Gunnar Jarring.\r\nJag frågade honom: Följer du fortfarande, efter så\r\nmånga år, Kashmirfrågan? Ja, det gör jag, sade\r\nhan. Jag frågade också: Ser du någon lösning? Nej,\r\ndet gör jag inte, sade han. Tyvärr, och åter tyvärr!</pre><pre>Gunnar Jarring menade att man får hoppas att\r\ndet -- efter ytterligare någon generation, som har\r\nförträngt eller kanske glömt hur det gick till när den\r\nhär anslutningen gjordes -- finns en lösning. Jag\r\nbeklagar att det är så, men det är nog ändå\r\nverkligheten.</pre><pre>Anf. 220  MARGARETA VIKLUND (kds):</pre><pre>Herr talman! Jag har fått information om att också\r\nKashmirs befolkning börjar känna en större\r\notålighet över den situation som råder i dag. Mer\r\noch mer kräver man sin rätt. Den rätt som man\r\neftersträvar gäller folkomröstningen. Man vill att\r\nlöftet om en folkomröstning skall bli infriat. Anser\r\nbiståndsministern att det är en omöjlighet?</pre><pre>Anf. 221  Statsrådet ALF SVENSSON (kds):</pre><pre>Herr talman! Jag vet inte om jag kan bedöma om\r\ndet är omöjligt eller möjligt. Jag vågar konstatera\r\natt det inte är säkert att en folkomröstning, med allt\r\ndet som föregår omröstningen och allt det som kan\r\ninträffa efter ett möjligt majoritetsbeslut, skulle\r\nlösa problemen i Kashmir -- jag tror inte det.</pre><pre>Anf. 222  MARGARETA VIKLUND (kds):</pre><pre>Herr talman! Men folket har begärt detta och\r\nväntar på att löftet skall infrias.</pre><pre>Anf. 223  Statsrådet ALF SVENSSON (kds):</pre><pre>Herr talman! Jag har verkligen inget emot att det\r\nblir en folkomröstning. Men jag är inte säker på att\r\nden löser problemen.</pre><pre>Överläggningen var härmed avslutad.</pre><pre>30 §  Svar på fråga 1991/92:653 om försäljning\r\nav miljöförorenad mark</pre><pre>Anf. 224  Miljöminister OLOF JOHANSSON (c):</pre><pre>Herr talman! Jag ber om ursäkt för min\r\nunderskattning av takten i frågedebatten.</pre><pre>Göran Magnusson har frågat mig om jag är beredd\r\natt medverka till sådan ändring i lagstiftningen att\r\nen miljömyndighet kan förbjuda markägare att\r\nförsälja miljöbelastad mark.</pre><pre>Vid besvarandet av Göran Magnussons fråga måste\r\nman hålla i minnet att det vid försäljning av en\r\nfastighet, oavsett i vilket skick fastigheten befinner\r\nsig, tillämpas skilda regler vad rör förhållandet\r\nmellan säljare och köpare och mellan säljaren och\r\nallmänheten. Vad avser förhållandet mellan säljare\r\noch köpare finns regler i jordabalken om köp av\r\nfast egendom och köparens och säljarens\r\nförpliktelser. Tvister dem emellan, t.ex. på grund\r\nav att säljaren inte har fullgjort sin upplysningsplikt\r\ni fråga om skador på fastigheten, avgörs i allmän\r\ndomstol. Reglerna i jordabalken innebär således\r\natt säljaren måste iaktta vissa regler som i sig kan\r\ninnebära en begränsning av hans handlingsfrihet.</pre><pre>Vad gäller förhållandet mellan säljaren och\r\nallmänheten, i ett fall när fastigheten är förorenad\r\nav miljögifter, gäller förorenarens ansvar. I sådana\r\nfall företräds allmänheten av miljömyndigheterna.</pre><pre>Huvudregeln enligt miljöskyddslagen är att den\r\nsom utövar miljöfarlig verksamhet har ett ansvar\r\nför att sådana försiktighetsmått vidtas som\r\nförebygger eller motverkar skador på omgivningen.\r\nDetta ansvar kvarstår även efter det att\r\nverksamheten på fastigheten har upphört. Med\r\nandra ord kan man inte friskriva sig från ansvaret\r\ngenom att överlåta fastigheten till någon annan.\r\nOm ett företag har gått i konkurs är konkursboet\r\nansvarigt för att nödvändiga åtgärder vidtas.\r\nAvgöranden av regeringen och\r\nkoncessionsnämnden för miljöskydd visar också att\r\ni sista hand kan fastighetsägaren göras ansvarig för\r\natt fastigheten saneras.</pre><pre>Förorenarens ansvar kan utkrävas genom\r\nvitesföreläggande från naturvårdsverket,\r\nlänsstyrelsen eller kommunens miljönämnd mot\r\nden som utövar eller har utövat en miljöfarlig\r\nverksamhet.</pre><pre>De kringboende skyddas också av reglerna i\r\nmiljöskadelagen och miljöskyddslagens regler om\r\nmiljöskadeförsäkring.</pre><pre>Enligt miljöskadelagen kan skadestånd utgå på\r\ngrund av den skada som vållas genom verksamhet\r\npå en fastighet.</pre><pre>En skadelidande enligt miljöskadelagen kan erhålla\r\nersättning från miljöskadeförsäkringen enligt de\r\nförsäkringsvillkor som har godkänts av regeringen,\r\nom den som har vållat skadan inte förmår betala\r\nskadestånd eller om skadevållaren är okänd eller\r\nom skadeståndsanspråket är preskriberat.</pre><pre>Även om jag inte är beredd att medverka till den\r\ntyp av lagstiftning som Göran Magnusson\r\nföreslagit, kan jag instämma i att det finns olika\r\nproblem förknippade med sådana fastigheter där\r\nmiljögifter lämnats kvar. Regeringen har därför\r\ntillsatt en utredning för att se om det finns\r\nmöjligheter att utvidga miljöskadeförsäkringen och\r\nförbättra möjligheterna att utkräva kostnadsansvar\r\nav den som har förorenat marken. Det finns alltså\r\nanledning för mig att återkomma till dessa frågor.</pre><pre>Anf. 225  GÖRAN MAGNUSSON (s):</pre><pre>Herr talman! Jag ber att få tacka statsrådet för\r\nsvaret. Det var ett långt och ganska utförligt svar.</pre><pre>Jag fick till en början intrycket att det problem som\r\njag identifierade och som föranledde min fråga\r\negentligen inte var ett problem. Allt var löst.\r\nKonkursbon skulle kunna svara för miljösanering.\r\nFrågan är bara vem som skall betala, om det nu inte\r\nfinns några pengar.</pre><pre>Statsrådet hänvisar också till miljöskadelagen, som\r\nmera tar sikte på enskilds skada på grund av\r\nmiljöstörande verksamhet och mindre på det\r\nförhållandet att marken faktisk är skadad och inte\r\nanvändbar. Jag har inte ställt frågan från den\r\nenskildes utgångspunkt såsom kringboende. I\r\nstället är det fråga om det som har\r\nuppmärksammats i Kvicksund, nämligen att\r\nMälarskog har överlåtit ett markområde som är\r\nstarkt miljöförorenat till en privatperson. Både\r\nlänsstyrelsens och Västerås kommuns\r\nmiljöinstanser har konstaterat att de inte kan göra\r\nsärskilt mycket åt saken. Uppfattningen är att\r\nsäljaren har kunnat friskriva sig från ansvaret. Det\r\nhar inte heller gått att få stöd för någon annan\r\nuppfattning hos naturvårdsverket.</pre><pre>Det är problem förknippade med detta\r\nförhållande. I annat fall hade regeringen knappast\r\nlåtit tillsätta en utredning för att se om det går att\r\nutvidga eller förbättra möjligheterna till en\r\nmiljöskadeförsäkring. Vad skall utredningen\r\nföreslå som skulle kunna förhindra att en sådan här\r\nsituation uppstår? Vore det inte bättre att tillämpa\r\nmin idé, dvs. att förbjuda vidareförsäljning av\r\nmarken. Det finns andra möjligheter, såsom att\r\nägaren lämnar en säkerhet för saneringsåtgärder\r\ne.d.</pre><pre>Anf. 226  Miljöminister OLOF JOHANSSON (c):</pre><pre>Herr talman! Det finns nu en utredning, och den\r\nhar fått direktiv som gör det möjligt att också\r\nföreslå åtgärder på det här området.</pre><pre>Jag medger utan omskrivningar att detta kan i vissa\r\nfall innebära risker för ansvarsundandragande vid\r\nen försäljning.</pre><pre>Jag utgick från frågans formulering att detta\r\nhandlar om det fall som har ägt rum i Västmanland\r\noch där Mälarskog är säljaren. Jag har noterat att\r\ndet i det köpekontrakt som är upprättat mellan\r\nköparen, privatpersonen, och säljaren, Mälarskog,\r\nfinns en klausul som fördelar ansvaret för de\r\nsaneringsåtgärder på fastigheten som kan bli\r\nnödvändiga före visst datum. Detta gäller under\r\nförutsättning att köparen inte utför vissa\r\nhandlingar, som kan frigöra olämpligt material. Så\r\ngår det ju att uttrycka saken. Det är ju fråga om\r\ngifter. Båda parter har alltså varit medvetna om\r\nsituationen, och det är iakttaget vissa mått och steg\r\ni köpekontraktet.</pre><pre>Jag tror att det finns skäl att vidga diskussionen om\r\nansvar längre än så. Det här är naturligtvis ett\r\nsamhällsintresse, dvs. dessa frågor ingår i den\r\nutredning jag har nämnt.</pre><pre>Anf. 227  GÖRAN MAGNUSSON (s):</pre><pre>Herr talman! Jag har inte haft tillfälle att läsa\r\ndirektiven till utredningen. Det skulle vara\r\nintressant att få höra statsrådet ange efter vilken\r\nlinje utredningen i just det här fallet skulle kunna\r\ntänkas arbeta. Det är synd att statsrådet avvisar\r\ntanken att helt enkelt införa ett försäljningsförbud\r\npå ett markområde som är förgiftat på det sätt som\r\ndet är fråga om i det här fallet. Jag skall i och för sig\r\ninte avkräva statsrådet någon uppfattning om just\r\ndenna markaffär. Men i köpehandlingarna har\r\nsäljaren friskrivit sig, även om han har åtagit sig i\r\ntiden ett visst ansvar. Statsrådet säger i frågesvaret\r\natt det inte går att friskriva sig. Där finns\r\nuppenbarligen litet olika meningar.</pre><pre>Vore detta inte skäl att överväga ett direkt\r\nförsäljningsförbud, eller att den som får koncession\r\nför miljöstörande verksamhet också får avsätta\r\npengar -- ungefär på det sätt som gäller för\r\ngrustäkter -- för det återställande eller den sanering\r\nsom kan bli aktuell i framtiden?</pre><pre>Anf. 228  Miljöminister OLOF JOHANSSON (c):</pre><pre>Herr talman! Jag har direktiven här. Det finns ett\r\nförslag i direktiven som kan utnyttjas på det sättet.\r\nMen det är svårare när de gäller förfluten tid. Det\r\nhandlar om att utredaren bör undersöka om det\r\nfinns behov av att komplettera det nuvarande\r\nförsäkringssystemet med en obligatorisk\r\nansvarsförsäkring och i så fall lämna förslag om hur\r\nen sådan försäkring bör konstrueras. Influtna\r\nförsäkringsmedel från en utvidgad försäkring bör\r\npå olika sätt kunna användas såväl i\r\nskadeförebyggande verksamhet som för att ersätta\r\nuppkomna skador.</pre><pre>Det här är naturligtvis en modell för att hantera den\r\nsortens problem. En annan modell är förstås att\r\ninföra förbud av olika slag. Men det behöver inte\r\nalltid vara den rätta modellen. Det kan också finnas\r\nnackdelar i den situationen.</pre><pre>Anf. 229  GÖRAN MAGNUSSON (s):</pre><pre>Herr talman! Jag är ingen särskild förbudsivrare.\r\nJag konstaterar att marken i det här fallet är\r\nförorenad, men icke desto mindre såld. Sedan har\r\nsäljaren ålagt ägaren att inte röra i marken,\r\neftersom det då kan bli avsevärda problem. I det\r\nfallet tycker jag att lagstiftningen visar brister.\r\nStatsrådet har också pekat på att man i varje fall i\r\nnågon mån skall undersöka om det går att få en\r\nbättre tingens ordning till stånd.</pre><pre>Jag tror att det vore bra om det gick att införa\r\nförbud tills en sanering har skett eller att säkerhet\r\nfår ställas för saneringsarbetet. Jag medger att det\r\nråder en skillnad när föroreningen har uppstått i\r\nförfluten tid eller man fått koncession för\r\nmiljöstörande verksamhet med gällande\r\nlagstiftning. Där finns det kanske bättre\r\nmöjligheter.</pre><pre>Jag tycker också att man skall vara litet försiktig\r\nmed tankarna om försäkringar. En försäkring fritar\r\nägaren eller utövaren av verksamheten från\r\nansvaret. Jag tycker att ansvaret skall läggas direkt\r\npå den som utövar verksamheten.</pre><pre>Överläggningen var härmed avslutad.</pre><pre>31 §  Svar på fråga 1991/92:663 om\r\nkärnkraftverket Ignalina i Litauen</pre><pre>Anf. 230  Miljöminister OLOF JOHANSSON (c):</pre><pre>Herr talman! Birgitta Johansson har frågat mig om\r\njag är beredd att medverka till att oförstörande\r\nprovning av bl.a. trycktuberna i block 2 vid\r\nkärnkraftverket i Ignalina kan genomföras under\r\nden tid reaktorn är avställd för årlig översyn.</pre><pre>Frågan föranleder mig att lämna ett förhållandevis\r\nteknikorienterat svar om det arbete som pågår.</pre><pre>Jag har från statens kärnkraftinspektion\r\ninformerats om att block 2 vid Ignalinaverket\r\nplanenligt ställdes av för revision i början av förra\r\nveckan.</pre><pre>I anslutning till avställningen reste en\r\nteknikergrupp, bestående av fem experter på\r\noförstörande provning, till Ignalina för att\r\ngenomföra bl.a. ultraljudsmätningar på\r\nrörledningar och komponenter i reaktorns\r\nkylsystem. Gruppen kommer från ett svenskt\r\nföretag som har lång erfarenhet av provning i\r\nsvenska kärnkraftverk.</pre><pre>Teknikergruppens arbete ingår som en del i det\r\nsamarbete kring kärnsäkerhet som bl.a. inletts\r\nmellan Sverige och Litauen och som på svensk sida\r\nkoordineras genom kärnkraftinspektionen. Det är\r\nregeringens avsikt att fortsätta och förstärka detta\r\nsamarbete, både med Litauen och med de övriga\r\nösteuropeiska staterna i vårt närområde.</pre><pre>Birgitta Johansson tar i sin fråga också upp\r\nmöjligheter att förebygga den typ av olyckor som\r\ninträffade i Sosnovyj Bor genom att företa provning\r\noch, vid behov, reparation av trycktuber.</pre><pre>Av den information som kärnkraftinspektionen\r\nlämnat till mig om olycksförloppet i Sosnovyj Bor\r\nframgår det att orsaken till att det aktuella\r\ntryckröret brast var att kylvattentillflödet strypts.\r\nDetta var föranlett av att en bottenventil till\r\ntryckröret fallit sönder på grund av tidigare\r\novarsam stängning och att delar av den trasiga\r\nventilen vid en kritisk tidpunkt hindrade kylvatten\r\nfrån att nå bränslekanalen. Tryckrörets tillstånd\r\nföre olyckan var således utan betydelse i detta\r\nsammanhang.</pre><pre>Effekten av uteblivet kylflöde i en bränslekanal i en\r\nRBMK-reaktor är att bränslet och därmed\r\ntryckröret som bränslet befinner sig i snabbt\r\növerhettas och spricker. Det finns i dag inga system\r\neller provningsprogram installerade vid de aktuella\r\nreaktorerna som kan förutse eller varna för denna\r\ntyp av händelser. Tyvärr är det också så att\r\nreaktorns snabbstoppssystem, i nuvarande\r\nutförande, reagerar först när tryckröret brustit och\r\ndärmed skapat ett onormalt övertryck i utrymmet\r\nkring reaktorn.</pre><pre>Dessa och andra säkerhetsmässiga svagheter i\r\nRBMK-reaktorerna ingår bland de\r\nproblemområden som kärnkraftinspektionen\r\ntillsammans med ett antal andra myndigheter och\r\norganisationer från Europa och från Canada för\r\nnärvarande analyserar.</pre><pre>Ett antal åtgärder som omdelbart måste vidtas har\r\nredan identifierats, och de pågående analyserna\r\nsyftar till att klargöra vilka ytterligare\r\nsäkerhetsåtgärder som är nödvändiga och vidta vid\r\nRBMK-reaktorerna för att nå en någorlunda\r\nacceptabel säkerhetsnivå i ett 3--5 års-perspektiv.</pre><pre>Då Birgitta Johansson, som framställt frågan,\r\nanmält att hon var förhindrad att närvara vid\r\nsammanträdet, medgav andre vice talmannen att\r\nMats Lindberg i stället fick delta i överläggningen.</pre><pre>Anf. 231  MATS LINDBERG (s):</pre><pre>Herr talman! Jag vill tacka miljöministern för ett\r\ndetaljerat svar.</pre><pre>Skälet till frågan är att många i Sverige i dag är\r\noroliga över säkerheten i kärnkrafverket i Ignalina.\r\nI Sverige finns både kompetent personal och\r\nutrustning som snabbt kan sättas in. Det har därför\r\nvarit förvånande att regeringen inte har agerat\r\ntidigare.</pre><pre>Men om jag nu tolkar svaret från miljöministern\r\nrätt är expertgruppen på väg. Då har frågan fått ett\r\npositivt svar, och det tackar jag miljöministern för.</pre><pre>Anf. 232  Miljöminister OLOF JOHANSSON (c):</pre><pre>Herr talman! Det var en liten kommentar som\r\nförvånade mig, och det var när Mats Lindberg sade\r\natt det var förvånande att regeringen inte ingripit\r\ntidigare. Sanningen är ju att vi har haft experter och\r\nrepresentanter för myndigheter på plats långt före\r\nSosnovyj Bor-olyckan. Det baseras dessutom på --\r\ndet vill jag gärna erkänna -- att 15 milj.kr.\r\nbeviljades av den tidigare regeringen under hösten\r\n1991. De pengarna har alltså använts för att helt\r\nenkelt få mera kunskaper om situationen, så\r\nallvarlig den är. Det arbetet växer nu i omfattning\r\noch kommer att kräva ytterligare stora resurser.\r\nHär har alltså inte förspillts någon tid när det gällt\r\natt försöka få grepp om situationen.</pre><pre>Sedan finns det andra delar av den ganska\r\nbeklämmande situationen när det gäller\r\nkärnkraften i österled som vi ännu inte har kunnat\r\nhantera, inte ens få information om. Det handlar\r\nnaturligtvis om de läckage och annat som\r\nförekommer från förvar eller reaktorer inom\r\nområden som inte ens de baltiska staterna efter\r\nfrigivningen ännu har tillgång till, eftersom de\r\nbehärskas av rysk trupp.</pre><pre>Anf. 233  MATS LINDBERG (s):</pre><pre>Herr talman! Anledningen till att vi tycker att det\r\när viktigt att det nu snabbt fattas ett beslut är att\r\nman i regeringen har känt till det här under ganska\r\nlång tid. Det borde därför ha varit förberett\r\ntidigare, så att man i och med att anläggningen\r\nstängs av och man får en möjlighet att gå in i den\r\nockså gör det.</pre><pre>Om jag förstår miljöministern rätt stängdes\r\nanläggningen av omkring den 20, och\r\nexpertgruppen kan inte komma in i anläggningen\r\nförrän efter det att den har stängts av. Jag vet alltså\r\ninte om expertgruppen är på väg eller om den håller\r\npå att organiseras. Det är bakgrunden till min\r\nantydan om vikten av att det tidigt sätts i gång en\r\nexpertgrupp.</pre><pre>Anf. 234  Miljöminister OLOF JOHANSSON (c):</pre><pre>Herr talman! Jag vill bara helt kort repetera vad jag\r\nsade i svaret, nämligen att i anslutning till\r\navställningen reste en teknikergrupp bestående av\r\nfem experter på oförstörande provning till Ignalina.\r\nDet är de uppgifter som jag har inhämtat. Det\r\ninnebär att de i dag finns på plats och är i fullt\r\narbete.</pre><pre>Överläggningen var härmed avslutad.</pre><pre>32 §  Svar på fråga 1991/92:667 om staten och\r\nkyrkan</pre><pre>Anf. 235  Civilminister INGER DAVIDSON\r\n(kds):</pre><pre>Herr talman! Eva Zetterberg har frågat mig varför\r\nregeringen, som hon uttrycker det, vill förhala den\r\nangelägna frågan om relationerna mellan staten\r\noch kyrkan.</pre><pre>Jag vill först understryka att regeringsbeslutet om\r\natt tillkalla en kyrkoberedning inte innebär en\r\nförhalning av denna fråga.</pre><pre>Frågan om relationerna mellan staten och kyrkan\r\nhar utretts under en lång följd av år. Under 1980-\r\ntalet har det också genomförts reformer som har\r\ninneburit att kyrkan har fått en friare ställning.</pre><pre>Den s.k. ERK-utredningen har nyligen lagt fram\r\nsitt slutbetänkande Ekonomi och rätt i kyrkan.\r\nUtredningen har bedömt de rättsliga och\r\nekonomiska förutsättningarna för svenska kyrkans\r\nverksamhet i dag. Utredningen har presenterat tre\r\nolika tänkbara modeller för det framtida\r\nförhållandet mellan staten och kyrkan.\r\nBetänkandet är nu ute på en bred remiss.</pre><pre>Samtidigt skall kyrkoberedningen utvärdera delar\r\nav de kyrkliga reformer som har genomförts under\r\n1980-talet. Beredningen skall också se över den\r\nstatliga regleringen av svenska kyrkans\r\norganisation och ekonomi. Den skall dessutom\r\narbeta vidare med de frågor som föranleds av ERK-\r\nutredningens betänkande och remissvaren. Arbetet\r\nskall bedrivas skyndsamt. Det skall vara avslutat\r\nsenast den 1 december 1993.</pre><pre>Tillkallandet av en kyrkoberedning innebär att\r\narbetet med frågan om de framtida relationerna\r\nmellan staten och kyrkan nu intensifieras. När\r\nremisstiden för ERK-utredningens betänkande går\r\nut kommer det att finnas en god beredskap att\r\nfortsätta arbetet med denna -- för kyrkan och\r\nstaten -- viktiga fråga.</pre><pre>Då Eva Zetterberg, som framställt frågan, anmält\r\natt hon var förhindrad att närvara vid\r\nsammanträdet, medgav andre vice talmannen att\r\nBerith Eriksson i stället fick delta i överläggningen.</pre><pre>Anf. 236  BERITH ERIKSSON (v):</pre><pre>Herr talman! Jag får börja med att tacka\r\ncivilministern för svaret och beklaga att Eva\r\nZetterberg var tvungen att gå hem, av familjeskäl.</pre><pre>Civilministern säger att regeringsbeslutet inte\r\ninnebär en förhalning av frågan, men samtidigt\r\nsäger hon att en utredning har pågått i decennier --\r\ndet har den faktiskt gjort. Då undrar jag varför\r\nfrågan nu, efter en remissomgång, inte kan bli\r\nföremål för en riksdagsbehandling och ett\r\nprincipbeslut fattas. Det skulle göra det ännu\r\nlättare för beredningsgruppen att arbeta\r\nkonstruktivt med frågan.</pre><pre>Anf. 237  Civilminister INGER DAVIDSON\r\n(kds):</pre><pre>Herr talman! Det är mycket viktigt att en så här stor\r\nfråga beslutas i största möjliga enighet, och då\r\ngäller det att ta ett steg i taget. Nu skall alltså frågan\r\nbehandlas inom kyrkan, och företrädare för andra\r\ntrossamfund kommer naturligtvis också att vara\r\nmed som sakkunniga och tillfrågas i de delar som\r\nberör dem. Sedan skall vi gå vidare med den\r\nparlamentariska beredningen. Jag tror att det är\r\nnödvändigt att vi tar ett steg i taget, som jag sade,\r\nför att kunna nå så stor enighet som möjligt.</pre><pre>Det är helt riktigt att frågan har behandlats många\r\ngånger, och det beror på att den är så pass känslig\r\noch på att det har funnits delade meningar. Jag har\r\nstor förhoppning om att vi skall kunna komma\r\nframåt i frågan, om vi behandlar den på rätt sätt --\r\noch det tror jag att det här är.</pre><pre>Anf. 238  BERITH ERIKSSON (v):</pre><pre>Herr talman! En riksdagsbehandling av frågan i det\r\nhär läget, när det redan ligger tre olika förslag att ta\r\nställning till, skulle ändå kunna ge en fingervisning\r\nom vad som är huvudalternativet för den grupp som\r\nskall jobba med frågan. Menar civilministern att\r\nalla de tre alternativen nu skall hållas öppna och att\r\nman ingående skall arbeta vidare med dem? Det är\r\nju som att upprepa ett arbete som redan är gjort.</pre><pre>Anf. 239  Civilminister INGER DAVIDSON\r\n(kds):</pre><pre>Herr talman! Utredningen har ju inte lagt fram\r\nnågra färdiga förslag, utan man har pekat på tre\r\ntänkbara modeller. De är inte statiska, utan när de\r\nbehandlas i den breda remissomgången kan det\r\nmycket väl tänkas att man tar delar av dem, plockar\r\nur dem osv. Det är alltså inte tre fastlagda modeller,\r\nutan de kommer att kunna behandlas på olika sätt.</pre><pre>Anf. 240  BERITH ERIKSSON (v):</pre><pre>Herr talman! Det var därför jag föreslog att en\r\nriksdagsbehandling skulle ske först efter\r\nremisstidens slut och att regeringen då kunde göra\r\nen sammanfattning av vad dels utredningen, dels\r\nremissinstanserna hade kommit fram till.</pre><pre>Anf. 241  Civilminister INGER DAVIDSON\r\n(kds):</pre><pre>Herr talman! Jag måste få understryka att jag inte\r\ntror att det här är att gå fram för långsamt. Jag får\r\nnämligen också propåer från andra håll om att vi\r\nhar tagit för kort tid på oss i den första\r\nremissomgången. Om vi nu får kritik från båda\r\nhållen, bedömer jag att vi har hamnat någorlunda\r\nrätt, dvs. någonstans i mitten. Det är alltså viktigt\r\natt inte gå för snabbt fram.</pre><pre>Överläggningen var härmed avslutad.</pre><pre>33 §  Svar på fråga 1991/92:674 om kasinospel</pre><pre>Anf. 242 ivilminister INGER DAVIDSON\r\n(kds):</pre><pre>Herr talman! Berndt Ekholm har frågat mig om jag\r\navser att medverka till att kasinospel med\r\ninternationella regler blir tillåtet i Sverige.</pre><pre>Den pågående lotteriutredningen har till\r\nhuvudsaklig uppgift att undersöka och lägga fram\r\nförslag till åtgärder som positivt kan påverka\r\nfolkrörelsernas möjligheter att öka sina intäkter\r\ngenom lotterier och spel. Utredningen skall lägga\r\nfram sitt slutbetänkande i november i år.</pre><pre>Lotteriutredningen anser i den till mig nyligen\r\növerlämnade rapporten Kasinospel i\r\nfolkrörelsernas tjänst?, att kasinospelsverksamhet\r\nmed internationella regler skall få etableras i\r\nSverige i begränsad omfattning och i strängt\r\nreglerade och kontrollerade former. Folkrörelserna\r\nbör enligt rapporten tillföras överskottet från\r\nspelverksamheten till sin barn- och\r\nungdomsverksamhet.</pre><pre>Jag avser att lämna över rapporten till statsrådet Bo\r\nLundgren för vidare beredning. Jag menar att\r\nkasinospel med internationella regler till sin\r\nomfattning och karaktär är väsensskilt från\r\nfolkrörelselotterierna och därför bör handläggas\r\ntillsammans med den statliga spelverksamheten.</pre><pre>Regeringen kommer att göra en samlad bedömning\r\nav den fortsatta hanteringen av frågan. I det\r\nsammanhanget kommer alla aspekter att noga\r\ngranskas.</pre><pre>I avvaktan på regeringens samlade bedömning är\r\njag i dag inte beredd att lämna något annat besked\r\nän att de sociala aspekterna kommer att väga\r\nmycket tungt för mig vid bedömningen.</pre><pre>Anf. 243  BERNDT EKHOLM (s):</pre><pre>Herr talman! Jag tackar civilministern för svaret.\r\nFör några veckor sedan stod vi här i talarstolen\r\ntillsammans med ytterligare en debattör och\r\ndiskuterade folkrörelsernas arbete och dess\r\nfinansiering. Det är tydligen nu vi får se en del av\r\nsvaret, när dessa två kasinoutredningar\r\növerlämnas.</pre><pre>Först kommer Bo Lundgrens utredning och ger en\r\noerhört glättad bild av vad det är frågan om. Det\r\nfinns inga problem. Det är mycket tydligt att det är\r\ndetta som regeringen bör genomföra.</pre><pre>Efter det kommer lotteriutredningens delrapport.\r\nDen säger i klartext att kasinospelsverksamhet\r\nskall stå i folkrörelsernas tjänst. Det är en minst\r\nsagt utmanande titel. Jag noterade att\r\ncivilministern underströk frågetecknet. Jag är rädd\r\nför att det blir ett utropstecken i den moderatledda\r\nregeringen.</pre><pre>Varför skall man använda sådana metoder för att\r\nfinansiera folkrörelserna? Jag kan inte förstå det.\r\nDet måste finnas andra metoder att tillgripa. Först\r\nhar staten dragit till sig medel från andra lotterier\r\noch spel, och sedan har man också i skattereformen\r\nförsvårat det för folkrörelserna, därefter driver\r\nman ut ideellt arbetande föreningar i en\r\nfinansiering i sådana former. Jag tycker att det är en\r\nohållbar situation.</pre><pre>Jag ser att Dagen har kommenterat det här. Det är\r\nju en tidning som är civilministern närstående. Där\r\ntalar man om att detta kan ge en ökad frihet för de\r\nstarka i samhället, för de kommersiella krafterna\r\noch för profitintressena. De kan få en prioriterad\r\nställning i regeringsarbetet. Är det inte dags att ta\r\ntill sig råden bl.a. från den här ledaren? Bör inte\r\ncivilministern själv hantera den här frågan? Varför\r\növerlämnar hon den till skatteministern? Har den\r\nblivit en så het potatis för regeringen eller för kds\r\natt man inte själv vågar ta tag i frågan?</pre><pre>Anf. 244  Civilminister INGER DAVIDSON\r\n(kds):</pre><pre>Herr talman! Berndt Ekholm är precis som jag\r\nintresserad av att folkrörelserna också\r\nfortsättningsvis skall ha möjlighet att finansiera sin\r\nverksamhet. Det var bl.a. den frågan vi diskuterade\r\nnär vi senast stod här.</pre><pre>Uppdraget till lotteriutredningen är just att man\r\nskall försöka finna former för att öka möjligheterna\r\nför folkrörelserna att finansiera sin verksamhet\r\ngenom ökade intäkter av lotterier och spel.\r\nUtredningen har valt att se på möjligheten att låta\r\nkasinospel med internationella regler tillåtas i\r\nSverige.</pre><pre>Nu är det meningen att regeringen skall överväga\r\nden här delrapporten, liksom det betänkande som\r\nen arbetsgrupp inom finansdepartementet har tagit\r\nfram. Frågan har ännu inte varit uppe på\r\nregeringens bord. Jag kan försäkra Berndt Ekholm\r\natt den kommer att få en ordentlig belysning ur alla\r\naspekter när den hamnar där.</pre><pre>Vi är sedan länge överens om att jag skulle\r\növerlämna den här delrapporten till skatteminister\r\nBo Lundgren. Mitt motiv för det är det som jag\r\nangav i svaret. Jag menar att det är väsensskilt från\r\nfolkrörelselotterier och det som behandlas på mitt\r\ndepartement att syssla med kasinon i internationell\r\nregi. Det bör man göra där man handhar den\r\nstatliga spelverksamheten. Det finns ingen annan\r\nbakgrund än den, till att den här frågan lämnas över\r\ndit.</pre><pre>Frågan har inte varit uppe ännu. Jag tror att den\r\nkommer att diskuteras livligt inom regeringen\r\ninnan det kommer ett förslag.</pre><pre>Anf. 245  BERNDT EKHOLM (s):</pre><pre>Herr talman! Jag tycker att det är positivt att man\r\nlämnar ifrån sig utredningen med motiveringen att\r\ndetta inte passar för folkrörelserna. Däremot\r\ntycker jag att civilministern borde ha tagit chansen,\r\nnär hon nu hade den, att säga nej till ett sådant här\r\nförslag. Att låta folkrörelserna få pengar till sin\r\nbarn- och ungdomsverksamhet genom att ''klä av''\r\nutsatta människor pengar, människor som kanske\r\ninte själva kan hantera en sådan här\r\nspelverksamhet, det är verkligen att låta\r\nändamålen få helga medlen. Jag tycker att det är\r\nhögst osmakligt. Jag tycker att folkrörelserna kan\r\nfinna andra former att finansiera sin verksamhet än\r\ndessa.</pre><pre>Är Inger Davidson också beredd att säga nej till att\r\nta emot sådana här pengar och leverera dem till\r\nfolkrörelserna, så att detta inte innebär att man\r\nbakvägen finansierar folkrörelserna genom denna\r\ntyp av spelverksamhet?</pre><pre>Anf. 246  Civilminister INGER DAVIDSON\r\n(kds):</pre><pre>Herr talman! Det går inte till så att civilministern\r\ngår ut och säger nej till ett förslag som inte ens finns\r\npå regeringens bord. Jag menar att den rätta\r\ngången är att vi diskuterar förslaget internt i\r\nregeringen, och så går vi ut och talar om vad vi har\r\nkommit fram till. Som jag har sagt i mitt svar\r\nkommer de sociala aspekterna för min del att väga\r\nmycket tungt när vi skall behandla frågan. De\r\nsociala aspekterna väger också mycket tungt för\r\nmitt parti, och de kommer därför verkligen att\r\nfinnas med när vi diskuterar ett eventuellt\r\nkasinospel med internationella regler i Sverige i\r\nframtiden.</pre><pre>Om vi nu hypotetiskt tänker oss att kasinospel blir\r\ntillåtet i Sverige, att man tar skatt på intäkterna och\r\natt folkrörelserna sedan får del av skattepengarna,\r\nblir en fråga vilken del av skattepengarna de skall\r\nfå. Det är mer en hypotetisk fråga, som vi får ordna\r\nupp om den blir aktuell.</pre><pre>Anf. 247  BERNDT EKHOLM (s):</pre><pre>Herr talman! Detta visar just att det innebär en stor\r\nrisk att över huvud taget ge sig in på det här\r\näventyret. Man kan alltid påstå att de pengar man\r\nanvänder till folkrörelserna inte är pengar från\r\nspelverksamheten. Det enda raka är då att säga\r\nklart nej till galenskapen och göra rent hus med\r\nsådana här dumma idéer. De sociala\r\nkonsekvenserna av att man introducerar en sådan\r\nhär spelverksamhet är ju ändå av det slaget att det\r\nblir utsatta människor som kommer i kläm och som\r\nfår försöka reda sig bäst de kan. Det blir ju inte den\r\ngemene normalsvensken som drabbas, utan det blir\r\njust de utsatta människorna. Talar inte det ändå för\r\natt man över huvud taget skall säga nej till en sådan\r\nhär finansieringsform?</pre><pre>Anf. 248  Civilminister INGER DAVIDSON\r\n(kds):</pre><pre>Herr talman! Vi tillsätter utredningar därför att vi\r\nvill få frågor belysta på ett ordentligt sätt. Det finns\r\nju många antaganden i sådana här frågor, det finns\r\npåståenden, osv. Vi tillsätter därför utredningar. I\r\nlotteriutredningens direktiv står ingenting om att\r\nman skall utreda just frågan om kasinon, men man\r\nhar på eget initiativ kommit fram till att detta nog\r\nbör övervägas om man vill hitta ett sätt att få in\r\nmycket pengar till folkrörelserna. Man har sedan\r\ntittat på frågan och överlämnat en rapport. Vi\r\nmåste nu få tillfälle att gå igenom rapporten och se\r\nvad utredningen egentligen har kommit fram till,\r\nvad man säger om de sociala skadeverkningarna,\r\nvad man säger om den illegala spelverksamheten,\r\nosv.</pre><pre>Jag tycker inte att det är särskilt konstruktivt att\r\nbara gå ut och säga nej, utan jag vill verkligen läsa\r\nigenom utredningens rapport ordentligt för att se\r\nvad det handlar om och sedan diskutera frågan i\r\nregeringen och ta ställning där.</pre><pre>Anf. 249  BERNDT EKHOLM (s):</pre><pre>Herr talman! Jag kan ha respekt för detta. Så måste\r\nman ju gå till väga. Båda utredningarna ligger ju på\r\nregeringens bord, och regeringen måste ta ställning\r\ntill dem.</pre><pre>När man läser dessa två utredningar får man en\r\noerhört glättad bild. Man får intryck av att det\r\nnästan inte finns några problem utan bara fördelar.\r\nDetta skall bli en normal företeelse i Sverige, det\r\nskall gynna Sverigebilden, osv. Det vilar nästan ett\r\nlöjets skimmer speciellt över rapporten från den\r\nutredning som Bo Lundgren har tillsatt.</pre><pre>Ett gott råd till civilministern är: Läs utredningarna\r\nnoga, och läs vad som står mellan raderna, inte\r\nminst i rapporten från den utredning som\r\nskatteministern har tillsatt. Det är mycket lätt att\r\nkomma fram till att de här inte är någon bra\r\nutveckling för Sverige, vare sig för Sverigebilden,\r\nför folkrörelserna eller för någon annan\r\nfinansiering. Mitt råd till Inger Davidson blir att\r\nhon bör försöka stoppa idéerna om att introducera\r\ninternationellt kasinospel i Sverige.</pre><pre>Anf. 250  Civilminister INGER DAVIDSON\r\n(kds):</pre><pre>Herr talman! Jag tackar för det rådet. Jag vill ändå\r\ngärna påpeka att man i delrapporten från\r\nlotteriutredningen på ett ganska bra sätt diskuterar\r\nde frågor som Berndt Ekholm tar upp. Man har ett\r\nresonemang om de sociala aspekterna, där man\r\npåpekar att det kan bli problem för enskilda\r\nmänniskor som har svårt att behärska sin spellusta\r\noch att det kan drabba ganska hårt socialt. Man har\r\nockså en särskild avdelning som man kallar Etik\r\noch moral, där man uttrycker att det är viktigt att\r\nsamhället visar solidaritet med dem som inte klarar\r\nav detta och att man inte bara kan släppa allting\r\nfritt. Man talar också mycket om restriktioner. Om\r\ndetta skall tillåtas, skall det ske inom mycket strikta\r\nramar och med kontroll.</pre><pre>Jag tycker därför att det är litet orättvist att säga att\r\ndet alltigenom är en glättad bild som talar för\r\nverksamheten. Åtminstone gäller det\r\nlotteriutredningens delrapport.</pre><pre>Anf. 251  BERNDT EKHOLM (s):</pre><pre>Herr talman! Lotteriutredningens delrapport är\r\nnågot mer nyanserad än den rapport som har\r\ntillkommit på direktiv av Bo Lundgren. I den går\r\nman rakt på utan några krusiduller och ger faktiskt\r\nenligt min mening en mycket glättad bild. Jag\r\nmenar att de negativa sidor som ändå finns i den här\r\nverksamheten har fått en mycket dålig behandling.\r\nDen är dålig i lotteriutredningens rapport, men den\r\när särskilt dålig i rapporten från den s.k.\r\nkasinoutredningen.</pre><pre>På tal om etik och moral kan jag inte låta bli att\r\nåterigen citera det jag tog upp i själva frågan. I\r\nlotteriutredningens rapport skriver man: ''Från\r\netiska och moraliska utgångspunkter kan hävdas att\r\nspel om pengar tilltalar människans primitiva\r\ninstinkter och skymmer sikten för livets bestående\r\nvärden.'' Delar civilministern den uppfattningen?</pre><pre>Anf. 252  Civilminister INGER DAVIDSON\r\n(kds):</pre><pre>Herr talman! Ja, jag delar den uppfattningen. Jag\r\nvill citera vad lotteriutredningen säger:\r\n''Utredningen anser att det vid en samlad\r\nbedömning är försvarligt att överväga införandet av\r\nkasinospelsverksamhet av internationellt slag i\r\nSverige.'' Detta är precis vad vi skall göra, vi skall\r\növerväga frågan och ta hänsyn till alla aspekter som\r\nkan tänkas vara relevanta.</pre><pre>Anf. 253  BERNDT EKHOLM (s):</pre><pre>Herr talman! Jag tycker då att regeringen mycket\r\nnoga skall överväga frågan. Inte minst bör man i\r\nhögre grad än vad som gjorts i de två utredningarna\r\nordentligt tänka igenom de sociala\r\nkonsekvenserna. Man måste ju trots allt se till de\r\nmänniskor som befinner sig i en utsatt situation i\r\nlivet. Man kan inte bortse från det.</pre><pre>Jag tar de två utredningarna som ett litet tecken i\r\nskyn på hur stämningarna är i landet och även i den\r\nborgerliga regeringen. För valfrihetens skull skall\r\nman nu tillåta allt, och solidariteten med de\r\nmänniskor som kan komma i kläm får stå åt sidan\r\nför var och ens frihet att göra som man vill. Det är\r\nett mycket förrädiskt budskap och en förrädisk\r\nhållning, som jag är mycket rädd för.</pre><pre>Anf. 254  Civilminister INGER DAVIDSON\r\n(kds):</pre><pre>Herr talman! Jag kan försäkra Berndt Ekholm om\r\natt solidariteten med utsatta människor är starkt\r\nföreträdd i regeringen. Vi kommer därför, som jag\r\nnu har sagt flera gånger, att ta hänsyn även till de\r\naspekterna när vi nu mycket noggrant överväger\r\nförslaget om ett eventuellt införande av kasinon\r\nmed internationella regler.</pre><pre>Anf. 255  BERNDT EKHOLM (s):</pre><pre>Herr talman! Jag förstår meningsutbytet på det\r\nsättet att jag i regeringen har en stark sympatisör i\r\nInger Davidson, och jag skall med förkärlek se fram\r\nemot den tid då regeringen skall övervägan den här\r\nfrågan. Jag hoppas att jag slipper se en proposition\r\ni det här ämnet på riksdagens bord.</pre><pre>Överläggningen var härmed avslutad.</pre><pre>34 §  Hänvisning av ärenden till utskott</pre><pre>Föredrogs och hänvisades</pre><pre>Propositionerna</pre><pre>1991/92:119 till näringsutskottet</pre><pre>1991/92:143 till utrikesutskottet</pre><pre>1991/92:168 till näringsutskottet</pre><pre>Motionerna</pre><pre>1991/92:So19--So22 till socialutskottet</pre><pre>35 §  Förnyad bordläggning</pre><pre>Föredrogs men bordlades åter</pre><pre>Finansutskottets betänkanden 1991/92:FiU14--\r\nFiU16</pre><pre>Skatteutskottets betänkande 1991/92:SkU24</pre><pre>Utrikesutskottets betänkande 1991/92:UU15</pre><pre>Jordbruksutskottets betänkanden 1991/92:JoU12--\r\nJoU14</pre><pre>36 §  Bordläggning</pre><pre>Anmäldes och bordlades</pre><pre>Proposition</pre><pre>1991/92:167 Den svenska hemförsäljningslagens\r\nanpassning till EG:s regelverk</pre><pre>Skrivelse</pre><pre>1991/92:136 Redovisning för fördelningen av medel\r\nfrån allmänna arvsfonden under budgetåret 1990/91</pre><pre>Motionerna</pre><pre>med anledning av prop. 1991/92:107 Ny\r\nläkemedelslag m.m.</pre><pre>1991/92:So23 av Liselotte Wågö (m)</pre><pre>1991/92:So24 av Bo Holmberg m.fl. (s)</pre><pre>1991/92:So25 av Ulla Orring och Barbro\r\nWesterholm (fp)</pre><pre>1991/92:So26 av Pär Granstedt och Birgitta\r\nHambraeus (c)</pre><pre>1991/92:So27 av Gudrun Schyman m.fl. (v)</pre><pre>med anledning av prop. 1991/92:128\r\nLuganokonventionen</pre><pre>1991/92:L17 av Ian Wachtmeister m.fl. (nyd)</pre><pre>med anledning av prop. 1991/92:137 Ändring i\r\nmiljöskyddslagen (1969:387) m.m.</pre><pre>1991/92:Jo35 av Christer Windén (nyd)</pre><pre>med anledning av prop. 1991/92:140 Den\r\navgiftsfinansierade radio- och TV-verksamheten\r\n1993--1996 m.m.</pre><pre>1991/92:Kr3 av Jan Andersson och Bengt\r\nSilfverstrand (s) 1991/92:Kr4 av Bengt Harding\r\nOlson (fp) 1991/92:Kr5 av Ingvar Carlsson m.fl. (s)\r\n1991/92:Kr6 av Leo Persson (s) 1991/92:Kr7 av Lars\r\nWerner m.fl. (v)</pre><pre>1991/92:Kr8 av Gunhild Bolander och Birgitta\r\nCarlsson (c)</pre><pre>med anledning av prop. 1991/92:148\r\nFörtroendenämndsverksamhet inom hälso-  och\r\nsjukvården, m.m.</pre><pre>1991/92:So28 av Gullan Lindblad (m)</pre><pre>1991/92:So29 av Gudrun Schyman m.fl. (v)</pre><pre>med anledning av prop. 1991/92:159 Sänkt\r\ninkomstgräns för allmän rättshjälp</pre><pre>1991/92:Ju10 av Berith Eriksson (v)</pre><pre>1991/92:Ju11 av Lars Andersson och Sten\r\nSöderberg (-)</pre><pre>1991/92:Ju12 av Karl Gustaf Sjödin m.fl. (nyd)</pre><pre>1991/92:Ju13 av Stina Eliasson (c)</pre><pre>1991/92:Ju14 av Hans Göran Franck och Anita\r\nJohansson (s)</pre><pre>1991/92:Ju15 av Margareta Viklund (kds)</pre><pre>1991/92:Ju16 av Lars-Erik Lövdén m.fl. (s)</pre><pre>Försvarsutskottets betänkande</pre><pre>1991/92:FöU10 Strålskydd</pre><pre>Socialutskottets betänkanden</pre><pre>1991/92:SoU15 Socialpolitik -- inriktning och\r\nanslag</pre><pre>1991/92:SoU16 Ändring i patientjournallagen\r\nm.m.</pre><pre>Näringsutskottets betänkanden</pre><pre>1991/92:NU22 Myndigheterna på\r\nkärnsäkerhetsområdet, m.m.</pre><pre>1991/92:Nu23 Exportfrämjande verksamhet</pre><pre>1991/92:NU24 Sandutvinning</pre><pre>Bostadsutskottets betänkande</pre><pre>1991/92:BoU18 Anslag till länsstyrelserna m.m.</pre><pre>Kulturutskottets betänkanden</pre><pre>1991/92:KrU20 Teater, dans och musik</pre><pre>1991/92:KrU23 Kulturmiljövård, museer och\r\nutställningar</pre><pre>1991/92:KrU24 Forskning</pre><pre>1991/92:KrU25 Lokalförsörjning m.m.</pre><pre>1991/92:KrU26 Anslag på massmedieområdet</pre><pre>Konstitutionsutskottets betänkande</pre><pre>1991/92:KU32 Ny kyrkolag</pre><pre>37 §  Meddelande om KU32, KrU20, KrU23,\r\nKrU24, KrU25 och KrU26</pre><pre>Anf. 256  ANDRE VICE TALMANNEN:</pre><pre>Efter samråd med presidierna i\r\nkonstitutionsutskottet och kulturutskottet avser jag\r\natt i morgon föreslå kammaren att följande av de nu\r\nbordlagda ärendena får företas till avgörande efter\r\nendast en bordläggning:</pre><pre>Konstitutionsutskottets betänkande KU32,\r\nkulturutskottets betänkanden KrU20, KrU23,\r\nKr24, KrU25 och KrU26</pre><pre>De som vill delta i debatterna i dessa ärenden får\r\ntala längre än sex minuter även om de inte anmäler\r\nsig till talarlistan förrän i morgon.</pre><pre>38 §  Meddelande om frågestunden den 5 maj</pre><pre>Anf. 257  ANDRE VICE TALMANNEN:</pre><pre>Jag får meddela att frågor som skall besvaras vid\r\nfrågestunden tisdagen den 5 maj skall lämnas in till\r\nkammarkansliet senast tisdagen den 28 april kl.\r\n13.30.</pre><pre></pre><pre>39 § Anmälan om interpellationer</pre><pre>Anmäldes att följande interpellationer framställts</pre><pre>den 10 april</pre><pre>1991/92:178 av Gullan Lindblad (m) till\r\nsocialministern om frivilligt samhällsarbete:</pre><pre>I ett kärvt ekonomiskt läge framstår det allt klarare\r\natt insatser från ideella organisationer -- bl.a. inom\r\näldreomsorgen -- är ovärderliga som komplement\r\ntill kommunernas socialtjänst. Men inte bara\r\nekonomiska skäl utan även människors behov och\r\nglädje av att göra en insats för sina medmänniskor\r\ntalar för att sådan verksamhet bör stödjas.</pre><pre>I Norge drivs med framgång verksamhet av yngre\r\npensionärer till hjälp för äldre pensionärer sedan\r\nnågot år tillbaka. I Stavanger drivs t.ex. ett\r\näldrecenter av en pensionärsförening. Nära 100 s.k.\r\nfrivilligcentraler har startats i samarbete med\r\nkommunerna.</pre><pre>Riksföreningen ''Att åldras är att växa'' startade\r\nunder 1991 med stöd från socialstyrelsen olika\r\nprojekt av frivilligverksamhet i fem kommuner i\r\nSverige.</pre><pre>Den här formen av frivilliga insatser torde vara\r\nlönsam inte bara genom den bedrivna\r\nverksamheten utan också genom den ökade\r\nlivskvalitet för de äldre som på detta sätt gör en\r\nmeningsfull arbetsinsats för sina medmänniskor.</pre><pre>I anledning av ovanstående vill jag fråga\r\nsocialministern:</pre><pre>Vilken form av stöd är socialministern beredd att ge\r\ndet frivilliga samhällsarbete som planeras av\r\nriksföreningen Att åldras är att växa?</pre><pre>1991/92:179 av Margit Gennser (m) till\r\nsocialministern om handikapphjälpmedel:</pre><pre>Handikappinstitutet har ett avgörande inflytande\r\npå vilka handikapphjälpmedel som tillhandahålls\r\nav landstingens hjälpmedelsverksamhet.</pre><pre>Handikappinstitutet lägger ner betydande\r\nkostnader och ett stort arbete för att fastställa\r\nallmänna normer för t.ex. elektriska rullstolar.</pre><pre>De kravspecifikationer som institutet tar fram blir\r\nmycket omfattande och kan leda till klart negativa\r\nresultat för den person som behöver hjälpmedel för\r\natt kunna fungera normalt.</pre><pre>En kravspecifikation som i praktiken skall fungera\r\nmåste nämligen vara en kompromiss mellan den\r\nenskildes alldeles speciella krav och krav på\r\nsäkerhet, hållbarhet etc.</pre><pre>Om institutets kravspecifikationer hade varit\r\nutformade som viss minimistandard, hade inga\r\nproblem uppstått. Men med de normer som\r\nhandikappinstitutet använder kan t.ex. elrullstolen\r\ninte utnyttjas som ett komplement till personbilen\r\nom inte rullstolen först skall genomgå en\r\nomfattande demontering. Handikappinstitutet\r\nanser det inte heller acceptabelt med en rullstol som\r\nkan användas både för utomhus- och inomhusbruk,\r\nvilket naturligtvis innebär en kompromiss i vissa\r\nhänseenden. Vid provningen tar man inte heller\r\nhänsyn till att begränsad vikt och bredd är väsentlig\r\nför den praktiska användningen av elrullstolen.</pre><pre>Resultatet av handikappinstitutets ibland mycket\r\nrigorösa kravspecifikationer blir att den\r\nhandikappade inte i Sverige via\r\nhjälpmedelscentralerna kan erhålla det för honom\r\neller henne väl anpassade hjälpmedlet. Vid eget\r\nköp av en av handikappinstitutet inte godkänd\r\nelrullstol begränsas den handikappades möjligheter\r\natt utnyttja den reparationsservice som\r\nlandstingens hjälpmedelscentraler tillhandahåller.</pre><pre>Det finns också fall där elrullstolar i enlighet med\r\nden samnordiska kravspecifikationen godkänts i\r\nDanmark men underkänts i Sverige med alla de nu\r\nnämnda nackdelarna som följd.</pre><pre>Med anledning av vad som anförts ber jag att få\r\nställa följande frågor till statsrådet:</pre><pre>1.  Har statsrådet uppmärksammat de nu påtalade\r\nkollisionerna mellan de samnordiska\r\növerenskommelserna gällande kravspecifikationer\r\nför handikapphjälpmedel och handikappinstitutets\r\nkravspecifikationer som är eller uppfattas som\r\nbindande för landstingen?</pre><pre>2.  Avser statsrådet att vidta åtgärder för att\r\nundanröja de betydande nackdelar som de nu\r\nnämnda kravspecifikationerna får för de\r\nhandikappades valfrihet och möjligheter att erhålla\r\nför de egna behoven väl anpassade hjälpmedel?</pre><pre>3.  Moderata samlingspartiet har förespråkat en\r\nhjälpmedelsgaranti, som skulle ge den\r\nhandikappade möjligheter att i stället för\r\nkostnadsfria hjälpmedel få en ersättning på kanske\r\n70 % av kostnaderna för dessa, så att han eller hon\r\nsjälv kan välja för den egna situationen lämpliga\r\nhjälpmedel. Har statsrådet övervägt införandet av\r\nen sådan hjälpmedelsgaranti?</pre><pre>1991/92:180 av Daniel Tarschys (fp) till\r\nförsvarsministern om försvarspropositionens\r\nekonomiska ram:</pre><pre>I den nyligen avlämnade försvarspropositionen\r\nanges riktlinjer för totalförsvarets utveckling under\r\nperioden 1992--1997 och en planeringsinriktning\r\nför utvecklingen under den därpå följande\r\nfemårsperioden.</pre><pre>Enligt förslaget skall planeringsramarna i 1992/93\r\nårs prisläge för vart och ett av de fem åren uppgå\r\ntill 34 666 milj.kr. för totalförsvarets militära del\r\noch 2 079,8 milj.kr. för dess civila del. Vissa\r\nmöjligheter öppnas för överföringar mellan de\r\nolika budgetåren.</pre><pre>I propositionen anges också vad som enligt\r\nregeringen skall rymmas inom den föreslagna\r\nramen. Anvisningar härom inryms i åtskilliga olika\r\nyrkanden. Från olika håll har det emellertid\r\nanmälts tveksamhet om huruvida det angivna\r\ninnehållet verkligen går att täcka med anvisade\r\nmedel. Det ligger i sakens natur att\r\nkostnadsutvecklingen kan vara svår att förutse\r\nunder en så lång period som fem år.</pre><pre>Frågan är då hur eventuella konflikter mellan\r\nbeslutat innehåll och beslutad ekonomisk ram skall\r\nhanteras. Skall riksdagsbeslutet ha avsedd\r\nstyreffekt måste det otvetydigt fastslås att såväl\r\nuppdykande kostnadsfördyringar som nya behov\r\npå försvarsområdet skall täckas inom den givna\r\nramen. Ramen skall med andra ord vara så väl\r\npansrad att den inte skall kunna trängas igenom av\r\nnågra överraskande fördyringsprojektiler.</pre><pre>Det kan invändas att detta är en självklarhet som\r\nföljer av själva rambudgeteringens principer. Inte\r\ndesto mindre är det inför försvarsbeslutet viktigt att\r\nförebygga de missförstånd som kan uppstå genom\r\natt riksdagen också ställer sig bakom regeringens\r\növerväganden om försvarspolitikens innehåll under\r\nden angivna perioden. Propositionen är inte\r\nglasklar i detta hänseende.</pre><pre>Mot bakgrund härvid vill jag fråga\r\nförsvarsministern:</pre><pre>Är det regeringens uppfattning att den ekonomiska\r\nramen skall äga företräde vid eventuella under\r\nplaneringsperioden uppkommande konflikter\r\nmellan ram och innehåll?</pre><pre>den 14 april</pre><pre>1991/92:181 av Jan Bergqvist (s) till statsrådet Bo\r\nLundgren om bankförvärv av organisationsaktier i\r\nförsäkringsbolag m.m.:</pre><pre>Det är fortfarande oklart vilka principer regeringen\r\nföljer när den beviljar tillstånd för banker att köpa\r\norganisationsaktier i ''bankfrämmande\r\nverksamhet''. När regeringen den 20 januari i år gav\r\nS-E-Banken tillstånd att köpa aktier i Skandia\r\nmötte den kritik i pressen för att ha tänjt på lagen\r\noch gett ett ''besynnerligt tillstånd''. När biträdande\r\nfinansministern sedan fick chansen att i riksdagen\r\nredovisa hur regeringen tillämpar lagstiftningen i\r\nsådana fall lyckades han enligt min mening inte\r\ntillfredsställande klargöra vilka minimikrav som\r\nmåste ställas för att ge tillstånd.</pre><pre>Förtroendet för regeringens hantering av dessa\r\nfrågor försvagades ytterligare när regeringen\r\nvägrade riksbanken full insyn i det material som låg\r\ntill grund för tillståndet. Regeringen utnyttjade här\r\nbestämmelser i sekretesslagen på ett sätt som kan\r\nifrågasättas.</pre><pre>Efter regeringens beslut den 20 januari förekom i\r\nflera tidningar den märkliga uppgiften att Skandias\r\nledning inte kände till de samarbetsplaner, med\r\nvars hjälp S-E-Banken fick regeringens tillstånd att\r\nköpa aktier i Skandia. Så sent som den 10 april\r\nförekommer tidningsuppgifter som påstår att\r\nSkandias ledning ännu inte tagit del av några\r\negentliga samarbetsplaner från S-E-Bankens sida.\r\nEnligt denna version skulle bankens\r\nsamarbetsplaner närmast vara en\r\nskrivbordsprodukt, som hastigt kom till alldeles\r\ninnan regeringen avgjorde tillståndsfrågan. Oavsett\r\nhur det förhåller sig med den saken är det\r\nuppenbart att regeringen måste bringa klarhet\r\nkring sitt agerande och kring sin politiska linje när\r\ndet gäller bankers köp av organisationsaktier i\r\nbankfrämmande verksamhet.</pre><pre>Vad som hänt mellan Skandia och andra företag\r\nsedan den 20 januari stärker för övrigt inte tilltron\r\ntill att regeringens bedömning av\r\nsamarbetsplanerna var särskilt välgrundad. I stället\r\nför att utveckla ett samarbete med S-E-Banken har\r\nSkandia inriktat sig på ett samgående med det\r\ndanska företaget Hafnia.</pre><pre>Det är också oklart varför vissa uppgifter som\r\nregeringen tidigare offentliggjort från S-E-Bankens\r\nsamarbetsplaner inte kan återfinnas i det\r\nbegränsade material som regeringen efter särskild\r\nprövning ansåg var det mesta som kunde lämnas ut\r\ntill riksbanken och till allmänheten.</pre><pre>Mot denna bakgrund vill jag fråga biträdande\r\nfinansminister Bo Lundgren följande:</pre><pre>1.  Är statsrådet beredd medverka till en större\r\nöppenhet om hur regeringen tillämpar\r\nbankrörelselagen i samband med tillståndsgivning\r\nför bank att köpa organisationsaktier i\r\nförsäkringsbolag?</pre><pre>2.  Vad anser statsrådet att regeringen bör göra i\r\nsådana situationer där bank på mindre goda\r\ngrunder fått tillstånd att förvärva\r\norganisationsaktier i bankfrämmande verksamhet?</pre><pre>3.  Kan statsrådet förklara varför regeringen\r\ntidigare offentliggjort sådana uppgifter från S-E-\r\nBankens samarbetsplaner som inte kan återfinnas\r\ni det begränsade material som regeringen i särskilt\r\nbeslut ansåg var det mesta som kunde lämnas ut till\r\nriksbanken?</pre><pre>40 § Anmälan om frågor</pre><pre>Anmäldes att följande frågor framställts</pre><pre>den 10 april</pre><pre>1991/92:661 av Odd Engström (s) till\r\narbetsmarknadsministern om regionalpolitiska\r\nsatsningar i Dalarna:</pre><pre>Regeringen försöker nu sälja ut statliga tillgångar,\r\nbl.a. SSAB och Domnarvets Jernverk i Borlänge.\r\nMan hävdar att försäljningsintäkten skall användas\r\ntill samhällsinvesteringar:</pre><pre>Vilka regionalpolitiska satsningar kan dalfolket\r\nräkna med?</pre><pre>1991/92:662 av Leif Marklund (s) till\r\narbetsmarknadsministern om Älvsby kommuns\r\nstödområdesplacering:</pre><pre>Nyligen tog riksdagen ställning till regeringens\r\nproposition angående regionalpolitik. Där antogs\r\nbl.a. en utvidgning av stödområden.</pre><pre>Denna utvidgning innebär en nedsättning av\r\narbetsgivaravgiften med 10 %.</pre><pre>Älvsby kommun blir därmed den enda kommun i\r\nde fyra nordligaste länen som blir kvar i\r\nstödområde 2 med en nedsättning av\r\narbetsgivaravgiften på endast 5 %.</pre><pre>Min fråga till arbetsmarknadsministern:</pre><pre>Avser statsrådet att beakta Älvsby kommun i den\r\növersyn av stödområden som aviseras i\r\npropositionen?</pre><pre>den 10 april</pre><pre>1991/92:663 av Birgitta Johansson (s) till\r\nmiljöministern om kärnkraftverket Ignalina i\r\nLitauen:</pre><pre>Kärnkraftsblocket 2 i kärnkraftverket Ignalina i\r\nLitauen skall vara avstängt från mitten av april i år\r\nt.o.m. maj i år för årlig översyn. Under\r\navstängningen är det möjligt att göra provning och\r\nreparation av bl.a. trycktuberna. Därigenom är det\r\nmöjligt att förebygga olyckor av den typ som\r\ninträffade i Sosnovyj Bor. I Litauen saknas\r\nutrustning och kompetens för sådan oförstörande\r\nprovning. I Sverige finns kompetens och\r\nutrustning, som med kort varsel kan sättas in.</pre><pre>Är statsrådet beredd att medverka till att sådan\r\nprovning görs?</pre><pre>1991/92:664 av Bo Arvidson (m) till\r\njustitieministern om insolvensutredningen:</pre><pre>Hösten 1990 överlämnade insolvensutredningen\r\nsitt betänkande som innehåller förslag till en\r\nskuldsaneringslag. Lagförslaget skulle göra det\r\nmöjligt för överskuldsatta fysiska personer som inte\r\ndriver näringsverksamhet att under vissa\r\nförutsättningar genom beslut av tingsrätt få till\r\nstånd en lättnad i sin skuldbörda.</pre><pre>För många enskilda personer är 1980-talets\r\nköpfest, som i stor omfattning skedde med lånade\r\npengar, nu slut. Den som har lånat skall självfallet\r\nbetala tillbaka lånet. Man kan dock inte bortse från\r\natt många människor, bl.a. genom obefintlig\r\nkreditprövning, fått låna pengar långt över vad som\r\nkan anses rimligt för deras ekonomiska situation.\r\nDet gäller inte minst för många unga människor.</pre><pre>Vilka åtgärder avser justitieministern vidta med\r\nanledning av insolvensutredningens förslag?</pre><pre>1991/92:665 av Lars Stjernkvist (s) till statsrådet\r\nReidunn Laurén om marknadsanpassade hyror:</pre><pre>I en radiointervju den 9 april avslöjar statsrådet att\r\ndet pågår en översyn av gällande hyreslagstiftning.\r\n''Vitsen är att det ska bli mera marknad, ja, och det\r\nska bli mera rörlighet och det ska bli mera frihet för\r\nhyresgästerna att själva bestämma hur de vill ha\r\ndet'', konstaterar statsrådet. Vad jag begriper så\r\nargumenterar statsrådet för samma\r\nmarknadshyror, som samtliga regeringspartier i\r\nvalrörelsen tog avstånd ifrån.</pre><pre>Mot bakgrund av ovanstående frågar jag:</pre><pre>Har regeringen planer på att införa\r\nmarknadsanpassade hyror genom ett system där\r\nmänniskor med pengar lättare kan få tag i en\r\nlägenhet i attraktiva områden?</pre><pre>1991/92:666 av Berith Eriksson (v) till\r\nstatsministern om en lag om barns rätt till\r\nbarnomsorg:</pre><pre>Tisdagen den 31 mars ställde jag en fråga i\r\nriksdagen till socialminister Bengt Westerberg om\r\ndet inte var dags för en lagstiftning om rätten till\r\nbarnomsorg. Det svar som Bengt Westerberg gav\r\nvar, ''Jag anser därför att tiden nu är inne för en\r\nlagreglering av området''. Någon dag senare kunde\r\njag läsa i tidningen Dagen om att Alf Svensson\r\nuttalat att det blir ingen sådan lag.</pre><pre>Vad är det som gäller? Bengt Westerberg uttryckte\r\ninte att lagstiftningen var hans högst personliga\r\nåsikt utan det framstod som att detta var förankrat\r\ni regeringen. För att återställa min tilltro till\r\nsanningshalten i regeringens, genom statsråden,\r\nuttalanden från riksdagens talarstol vill jag nu ha\r\nstatsministerns svar på min fråga:</pre><pre>Kommer regeringen att lägga fram ett förslag till lag\r\nom alla barns rätt till barnomsorg?</pre><pre>1991/92:667 av Eva Zetterberg (v) till civilministern\r\nom staten och kyrkan:</pre><pre>Nyligen har utredningen Ekonomi och rätt i kyrkan\r\n(ERK) framlagt förslag om hur kyrkans\r\nekonomiska förhållanden skall regleras. Där finns\r\ntre alternativ till hur relationerna mellan stat och\r\nkyrka skall organiseras. Efter decennier av\r\nutredande så skulle riksdagen äntligen kunna ta\r\nställning till kyrkans skiljande från staten. Nu\r\ntillsätts ytterligare en beredning.</pre><pre>Min fråga till kyrkoministern är:</pre><pre>Varför vill nu regeringen ytterligare förhala denna\r\nangelägna fråga?</pre><pre>den 13 april</pre><pre>1991/92:668 av Håkan Holmberg (fp) till statsrådet\r\nAlf Svensson om stödet till moderniseringen av\r\nPolens skogsindustri:</pre><pre>Enligt uppgifter i massmedia har det svenska stödet\r\ntill modernisering av den polska skogsindustrin\r\nblivit betydligt dyrare än nödvändigt. Orsaken är\r\natt den polska regeringen skall ha förmåtts att anta\r\nett anbud från företaget NLK Celpap, trots att ett\r\n13 milj.kr. billigare anbud fanns att tillgå. Flera\r\nkällor uppger att detta i sin tur berodde på att förre\r\nfinansminister Allan Larsson bakom ryggen på det\r\nberörda biståndsorganet, Bits, utövat\r\npåtryckningar i syfte att främja NLK Celpaps\r\nintressen. Detta företag har sedan gått i konkurs.\r\nDet hade då fått över 20 miljoner av svenska\r\nbiståndsmedel, utan att något resultat av arbetet i\r\nPolen redovisats.</pre><pre>Under alla omständigheter tycks det inträffade\r\ninnebära att ett betydande slöseri med knappa\r\nbiståndsmedel ägt rum. Det är viktigt för\r\nförtroendet för det svenska östsamarbetet att\r\nklarhet snarast kan skapas om vad som egentligen\r\ninträffat.</pre><pre>Mot denna bakgrund vill jag fråga\r\nbiståndsministern:</pre><pre>Vilka åtgärder avser regeringen att vidta för att\r\nskapa klarhet kring hanteringen av det svenska\r\nstödet till moderniseringen av Polens\r\nskogsindustri?</pre><pre>1991/92:669 av Eva Johansson (s) till statsrådet\r\nBeatrice Ask om direktiven till\r\nläroplanskommittén:</pre><pre>Elever, lärare och föräldrar har tydligt visat att man\r\nuppskattar slöjd, hemkunskap och barnkunskap\r\noch vill ha ämnena kvar som obligatoriska i\r\ngrundskolans läroplan.</pre><pre>Regeringens nya direktiv till läroplanskommittén\r\nhar skapat stor oro, bl.a. frågar sig många om de\r\nvågar välja en lärarutbildning med praktisk-estetisk\r\ninriktning.</pre><pre>Av motioner till riksdagen och referat av ledande\r\nutbildningspolitiker i massmedia, kan man dra\r\nslutsatsen att det finns en betryggande majoritet i\r\nriksdagen som vill behålla slöjd, hemkunskap och\r\nbarnkunskap som obligatoriska ämnen.</pre><pre>Ett klart och tydligt uttalande om detta nu skulle\r\nstilla mycket av den oro som elever, lärare och\r\nföräldrar känner.</pre><pre>Mot denna bakgrund vill jag fråga skolministern\r\nföljande:</pre><pre>Är skolministern beredd att nu ändra direktiven till\r\nläroplanskommittén på denna punkt?</pre><pre>1991/92:670 av Anita Johansson (s) till\r\nsocialministern om finansieringen av ett eventuellt\r\nvårdnadsbidrag:</pre><pre>Enligt uppgifter i massmedia kommer regeringen\r\natt framlägga förslag om vårdnadsbidrag och att\r\ndetta skall finansieras genom drastiska\r\nförsämringar i föräldraförsäkringen. Tidigare har\r\nuppgifter förekommit att resurserna skall tas från\r\nbarnomsorgen för att finansiera vårdnadsbidraget.\r\nDe olika uppgifter som förekommit skapar stor oro\r\nbland föräldrar till småbarn.</pre><pre>Mot bakgrund av detta vill jag ställa följande fråga\r\ntill socialminister Westerberg.</pre><pre>Hur avser regeringen att finansiera det utlovade\r\nvårdnadsbidraget?</pre><pre>1991/92:671 av Margit Gennser (m) till statsrådet\r\nBo Könberg om pensionsåldern:</pre><pre>Redan i föregående regerings sista finansplan togs\r\nfrågan om pensionsålder 65 år upp. Det ansågs\r\nönskvärt att främja högre pensionsålder och\r\nuppmuntra arbetstagare att kvarstå i sin tjänst även\r\nefter fyllda 65 år. LAS ändrades också för att\r\nunderlätta utvecklingen mot högre pensionsålder\r\nför dem som så önskade.</pre><pre>Utvecklingen inom den statliga och kommunala\r\nsektorn har blivit helt annorlunda.\r\nKommuner/landsting håller numera benhårt på 65-\r\nårsgränsen. Detta har inte minst drabbat lärare,\r\nvars tjänster kommunaliserats. Även staten som\r\narbetsgivare är njugg, när det gäller att tillgodose\r\narbetstagare som vill kvarstå i tjänst. Vad jag\r\nförstår är den nuvarande regeringen positiv till att\r\nfrämja en rörlig pensionsålder.</pre><pre>Jag ber därför att få ställa följande fråga till\r\nstatsrådet Könberg:</pre><pre>Vilka åtgärder är statsrådet bered att vidta för att\r\nge reella möjligheter att kvarstå i tjänst efter fyllda\r\n65 år?</pre><pre>1991/92:672 av Marianne Andersson (c) till\r\nkulturministern om väntetiderna för asylsökande:</pre><pre>Ett av syftena med den nya utlänningsnämnden var\r\natt förkorta väntetiderna. Detta har inte skett. I\r\nstället ökar nu ärendebalanserna för varje vecka\r\noch enligt uppgift kommer målsättningen om 300\r\navgöranden per vecka att ytterligare skjutas fram i\r\ntiden. Med en flyktingtillströmning på 800--900 per\r\nvecka, ca 70 % negativa förstabesked och 98 %\r\növerklaganden, blir situationen mer och mer\r\nohållbar. Dels är de långa väntetiderna inhumana,\r\ndels kostar sammantaget varje dygns längre\r\nväntetid ca 10 milj.kr. för staten.</pre><pre>Särskilt anmärkningsvärt är det att många av dem\r\nsom den 19 december 1991 uppfyllde de särskilda\r\nkriterierna på långa väntetider som skulle gälla\r\növergångsvis ännu inte fått besked.</pre><pre>Min fråga är följande:</pre><pre>Vilka omedelbara åtgärder ämnar\r\ninvandrarministern vidta för att förkorta\r\nväntetiderna för de asylsökande?</pre><pre>1991/92:673 av Sten Andersson i Malmö (m) till\r\nkulturministern om reglerna för svenskt\r\nmedborgarskap:</pre><pre>I ett nyligen mycket uppmärksammat fall kunde en\r\nför grovt narkotikabrott dömd svensk medborgare\r\nutlämnas till Turkiet för att där avtjäna straffet.\r\nSkälet till detta måste vara att personen fortfarande\r\nvar turkisk medborgare.</pre><pre>Enligt uppgift har tidigare gällt att svenskt\r\nmedborgarskap endast erhållits om det\r\nursprungliga medborgarskapet hävts. Undantag\r\nhar medgivits för personer från det ''gamla''\r\nÖsteuropa där man inte medgav att\r\nmedborgarskapet upphörde. Dock torde en turkisk\r\nmedborgare kunna uppvisa dokument på att\r\ntidigare medborgarskap upphör att gälla i och med\r\natt ett svenskt sådant utfärdas.</pre><pre>Är statsrådet bered att se över reglerna för\r\nerhållande av svenskt medborgarskap?</pre><pre>1991/92:674 av Berndt Ekholm (s) till civilministern\r\nom kasinospel:</pre><pre>Lotteriutredningen har till civilministern\r\növerlämnat delrapporten Kasinospelsverksamhet i\r\nfolkrörelsernas tjänst. Där föreslås, att\r\ninternationell kasinospelsverksamhet bör\r\nintroduceras i Sverige bl.a. mot bakgrund av\r\nfolkrörelsernas besvärliga ekonomiska situation.\r\nÖverskottet avses gå till folkrörelsernas barn- och\r\nungdomsverksamhet.</pre><pre>Samtidigt säger utredningen: ''Från etiska och\r\nmoraliska utgångspunkter kan hävdas att spel om\r\npengar tilltalar människans primitiva instinkter och\r\nskymmer sikten för livets bestående värden.\r\nSolidariteten med dem som inte kan inse att spelet\r\nendast är ägnat att ge en stunds avkoppling och som\r\ndrabbas av spelmani talar onekligen för\r\nrestriktioner.''</pre><pre>Under 1970- och 1980-talen aktualiserade olika\r\nutredningar frågan, men den avvisades av ansvariga\r\npolitiker med hänvisning till risken för negativa\r\nsociala konsekvenser.</pre><pre>Avser civilministern att denna gång medverka till\r\natt internationell kasinospelsverksamhet med höga\r\ninsatser och vinster blir tillåten i Sverige?</pre><pre>den 14 april</pre><pre>1991/92:675 av Margareta Viklund (kds) till\r\njustitieministern om umgängesrätten vid risk för\r\nbortförande av barnet:</pre><pre>Det har visat sig att trots att risken för kidnappning\r\när överhängande har fri umgängesrätt utdömts vid\r\nvårdnadsfall. Ett sätt att minska risken för\r\nkidnappning i sådana fall är att umgänget med\r\nbarnet får ske under överinseende av en\r\nkontaktperson.</pre><pre>Planerar statsrådet att verka för att\r\nkontaktpersoner tillsätts för att skydda barn från\r\nbortrövning då umgängesrätt utdömts och risken\r\nför bortrövning är stor?</pre><pre>1991/92:676 av Margareta Viklund (kds) till\r\nstatsrådet Alf Svensson om Kaschmir:</pre><pre>Tänker regeringen fördöma de brott mot de\r\nmänskliga rättigheter som begås i Kaschmir?</pre><pre>Tänker regeringen vidta åtgärder som stöder\r\nkaschmirernas krav på självbestämmande enligt\r\nFN-resolutionerna från 1948 och 1949?</pre><pre>1991/92:677 av Arne Kjörnsberg (s) till statsrådet\r\nUlf Dinkelspiel om handeln på textil- och\r\nkonfektionsområdena:</pre><pre>Enligt riksdagens snabbprotokoll 1991/92:95\r\npunkten ''Information från regeringen om den\r\nsvenska Europapolitiken'' sade statsrådet\r\nDinkelspiel bl.a.:</pre><pre>''Bland viktigare områden och sakfrågor som\r\naktualiseras i medlemskapsförhandlingarna vill jag\r\nsärskilt peka på följande områden, som inte täcks\r\nav EES-avtalet:</pre><pre>-- den gemensamma jordbruks- och fiskeripolitiken</pre><pre>-- den gemensamma handelspolitiken (alltså\r\ntullunionen och de handelspolitiska relationerna\r\nmed utomstående länder) . . .</pre><pre>Inom ramen för tullunionen måste vi finna en\r\nlösning för hanteringen av textil och konfektion.\r\nEG avser, enligt förslag i GATT, att behålla sina\r\nrestriktioner fram till år 2002. Vi har redan\r\navskaffat våra. Någon form av övergångslösning\r\nkan komma att behövas.''</pre><pre>Min fråga till statsrådet Dinkelspiel är:</pre><pre>Vilken form av övergångslösning eftersträvar\r\nregeringen?</pre><pre>1991/92:678 av Maud Björnemalm (s) till\r\nkommunikationsministern om tågtrafiken i\r\nBergslagen:</pre><pre>Angående tågtrafik i Bergslagen.</pre><pre>Goda kommunikationer är en förutsättning för att\r\nBergslagen skall kunna utvecklas. Med bättre och\r\ntätare persontågtrafik mellan orterna i regionen\r\noch med fler anslutningar till snabbtågen från\r\nStockholm mot Göteborg, Malmö och Sundsvall\r\nblir arbetsmarknaden större och möjligheterna att\r\nnå högskolorna i Örebro, Falun/Borlänge och\r\nGävle/Sandviken ökar. Den nuvarande tågtrafiken\r\nuppfyller inte de krav som i dag ställs på moderna\r\nkommunikationer. Intresseföreningen Bergslaget\r\nhar tagit fram ett förslag på hur den framtida\r\ntågtrafiken i Bergslagen kan lösas. Bl.a. föreslås ett\r\nlängre upphandlingsavtal som gör det möjligt att\r\nsatsa på nya fordon. Regeringens proposition\r\n1991/92:130, Ökad konkurrens inom kollektiva\r\npersontrafiken, öppnar vägen för en bättre\r\npersontrafik i bl.a. Bergslagen. I propositionen\r\nföreslås att statens upphandlare inför T93 skall\r\npröva frågan. Men eftersom statens uppköp av\r\ntågtrafiken på sträckan Mjölby--Gävle över\r\nAvesta/Krylbo gäller fram till den 30 juni 1993\r\nmåste beslut fattas snarast så att beställningar kan\r\ngöras redan nu. Det är också viktigt ur\r\narbetsmarknadssynpunkt eftersom ABB Railcar\r\n(f.d. Hägglunds) i Örnsköldsvik då kunde dra\r\ntillbaka de varsel som nu ligger och garantera\r\nsysselsättning för sina anställda.</pre><pre>Kan kommunikationsministern redan nu ge ett\r\nklart besked som gör det möjligt att få bättre\r\nfungerande tågtrafik i Bergslagen och samtidigt\r\nrädda jobben vid ABB Railcar i Örnsköldsvik.</pre><pre>1991/92:679 av Birger Andersson (c) till\r\nkommunikationsministern om tågtrafiken i\r\nBergslagen:</pre><pre>Statens köp av trafik på järnvägsnätet i Bergslagen\r\när nu nere på en sådan nivå att den inte fyller\r\nkraven från dagens trafikanter. Olika förslag till\r\nförändringar och förbättringar har lagts fram\r\ngenom åren och Bergslaget och dess föregångare\r\nBergslagsdelegationen har arbetat aktivt för en\r\nutveckling av kommunikationerna i Bergslagen.\r\nKommittén för statens inköp av persontrafik på\r\njärnväg tog i sin upphandling inför 1992 fasta på\r\nmöjligheterna att utveckla trafiken i Bergslagen. SJ\r\nfick ett särskilt uppdrag att utarbeta en idéskiss till\r\nett gemensamt trafikprogram baserad på en\r\nlångsiktig lösning med modernt\r\nmotorvagnsmateriel. Detta avser linjerna Mora--\r\nBorlänge och Gävle--Hallsberg över både Borlänge\r\noch Avesta/Krylbo. Trafikhuvudmännen tog också\r\nfram ett förslag som bygger vidare på Bergslagets\r\ntankar. Detta förslag inbegriper också linjen\r\nHallsberg--Mjölby vilket får ses som en ytterligare\r\nförbättring av trafikupplägget.</pre><pre>Ett nytt trafikupplägg förutsätter dock ett\r\nlångsiktigt engagemang från statens, landstingens\r\noch kommunernas sida.</pre><pre>Vilka initiativ avser regeringen att ta för att ge\r\nbesked om huruvida staten är beredd att ge ett\r\nlångsiktigt stöd för att möjliggöra de ovan\r\nbeskrivna utvecklingsplanerna för\r\nBergslagstrafiken?</pre><pre>1991/92:680 av Yngve Wernersson (s) till\r\nnäringsministern om användningen av Bruksinvests\r\nmedel:</pre><pre>Bruksinvest AB bildades för att skapa nya\r\nverksamheter och arbetstillfällen i samband med\r\nstrukturlösning för rostfritt specialstål.</pre><pre>De tillgängliga 100 miljonerna är i stort sett orörda.\r\nEfter regeringens bemyndigande har Bruksinvest\r\nuppdelats i fyra nya bolag.</pre><pre>Vilka åtgärder avser näringsministern vidta för att\r\nsäkerställa att det nya bolaget som bildades inom\r\nIndustriförvaltnings AB Kinnevik kommer att\r\naktivera medlen på de orter som ursprungligen var\r\navsett?</pre><pre>1991/92:681 av Sten Söderberg (-) till\r\njustitieministern om en kommission om bankernas\r\nförluster m.m.:</pre><pre>Vid det möte som hölls mellan departementet och\r\njustitieutskottet hösten 1991 framförde jag tanken\r\npå att man borde tillsätta en anti-\r\nkorruptionskommission.</pre><pre>Detta är nu mer angeläget sedan det blivit uppdagat\r\nhur stor omfattning plundringen av vårt land och\r\nbankerna har. Den lilla människan skall hela tiden\r\nbetala gång på gång i form av skatter och höjda\r\nräntor medan vissa intressen skor sig. Det särskilt\r\nallvarliga är inte fifflet inom landet utan dränaget\r\nav medel till utlandet.</pre><pre>Snart sagt varje fastighetsbolag har fört valuta ut ur\r\nlandet för investeringar i europeiska huvudstäder.\r\nAtt de sedan förlorade obeskattade medel gör ej\r\nsaken bättre.</pre><pre>Min fråga är:</pre><pre>Tänker regeringen/justitieministern tillsätta en\r\nutredning i form av en kommission?</pre><pre>den 15 april</pre><pre>1991/92:682 av Bo G Jenevall (nyd) till\r\nutrikesministern om Gul Kalle:</pre><pre>Det flyger ett museiflygplan i svenskt luftrum av typ\r\nMustang under beteckning SE-BKG som på\r\nmycket sannolika grunder är stulet från ett\r\nisraeliskt flygvapenmuseum och försett med\r\nförfalskad identitet.</pre><pre>Ärendet är väl känt på utrikesdepartementet varför\r\nytterligare information ej är nödvändig. Vi utgår\r\näven ifrån att UD har information om att ''tjuven''\r\nIsraeli Itzaki har erkänt såväl stöld som förfalskning\r\noch dömts i ''Tel-Aviv District Court'' den 7 mars\r\n1992 och avtjänar nu ett treårigt fängelsestraff. Vi\r\nförutsätter vidare att UD är informerad om att\r\nMinistry of Defence i Israel hos luftfartsverkets\r\nluftfartsinspektion begärt att flygplanet omedelbart\r\nskall avregistreras och returneras till Israel.</pre><pre>Min fråga blir därför vad utrikesministern avser att\r\nvidta för åtgärder för att det stulna flygplanet\r\nsnarast bli återlämnat till Israel.</pre><pre>den 16 april</pre><pre>1991/92:683 av Sten Söderberg (-) till\r\nutrikesministern om Bosnien:</pre><pre>Ett stort antal länder har erkänt Bosnien. Ett\r\nerkännande är av stort värde för de människor som\r\nplågas av överfallskriget mot dem.</pre><pre>Ett erkännande ökar trycket för en fredlig lösning.</pre><pre>Min fråga är:</pre><pre>När tänker Sverige erkänna Bosnien?</pre><pre>41 §  Kammaren åtskildes kl. 20.06.</pre><pre>Förhandlingarna leddes</pre><pre>av talmannen från sammanträdets början t.o.m. 23\r\n§ anf. 157 (delvis),</pre><pre>av förste vice talmannen därefter t.o.m. 27 § anf.\r\n201 (delvis) och</pre><pre>av andre vice talmannen till sammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}