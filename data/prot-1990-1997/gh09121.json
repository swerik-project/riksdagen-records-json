{"dokumentstatus":{"dokument":{"hangar_id":"2349386","dok_id":"GH09121","rm":"1993/94","beteckning":"121","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"121","slutnummer":"0","datum":"1994-06-09 00:00:00","systemdatum":"2005-10-27 13:43:58","publicerad":"1994-06-09 00:00:00","titel":"Riksdagens snabbprotokoll 1993/94:121 Torsdagen den 9 juni","subtitel":null,"status":null,"htmlformat":null,"relaterat_id":null,"source":"webbnav","sourceid":"{A433339E-68EE-4C2B-B920-6122965E710B}","dokument_url_text":"http://data.riksdagen.se/dokument/GH09121/text","dokument_url_html":"http://data.riksdagen.se/dokument/GH09121","dokumentstatus_url_xml":"http://data.riksdagen.se/dokumentstatus/GH09121","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1993/94:121</div>\r\n<div class=\"sidhuvud_datum\">Torsdagen den 9 juni</div>\r\n<div class=\"sidhuvud_klockslag\">Kl. 9.00</div>\r\n<hr class=\"sidhuvud_linje\">\r\n<pre>1 §  Justering av protokoll</pre><pre>Justerades protokollet för den 3 juni.</pre><pre>2 §  Avsägelse</pre><pre>Talmannen meddelade att Bengt Rosén (fp) avsagt\r\nsig uppdraget att vara suppleant i finansutskottet.</pre><pre>Kammaren biföll denna ansökan.</pre><pre>3 §  Meddelande om kompletteringsval till\r\nfinansutskottet</pre><pre>Talmannen meddelade att folkpartiet liberalernas\r\nriksdagsgrupp på grund av uppkommen vakans\r\nanmält Olle Schmidt som suppleant i\r\nfinansutskottet efter Bengt Rosén.</pre><pre>Talmannen förklarade vald till</pre><pre>suppleant i finansutskottet</pre><pre>Olle Schmidt (fp)</pre><pre>4 §  Anmälan om nya ersättare för statsråd</pre><pre>Talmannen anmälde</pre><pre>att Karin Pilsäter (fp) fr.o.m. den 20  juni i Sören\r\nNorrbys ställe skulle tjänstgöra som ersättare för\r\nsocialminister Bengt Westerberg samt</pre><pre>att Lars Bergstig (fp) fr.o.m. den  20 juni i Karin\r\nPilsäters ställe skulle tjänstgöra som ersättare för\r\nfinansminister Anne Wibble.</pre><pre>5 §  Förnyad bordläggning</pre><pre>Föredrogs men bordlades åter</pre><pre>Finansutskottets betänkande 1993/94:FiU20</pre><pre>6 §  Beslut rörande utskottsbetänkanden som\r\nslutdebatterats den  8 juni</pre><pre>NU23 Särskilda konkurrensregler för lantbruket</pre><pre>Mom. 2 (omfattningen av undantaget för\r\nlantbruket)</pre><pre>1. utskottet</pre><pre>2. men. (v)</pre><pre>Votering:</pre><pre>310 för utskottet</pre><pre>7 för men.</pre><pre>5 avstod</pre><pre>27 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>128 s, 77 m, 30 fp, 28 c, 24 kds, 19 nyd, 1 v, 3 -</pre><pre>För men.:</pre><pre>7 v</pre><pre>Avstod:</pre><pre>1 s, 1 nyd, 3 v</pre><pre>Frånvarande:</pre><pre>9 s, 3 m, 3 fp, 3 c, 2 kds, 3 nyd, 3 v, 1 -</pre><pre>Övriga moment</pre><pre>Kammaren biföll utskottets hemställan.</pre><pre>NU27 Ombildning av Landshypotek</pre><pre>1. utskottet</pre><pre>2. res. (nyd)</pre><pre>Votering:</pre><pre>296 för utskottet</pre><pre>20 för res.</pre><pre>2 avstod</pre><pre>31 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>126 s, 76 m, 29 fp, 28 c, 24 kds, 10 v, 3 -</pre><pre>För res.:</pre><pre>20 nyd</pre><pre>Avstod:</pre><pre>1 s, 1 m</pre><pre>Frånvarande:</pre><pre>11 s, 3 m, 4 fp, 3 c, 2 kds, 3 nyd, 4 v, 1 -</pre><pre>NU29 Kompletteringspropositionen</pre><pre>Kammaren biföll utskottets hemställan.</pre><pre>NU30 Uppskov med behandlingen av vissa ärenden</pre><pre>Kammaren biföll utskottets hemställan.</pre><pre>7 §  Vissa tandvårdsfrågor</pre><pre>Föredrogs ånyo</pre><pre>socialförsäkringsutskottets betänkande</pre><pre>1993/94:SfU18 Vissa tandvårdsfrågor\r\n(prop.1993/94:221).</pre><pre>Anf. 1  SIGGE GODIN (fp):</pre><pre>Fru talman! Med hänvisning till de synpunkter som\r\nkom fram vid gårdagens debatt i det här ärendet\r\nyrkar jag att ärendet återremitteras till utskottet för\r\nfortsatt beredning.</pre><pre>Anf. 2  MARGARETA ISRAELSSON (s):</pre><pre>Fru talman! Med hänvisning till samma debatt\r\nfinner jag inga som helst skäl för att återförvisa\r\närendet till utskottet, varför jag yrkar avslag på den\r\nbegäran.</pre><pre>Överläggningen var härmed avslutad.</pre><pre>Beslut</pre><pre>SfU18 Vissa tandvårdsfrågor</pre><pre>Återförvisningsyrkande (fp)</pre><pre>Votering:</pre><pre>162 för bifall</pre><pre>162 för avslag</pre><pre>25 frånvarande</pre><pre>Talmannen konstaterade att minst en tredjedel av\r\nde röstande hade röstat ja och att kammaren\r\nsåledes bifallit yrkandet om återförvisning av\r\närendet till utskottet för ytterligare beredning.</pre><pre>Partivis fördelning av rösterna:</pre><pre>För bifall:</pre><pre>78 m, 30 fp, 28 c, 24 kds, 1 nyd, 1 -</pre><pre>För avslag:</pre><pre>130 s, 19 nyd, 11 v, 2 -</pre><pre>Frånvarande:</pre><pre>8 s, 2 m, 3 fp, 3 c, 2 kds, 3 nyd, 3 v, 1 -</pre><pre>8 §  Ytterligare åtgärder mot barnpornografi\r\nm.m.</pre><pre>Föredrogs</pre><pre>konstitutionsutskottets betänkande</pre><pre>1993/94:KU28 Ytterligare åtgärder mot\r\nbarnpornografi m.m.</pre><pre>Kammaren biföll utskottets hemställan om att\r\närendet skulle avgöras efter endast en bordläggning</pre><pre>Anf. 3  BIRGER HAGÅRD (m):</pre><pre>Fru talman! Den 17 januari i år, sent på kvällen,\r\nåtervände jag till Sverige och riksdagen från en\r\nutlandsresa. Jag hade bara delvis kunnat följa med i\r\nandra länders medier vad som timat i konungariket\r\nunder min bortovaro. Påföljande morgon väcktes\r\njag av reportrar från press och radio, som ville ha\r\nett uttalande -- prompt och klart -- om hur jag såg\r\npå barnpornografi, och särskilt då kravet på en\r\nkriminalisering av innehavet. Det visade sig att en\r\nTV-kanal hade sänt ett program där sällsynt äckliga\r\nbarnpornografiska sekvenser hade visats.</pre><pre>Att ta avstånd från den vidriga företeelse som\r\nbarnpornografi utgör var inte svårt. Men varifrån\r\nhade man fått att kriminalisering av innehavet löste\r\nalla problem? Skulle vi verkligen införa censur i\r\nSverige som i århundraden, och senast nu i EU-\r\nförhandlingarna, hållit fram betydelsen av vår\r\ntryck- och yttrandefrihet? Skulle en trots allt så\r\nmarginell företeelse som barnpornografi, hur vidrig\r\nden än är, få oss att gå ifrån alla grundläggande\r\nprinciper? Vilket var målet när det gällde stopp för\r\nbarnpornografin -- stopp för alstren eller stopp för\r\nsjälva övergreppen? Borde det inte finnas rum för\r\nen smula eftertanke, särskilt inom\r\nkonstitutionsutskottet som är satt att vakta våra\r\ngrundlagar och bland dem den yttersta hörnpelaren\r\nför demokratin: tryck- och yttrandefriheten?</pre><pre>Så hade jag hoppats, men så blev det inte. KU:s\r\nordförande gjorde en stolt proklamation om att\r\nfrågan borde höjas över partipolitiken. Men rätt\r\nsnart stod det klart att han därmed menade att alla\r\nborde ansluta sig till kravet på en kriminalisering av\r\ninnehavet; något som vissa massmedier utan\r\nnärmare eftertanke ropade på. Det krävde dock en\r\ngrundlagsändring, och ett sådant förslag skulle i\r\ngrundlagsenlig ordning ha lagts på riksdagens bord\r\nsenast den 17 december förra året. Av naturliga\r\nskäl fanns det inte något sådant ändringsförslag.\r\nFrågan hade inte aktualiserats av någon i de\r\npartiöverläggningar som föregick de\r\ngrundlagsändringar som vi under våren har haft att\r\nta ställning till.</pre><pre>I själva verket, fru talman -- och jag är ledsen över\r\natt behöva säga det -- är det främst\r\nsocialdemokraterna som bär ansvaret för att\r\nbarnpornografin tillåtits husera på det sätt som\r\nskett under de senaste decennierna.\r\nSocialdemokraterna drev 1970, bl.a. mot\r\nmoderaterna, igenom ett avskaffande av de s.k.\r\ntukt- och sedlighetsparagraferna i såväl\r\nbrottsbalken som tryckfrihetsförordningen. Detta\r\nöppnade vägen för pornografin, också\r\nbarnpornorgrafin. Min partikollega, Ola Karlsson,\r\nkommer senare att ange några av de motiv som\r\nuppenbarligen drev socialdemokraterna till detta.</pre><pre>Sedan borgerliga regeringar hade tagit över\r\ngenomdrevs en lagstiftning som 1980\r\nkriminaliserade barnpornografin. Under den\r\nsocialdemokratiska regeringsperioden 1982-1991\r\nhände absolut ingenting. Den nya borgerliga\r\nregeringen grep sig dock saken an med ny kraft.\r\nResultatet blev att redan från den 1 juli förra året\r\nfyrdubblades straffet för produktion och spridning\r\nav barnpornografi från 6 månaders till 2 års\r\nfängelse.</pre><pre>Dessutom har regeringen gått vidare. Man har\r\nskickat ut en departementspromemoria med olika\r\nförslag till straffskärpningar och olika åtgärder för\r\natt komma till rätta med barnpornografin. Detta\r\nskedde samtidigt som TV och massmedierna tog\r\nupp frågan på ett alltför enkelt sätt.</pre><pre>Socialdemokraterna, som hade ett föga ärofullt\r\nförflutet när det gällde den barnpornografi som de\r\ntillåtit, skyndade sig att göra en helomvändning.\r\nAntingen präglades ordföranden Thage G Peterson\r\nav en ohöljd cynism och partitaktik eller också av\r\nen aningsfull oskuld -- som är svår att tro på -- eller\r\nockså kanske en, när det gäller medlen, överdriven\r\nsträvan att förbättra situationen. Jag vill gärna\r\nhoppas på det senare.</pre><pre>Situationen blev alltså den att det ställdes krav från\r\nbl.a. socialdemokraterna på att man skulle sätta åt\r\nsidan vårt vanliga demokratiska sätt att ändra\r\ngrundlagen bara för att kriminalisera innehav av\r\nbarnpornografi. Man ville alltså att vi skulle\r\nanvända oss av en undantagsparagraf för snabb\r\nändring av grundlagen -- en undantagsparagraf som\r\naldrig tidigare har använts annat än när det gällt\r\nvissa teknikaliteter. fem sjättedelar av KU:s\r\nledamöter måste rösta för en sådan snabbändring.\r\nDetta kunde naturligtvis inte accepteras av\r\nutskottets moderata och folkpartistiska ledamöter.\r\nGrundlagens helgd betyder för mycket.</pre><pre>Meningen med vår grundlag är just att den inte\r\nskall gå att ändra på grund av tillfälliga stämningar\r\neller känslolägen. Vad som gäller vår folkvilja, fri-\r\noch rättigheter, tryck- och yttrandefrihet är själva\r\ngrunden för vår demokrati. Undantagsparagrafen\r\nskall, är det meningen, endast användas i fall där\r\nvissa teknikaliteter blivit bortglömda i\r\nlagstiftningsarbetet; sådant händer.</pre><pre>För oss moderater är vår demokratiska grundlag\r\nnågot som skall hållas i helgd och respekteras. Vi är\r\ninte beredda att tillåta censur efter tillfälliga\r\nytterlighetskrav. Vi moderater har aktivt motsatt\r\noss att det blev fritt fram för barnpornografin. Vi\r\nhar medverkat till en straffskärpning beträffande\r\ndistribution och produktion. I stöpsleven ligger just\r\nnu åtskilliga andra straffskärpningar som jag utgår\r\nfrån att justitieministern kommer att beröra i sitt\r\ninlägg.</pre><pre>Vår normala grundlagsstiftning kräver två beslut\r\nmed ett riksdagsval emellan. Dessutom skall ett\r\ngrundlagsförslag ha introducerats senast 9 månader\r\nföre ett riksdagsval. Då det vidare är fråga om en\r\nytterst komplicerad lagstiftning om yttrande- och\r\ntryckfriheten anser vi moderater att hela frågan\r\nmåste övervägas synnerligen ingående. Däremot\r\nhar vi, när det gäller konfiskering av sådant som\r\npolisen funnit, ansett att det är något som trots allt\r\nbör kunna accepteras eftersom det inte gör alltför\r\nmycket våld på grundlagen.</pre><pre>Det finns också, fru talman, anledning att säga\r\nnågot om utskottens initiativrätt. Den var länge\r\nifrågasatt och tillämpades i realiteten inte, men\r\nknäsattes omsider i vår nuvarande författning.\r\nKonstitutionsutskottet hade också väsentliga\r\nsynpunkter att ange när frågan var uppe 1970. Man\r\nsade då: En principiellt viktig nyhet i förslaget är att\r\nutskotten skall få självständig initiativrätt. Och\r\nvidare: Utskottet förutsätter emellertid att de nya\r\nbefogenheterna skall begränsas med samma\r\nvarsamhet som iakttagits av de utskott som har\r\nsjälvständig initiativrätt enligt nuvarande ordning.</pre><pre>Man förutsatte alltså att det skulle vara praktiskt\r\ntaget enhälliga utskott som tog initiativ om man\r\nfrångick den vanliga beredningsproceduren.</pre><pre>Vi har nu sett tendenser till att man luckrar upp de\r\ngamla tankegångarna. Vi såg det häromdagen när\r\nfrågan om partnerskapslagstiftningen avgjordes.\r\nDet var inte något enhälligt utskott som fattade\r\nbeslut; beslutet fattades med minsta möjliga\r\nmajoritet: 8--7. I konstitutionsutskottet har vi\r\ndock, dess bättre, ett krav på att sådana\r\nsnabbändringar kräver fem sjättedels majoritet. Vi\r\nhar inte något motsvarande krav när det gäller de\r\nvanliga utskotten.</pre><pre>Enligt min mening, fru talman, finns det anledning\r\natt se över initiativrätten, och måhända också kräva\r\natt det i fortsättningen skall vara fem sjättedels\r\nmajoritet i de vanliga utskotten för att utskotten\r\nskall kunna ta initiativ.</pre><pre>Vi moderater hade därför, fru talman, tungt\r\nvägande skäl då vi motsatte oss att en\r\ngrundlagsändring beträffande kriminalisering och\r\ninnehav forcerades fram i allra högsta hast. Vi vet\r\ningenting om konsekvenserna för tryck- och\r\nyttrandefrihetslagstiftningen, inte heller vet vi\r\nnågot om den reella effekten på den avart som vi\r\nvill komma åt, nämligen barnpornografin. Därför\r\nser vi det nu föreliggande förslaget som ett tomt\r\nslag i luften. Möjligen är det bra. Det kan dock inte\r\nförverkligas förrän tidigast den 1 januari 1999.\r\nDärför hade det varit bättre att låta en utredning i\r\nlugn och ro utarbeta verkligt effektiva förslag i\r\nstället för att som nu hasta fram beslut, som ändå\r\nmycket väl kan falla så småningom. Det hade varit\r\nbättre att låta en utredning i lugn och ro arbeta fram\r\nde förslag som sedermera skulle kunna träda i kraft.\r\nEn sådan lagstiftning har tiden på sig ända fram till\r\nden 1 januari 1997. Att anta den här vilande\r\ngrundlagsändringen redan nu är en verkningslös\r\noch tom gest, ett populistiskt slag i luften.</pre><pre>Från moderat sida kan vi emellertid konstatera att\r\nvåra ambitioner till stor del har infriats. Vi har i\r\nmotsats till socialdemokraternas frisläppande av\r\nbarnpornografi 1970 genomdrivit en restriktiv\r\nlagstiftning 1980, en straffskärpning 1993 och det\r\nfinns nya förslag till ytterligare straffskärpning som\r\nhar kommit att aktualiseras just i år. Samtidigt vill\r\nvi ha alla konsekvenser och effekter utredda av en\r\ngrundlagsändring som bl.a. skulle innebära att vi\r\ntummar på väsentliga frihetsprinciper. Censur är\r\nnågonting som vi moderater har ytterligt svårt att\r\nkunna acceptera.</pre><pre>Dessutom kan man, inte minst mot bakgrund av det\r\nvi hörde på nyheterna i går, om ett stort beslag i\r\nTrelleborg, fråga oss om inte just den lagstiftning vi\r\nhar redan ger väsentliga instrument och vapen för\r\npolisen i kampen mot barnpornografi.</pre><pre>Barnpornografi är en styggelse. Den skall\r\nbekämpas. Den skall bort ur det svenska samhället.\r\nMen det skall inte tillåtas att vi samtidigt tummar\r\npå väsentliga frihetsprinciper som har varit\r\nvägledande för det här landet i ett par hundra år.</pre><pre>Fru talman! Jag yrkar med detta bifall till den\r\nreservation som fogats till betänkandet.</pre><pre>Anf. 4  BENGT HURTIG (v):</pre><pre>Fru talman! Det var roligt att höra Birger Hagårds\r\nomsorg om grundlagen. När vi i första läsningen\r\nändrade grundlagen avseende medlemskapet i EU,\r\nkonstaterade utskottet att det var oklart i vilken\r\nomfattning överförandet av beslutsrätt skulle gälla\r\noch i vilken grad svensk konstitution skulle bli\r\nunderordnad EU-rätten. Det var på tämligen lösa\r\ngrunder man genomförde den här ändringen. Men\r\ndet tyckte även moderaterna var förenligt med\r\nomsorgen om grundlagen.</pre><pre>Omsorgen om att man inte skall använda\r\nfem sjättedelsmajoriteten gällde tydligen inte\r\nheller när vi ändrade lagen om konfiskation. Då\r\nkunde man tydligen också tumma på samvetet. Det\r\ntycker jag i det här fallet var bra.</pre><pre>Ytterligare åtgärder mot barnpornografi heter det\r\nhär betänkandet. Efter mer än ett års häftig debatt\r\nhar konstitutionsutskottet försökt att åstadkomma\r\nnågra insatser som skall försvåra den olagliga\r\nspridningen av barnpornografi. Men\r\ninnehavskriminaliseringen har vi inte kommit åt.\r\nInte ens kriminalisering av överlämnande av\r\nbarnpornografisk film har moderaterna kunnat gå\r\nmed på. Betänkandet kunde ha hetat Otillräckliga\r\nåtgärder mot barnpornografi.</pre><pre>Trots den långa debatten, seminarier, utfrågningar\r\noch utredningar lyckades regeringen inte komma\r\ntill skott med nödvändiga förslag till\r\ngrundlagsändringar i så god tid att innehav skulle\r\nkunna kriminaliseras. Med sina 4 ledamöter i\r\nutskottet har moderaterna också kunnat blockera\r\nett utskottsinitiativ i det här avseendet.</pre><pre>Det är tydligen främst oron för att censurförbudet\r\nskulle genombrytas som gjort att regeringen och\r\nmoderaterna har velat ha ännu mer utredningar än\r\nde som gjorts. Mängden av motioner synes inte\r\nheller ha påverkat dem. Censurförbudet är viktigt,\r\nmen när barn utsätts för dessa grova övergrepp och\r\ntillfogas skador som kan bli livslånga måste ängslan\r\nför att någon pornografisk film för mycket skulle\r\nbeslagtas få vika.</pre><pre>Det här är ingen marginell företeelse. Jag tycker att\r\nBirger Hagårds uttalande i det avseendet är\r\nhäpnadsväckande. Om innehav kriminaliseras\r\nmåste givetvis risken för godtyckliga och\r\nkränkande husundersökningar elimineras. Jag har\r\nockså blivit övertygad om att detta är möjligt.</pre><pre>Mängder av människor har bönat och bett oss att\r\nvi skall ta ansvar och stoppa barnpornografin. De\r\nskäms över att Sverige är ett av de mest liberala\r\nländerna när det gäller hanteringen av de här\r\nprodukterna. Det hänger samman med att vi anser\r\natt barnpornografibrott bör sortera under\r\nbegreppen tryckfrihetsbrott och\r\nyttrandefrihetsbrott, vilket gör lagstiftningen litet\r\nlångsam och komplicerad.</pre><pre>Efter det att nu föreslagna lagändringar genomförts\r\noch trätt i kraft den 1 januari 1995 kommer\r\ninnehavare och överlämnare av enstaka exemplar\r\ninte att kunna straffas för sina handlingar. Tullen\r\nkommer, precis som förut, att få stå och titta på när\r\nlådorna passerar gränsen in i landet. Däremot kan\r\ntullen få hjälpa andra länder, i vilka tullen har rätt\r\natt stoppa barnpornografi. Det är först när\r\nspridningsbrottet i landet är ett faktum som de kan\r\nstoppas. Och just spridningsbrottet kan vara svårt\r\natt bevisa. Det är bara om filmen eller\r\nvideogrammet tidigare är spritt som det nu blir\r\nmöjligt att konfiskera enstaka exemplar som\r\növerlämnas till annan.</pre><pre>Många har nog trott att vi har förbjudit\r\nbarnpornografi i Sverige. Men lagstiftningen har\r\nhål. De fria entreprenörerna är uppfinningsrika,\r\noch vi kan se nästan varje vecka vad de hittar på.\r\nFrån den här talarstolen har under de senaste tre\r\nåren framförts den ena hyllningen efter den andra\r\ntill de privata entreprenörerna. Inte minst kds ger\r\nibland intrycket av att de har Guds välsignelse.</pre><pre>Barnpornografihandeln är ytterligare ett exempel\r\npå hur oerhört viktigt det är att det finns en\r\nrättsordning som håller marknaden i tukt och\r\nförmaning. Även en lång rad annan handel på\r\nmarknaden väcker min avsky. Handeln med\r\nenskilda barn för prostitution och för produktion av\r\nbarnpornografi kan helt enkelt inte tillåtas om vi\r\nvill kalla oss ett civiliserat samhälle. Såvitt jag vet\r\nhar det inte heller kunnat bevisas att det\r\nförekommer i Sverige.</pre><pre>Det finns också en internationell handel med\r\nkvinnor för prostitution och pornografiproduktion\r\nsom borde vara ovärdig civiliserade samhällen. Det\r\nfinns mycket på den oreglerade kapitalistiska\r\nmarknaden som har prägeln av medeltida mörker\r\noch som vi förtroendevalda borde ta itu med på\r\nallvar. Handel med förbjudna mediciner, handel\r\nmed krigsmateriel, handel med\r\nmodersmjölksersättning som dödar, export av\r\nmiljöfarligt avfall till fattiga länder och annat\r\nsådant får oss ibland att känna vanmakt. Jag tror,\r\nfru talman, inte på det oupplysta penningväldet.</pre><pre>Det som trots allt är ett framsteg i det här\r\nbetänkandet är att barnpornografi som påträffas i\r\nsamband med förundersökningar av brott i\r\nallmänhet nu kommer att få beslagtas och\r\nkonfiskeras. Men den som är laglydig behöver inte\r\nvara orolig för att hans innehav av barnpornografi\r\nskall rubbas. Därför är jag övertygad om att\r\ndebatten kommer att fortsätta.</pre><pre>Annat som är positivt är att den vinst som\r\nbarnpornografihandlare kan ha gjort på sin olagliga\r\nhantering får förverkas. Hittills har brottslingen\r\notroligt nog fått behålla sin vinst på\r\nbarnpornografin. Om det däremot varit vinst på\r\nolaga våldsskildring har vinsten kunnat förverkas.</pre><pre>Det är givetvis också bra att det ges regeringen till\r\nkänna att polisorganisationen för bekämpning av\r\nbarnpornografibrott måste förbättras.</pre><pre>Det är också värt att notera att utskottet i enlighet\r\nmed Vänsterpartiets motion vill att regeringen skall\r\nundersöka möjligheterna att införa en åldersgräns\r\npå i princip 18 år och att den norska modellen\r\ndärvid bör prövas.</pre><pre>När det gäller det nordiska samarbetet hoppas jag\r\natt Berith Eriksson skall komma tillbaka till detta\r\nämne senare under debatten. Nordiska rådets\r\nsession i år har faktiskt rekommenderat oss att\r\nkriminalisera innehav av barnpornografi.</pre><pre>I det här betänkandet berörs också behovet av\r\nlagskärpning mot olaga våldsskildring. Det är\r\nfrämst s.k. fist-fucking som berörts i motionerna.\r\nNu har efter mycket utredande trots allt en dom\r\navkunnats i Stockholms tingsrätt mot olaga\r\nvåldsskildring i det här avseendet. Men det ställs\r\nkrav på att bilden verkligen skall förmedla att offret\r\nupplever smärta vid ''fist-fucking''. Om offret\r\nupplever smärta men det inte tydligt framgår är\r\n''fist-fucking'' fortfarande tillåtet på video.</pre><pre>Jag tror att vi fortfarande har mycket att göra när\r\ndet gäller skärpning av lagstiftningen mot\r\nvideovåld. Det är inte bara fist-fucking som det\r\nhandlar om. Vänsterpartiet avser att återkomma i\r\ndessa frågor. Jag är för min del också övertygad om\r\natt våldet på film och video i vissa fall verkar\r\ninlärande av ett brottsligt beteende. Också detta\r\nfinns det anledning att återkomma till. Forskning\r\npå området pågår.</pre><pre>Utskottet förefaller vara ganska enigt när man läser\r\nbetänkandet. Det är bara moderaterna och\r\nfolkpartiet som skiljer ut sig med en reservation på\r\nen punkt. Någon meningsyttring från vänsterpartiet\r\nfinns inte utan bara ett särskilt yttrande. Dessa\r\nbåda partier vill inte nu ta ställning för en\r\nkriminalisering av innehav av barnpornografi men\r\nvill ha en utredning.</pre><pre>Det kan givetvis tyckas vara litet patetiskt att nu\r\nföreslå en grundlagsändring som kan träda i kraft\r\nförst 1999. Men om man har kommit till\r\növertygelsen att lagförslaget är bra och håller, kan\r\nman givetvis göra detta för att markera en\r\nviljeinriktning. Lagförslagen måste hur som helst\r\nses över senast våren 1998. Fram till dess kan\r\ngivetvis ny kunskap vinnas. Vänsterpartiet anser att\r\ndet givetvis inte finns något hinder att under\r\nkommande valperiod lägga förslag som förbättrar\r\nförslaget om kriminalisering av innehav.</pre><pre>Jag yrkar bifall till konstitutionsutskottets\r\nhemställan.</pre><pre>Anf. 5  BIRGER HAGÅRD (m) replik:</pre><pre>Fru talman! För de barn som utsätts för förnedring\r\noch övergrepp av ett sådant slag som vi knappast\r\nkan fatta är barnpornografin självfallet inte någon\r\nmarginell företeelse. Men däremot vore det\r\neländigt om sådana usla företeelser skulle få styra\r\nvårt agerande när det gäller vår urgamla frihet på\r\ntryck- och yttrandefrihetens område. Det är detta\r\nsom inte är acceptabelt. Därför finns det all\r\nanledning till eftertanke när man går in och tubbar\r\npå väsentliga principer.</pre><pre>Fru talman! Dessutom finns det anledning att än en\r\ngång med eftertryck slå fast att den\r\ngrundlagsändring som nu är föreslagen under inga\r\nomständigheter kan träda i kraft förrän tidigast den\r\n1 januari 1999, dvs. inte efter ett val utan efter två\r\nval till riksdagen. Ingen kan få mig att inse att det\r\nskulle vara så bråttom att vi just nu skall ge efter för\r\nyttre omständigheter och tryck utifrån för att\r\nkomma fram till något som är ett tomt slag i luften.\r\nLåt oss i stället i lugn och ro ta fram de ändringar\r\nav vår lag och vår grundlag som vi anser vara\r\nbehövliga. Den tiden har vi på oss ända fram till\r\nstrax före jul 1997. Det finns ingen anledning att\r\nhasta fram en ändring. Det vore just, som Bengt\r\nHurtig säger, inget annat än ett patetiskt och tomt\r\nslag i luften som inte skulle få någon verkan.</pre><pre>Anf. 6  BENGT HURTIG (v) replik:</pre><pre>Fru talman! Man brukar säga att när folk har svaga\r\nargument, höjer de rösten. Jag tycker att detta\r\ngäller Birger Hagård i det här fallet.</pre><pre>Moderaterna har inte ens kunnat gå med på att\r\nkriminalisera överlämnande av barnpornografi,\r\ntrots att spridningen av barnpornografi redan är\r\nkriminaliserad. Vi försökte att komma åt\r\növerlämnandet av en enstaka film till en annan\r\nmottagare. Detta visar just på ynkedomen och\r\nsvagheten i moderaternas argumentation.</pre><pre>När det gällde utskottsmajoritetsbegreppet, att det\r\nskulle vara fem sjättedelsmajoritet, gick det\r\ntydligen bra att gå med på vidgningen av\r\nkonfiskeringsmöjligheterna. Jag tycker att det var\r\nbra att ni gjorde det. Men det hela verkar inte\r\nriktigt hänga ihop, eftersom ni inte anslöt er också\r\npå andra områden.</pre><pre>Anf. 7  BIRGER HAGÅRD (m) replik:</pre><pre>Fru talman! Fattar då inte Bengt Hurtig vad det\r\nverkligen är fråga om? Det är inte fråga om att höja\r\neller sänka rösten eller någonting annat. Oavsett\r\nvilka ändringar vi än beslutar om i denna riksdag på\r\ngrundlagsändringarnas område, kan de icke träda i\r\nkraft förrän tidigast den 1 januari 1999. Varför skall\r\nvi då i nådens år 1994, utan någon tanke på vad\r\nföljderna kan bli, hasta och rusa fram med ett\r\nvilande grundlagsändringsförslag som sedan kan\r\nkomma att ändras hur mycket som helst?</pre><pre>Det är riktigt, Bengt Hurtig, att vi moderater, trots\r\nstor vånda, gick med på konfiskeringshistorien.\r\nAnledningen var att lagändringen kan träda i kraft\r\nredan den 1 januari 1995. Vi gick med på det,\r\neftersom ändringen kan träda i kraft efter nästa val\r\noch för att vi utan vidare kan förutse vilka\r\nkonsekvenserna blir. Detta får inga vittgående\r\nkonsekvenser för tryck- och yttrandefriheten. Vi\r\nkan överblicka konsekvenserna.</pre><pre>Däremot, Bengt Hurtig, vet vi ännu ingenting om\r\nvad det skulle få för effekt om vi skulle gå in på\r\nspridningsområdet eller på en kriminalisering av\r\ninnehavet. Det enda vi vet är att det skulle slå\r\nsönder, obotligt slå sönder, väsentliga delar av det\r\nsvenska frihetsarvet.</pre><pre>Det är möjligt att vi skall ta detta steg, men först\r\nsedan vi ordentligt har tänkt över konsekvenserna,\r\nnär vi vet vad resultatet blir och när vi kan säga oss\r\nacceptera detta trots allt. Här skall det inte skyndas\r\nfram. Denna fråga är ingenting som man skojar\r\nmed på en eftermiddag för att sedan säga: Vi kan\r\nändra oss nästa år och lägga fram ett nytt lagförslag.</pre><pre>Här är det fråga om seriösa saker, där Sveriges\r\nriksdag har ett djupt och tungt ansvar.</pre><pre>Anf. 8  BENGT HURTIG (v) replik:</pre><pre>Fru talman! Det är bra att Birger Hagård slår vakt\r\nom det svenska frihetsarvet. Det kunde han ha\r\ngjort också när vi diskuterade frågan om\r\növerlämnande av beslutsrätt till överstatliga organ,\r\ndär utskottet inte kunde bedöma hur stor\r\nomfattningen skulle vara.</pre><pre>Det är ju ett faktum att spridningen av\r\nbarnpornografi är kriminaliserad under\r\nförutsättning att barnpornografi sprids till flera\r\npersoner. Men om en film som redan är spridd\r\ndäremot lämnas över till en person, vill inte\r\nmoderaterna vara med om att kriminalisera ens\r\ndetta. Man får visserligen konfiskera den, men man\r\nfår inte straffa innehavaren.</pre><pre>Jag kan inte begripa vad det är för skydd av svenskt\r\nfrihetsarv att slå vakt om att överlämnandet icke\r\nskulle vara brottsligt.</pre><pre>Anf. 9  THAGE G PETERSON (s):</pre><pre>Fru talman! Det är barnen som skall forma\r\nmorgondagens samhälle. I avvaktan på att barnen\r\nblir vuxna är det dagens samhälle som har den\r\nviktiga uppgiften att skydda barnen.</pre><pre>Barnen är våra mest värnlösa medborgare. De är\r\nhelt beroende av oss vuxna och löper större risk än\r\nvuxna att utsättas för övergrepp. Barnen måste\r\ndärför skyddas från att utsättas för sådana djupa\r\nkränkningar som kan medföra att hela deras\r\nuppväxt och sedan deras liv som vuxna blir förstört.</pre><pre>Barnpornografi förutsätter nästan alltid ett\r\nhänsynslöst utnyttjande av barn. Barnpornografi\r\ninnebär också en kontinuerlig kränkning av barnet.\r\nDet är vi vuxna som måste skydda våra barn från\r\nsådana djupa kränkningar. Vad blir det annars av\r\nbarnet? Vilken framtid får ett barn som berövats sin\r\nbarndom, som mist sin tillit till vuxenvärlden och\r\nsom förlorat tron på sig själv?</pre><pre>Jag menar, fru talman, att det tillhör denna riksdags\r\nviktigaste frågor att innan vi skiljs på lördag besluta\r\nom ytterligare åtgärder mot barnpornografin.</pre><pre>I dag är det straffbart att framställa och att sprida\r\nbarnpornografi, i vart fall till fler än ett fåtal. Själva\r\ninnehavet är däremot tillåtet.</pre><pre>Det var detta som så många riksdagsledamöter\r\nvände sig emot i de motioner som\r\nkonstitutionsutskottet nu har behandlat i\r\nbetänkande KU28 om ytterligare åtgärder mot\r\nbarnpornografi. Flertalet motionärer anser att\r\ninnehav av barnpornografi bör kriminaliseras.</pre><pre>Det är således inget utskottsinitiativ som ligger\r\nbakom utskottets förslag utan förslag från ett stort\r\nantal ledamöter i denna riksdag.</pre><pre>Frågan om innehavskriminalisering inrymmer\r\nemellertid i sig viktiga yttrande- och\r\ntryckfrihetsrättsliga aspekter. Det var detta som var\r\nmitt stora dilemma när jag skulle ta ställning i\r\nfrågan. Som konstitutionsutskottets ordförande har\r\njag en extra stor skyldighet att försvara de\r\ngrundläggande principerna om yttrande- och\r\ntryckfrihet. Jag måste just av detta skäl iaktta stor\r\nförsiktigthet vid ändringar i grundlagarna. Jag\r\nmedger att det just med hänsyn till mitt\r\nordförandeskap i KU inte var någon lätt uppgift att\r\nkomma fram till ett personligt beslut.</pre><pre>Å ena sidan var det självklart för mig att man borde\r\nhindra den fortlöpande integritetskränkning mot\r\ndet skildrade barnet som varje befattning med\r\nbarnpornografiskt material utgör. Å andra sidan\r\nvägde också det tryck- och yttrandefrihetsrättsliga\r\nintresset mycket tungt.</pre><pre>Jag skaffade mig mycket information och talade\r\nmed väldigt många människor som visste mycket\r\nmer än jag själv visste på detta område. Det gällde\r\nsambandet mellan barnpornografi och sexuella\r\növergrepp mot barn, men också tryckfrihet och\r\nyttrandefrihet.</pre><pre>När jag hade läst igenom alla motionerna och annat\r\nmaterial i detta ärende fann jag, fru talman, att det\r\nmåste vara barnets bästa som skall väga tyngst. Jag\r\ninsåg också att det väsentliga med grundlagarna är\r\natt dess regler kan förstås av människorna och att\r\nreglerna är förankrade hos medborgarna. Jag vet\r\natt alla riksdagspartier är överens om att det är\r\nbarnets bästa som skall sättas i främsta rummet. På\r\ndenna punkt behöver vi inte övertyga varandra.</pre><pre>Men jag vill gärna säga att jag enbart kände\r\nbedrövelse när jag lyssnade på Birger Hagård. Det\r\nvar bara förhinder och underkännande, bara\r\nmotstånd, bara nej. Han yttrade inte ett ord av\r\nuppskattning för de ansträngningar som så många\r\nmänniskor runt om i vårt land har gjort denna vår\r\nför att sätta hårt mot barnpornografin. Det fanns\r\ninte ett enda ord i Birger Hagårds inlägg om\r\nbarnen.</pre><pre>Jag satt och undrade vad alla de barnfamiljer och\r\nföräldrar som röstade med Moderata\r\nsamlingspartiet nu säger om sitt parti, som bara\r\nbjuder på motstånd och motstånd.</pre><pre>Jag menar att frågan är enkel att ta ställning till. Vill\r\nvi eller vill vi inte med kraft bekämpa det sexuella\r\nvåldet mot barn? Vill vi eller vill vi inte bekämpa\r\ntortyr av barn? Varför kan vi inte bli överens om\r\ndetta?</pre><pre>Det förvånar att regeringen mot den här\r\nbakgrunden inte har gjort något ställningstagande\r\noch inte fattat något beslut som har kunnat\r\nföreläggas riksdagen. Faktum är att det trots att\r\ndiskussionen om barnpornografi pågått under en\r\nlång tid inte finns något regeringsförslag i frågan.\r\nSåväl justitieutskottet som konstitutionsutskottet\r\nanser ju att det är förvånande att regeringen visat\r\nen sådan brist på handlingsförmåga. Särskilt\r\nanmärkningsvärt är detta mot bakgrund av att\r\njustitieutskottet redan under förra riksmötet\r\nunderströk frågans angelägenhet.</pre><pre>Fru talman! Utvecklingen har visat att hittills\r\nvidtagna åtgärder mot barnpornografi inte har varit\r\ntillräckliga. Genom Justitiedepartementets\r\npassivitet har riksdagen och konstitutionsutskottet\r\nställts inför en synnerligen besvärlig situation.\r\nRiksdagen har fått agera för att söka åstadkomma\r\nnödvändiga förändringar. Det har innneburit stor\r\npress inte minst på KU:s kansli.</pre><pre>Konstitutionsutskottet föreslår att det skall bli\r\nstraffbart att inneha barnpornografi från den 1\r\njanuari 1999. Detta är ett beslut som jag hälsar med\r\nglädje och stor tillfredsställelse. Förslaget stöttas av\r\nen stor majoritet av konstitutionsutskottets\r\nledamöter.</pre><pre>Tyvärr uppnåddes inte den kvalificerade majoritet\r\nom fem sjättedelar av utskottets ledamöter som\r\nkrävdes för att kunna göra innehavet straffbart\r\nredan från den 1 januari 1995. Detta beklagar jag\r\ndjupt. Det innebär att vi inte tillräckligt snabbt kan\r\nfå till stånd denna nödvändiga åtgärd. Nu måste vi\r\nvänta till efter 1998 års val.</pre><pre>Utskottet föreslår dock att riksdagen redan nu skall\r\nfatta beslutet att som vilande anta ett förslag till\r\nändring i grundlagarna som innebär att det från den\r\n1 januari 1999 blir straffbart att inneha\r\nbarnpornografi.</pre><pre>Nu finns det de som anser att riksdagen borde\r\navvakta med att göra detta ställningstagande i\r\nfrågan om innehavskriminalisering. Utskottets\r\nmajoritet -- jag kan tala inte bara för\r\nSocialdemokraterna utan också för kds, Centern,\r\nNy demokrati och Vänsterpartiet -- har funnit att\r\ndet redan finns ett tillräckligt beslutsunderlag och\r\natt det därför är viktigt att riksdagen redan nu tar\r\nställning i frågan i stället för att avvakta en\r\nutredning. Jag kan faktiskt inte tycka -- jag vet att\r\nde andra i utskottsmajoriteten har samma\r\nuppfattning -- att riksdagen skall vara passiv och\r\nvänta på förslag från justitieministern. Resultatet\r\nav en utredning skulle ändå inte, som majoriteten i\r\nutskottets ser det, kunna bli mycket annorlunda än\r\nvad som nu har förordats av utskottet.</pre><pre>Vi menar att ett beslut nu innebär en kraftfull\r\nmarkering från riksdagen att barnpornografi inte\r\nkan tolereras. Ett beslut nu kommer att stärka\r\nSveriges internationella anseende på detta område.\r\nGenom att under innevarande riksmöte ta ett\r\nbeslut blir också en kommande riksdag tvungen att\r\nta ställning till frågan.</pre><pre>Personligen har jag dessutom ansett att det är\r\nviktigt att få bort frågan från valrörelsen, eftersom\r\ndetta är en fråga som föga lämpar sig för valtaktiskt\r\ntennisspel i den politiska debatten. Om vi fattar ett\r\nbeslut innan vi skiljs åt på lördag menar jag att\r\nriksdagen har gjort sitt ställningstagande.</pre><pre>Konstitutionsutskottet har förordat en lösning som\r\ninnebär kriminalisering av innehav av sådana bilder\r\nsom är en skildring av verklighetstrogen karaktär.\r\nMed denna snäva avgränsning av det\r\nkriminaliserade området blir konsekvenserna på\r\ndet tryckfrihetsrättsliga systemet begränsade och\r\nnågon risk för oöverblickbara konsekvenser, som\r\nman på vissa håll har befarat, föreligger inte.</pre><pre>Ett i och för sig straffbart innehav bör inte\r\nföranleda ansvar om innehavet med hänsyn till\r\nomständigheterna är försvarligt.\r\nFörsvarlighetsrekvisitet torde här få samma\r\ninnebörd som det redan har beträffande skildrings-\r\noch spridningsbrottet.</pre><pre>Ett argument som anförts mot en\r\ninnehavskriminalisering av barnpornografi är\r\nrisken för ''smittoeffekter''. Man har menat att\r\ngrundlagsprincipen om skydd för innehav av\r\ninformationsbärare sedan länge utgör en rättsligt\r\noch psykologiskt verkande spärr mot\r\ninskränkningar i informationsfriheten. Om en\r\nsådan grundsats bryts igenom skulle den för\r\nframtiden förlora en stor del av sin betydelse som\r\nsådan spärr.</pre><pre>Konstitutionsutskottets majoritet har inte skiljt sig\r\nfrån den här frågan utan vidare. Men vi har ändå\r\nkommit fram till den bedömningen att det inte här\r\nföreligger några sådana risker.\r\nInnehavskriminaliseringen sker enbart för att\r\nskydda barnen. Vi har också framhållit att\r\nbarnpornografibrottet är unikt därför att det nästan\r\nalltid förutsätter ett föregående brott genom en mot\r\nbarnet riktad handling enligt 6 kap. brottsbalken\r\nom sexualbrott. Man kan inte göra jämförelser med\r\nolaga våldsskildring eftersom man inte på samma\r\nsätt som ifråga om barnpornografi kan utgå ifrån att\r\ndet är en verklig handling som skildras. De två\r\nbrotten kan därför inte jämföras i detta\r\nsammanhang.</pre><pre>Fru talman! Jag har denna vår lagt ned ett\r\nomfattande arbete för att få till stånd kraftfulla\r\ninsatser mot barnpornografin. För detta har jag fått\r\nsur kritik och glåpord från statsministerns parti.\r\nOch det har varit litet smärtsamt att behöva\r\nuppleva att man använt hårdare ord om oss som vill\r\nkriminalisera än om dem som producerar och\r\ndistribuerar barnpornografin.</pre><pre>Men mitt arbete har glädjande nog fått stöd av\r\nmånga människor.</pre><pre>Jag vill tacka de kunniga riksdagsledamöter av alla\r\npartier som genom sina motioner fört fram frågan\r\nom åtgärder mot barnpornografi. De enskilda\r\nriksdagsledamöter, också av alla partier, som agerat\r\nute i samhället för en kriminalisering av innehav av\r\nbarnpornografi är också värda ett stort tack.</pre><pre>Jag känner också ett behov att tacka de poliser och\r\nåklagare som gör ett berömvärt arbete med att jaga\r\noch utreda barnpornografibrott.</pre><pre>De brev med ca 400 000 namnunderskrifter som har\r\nkommit in till konstitutionsutskottet visar att frågan\r\nom åtgärder mot barnpornografi har engagerat\r\nstora delar av Sveriges folk. Jag vill, fru talman, ta\r\ntillfället i akt och varmt tacka dem som aktivt gått\r\nut och engagerat medborgarna i denna fråga. Och\r\njag vill tacka dem som genom sin underskrift visat\r\natt Sveriges befolkning är vaksam på sådana frågor\r\nsom gäller skyddet av våra barn. Jag kan inte svara\r\npå alla brev, men alla skall veta att det har känts fint\r\natt få möta detta engagemang från Sveriges folk.</pre><pre>Med detta, fru talman, yrkar jag bifall till utskottets\r\nhemställan i betänkande KU28 om ytterligare\r\nåtgärder mot barnpornografi.</pre><pre>(Applåd)</pre><pre>I detta anförande instämde Margareta Israelsson,\r\nGöran Magnusson, Lena Hjelm-Wallén, Berit\r\nOscarsson, Inger Lundberg, Hans Karlsson, Bo\r\nForslund, Britta Sundin, Sven Lundberg, Bengt-\r\nOla Ryttar, Inger Hestvik, Elvy Söderström, Nils-\r\nOlof Gustafsson, Berit Andnor, Georg Andersson,\r\nMonica Öhman, Ewa Hedkvist Petersen, Leif\r\nMarklund, Åke Selberg, Sten-Ove Sundström,\r\nBruno Poromaa, Carin Lundberg, Bo Finnkvist,\r\nKristina Svensson, Lisbeth Staaf-Igelström, Sture\r\nEricson, Maud Björnemalm, Birgitta Johansson,\r\nBerndt Ekholm, Lena Klevenås, Lahja Exner, Britt\r\nBohlin, Ingvar Johnsson, Marianne Carlström,\r\nTorgny Larsson, Lisbet Calner, Sverre Palm, Jan\r\nBergqvist, Doris Håvik, Anita Jönsson, Bengt\r\nSilfverstrand, Karin Wegestål, Bo Nilsson, Birthe\r\nSörestedt, Nils T Svensson, Kaj Larsson, Lena\r\nÖhrsvik, Bengt Kronblad, Yvonne Sandberg-Fries,\r\nJan Björkman, Börje Nilsson, Maja Bäckström,\r\nKrister Örnfjäder, Monica Widnemark, Lars\r\nHedfors, Kjell Nilsson, Catarina Rönnung, Lars\r\nStjernkvist, Sonia Karlsson, Maj-Inger Klingvall,\r\nIngvar Björk, Ingrid Andersson, Birgitta Dahl,\r\nAnita Persson, Reynoldh Furustrand, Alf\r\nEgnerfors, Ingela Thalén, Ines Uusmann, Hans\r\nGöran Franck, Anita Johansson, Björn Ericson,\r\nEva Johansson, Sylvia Lindgren, Mats Hellström,\r\nSigrid Bolkéus, Ingegerd Sahlström och Alf\r\nEriksson (alla s).</pre><pre>Anf. 10  BIRGER HAGÅRD (m) replik:</pre><pre>Fru talman! Konstitutionsutskottets ordförande\r\nThage G Peterson talar med kluven tunga. Han\r\nsätter på sig helgonglorian och säger: Titta vad\r\njagvill göra för barnen, men de på andra sidan vill\r\ningenting göra! Så enkelt får det väl ändå inte vara,\r\nThage G Peterson?</pre><pre>Hela mitt anförande genomsyrades av att det är\r\növergreppen mot barnen som vi måste komma åt.\r\nDet är förnedringen av barnen som vi måste\r\nkomma åt. Det måste vara målet för vår strävan.\r\nSedan är det en annan sak vilka medel vi skall\r\nanvända i sammanhanget.</pre><pre>Jag försäkrar Thage G Peterson att om han känner\r\nvånda när det gäller de här frågorna, så är det\r\ningenting mot den vånda jag känner. Jag har tänkt\r\npå mina sju barnbarn, som kanske är det dyrbaraste\r\njag har. Skulle jag på något sätt vilja medverka till\r\natt de utsattes för den förnedring och de övergrepp\r\nsom det är fråga om? Självfallet inte! Det är detta\r\nsom vi till varje pris måste motverka.</pre><pre>Men Thage G Peterson och en majoritet i utskottet\r\nvill inte skilja på mål och medel. För dem har\r\nmedlet, i det här fallet kriminalisering av\r\ninnehavet, blivit det väsentliga. Målet däremot, att\r\npå effektivt sätt komma åt övergreppen, har de satt\r\nåt sidan, och det vill jag djupt beklaga.</pre><pre>Fortfarande: Den ändring som utskottet föreslår\r\nkan träda i kraft först 1999. Varför då hasta fram\r\nden? Varför inte i lugn och ro och med eftertanke\r\nförsöka komma fram till det bästa möjliga\r\nresultatet? Det är ändå mycket möjligt, eftersom\r\ndet är fem år kvar, att man kommer att säga: KU\r\nhar inte tänkt igenom det här. Majoriteten har inte\r\nalls kommit fram till den bästa lösningen. Alltså får\r\nvi sätta den åt sidan. Det är fullständigt onödigt.\r\nDet är därför jag menar: Litet eftertanke skadar\r\naldrig i sådana här sammanhang.</pre><pre>Låt mig sedan, Thage G Peterson, bara stryka\r\nunder att jag icke kommit med glåpord mot KU:s\r\nordförande. Det vore mig totalt fjärran att göra\r\ndetta. Jag högaktar ordföranden alldeles för\r\nmycket för det, och dessutom brukar jag alltid\r\nskilja på sak och person i de politiska debatterna.\r\nJag hoppas att motståndarna också vill göra det.</pre><pre>\r\nAnf. 11  THAGE G PETERSON (s) replik:</pre><pre>Fru talman! Jag vill gärna befria Birger Hagård från\r\nanklagelsen att ha kommit med glåpord mot mig.\r\nJag har inte pekat ut Birger Hagård på den\r\npunkten. Däremot har jag läst justitieministerns\r\npressmeddelande.</pre><pre>Sedan har jag självfallet heller inte någon känsla av\r\natt Birger Hagård skulle vilja nå ett resultat i denna\r\nfråga som skulle utsätta barnen för någonting. Jag\r\nsade också att jag vet att alla riksdagspartier är\r\növerens om att barnens bästa skall sättas i främsta\r\nrummet. På denna punkt behöver vi inte övertyga\r\nvarandra, sade jag i mitt inlägg från talarstolen.</pre><pre>Fru talman! Birger Hagård tog upp en fråga som jag\r\ntänkte få beröra i replikväxlingen, och det är\r\ninvändningen om att beslutsunderlaget inte är\r\ntillräckligt och att en utredning krävs. Vad det här\r\när fråga om är att göra en avvägning mellan de två\r\nintressena skyddet av barnen och skyddet av\r\nyttrande- och tryckfriheten. Här måste, som jag ser\r\ndet, som mitt parti ser det och som majoriteten i\r\nutskottet ser det, barnen få väga tyngst.</pre><pre>Vi har då sagt oss att en rättighet att inneha\r\nbarnpornografi kränker barnens rättigheter. Sedan\r\när det faktiskt så att varken censurförbudet eller\r\nrätten att framställa, utge eller sprida tryckta\r\nskrifter kommer att inskränkas genom vårt förslag.\r\nInte heller berörs meddelarfriheten. Vi har varit\r\noerhört noggranna på den punkten. Dessa viktiga\r\nprinciper kommer att upprätthållas med full kraft.</pre><pre>Därför menar jag att Moderaterna har fel, Birger\r\nHagård, när ni i ert särskilda yttrande påstår att\r\nkriminalisering av innehav av barnpornografi\r\nförutsätter -- ni uttrycker er faktiskt så -- ett\r\ngenombrott av censurförbudet.</pre><pre></pre><pre>Ni bortser från att KU:s förslag tar sikte på skrifter\r\noch filmer som redan är utgivna i grundlagens\r\nmening. I det här avseendet har\r\nutskottsmajoriteten utformat förslaget på samma\r\nsätt som det förslag om utvidgade\r\nkonfiskationsmöjligheter som moderaterna i\r\nutskottet till slut ställde sig bakom. Därför\r\ninkräktar en innehavskriminalisering på\r\ncensurförbudet lika litet som förslaget om\r\nkonfiskation. Jag vet inte riktigt varför ni har\r\nmissförstått det.</pre><pre>Låt mig få tillägga att innehavskriminaliseringen\r\nblir begränsad till att enbart gälla barnpornografi.\r\nDessutom omfattar den bara skildringar som är av\r\nverklighetstrogen karaktär, dvs. att man nöjer sig\r\nmed vad bilden i sig visar. Det är en begränsning\r\nsom är motiverad även ur de tryckfrihetsrättsliga\r\naspekterna.</pre><pre>Anf. 12  BIRGER HAGÅRD (m) replik:</pre><pre>Fru talman! Jag är tacksam för att utskottets\r\nvärderade ordförande Thage G Peterson liksom jag\r\ntar avstånd från alla personliga angrepp i dessa\r\nsammanhang. Det ligger under vår värdighet att\r\nhålla på med sådant.</pre><pre>Thage Peterson har naturligtvis alldeles rätt i att det\r\när två principer som har kolliderat här: å ena sidan\r\nintresset av att till varje pris skydda barnen, å andra\r\nsidan att till varje pris skydda tryck- och\r\nyttrandefriheten. Men man har från majoritetens\r\nsida stirrat sig blind på medlen. Man tror att en\r\nkriminalisering av innehavet av barnpornografi\r\nlöser alla problem. Det gör den inte. Vi kommer\r\nt.ex. inte åt vad som händer på data- och\r\ndigitalsida. Vi har fått se och höra och vi vet att det\r\när någonting som sprider sig mer och mer. Hur skall\r\nman komma åt det?</pre><pre>Det finns en mängd olika problem som man inte\r\nlöser med en kriminalisering av innehavet, något\r\nsom för övrigt Thage G Petersons danska\r\nsocialdemokratiska kolleger helt och hållet har\r\navvisat i sammanhanget.</pre><pre>Därför borde vi nu använda den tid som står till vårt\r\nförfogande för att komma fram till bättre förslag\r\nsom är heltäckande och dessutom studera\r\nordentligt vilka konsekvenser spridningseffekterna\r\nfår.</pre><pre>Det är inte en tillfällighet att Lagrådet, vår främsta\r\njuridiska expertis i sammanhanget, totalt har\r\nunderkänt ett framhastande av en lagstiftning på\r\ndet sätt som majoriteten nu velat driva fram det\r\nhela. Det borde man kanske ta hänsyn och lyssna\r\ntill.</pre><pre>Det gör varken från eller till vad vi i dag beslutar\r\nom kriminalisering av innehavet. Lagen kan icke\r\nträda i kraft förrän tidigast den 1 januari 1999. Det\r\nblir därmed ett tomt slag i luften. Det hade varit\r\nbättre att avvakta resultatet från den utredning,\r\nsom jag är övertygad om kommer att tillsättas inom\r\nJustitiedepartementet, och se vad den kommer\r\nfram till. Den har tre år på sig. På den tiden kan\r\nman göra bra mycket bättre saker än vad vi på ett\r\npar månader har hunnit göra i\r\nkonstitutionsutskottet.</pre><pre>Anf. 13  THAGE G PETERSON (s) replik:</pre><pre>Fru talman! Birger Hagård var tidigare inne på\r\nniomånadersregeln. Jag tycker att det är viktigt att\r\njag i en debatt om grundlagsfrågor mellan två\r\nledamöter i KU får säga några ord om den regeln.</pre><pre>Jag förstod att Birger Hagård tyckte att\r\nniomånadersregeln skulle strida mot andan bakom\r\nreglerna i grundlagstiftningen. På den punkten har\r\nBirger Hagård fel. Det kan vara litet smärtsamt att\r\nbehöva upplysa en statsvetare om detta. Av\r\nförarbetena till niomånadersregeln framgår tydligt\r\natt om en sådan situation som nu uppkommit -- som\r\nstöd har jag propositionen om niomånadersregeln\r\noch grundlagsförändringar -- saknas det anledning\r\natt i regeringsformen införa någon särskild regel om\r\nbehandling av förslag till grundlagsändring som\r\nväcks i riksdagen mindre än nio månader före ett\r\nordinarie val. Det sägs vidare att det inte bör vara\r\nnågot hinder för riksdagen att fatta sitt första beslut\r\nmen att det andra och avgörande beslutet\r\nemellertid i sådant fall inte får fattas redan efter\r\ndetta val utan frågan får vila över nästa val.</pre><pre>Det som majoriteten i KU föreslår har alltså\r\nförutsetts och behandlats på det nu angivna sättet i\r\nsamband med niomånadersregelns tillkomst.\r\nDärför menar jag att de omdömen som gjorts av\r\nutskottsmajoriteten beträffande\r\nniomånadersregeln saknar grund enligt förarbetena\r\ntill vår nuvarande grundlag.</pre><pre>Anf. 14  INGELA MÅRTENSSON (fp):</pre><pre>Fru talman! Barnpornografi är en fruktansvärd\r\navart i vårt samhälle som vi på alla sätt måste\r\nförsöka bli av med. Den senaste tiden har debattens\r\nvågor gått höga om barnpornografi. Framför allt\r\nhar debatten fokuserat förslaget att kriminalisera\r\ninnehavet som om det skulle vara det enda sättet att\r\nkomma åt den vidriga företeelsen. Om det vore så\r\natt vi genom att kriminalisera innehavet verkligen\r\nskulle få bort barnpornografin, skulle jag inte tveka\r\nom att använda det s.k. snabbspåret. Men jag ser\r\ninte att det är så enkelt.</pre><pre>För ett år sedan avstyrkte konstitutionsutskottet\r\nmotioner där man krävde kriminalisering av\r\ninnehav av barnpornografi. Det var inte så att det\r\nsaknades kunskap vid den tidpunkten. Det framgår\r\nklart av de motioner där man då föreslog en\r\nkriminalisering. Men KU:s ledamöter, med Thage\r\nG Peterson i spetsen, ansåg att det fanns tillräckligt\r\nskydd i lagen då, för ett år sedan alltså.</pre><pre>Utskottet bemötte motionerna så här:</pre><pre>''De problem som tas upp i motionerna får sin\r\nlösning genom det förslag till en ny\r\nsekretessbestämmelse i 5 kap. som utskottet lägger\r\nfram i det följande. Syftet med motionerna får\r\ndärigenom i allt väsentligt anses tillgodosett. Något\r\ntillkännagivande till regeringen från riksdagens sida\r\när därför inte nödvändigt. Motionerna avstyrks\r\nföljaktligen.''</pre><pre>Vad är det då som har hänt sedan dess? Jo, sedan\r\nen tid pågår en mycket stark bevakning i\r\nmassmedierna, och dessutom är det valår. Nu säger\r\nThage G Peterson att man vill ha bort frågan inför\r\nvalrörelsen. Men har inte Thage G Peterson märkt\r\natt valrörelsen är i full gång?</pre><pre>För mig känns det mycket obehagligt att på nära\r\nhåll se hur kds och socialdemokraterna agerar för\r\natt vinna röster på en så allvarlig fråga. Det är\r\nmycket illa valt att ta just barnpornografin som en\r\nvalfråga. Därför tycker jag att hanteringen av den\r\nhär frågan i konstitutionsutskottet är synnerligen\r\ntragisk.</pre><pre>Jag har i debattartiklar av framför allt\r\nsocialdemokratiska riksdagsledamöter men även i\r\nutskottet pekats ut som en av dem i KU som har\r\nröstat mot innehavskriminalisering. Det är fel.\r\nDärför vill jag göra klart att jag inte motsatt mig en\r\nkriminalisering av innehavet. Jag tycker att det är\r\nmycket som talar för den åtgärden. Däremot har\r\njag motsatt mig att använda det s.k. snabbspåret i\r\ndenna del. Jag tycker att vi måste vara mycket\r\nvarsamma när det gäller att ändra\r\ntryckfrihetsförordningen, inte minst mot bakgrund\r\nav den kritik som förts fram av Lagrådet och risken\r\nför att inskränkningar görs även på andra områden.\r\nDet kan bli s.k. smittorisk. Det finns ju förslag om\r\natt kriminalisera just innehav av annan typ av olaga\r\nvåldsskildringar. Det i sig är ett bevis för att\r\nsmittorisken föreligger.</pre><pre>Regeln om att ett förslag om ändring av grundlag\r\nskall framläggas nio månader före ett val är till just\r\nför att det inte skall gå så snabbt att ändra våra\r\ngrundlagar, vilka är basen för vår demokrati. Vi\r\nmåste slå vakt om de demokratiska spelreglerna,\r\nspeciellt med tanke på de kommande\r\ngenerationerna. Därför kan man inte ställa\r\ngrundlagen mot barnen. T.o.m. riksdagsledamöter\r\nställer sig frågan: Vilket är viktigast, grundlagen\r\neller barnen? Precis som om grundlagen inte\r\nomfattade barnen!</pre><pre>Denna debatt handlar inte, som en del vill göra\r\ngällande, om yttrandefrihet. Det är i dag förbjudet\r\natt producera och sprida barnpornografi. Dessutom\r\när det kriminellt att över huvud taget utnyttja barn\r\nsexuellt. När det gäller sexuellt utnyttjande av barn\r\nhar jag själv motionerat om att bestämmelserna\r\nskulle ändras så, att det inte skall krävas något\r\nmotstånd från barnet för att det skall anses som\r\nvåldtäkt. Såvitt jag har förstått är också regeringen\r\ninne på den vägen och kommer att föreslå en\r\nstraffskärpning på den punkten. Det vore ett sätt\r\natt visa från samhällets sida hur allvarligt man ser\r\npå detta med sexuellt utnyttjande av barn.</pre><pre>Ett särskilt problem är att barnpornografi kan\r\nspridas med hjälp av den nya datateknologin. Som\r\nBirger Hagård sade omfattar inte\r\ntryckfrihetsförordningen alster som sprids på det\r\nviset. Alltså skulle man inte med en kriminalisering\r\nav innehavet kunna komma åt den typen av\r\nspridning. Det är ett allvarligt problem i sig som\r\nockså bör kunna tas upp i en utredning. Hur skall\r\nvi komma åt barnpornografi, våldspornografi och\r\nhets mot folkgrupp, vilket är förbjudet enligt\r\ngrundlagen, när det sprids sådana alster genom den\r\nnya teknologin?</pre><pre>Konstitutionsutskottet tillstyrker ett beslut om att\r\nbarnpornografiskt material som anträffas vid\r\nbrottsutredning skall beslagtas. Det är väldigt bra\r\natt vi har kunnat enas om detta. I fråga om det\r\nförslaget finns det inte några smittorisker och inte\r\nheller någon kritik. Därför har jag kunnat ställa mig\r\nbakom att vi använder oss av snabbspåret i det här\r\nsammanhanget. På grund av en märklig\r\nkovändning av moderaterna i utskottet blev det\r\ndäremot inte möjligt att tillstyrka ett beslut om en\r\nskärpning av spridningsrekvisitet, och det beklagar\r\njag. Det hade varit till hjälp för att komma åt de\r\npersoner som sysslar med barnpornografi.</pre><pre>Det har varit många märkliga turer i den här\r\nfrågan. Inte minst olyckligt är det att\r\nkonstitutionsutskottets majoritet har beslutat om\r\nett vilande lagförslag om innehavskriminalisering,\r\nvilket kan träda i kraft först 1999. Därigenom\r\nkränker man minoritetens rätt att förhindra en\r\nsnabb grundlagsändring. Man motsätter sig även\r\nkravet på utredning.</pre><pre>När de gällande regler för grundlagsändring som\r\ninfördes på 70-talet i samband med att de\r\nmedborgerliga fri- och rättigheterna stärktes drev\r\nvi från Folkpartiet kravet på att förslag om\r\ngrundlagsändringar skulle läggas fram i god tid för\r\natt det skulle bli möjligt med en ordentlig debatt.\r\nResultatet blev en bestämmelse i regeringsformen\r\nom en niomånadersregel. Det som har hänt den\r\nsenaste tiden visar att denna niomånadersregel är\r\nviktig och riktig. Men för att en bred uppslutning\r\nkring niomånadersregeln skulle kunna\r\nåstadkommas fick Folkpartiet acceptera en\r\nkompromiss som innebar att niomånadersregeln\r\nskulle kunna upphävas om minst fem sjättedelar av\r\nkonstitutionsutskottet var eniga om detta. Men\r\nman behöll alltså ett starkt minoritetsskydd. Om en\r\nsjättedel av KU ansåg att det behövdes ytterligare\r\ntid för beredning skulle en första lösning inte\r\nkomma till stånd.</pre><pre>Det som utskottetsmajoriteten nu föreslår i sitt\r\nbetänkande strider mot andan i denna kompromiss.\r\nDärför anser jag att det är en uppseendeväckande\r\ndemonstrationspolitik att man trots att\r\nminoritetsskyddet har utnyttjats ändå går vidare\r\nmed den första grundlagsändringen. Syftet med\r\nniomånadersregeln är att man skall få tid för debatt\r\noch överväganden innan riksdagen fattar beslut om\r\nen första grundlagsändring. Innebörden av\r\nmajoritetens beslut att gå vidare trots att Lagrådet\r\nhar avrått och trots att minoritetsskyddet har\r\nutlösts är att majoriteten anser att minoriteten har\r\nmissbrukat sin lagliga rätt, eftersom inget\r\nytterligare finns att tillföra ärendet. Jag kan inte\r\ntolka det på annat sätt, och det är detta som jag\r\nfinner kränkande.</pre><pre>Fru talman! Avslutningsvis hade det varit angeläget\r\nmed en nogrann utredning när det gäller såväl\r\nspridning och smittorisk som den nya teknologin.\r\nEn sådan utredning hade kunna resultera i ett\r\ngenomarbetat förslag om hur man bättre skall\r\nkunna komma åt den fruktansvärda avart som\r\nbarnpornografi utgör. Det är viktigt att vi inte på\r\ngrund av vår upprördhet hetsas till att frångå de\r\ndemokratiska spelreglerna.</pre><pre>Anf. 15  CHRISTINA LINDERHOLM (c):</pre><pre>Fru talman! När det gäller skydd av barn från\r\nutnyttjande och övergrepp finns det enligt min\r\nuppfattning inga skäl att inte vidta alla åtgärder som\r\nkrävs för att stoppa den smutsiga hantering som\r\nutförs av vuxna, pedofiler och profitörer. Min\r\nupprördhet är så stor över att den nuvarande\r\nregeringen inte har lagt fram något förslag och över\r\natt konstitutionsutskottet inte har kunnat ena sig\r\nom att lägga fram ett förslag om kriminalisering av\r\ninnehav av barnpornografi.</pre><pre>Argumenten för en kriminalisering är många och\r\nentydiga. De har framförts från Rädda barnen, från\r\nUnicef, från BRIS, från Barnombudsmannen, från\r\nriksåklagaren samt från andra organisationer och\r\nmyndigheter. Vi kan stödja oss på\r\nbarnkonventionen och på uttalanden från Nordiska\r\nrådet. Det finns undersökningar och vetenskapliga\r\nrapporter som alla är entydiga i sina slutsatser om\r\nhur barn drabbas.</pre><pre>Skälen som talar mot en kriminalisering skulle vara\r\natt skydda utnyttjarnas grundlagsrätt.</pre><pre>Min upprördhet är så stor att jag skulle vilja hålla\r\nde partier som har förhidrat en kriminalisering\r\nansvariga för varje filmat övergrepp mot de barn\r\nsom tvingas leva med vetskapen om att\r\nkränkningen av dem kan fortsätta år efter år.</pre><pre>Det finns också risk för att Sverige åtminstone\r\nunder de närmaste åren blir ett eldorado för\r\nbarnporrfilm. Den senare synpunkten bestyrks av\r\nKarin Söder och Lisbet Palme. De organisationer\r\nsom de företräder, Rädda barnen och BRIS, har\r\nmed sin stora kunskap givit klara och entydiga\r\nuttryck för detta. Så länge innehav och också\r\nspridning av enstaka exemplar är tillåtet finns alltså\r\ndenna risk.</pre><pre>Det är för mig omöjligt att se varje utnyttjat barn i\r\nögonen och säga: Lilla vän, tryckfrihet och\r\nyttrandefrihet är viktigare än du. Jag kan inte förstå\r\natt någon i den här kammaren kan göra det.</pre><pre>I betänkandet har vi som är för kriminalisering av\r\ninnehav tydligt markerat vår inställning i ett särskilt\r\nyttrande.</pre><pre>Det är med sorg som jag tvingas konstatera att vi\r\nfår acceptera en lösning som inte kommer att lösa\r\nproblemet. Jag vill ta upp några exempel på\r\nbristerna, och jag utgår från en tidningsartikel som\r\njag läste i morse om att 3 000 filmer har beslagtagits\r\noch två personer har häktats för brott mot\r\nbarnpornografilagen.</pre><pre>Om det skulle vara så att alla de 3 000 filmerna\r\ninnehöll barnpornografi, vilket vi ännu inte vet, och\r\natt alla dessa 3 000 filmer skulle ha spritts till 3 000\r\nmänniskor -- en film till var och en -- kan vi inte\r\ngöra någonting. Filmerna kan inte konfiskeras om\r\ninte innehavaren råkar ut för en husrannsakan i\r\nsamband med misstanke om något annat brott. En\r\nför övrigt oförvitlig barnporrnjutare får hållas.</pre><pre>Man kan visserligen ta utredningsexemplar i\r\nbeslag, men med nuvarande lagstiftning måste\r\ndessa återlämnas.</pre><pre>Man kan också tänka sig att de 3 000 filmerna är\r\nunika, att varje film är olika. Det gör att spridning\r\nplötsligt blir tillåtet, eftersom vi inte har kunnat\r\nenas om att spridning av enstaka exemplar skall\r\nvara förbjudet.</pre><pre>En stor mängd filmer fortsätter att finnas i omlopp.\r\nKränkningen av barn fortsätter.</pre><pre>Om tullen gör ett stort beslag av barnporrfilmer kan\r\nman inte göra någonting eftersom innehav är\r\ntillåtet. Import och export kan fortsätta\r\nobehindrat.</pre><pre>Den enda tänkbara lösningen för att komma till\r\nrätta med denna vidriga hantering är alltså\r\nkriminalisering av innehav. Ett tungt ansvar vilar på\r\nmoderater och folkpartister. I lugn och ro skall\r\nfrågan utredas, säger man. Sedan skall beslut\r\neventuellt fattas. Vilket lugn och vilken ro får de\r\nförnedrade barnen?</pre><pre>Fru talman! Några begrepp brukar förknippas med\r\nolika partier: etik och moral, individens frihet,\r\nskydd för svaga grupper. Jag vill fråga företrädarna\r\nför de partier som förknippas med dessa ord hur de\r\nstämmer överens med hanteringen av denna fråga.</pre><pre>Kristdemokraterna har med sitt agerande, sitt veto\r\ni regeringen, förhindrat att regeringen lade fram\r\ndet ofullkomliga förslag som i KU dock hade\r\nkunnat samla en tillräcklig majoritet. Jag\r\nrespekterar att kds vill kriminalisera. Den\r\nuppfattningen delar Centern. Men som jag sade i\r\ntisdagens debatt om partnerskap är det\r\ninkonsekvent när man i det ena fallet betonar att\r\ndet är regeringen och enbart regeringen som har\r\nkompetensen för att lägga fram lagförslag men i\r\nandra fall förhindrar just det. Var är etiken och\r\nmoralen i ett sådant agerande?</pre><pre>Individens frihet går som en röd tråd genom\r\nModeraternas politik. Jag har respekt för det. Men\r\nnär den friheten är viktigare än skydd mot\r\nindividens utnyttjande och förnedrande tappar jag\r\nrespekten. Varje barn som förekommer i dessa\r\navskyvärda alster har mist sin frihet och tvingas leva\r\nmed den livslånga ofrihet som det innebär att ha\r\nblivit kränkt, så länge vi inte tar vårt gemensamma\r\nansvar att vidta alla tänkbara åtgärder.\r\nArgumenten är ihåliga och blir inte bättre av Birger\r\nHagårds höga tonläge.</pre><pre>Folkpartiet liberalerna värnar de svaga grupperna.\r\nVarför har det tagit sig uttryck i att de som åberopar\r\ntryckfriheten för sin smutsiga hantering är svagare\r\noch mer skyddsvärda än de barn som drabbas?\r\nIngela Mårtensson säger att det inte hänger ihop.\r\nMen det är klart att det gör. Det är grundlagen vi\r\nmåste ändra för att komma till rätta med denna\r\nfråga, varken mer eller mindre.</pre><pre>Folkpartiet har agerat hedervärt för att inrätta en\r\nbarnombudsman, som har sin främsta uppgift i att\r\nse till att barns skydd får de nödvändiga lagar och\r\nregler som är grundläggande för detta skydd. I\r\nbarnkonventionen betonas så tydligt att vi måste\r\nvidta alla lagliga åtgärder för att skydda barnen. I\r\ndenna fråga finner jag Folkpartiets agerande\r\nobegripligt och inkonsekvent.</pre><pre>Smittoeffekter har diskuterats. För mig är det\r\nsmittoeffekter som innebär att de som tittar på\r\nbarnpornografi också kan komma att förgripa sig\r\npå barn. Det är flera internationella\r\nundersökningar som har visat på ett klart samband\r\nmellan tittande och övergrepp.</pre><pre>Är den smittoeffekten ointressant i förhållande till\r\nden föregivna smittoeffekten av ett\r\ncensurgenombrott i grundlagen som vissa pekar på\r\nkan följas av andra. Det är denna kammare som har\r\nansvaret för förändringar i grundlagen, dessutom\r\nmed val emellan. Varför denna misstro mot det\r\npolitiska ansvaret?</pre><pre>Fru talman! För mig är det barnen, först och sist\r\nbarnen, som måste räddas från förnedring och\r\növergrepp.</pre><pre>En kriminalisering av innehav av barnpornografi\r\nfrån 1995 är inte möjlig genom Moderaternas och\r\nFolkpartiets nej till utskottsinitiativ. Genom den\r\nmarkering vi har gjort i betänkandet att lägga fram\r\nen lag som får vara vilande till 1999 har vi visat på\r\nvilken inriktning vi vill ha. Jag har i utskottet\r\naccepterat de förändringar som har varit möjliga att\r\nfå stöd för, men det är med sorg i hjärtat jag gör det.</pre><pre>Anf. 16  INGELA MÅRTENSSON (fp)\r\nreplik:</pre><pre>Fru talman! Jag blir ganska upprörd när jag hör\r\nChristina Linderholm på ett sådant sätt förvanska\r\nsituationen. När inte en ledamot i\r\nkonstitutionsutskottet på ett riktigt sätt kan\r\nredogöra för hur denna sak har hanterats, visar det\r\npå att vi borde ha haft den tid som behövs enligt\r\nkonstitutionen för att bereda denna typ av frågor.</pre><pre>För det första har jag inte motsatt mig en\r\nkriminalisering av innehav. Det sade jag i mitt\r\nanförande. Jag har motsatt mig att man skall\r\nanvända sig av ett snabbspår när det gäller denna\r\ntyp av förändring i tryckfrihetsförordningen. Kan\r\ninte Christina Linderholm förstå att det finns en\r\nskillnad mellan det och vad hon påstår att jag har\r\nställt mig bakom?</pre><pre>Jag skulle vilja fråga: Varför ställde sig i så fall\r\nCentern inte bakom de förslag som fördes fram för\r\nett år sedan? Vad har hänt under detta år? Det\r\nfanns samma information om barnpornografi då.\r\nDet var väl inte lättare att acceptera den för ett år\r\nsedan.</pre><pre>Nu skall vi plötsligt på grund av det enorma pådrag\r\nsom har varit i massmedierna hantera denna fråga\r\nsnabbt. Det är det jag vänder mig emot. Vi kan inte\r\nhantera våra grundlagar på det viset.</pre><pre>Christina Linderholm säger att det inte hänger\r\nihop. Jag kan förstå att det inte hänger ihop när\r\nman resonerar som hon gör. Grundlagarna är till\r\nför vår demokrati, för kommande generationer. De\r\nskyddar också våra barn. Inte minst för kommande\r\ngenerationer skall vi vara mycket noga med hur vi\r\nändrar våra grundlagar. Det är därför vi har\r\nniomånadersregeln. Nu försöker man dessutom\r\nkränka minoritetens rättigheter att utnyttja den\r\nmöjligheten, eftersom man skall köra över och ha\r\nett förslag liggande fram till 1998. Det är en\r\nkränkning av spelreglerna.</pre><pre>Christina Linderholm säger att det är obegripligt\r\noch att Folkpartiet är inkonsekvent. Är det någon\r\nsom är inkonsekvent är det Christina Linderholm i\r\nsitt anförande. Vi anser inte att det bara är\r\nregeringen som kan komma med kompetenta\r\nförslag. Det vore till fromma för hanteringen av\r\nhela ärendet om konstitutionsutskottet hade haft\r\nden tid som hade behövts.</pre><pre>Det sätt som denna fråga har hanterats på i\r\nkonstitutionsutskottet har varit minst sagt tragiskt.\r\nDet är inte på detta vis vi skall hantera vår\r\nkonstitution.</pre><pre>Anf. 17  CHRISTINA LINDERHOLM (c)\r\nreplik:</pre><pre>Fru talman! Jag förstår Ingela Mårtenssons\r\nupprördhet. Med det sätt på vilket Folkpartiet\r\ndeltagit i hanteringen av denna fråga förstår jag att\r\ndet känns jobbigt att argumentera. Det har ju inte\r\nvarit särskilt ansvarsfullt.</pre><pre>Jag kan fråga Ingela Mårtensson: På vilket sätt\r\nminskar skyddet för barn i grundlagen om vi skulle\r\nha lagstiftat om innehav av barnpornografi? Ingela\r\nMårtensson säger ju att grundlagen skyddar också\r\nbarn och därför måste vi vara vaksamma vid\r\nförändringar. Men detta är ju en förändring som\r\nskulle öka skyddet för barn, de barn som omfattas\r\nav den barnkonvention som vi har ratificerat. Vi\r\nställer ju alla upp på att vi måste ta största möjliga\r\nhänsyn till barnen. Här har vi haft chansen.</pre><pre>Jag kan hålla med Ingela Mårtensson när hon\r\nbeklagar att regeringen inte har gjort någonting.\r\nNär det gäller den inkonsekvensen var det kds jag\r\nvände mig till. Jag kan hålla med Ingela Mårtensson\r\nom att det hade varit lättare om vi hade fått ett\r\nförslag från regeringen att ta ställning till. Det var\r\ndet vi önskade och hoppades på. Det var av den\r\nanledningen som vi för ett år sedan valde att vänta\r\ntills den noggranna beredningen var slutförd. Vi\r\nvisste ju att det pågick ett arbete i regeringskansliet.\r\nSedan ledde inte beredningen till något resultat.\r\nJag beklagar det djupt.</pre><pre>Jag kan inte bortse ifrån de barn som skulle gynnas\r\nav ett snabbspår, och jag kan inte se någon som\r\nhelst förmildrande omständighet för att man\r\nförsöker gömma sig bakom lagstiftning och\r\nhanteringsfrågor när det gäller skydd av\r\nminderåriga barn.</pre><pre>Anf. 18  INGELA MÅRTENSSON (fp)\r\nreplik:</pre><pre>Fru talman! Christina Linderholm fortsätter att\r\nblanda ihop saker och ting och ger inte en korrekt\r\nbild av vad som egentligen har försiggått. Hon sade\r\natt Folkpartiet har deltagit i arbetet på ett märkligt\r\nsätt och att vi har svårt att argumentera.</pre><pre>Jag tycker inte alls att det är svårt att argumentera\r\nför att vi skall följa de demokratiska spelreglerna.\r\nVarför vill Christina Linderholm över huvud taget\r\ninte debattera den frågan?</pre><pre>Det är inte så att jag inte anser att barnen behöver\r\nskydd eller att jag inte anser att vi skall göra\r\nnågonting åt barnpornografin. Jag motsätter mig\r\ninte heller en kriminalisering av innehav. Men jag\r\ntycker inte att det kan gå till på det här viset. Varför\r\nkan vi inte diskutera den frågan?</pre><pre>Skall vi hantera våra förändringar av grundlagen på\r\nett sådant sätt? Är det så vi skall göra? Är det så\r\nvi visar respekt för våra grundlagar? Skall vi snabbt\r\nkunna göra förändringar i grundlagen? Det kan ju\r\nkomma tider när helt andra krafter kommer i\r\nregeringsställning och snabbt vill köra över\r\ngrundlagarna. Skall vi då gå före genom att i det här\r\nfallet utnyttja snabbspår, när t.ex. Lagrådet mycket\r\nstarkt har motsatt sig detta? Jag tycker inte att det\r\när på det sättet som vi skall hantera frågan.</pre><pre>Jag undrar fortfarande vad det var som gjorde att\r\nCentern avslog dessa motioner för ett år sedan? Då\r\nsade man inte att man skulle komma med ett nytt\r\nförslag, utan man sade att det fanns skydd i\r\nsekretesslag osv. Av det skälet avslog man\r\nmotionerna för ett år sedan.</pre><pre>Jag vill att konstitutionsutskottet skall få ta den tid\r\nsom behövs, och jag beklagar också att regeringen\r\ninte kom med ett förslag i tid, så att vi kunde\r\nhantera frågan på ett normalt sätt.</pre><pre>Anf. 19  CHRISTINA LINDERHOLM (c)\r\nreplik:</pre><pre>Fru talman! Jag förstår Ingela Mårtenssons behov\r\nav att rättfärdiga sig, och jag förstår Ingela\r\nMårtenssons motvilja att argumentera om varför vi\r\nbehöver skyddet för barnen. Jag förstår också att\r\nIngela Mårtensson hellre vill diskutera frågan om\r\nsnabbspår eller inte.</pre><pre>Jag anser att möjligheten till ett s.k. snabbspår finns\r\njust för att man skall kunna komma till rätta med\r\nsådana här ofullkomligheter. Det är för mig helt\r\nsjälvklart att varje fråga måste avgöras utifrån sitt\r\nvärde, och i det här fallet är skyddsvärdet för\r\nbarnen det helt grundläggande.</pre><pre>Vad kommande konstitutionsutskott kan komma\r\natt göra kan varken Ingela Mårtensson eller jag sia\r\nom. Men det behövs faktiskt en betryggande\r\nmajoritet för ändring av grundlagen. I det här fallet\r\nlyckades vi som vill skydda barnen inte få\r\nmajoriteten med oss.</pre><pre>Ingela Mårtensson har ju förhindrat att\r\nsnabbspåret används på detta område, men trots\r\ndet finns det genombrott i tryckfrihetsförordningen\r\noch yttrandefrihetsgrundlagen i detta betänkande.\r\nSå snabbspåret gäller bara i vissa frågor, och det gör\r\ndet hela ännu mer ologiskt och inkonsekvent,\r\nIngela Mårtensson!</pre><pre>Anf. 20  INGVAR SVENSSON (kds):</pre><pre>Fru talman! Barnpornografi handlar i verkligheten\r\nnästan uteslutande om sexuella övergrepp på barn.\r\nHela denna företeelse är ofattbart vidrig. Att\r\nmotverka, förhindra och bekämpa barnpornografi\r\när därför alltid åtgärder som har till syfte att hävda\r\nbarnets människovärde och mänskliga värdighet.</pre><pre>Barnpornografi dokumenterar faktiska brott mot\r\nbarn. Återanvändning av denna dokumentation\r\ninnebär att barnets mänskliga värdighet kränks\r\ngång på gång. Det är stöld av barnets\r\nmänniskovärde. Stöld brukar vara kriminaliserat.\r\nEtt medvetet innehav av stöldgods kallar vi häleri,\r\noch det är också kriminaliserat -- vanligen.</pre><pre>Stöld av barns människovärde och värdighet är\r\ndock bara delvis kriminaliserat. Produktion och\r\ndistribution av barnpornografi är straffbart, men\r\ninte innehav av barnpornografi. Den typen av\r\nhäleri är alltså legal. Distribution till mer än ett\r\nfåtal, dvs. i praxis tre, är straffbart, men\r\növerlämnande av enstaka exemplar av\r\nbarnpornografi är legalt.</pre><pre>Man kan inte tjäna pengar på olaga våldsskildringar\r\nom det upptäcks; då kan medlen tas i beslag. Men\r\nförtjänst på barnpornografi kan inte tas i beslag.</pre><pre>Spaningsarbetet vad gäller barnpornografi är -- för\r\natt uttycka sig försiktigt, fru talman -- inte\r\nhögprioriterat. De härvor av brott eller misstänkta\r\nbrott som nu har uppdagats har rättsväsendet\r\nnärmast snubblat över. Det är bekymmersamt att\r\nett mer aktivt arbete inte har etablerats, men vi får\r\nvara tacksamma för att det ändå har hänt en del\r\nsaker som har skapat uppmärksamhet på detta\r\nområde.</pre><pre>Det finns med andra ord, fru talman, en hel del att\r\ngöra. Det är därför konstitutionsutskottet nu\r\nföreslår en rad åtgärder på det här området, men\r\nsett som helhet är det ett svagt paket.</pre><pre>Vi brukar ju här i kammaren tala om behovet av\r\nbrett folkligt stöd. Det är ingen tvekan om att den\r\nfolkliga vreden inför barnpornografi inte får sitt\r\nmotsvarande uttryck i det paket som vi i dag\r\ndiskuterar. Att 400 000 människor stöder en\r\ninnehavskriminalisering är med svenska mått mätt\r\ninte något särskilt lågt tal. Man har visat detta stöd\r\ngenom en aktiv handling.</pre><pre>Fru talman! För min personliga del var det när jag\r\nkom fram till kärnpunkten i barnpornografifrågan\r\nsom den riktiga åtgärden stod fullständigt klar för\r\nmig. Man kan inte låta en fortgående kränkning av\r\nbarns mänskliga värdighet förbli legal.</pre><pre>Människovärdet och den mänskliga värdigheten\r\nmåste sättas i centrum. De utgångspunkterna är\r\nhelt bärande i synen på tryckfrihet och\r\nyttrandefrihet. Barnpornografi saknar varje tryck-\r\neller yttrandefrihetsvärde. Inte minst är detta redan\r\nett brott enligt gällande grundlagar. Det är bara det\r\natt lagstiftningen har kryphål.</pre><pre>Ärligt talat förstår jag inte den\r\ntryckfrihetsfundamentalism som har präglat vissa\r\ndebattörer i denna fråga. I alla andra\r\ngrundlagsfrågor försöker vi från olika läger att föra\r\nen sakdebatt, men om tryckfrihetsförordningen och\r\nyttrandefrihetsgrundlagen gäller uttrycket ''rör mig\r\ninte''.</pre><pre>Det är en förödande inställning. Tänk om vi skulle\r\nha intagit den ståndpunkten i synen på valperiodens\r\nlängd! Vad är det egentligen för värde man skyddar\r\ndå man motsätter sig kraftfulla åtgärder riktade\r\nmot barnpornografin? Det är en bra fråga.</pre><pre>Fru talman! I åklagarutredningen SOU 1992:61\r\nanges fem kriterier för kriminalisering, och de\r\nbygger på följande:</pre><pre>1.  att ett beteende föranleder påtaglig skada eller\r\nfara,</pre><pre>2.  att alternativa sanktioner inte står till buds, inte\r\när rationella eller kräver oproportionerligt höga\r\nkostnader,</pre><pre>3.  att straffsanktion krävs med hänsyn till\r\ngärningens allvar,</pre><pre>4.  att straffsanktionen skall utgöra ett effektivt\r\nmedel för att motverka det icke önskvärda\r\nbeteendet och</pre><pre>5.  att rättsväsendet skall ha resurser att klara den\r\neventuellt ytterligare belastning som\r\nkriminaliseringen innebär.</pre><pre>Utifrån analyser av dessa utgångspunkter torde det\r\nstå klart att de åtgärder som behöver vidtas mot\r\nkränkningen av barns mänskliga värdighet bör ges\r\nföljande prioritetsordning:</pre><pre>Det första är kriminalisering av innehav av\r\nbarnpornografi.</pre><pre>Om inte det går är den näst bästa åtgärden att\r\nkriminalisera överlämnandet av barnpornografi,\r\ndvs. en skärpning av spridningsrekvisitet.\r\nÖverlämnande av enstaka exemplar blir därmed\r\nförbjudet. Det skulle vara ett kraftfullt inslag för\r\nrättsväsendet i den här hanteringen.</pre><pre>Konfiskeringar är användbart om inte\r\ninnehavskriminalisering går att genomföra, men\r\ndet är en relativt tandlös åtgärd.</pre><pre>Jag kan nu konstatera att Moderaterna har avvisat\r\nde två första åtgärderna i denna prioritetsordning\r\noch att Folkpartiets representant vid\r\nbeslutstillfället avvisade det första.</pre><pre>Fru talman! Jag övergår nu till att granska hur\r\ndenna fråga har hanterats. Det är inte en alltigenom\r\nlysande hantering.</pre><pre>Justitieutskottet förutsatte förra våren att\r\nregeringen vid sin beredning skulle beakta kraven\r\npå kriminalisering av innehav av barnpornografi.\r\nDet är anmärkningsvärt att den beredningen inom\r\nJustitiedepartementet blev så summarisk. Ingen\r\ndjupare analys gjordes av hur en\r\ninnehavskriminalisering skulle kunna genomföras.</pre><pre>Kritiken lät inte vänta på sig. Remissvaren på\r\npromemorian var massivt kritiska. Samtidigt hade\r\nman omöjliggjort ett propositionsavlämnande\r\nenligt niomånadersregeln.</pre><pre>Det var först med JK:s remissvar som en egentlig\r\nkonkret lagstiftningsdebatt fick fart. I den vevan\r\nhade man dessutom upptäckt en ny\r\nbarnpornografihärva, nämligen\r\nNorrköpingshärvan, vilket skapade en bred\r\noffentlig debatt.</pre><pre>Främst på grund av moderat halsstarrighet, delvis\r\nunderstödd från folkpartihåll, kunde regeringen\r\ninte avge någon proposition i frågan. En\r\nlagrådsremiss med innovationen att ta med två\r\nalternativa förslag hade dessförinnan tillskapats.</pre><pre>I sista stund försökte sig Centern på att driva kravet\r\npå ett slags konfiskeringskompromiss i regeringen.\r\nDet var Christina Linderholm inne på tidigare. Det\r\nfanns enligt oss kristdemokrater ingen anledning\r\natt i det läget låsa konstitutionsutskottets\r\nhandlingsfrihet. Inte heller kunde man med\r\nsäkerhet veta att ett regeringsförslag skulle erhålla\r\ntillräcklig dispensmajoritet. En annan god regel\r\nfrån rent taktisk synpunkt är att man inte skall rulla\r\nfram tunnan med krut till oppositionen när man\r\nsitter i regeringen.</pre><pre>Det är i detta sammanhang viktigt att konstatera att\r\nenbart konstitutionsutskottet har möjlighet att\r\nmedge dispens från niomånadersregeln. Inget\r\nannat organ har behörighet i den frågan. Det är\r\ndärför naturligt att i sådana frågor bevara\r\nkonstitutionsutskottets handlingsfrihet.</pre><pre>Det är något av ett svar på den fråga som Christina\r\nLinderholm ställde i tisdags och upprepade i dag.\r\nHon undrade varför kristdemokraterna kritiserade\r\nlagutskottets hantering av lagstiftningen om\r\npartnerskap. Hon efterlyste konsekvensen,\r\neftersom kds medverkade på ett liknande sätt i\r\nkonstitutionsutskottet.</pre><pre>Jo, Christina Linderholm, det hela är mycket\r\nenkelt. Inför lagutskottets lagstiftningsambitioner\r\nställde vi frågan hur det kunde vara möjligt att ett\r\nregeringsparti, Folkpartiet, kunde medverka till\r\nlagstiftning tillsammans med oppositionen i detta\r\nutskottet i strid med de tre övriga partiernas\r\ninställning. Om vi nu hade fått svaret från\r\nmoderater och centerpartister att något sådant är\r\noacceptabelt, skulle jag kunna ha förståelse för\r\nfrågetecknen. Men vi fick inte det svaret. Svaret var\r\ni stället att detta område traditionellt har varit\r\nföremål för fri röstning. Därmed var fältet fritt och\r\nett prejudikat skapat. Frågan hade varit något mer\r\nbesvärlig för mig att besvara om Centerpartiet och\r\nModeraterna här hade uppträtt med större fasthet.</pre><pre>Vad gäller Lagrådets synpunkter i den ena eller\r\nandra frågan är det nog dags att inta en mer\r\npragmatisk hållning till Lagrådets ställning.\r\nLagrådet kan ha fel och har faktiskt haft fel. Det\r\nkonstaterade vi ju i samband med en lagrådsremiss\r\nnyligen. Men det betyder inte att man inte nogsamt\r\nskall lyssna på vad Lagrådet säger. När det gäller\r\nbarnpornografi har emellertid Lagrådet givit sig in\r\npå ett område, som helt klart ligger utanför dess\r\nkompentens. Tillämpningen av dispensregeln i 8\r\nkap. 15 § regeringsformen tillhör strängt taget\r\nenbart KU:s kompetensområde. Det är ointressant\r\nvad Lagrådet såsom lagråd har för åsikter i den\r\nfrågan. Lagrådet motsatte sig användandet av en\r\ndispensregel. Men den finns ju där såsom en\r\ngrundlagsbestämmelse och kan utnyttjas bara av\r\nKU. Om dispensregler inte får användas, bör de ju\r\ntas bort. Det borde vara den logiska konsekvensen.\r\nDäremot bör det stå var och en fritt -- även\r\nLagrådets ledamöter -- att uttrycka sin åsikt om vad\r\nKU bör göra.</pre><pre>Efter yttrande från justitieutskottet var det den 3\r\nmaj dags för utskottet att besluta om\r\nhanteringsordningen. Till protokollet togs då ett\r\nbeslut om utnyttjande av dispensregeln. Två\r\ntredjedelar av KU:s ledamöter röstade för dispens,\r\nmedan fem ledamöter röstade emot en\r\nkriminalisering av innehav av barnpornografi\r\nfr.o.m. den 1 januari 1995. De fem var fyra\r\nmoderater och den tjänstgörande folkpartisten i\r\nutskottet. Dessa fem förvägrade en överväldigande\r\nmajoritet i kammaren att få rösta för en\r\ninnehavskriminalisering fr.o.m. 1995. Detta\r\nförfarande kan jag inte protestera mot, eftersom\r\ndet är helt legalt. Beslutet var visserligen\r\npreliminärt, men moderaterna förklarade att de\r\ninte tänkte ändra sig till slutjusteringen. Därmed\r\nvar frågan låst.</pre><pre>I detta nya läge etablerades kontakt mellan\r\nSocialdemokraterna och Kristdemokraterna. Hur\r\nskulle vi på bästa sätt hantera den uppkomna\r\nsituationen? Ett paket på fem punkter arbetades\r\nfram. Samtliga ledamöter i KU informerades\r\nsnabbt om innehållet. Paketet syftade till ett första\r\nbeslut om innehavskriminalisering fr.o.m. den 1\r\njanuari 1999. Det viktigaste inslaget i det nya läget\r\nvar att få fram ett mer skärpt spridningsförbud\r\nfr.o.m. den 1 januari 1995, möjlighet till\r\nförverkande av förtjänster från barnpornografi, ett\r\naccepterande av kraven på konfiskering samt\r\nspeciella spanings- och utredningsinsatser på\r\nRikspolisstyrelsen.</pre><pre>Utifrån dessa utgångspunkter tog kansliet fram en\r\npromemoria i ärendet. Tre delar förutsatte\r\nanvändning av dispensregeln för\r\ngrundlagsförändringar. De gick i berörda delar till\r\nLagrådet, medan polisinsatserna gick till\r\njustitieutskottet. I förra veckan uppenbarade sig\r\nden lilla moderata kråkan. Än for hon hit, än for\r\nhon dit och än for hon ner i diket.</pre><pre>Den 31 maj stoppade två moderater och en\r\nsocialdemokrat en bred konfiskeringsbas för en\r\nmer inskränkt -- detta trots att Moderaterna hade\r\ntalat för den utgångspunkt som regeringen hade\r\npekat på i sin skiss till konfiskeringsalternativ. Det\r\nvar jag som begärde omröstning i frågan till förmån\r\nför det vida förslaget.</pre><pre>I sitt yttrande över lagrådsremissen den 17 mars\r\nframhåller Lagrådet: ''Om utgångspunkten tills\r\nvidare skall vara att envar har rätt att inneha\r\nbarnpornografi för eget bruk framstår det som\r\nmotsägelsefullt att denna rätt skall kunna sättas åt\r\nsidan om det slumpar sig så att innehavaren blir\r\nföremål för förundersökning.''</pre><pre>För mig såsom förespråkare av\r\ninnehavskriminalisering är det logiskt att kräva\r\nkonfiskation så nära kriminalisering som möjligt,\r\nmen för den som motsätter sig detta är det, just som\r\nLagrådet säger, ''motsägelsefullt''. Det var detta\r\nsom spräckte Moderaterna mitt itu denna dag.</pre><pre>Däremot accepterade man med röstsiffrorna 14--1\r\nen skärpning på spridningssidan. Endast en\r\nmoderat röstade mot, men vi fick fem sjättedelars\r\nmajoritet vid detta tillfälle. Förverkande av\r\nförtjänster enades man om.</pre><pre>Dagen efter var det dags för nya beslut i samma\r\nfrågor. Nu hade man ändrat sig. Nu ställde alla fyra\r\nmoderaterna upp på den vida konfiskationen och\r\nstoppade spridningsskärpningen. Paketet blev\r\ntotalt sett alldeles för svagt. Till Folkpartiets heder\r\nskall sägas att man inte följde med i dessa moderata\r\nturer.</pre><pre>Jag tror faktiskt att den moderata KU-gruppen inte\r\nhar insett frågans vidd och betydelse. Det tyder det\r\nsärskilda yttrandet om censurfrågan på. Det är inte\r\nfråga om något genombrott av censurförbudet,\r\nmen om så är fallet gäller det också konfiskationen.\r\nAgerandet tyder på att det i slutändan var någon\r\nannan som drog i trådarna.</pre><pre>För att förhindra en innehavskriminalisering har\r\ndet i debatten framförts en rad krystade argument,\r\nt.ex. tidspress, snabbspår och smittoeffekter. Visst\r\nhar tiden varit knapp, men vem är den skyldige?\r\nSnabbspår -- ja, det kanske är bråttom -- och vad är\r\nkonfiskationen då? Talet om smittoeffekter är, med\r\nförlov sagt, bara löst prat.</pre><pre>I ett särskilt yttrande säger Moderaterna att alla\r\nändringar av grundlagarna ''bör föregås av ett\r\nomsorgsfullt utredningsarbete som även innefattar\r\nberedning av lagstiftningsförslagen genom en eller\r\nflera remissomgångar''. Nå, hur omfattande\r\nutredningsarbete ligger bakom förändringen av\r\nvalperiodens längd? Hur många var\r\nremissomgångarna? Jag hörde då inte ett ljud från\r\nModeraterna om remisser. Det är tydligen skillnad\r\npå grundlagsförändring och grundlagsförändring.</pre><pre>Få frågor har diskuterats så noggrant som denna.\r\nDebatten har varit mycket intensiv. Men det är inte\r\natt förvåna att Moderaterna vill förhala. Birger\r\nHagård stod här och bröstade sig över det beslut\r\nsom fattades 1980. Men hur var det med\r\nYttrandefrihetsutredningen 1978, där den\r\nmoderate representanten fick släpas fram, medan\r\növriga ville kriminalisera produktion och\r\ndistribution av barnpornografi? Det tycks vara\r\nnågot som går igen.</pre><pre>Konfiskationen, som är moderaternas\r\nhuvudnummer -- etablerat genom snabbspår -- är\r\nen acceptabel åtgärd. Men den är inte särskilt\r\nkraftfull. Den saknar egentligen preventiv effekt.\r\nSkulle konfiskering ske gör innehavaren bara en\r\nmateriell förlust. När förundersökningsfaran är\r\növer kan han skaffa nytt material. Innehavet är ju\r\nlegalt.</pre><pre>Varför lägger KU-majoriteten just nu fram ett\r\nförslag till vilande grundlagsändring om\r\ninnehavskriminalisering från 1999? Skälet är\r\nenkelt. Riksdagens majoritet i sakfrågan behöver\r\nmanifesteras. Men jag tror faktiskt att ett sådant\r\nvilande förslag är en viktig preventiv signal.\r\nInsikten om att ett andra beslut skall tas kommer\r\natt sprida sig. Det är också viktigt att varje annan\r\nregering som kan komma inte har möjlighet att\r\nbegrava frågan utan måste hantera den. Denna\r\ntvingande omständighet för regeringen, oavsett om\r\nden är ny eller inte, är oerhört viktig -- det har\r\nmoderaternas agerande lärt mig.</pre><pre>Fru talman! Med det anförda vill jag yrka bifall till\r\ndet föreslagna paketet av ytterligare åtgärder mot\r\nbarnpornografi och kan bara beklaga att vi\r\nförhindrats att lägga fram ett mer kraftfullt paket.</pre><pre>Slutligen vill jag också tacka\r\nkonstitutionsutskottets ordförande för ett\r\nkonstruktivt samarbete i denna fråga, när nu läget\r\nblev som det blev. Vi har ett ''gentlemen's\r\nagreement'' om att utskottets ordförande i\r\nfortsättningen skall komma från oppositionen, och\r\njag hoppas och kommer att arbeta för att Thage G\r\nPeterson skall få möjlighet att fortsätta i den\r\nuppgiften.</pre><pre>Anf. 21  BIRGER HAGÅRD (m) replik:</pre><pre>Fru talman! Jag beklagar kds agerande i denna\r\nfråga. Det är uppenbart att valdagen närmar sig. På\r\nannat sätt kan jag inte förklara detta agerande.\r\nMan har efterlyst kraftfulla åtgärder, men man har\r\ngjort allt för att inom regeringen sabotera dessa\r\nåtgärder.</pre><pre>Det fanns inom regeringen ett förslag som till stora\r\ndelar liknade det som nu blir verklighet, men kds\r\nställde sig på bakhasorna. Vad har kds vunnit på\r\ndetta? Ingenting. Man har tvärtom förlorat den\r\nmöjlighet som legat i att regeringen hade kunna\r\nagera och slå fast för svenska folket var man står.\r\nDen möjligheten för regeringen drog man nu\r\nundan. En sådan manifestation hade kanske varit\r\nbetydligt bättre än det tomma slag i luften som\r\nIngvar Svensson nu har medverkat till.</pre><pre>Låt mig också stryka under att frågan om\r\nvalperiodens längd har stötts och blötts i\r\nFolkstyrelsekommittén och i andra sammanhang.\r\nDet ligger många års arbete bakom avgörandet i\r\nden frågan, som dock egentligen inte var något\r\nannat än ett politiskt ställningstagande, en kanske\r\nolycklig sammankoppling, det kommunala\r\nsambandet, som Tage Erlander en gång i tiden\r\ngjorde.</pre><pre>Jag tycker alltså inte att Ingvar Svensson har någon\r\nanledning att ta till stora ord. Tvärtom kan han\r\nkanske gå in i sin kammare och grunna litet grand\r\növer varför man inte visat större fingerfärdighet\r\nfrån kds sida. Eller var det kanske så att man\r\nbehövde denna fråga för att kunna blåsa på\r\nordentligt före valet? Thage G Peterson sade att\r\ndenna fråga inte skulle bli någon valfråga, men\r\nvissa tycks ändå sträva efter att göra den till en\r\nsådan.</pre><pre>Anf. 22  INGVAR SVENSSON (kds) replik:</pre><pre>Fru talman! Det här med valdagen och en\r\npartipolitisering låter intressant. Men vilka var det\r\nsom mälde sig ut ur denna skara? Det var inte den\r\nstora delen av riksdagen.</pre><pre>Om jag hade velat partipolitisera denna fråga hade\r\ndet varit mycket enkelt, men jag har hela tiden sett\r\ntill sakfrågan och till att försöka åstadkomma breda\r\nmajoriteter. Det har inte alls varit någon\r\npartiegoism i detta, utan det är omsorgen om\r\nbarnens rättsskydd som har legat bakom mitt\r\nagerande.</pre><pre>Birger Hagård upprepar talet om ett tomt slag i\r\nluften. Jag noterade att Birger Hagård i sitt\r\nhuvudanförande mestadels talade om annat än om\r\nsjälva sakfrågan -- om initiativrätt osv.</pre><pre>Fru talman! Jag vet nog vem som i denna fråga står\r\nför tomheterna.</pre><pre>Anf. 23  BIRGER HAGÅRD (m) replik:</pre><pre>Fru talman! Tillåt mig säga, Ingvar Svensson, att\r\nman från kds sida har lyckats utomordentligt väl\r\nmed partipolitiseringen i detta sammanhang.</pre><pre>Anf. 24  CHRISTINA LINDERHOLM (c)\r\nreplik:</pre><pre>Fru talman! Jag tänker inte gå in i någon polemik\r\nmed Ingvar Svensson. Vi har ju samma uppfattning\r\ni sakfrågan. Men Ingvar Svensson ägnade en del av\r\nsitt anförande åt mig, och det tackar jag för. Jag får\r\ndå möjlighet att ställa en fråga om något som jag\r\ninte riktigt fattade eller uppfattade fel.</pre><pre>Ingvar Svensson sade att Folkpartiet hade arbetat\r\nfram en lagstiftning tillsammans med oppositionen\r\noch att det öppnade fältet. Menar Ingvar Svensson\r\natt det med hänsyn till att Folkpartiet arbetade\r\ntillsammans med Socialdemokraterna i\r\npartnerskapsfrågan var möjligt för Ingvar Svensson\r\natt arbeta tillsammans med Socialdemokraterna om\r\nåtgärder mot barnpornografi och att man annars\r\ninte skulle ha föreslagit några åtgärder? Är det så\r\njag skall tolka Ingvar Svenssons uttalande?</pre><pre>Anf. 25  INGVAR SVENSSON (kds) replik:</pre><pre>Fru talman! Så skall man inte tolka mitt uttalande.\r\nJag konstaterade att frågan från Christina\r\nLinderholm hade varit något mera besvärlig. Mitt\r\nengagemang i denna fråga hade, åtminstone på det\r\npersonliga planet, varit exakt likadant.</pre><pre>Anf. 26  Justitieminister GUN HELLSVIK\r\n(m):</pre><pre>Fru talman! Jag vill först beklaga att jag på grund av\r\nregeringssammanträde inte från starten har kunnat\r\nfölja kammardebatten i dag angående\r\nbarnpornografi. Jag är mycket tacksam för att få\r\ndetta tillfälle att framföra mina synpunkter på den\r\nfråga som med rätta starkt upprört oss alla.</pre><pre>De företeelser och de beteenden som ryms under\r\nbegreppet barnpornografi är i ordets rätta\r\nbemärkelse avskyvärda. Det kan och får aldrig\r\naccepteras att barn blir utsatta för de övergrepp,\r\nden förnedring och den kränkning av deras\r\nintegritet som barnpornografin innebär. För mig är\r\ndenna fördömande inställning en fullkomlig\r\nsjälvklarhet. Det har därför varit med bestörtning\r\noch med stor besvikelse som jag har noterat de\r\nförsök man från olika håll gjort att försöka utmåla\r\noss moderater och vissa folkpartister som\r\nförsvarare av barnpornografi. Det har varit ett\r\nbeklämmande agerande, ett agerande som inte\r\nländer till heder.</pre><pre>När det gäller barnpornografi har jag sett som min\r\nuppgift som justitieminister och politiker att förena\r\ntre olika mål.</pre><pre>Det första gäller ansvaret för att se till att\r\nlagstiftningen och rättsväsendet på bästa sätt kan\r\nfungera som skydd för barn mot övergrepp.</pre><pre>Det andra gäller att försöka tillse att\r\nbarnpornografiskt material inte görs tillgängligt för\r\ndem som vill ta del av det och, om så trots allt sker,\r\natt det kan omhändertas och förstöras.</pre><pre>Det tredje gäller statsmakternas och de enskilda\r\npolitikernas ansvar för att upprätthålla respekten\r\nför våra grundlagar. Detta gäller kanske särskilt\r\ninom det tryckfrihetsrättsliga området, ett område\r\ndär Sverige har en särskild tradition att försvara, en\r\ntradition som vi i andra sammanhang så ofta sagt att\r\nvi skall försvara, inte minst i samband med\r\nförhandlingarna om ett svenskt medlemskap i den\r\neuropeiska unionen.</pre><pre>Men jag vill samtidigt slå fast att det jag värnar om\r\ninte är friheten för dem som producerar eller\r\nsprider barnpornografi. Deras verksamhet är ju\r\nredan kriminaliserad som tryckfrihetsbrott.</pre><pre>De yttranden som Lagrådet avgivit över de olika\r\nförslag som presenterats rörande barnpornografi\r\nhar stärkt mig i min uppfattning att den svåra frågan\r\nom kriminalisering av innehav måste föregås av en\r\nutredning. En utredning måste i lugn och ro få\r\növerväga de olika alternativ som står till buds och\r\nvilka konsekvenser de får.</pre><pre></pre><pre>Det är ju faktiskt långt ifrån säkert att en\r\nkriminalisering löser några problem i praktiken.\r\nDetta stöds också av justitiekanslerns uttalande i\r\njanuari i år, där justitiekanslern sade: De\r\nerfarenheter som hittills har gjorts utesluter inte att\r\nförekomsten av barnpornografiska alster kan drivas\r\nlångt tillbaka utan att innehavet i sig kriminaliseras.</pre><pre>Konstitutionsutskottets förslag att redan nu\r\nlagstifta om en kriminalisering som träder i kraft\r\nförst om fyra år visar därför enligt min uppfattning\r\natt det mycket handlar om en politisk\r\nsymbolhandling snarare än konkreta resultat.</pre><pre>Det är klart att ändringar av centrala tryck- och\r\nyttrandefrihetsrättsliga principer lämpar sig särskilt\r\nilla för den typen av politiskt agerande.</pre><pre>Jag är också långt ifrån ensam om att ha väntat mig\r\natt ordföranden i konstitutionsutskottet skulle ha\r\nvarit den förste att stå upp för och försvara en sådan\r\ninställning. Men partipolitiken har uppenbarligen\r\nfått ta överhand.</pre><pre>Låt oss därför kort se tillbaka på vad som gjorts i\r\npraktiken när det gäller barnpornografi.</pre><pre>Det var, som Birger Hagård tidigare nämnde, i\r\nslutet av 1970-talet och början av 1980-talet som en\r\nborgerlig regering införde det nuvarande\r\nbarnpornografibrottet.</pre><pre>Sedan hände ingenting under de\r\nsocialdemokratiska åren med undantag för att den\r\nsocialdemokratiska justitieministern Laila\r\nFreivalds 1988 gick ut i massmedia. Jag har\r\nförstasidan från Aftonbladet från 1988 där hon\r\nsade: Vi måste visa att vi verkligen ser allvarligt på\r\ndet här med barnpornografi. Det är ohyggligt och\r\nupprörande.</pre><pre>Detta sade Laila Freivalds 1988, men ingenting\r\nhände. Ingenting hände förrän vi i den nuvarande\r\nregeringen såg till att maximistraffet för\r\nbarnpornografi fr.o.m. den 1 juli 1993 höjdes från\r\nsex månaders till två års fängelse.</pre><pre>Det är också den här regeringen som nyligen har\r\nfattat beslut om en lagrådsremiss med ytterligare\r\nåtgärder för att skydda barn mot övergrepp, en\r\nlagrådsremiss som inom kort skall resultera i ett\r\nförslag till riksdagen.</pre><pre>Det är också den här regeringen som har satt\r\nbrottsoffren i centrum och som gjort omfattande\r\nsatsningar på brottsoffer i allmänhet.</pre><pre>Det är den här regeringen som har avskaffat\r\nhalvtidsfrigivningen, vilket i praktiken innebär att\r\nfängelsestraffet för barnpornografibrott har mer än\r\nfyrdubblats, som det formellt kan se ut.</pre><pre>Det är också den här regeringen som har genomfört\r\nett antal straffskaleskärpningar med särskild\r\ninriktning på våld och hot om våld mot kvinnor och\r\nbarn.</pre><pre>Det är inte minst mot denna bakgrund som\r\nsocialdemokraternas och Thage G Petersons\r\nagerande framstår som så särskilt beklämmande.\r\nDet har varit en upprördhet som klingar inte bara\r\nihåligt utan också falskt. Jag kan nämligen inte\r\nundgå att notera att de, som kritiserat regeringens\r\nkriminalpolitik med motiveringen att den varit\r\nalltför inriktad på straffets betydelse, nu utan\r\nnärmare eftertanke ser en kriminalisering som den\r\nsjälvklara lösningen på problemet.</pre><pre>Nej, det har varit piruetter och turer som inte\r\nbidragit till något annat än att skymma sikten för de\r\nväsentliga frågorna.</pre><pre>Trots motstånd och trots politisk taktik har\r\nemellertid förnuftet nu i viss mån segrat. Det är\r\nenligt min mening glädjande att utskottet nu gått på\r\ndet vida konfiskeringsalternativ som bl.a. jag på ett\r\nmycket tidigt stadium har förespråkat. Jag hoppas\r\natt jag missuppfattade vad Thage G Peterson\r\ntidigare sade. Jag uppfattade det som att Thage G\r\nPeterson sade, att moderaterna till slut tvingades\r\nställa sig bakom detta vida konfiskeringsalternativ.</pre><pre>För att alla eventuella missförstånd skall\r\nundanröjas vill jag alltså påpeka, att det förslag som\r\nblev konstitutionsutskottets förslag var det förslag\r\nsom jag lät arbeta fram från början och som går\r\nlångt vidare än det konfiskeringsalternativ som\r\nkonstitutionsutskottets ordförande lade fram som\r\nsitt förslag.</pre><pre>Men vi får inte glömma bort att utgångspunkten för\r\nhela denna diskussion som drivits, särskilt under\r\nvåren, har varit att kunna omhänderta och förstöra\r\ndet vidriga materialet närhelst det påträffas. Det\r\nviktiga måste vara att barnen skall veta att vi vidtar\r\nåtgärder för att förhindra att kränkningarna\r\nfortsätter.</pre><pre>Om vi, utöver att straffa den som producerar och\r\nsprider barnpornografi, också skall straffa den som\r\ninnehar materialet, så är det en fråga som kräver\r\nytterligare överväganden. Jag har redan tidigare\r\naviserat min avsikt att tillsätta en utredning. Till\r\nskillnad från konstitutionsutskottets vilande\r\nkriminaliseringsförslag innebär det att frågan kan\r\nfå den grundliga och allsidiga belysning som den\r\nkräver.</pre><pre>Jag hoppas att man från konstitutionsutskottets\r\nsida inte uppfattar att jag överskrider mina\r\nbefogenheter om nu kammaren beslutar om ett\r\nvilande förslag, utan att jag trots detta har rätt att\r\nsätta i gång den utredning som jag långt tidigare\r\nhade önskat att jag kunde sätta i gång.</pre><pre>Anf. 27  BENGT HURTIG (v) replik:</pre><pre>Herr talman! FN:s konvention om barns\r\nrättigheter, som Sverige liksom många andra länder\r\nskrivit under slår fast att konventionsstaterna skall\r\nvidta alla lämpliga ågärder för att bl.a. förhindra att\r\nbarn utnyttjas i pornografiska framställningar och i\r\npornografiskt material.</pre><pre>Kommissionen för de mänskliga rättigheterna har\r\nockså uppmanat de länder, som ännu inte infört\r\nlagstiftning som kriminaliserar produktion,\r\ndistribution och innehav av barnpornografiskt\r\nmaterial, att göra det.</pre><pre>Nordiska rådets session i mars uppmanade också de\r\nnordiska länderna att kriminalisera innehav.</pre><pre>Gun Hellsvik säger att vi i EU-föhandlingarna har\r\nförsvarat vår rätt att utforma vår egen inställning\r\nnär det gäller yttrandefrihet och tryckfrihet. Men\r\ndet är faktiskt så i de internationella\r\nsammanhangen att man nu kan hänvisa till att\r\nSverige inte har följt internationella uppmaningar\r\natt kriminalisera innehav, och att det därför kanske\r\ninte är fullt så viktigt att ta hänsyn till den speciella\r\nlagstiftning som finns i Sverige.</pre><pre>Är det inte, Gun Hellsvik, mot den bakgrunden\r\nändå riktigt att vi nu sätter in siktet på att\r\nkriminalisera just innehav av barnpornografi?</pre><pre>Anf. 28  Justitieminister GUN HELLSVIK (m)\r\nreplik:</pre><pre>Herr talman! Enligt min uppfattning har vi en viktig\r\nuppgift, och det är att i den här frågan följa den FN-\r\nkonvention som ålägger oss att vidta nödvändiga\r\nåtgärder.</pre><pre>Genom det förslag som nu finns om en vidgad\r\nkonfiskeringsmöjlighet kommer vi långt på den här\r\nvägen.</pre><pre>Jag sade i mitt anförande att justitiekanslern har\r\nmycket tydligt sagt att han anser just\r\nkonfiskeringsmöjligen befogad, men sätter\r\nfrågetecken för kriminalisering.</pre><pre>Vi har på Justitiedepartementet analyserat våra\r\neventuella skyldigheter att kriminalisera innehavet.\r\nVi har gjort bedömningen att vi inte har någon\r\nsådan skyldighet. Då måste vi driva själva\r\nsakfrågan, nämligen att nå målet att skydda\r\nbarnen, inte i första hand skymma sikten genom att\r\ndiskutera frågan om medlen.</pre><pre>Jag kan också konstatera att det har varit en\r\nlikartad diskussion i Danmark. Där konstaterade\r\nman för några veckor sedan att det inte nu är\r\naktuellt att kriminalisera innehavet. Jag nämner\r\ndetta för att peka på att det inte bara är Sverige som\r\ngör denna tolkning av FN-konventionen. Det gör\r\näven andra oss närstående länder.</pre><pre>Anf. 29  BENGT HURTIG (v) replik:</pre><pre>Herr talman! Den konfiskering som nu kommer att\r\nkunna ske, och som regeringen har varit inne på\r\ntidigare, handlar bara om det material som redan är\r\nspritt. Alltså kan ett spridningsbrott ha\r\nförekommit. Däremot kan övrigt material inte\r\nkonfiskeras.</pre><pre>Överlämnande av enstaka exemplar skall inte\r\nkriminaliseras. Men det materialet kan konfiskeras\r\nnär det påträffas i samband med\r\nförundersökningar. Varför går det inte att\r\nkriminalisera överlämnande av enstaka exemplar?\r\nDet vore en viss utvidgning av spridningsbrottet,\r\nsom inte vore alltför märkligt att införa.</pre><pre>Anf. 30  Justitieminister GUN HELLSVIK\r\n(m):</pre><pre>Herr talman! Jag skulle här vilja hänvisa till vad\r\nLagrådet sade när det gäller konstitutionsutskottets\r\nförslag om förändrat spridningsrekvisit. Här\r\nkommer vi in på nya konstruktioner som kräver\r\ningående analyser för att vi skall få veta effekterna.\r\nVad innebär en sådan förändring exempelvis i\r\nrelation till censurförbudet?</pre><pre>Vi på Justitiedepartementet har gjort en analys av\r\nförslaget om förändrat spridningsrekvisit.\r\nDomstolen får naturligtvis bedöma hur en regel\r\nskall tolkas. Men risken med det förslag som inte\r\nhar gått vidare från konstitutionsutskottet är bl.a.\r\natt en person skulle kunna straffas för att han ger\r\nbort ett exemplar av ett alster som han i sin tur har\r\nfått från någon annan. Men den förslagne person\r\nsom har fått ett exemplar och kopierar detta i flera\r\nexemplar, och sedan för vidare ett av de kopierade\r\nexemplaren, skulle troligen inte kunna straffas\r\nenligt det förslag som Thage G Peterson lagt fram.\r\nDet är den typen av stora frågetecken som gör att\r\ndet krävs en ordentlig analys så fort vi rör om i\r\ndessa saker. Annars kommer det att i samband med\r\natt det första rättsfallet dyker upp i domstol med\r\ndenna typ av snabbt utarbetade nya lagregler att bli\r\nen ny ebatt. Vi kommer troligen att se att vi inte alls\r\nhar nått det mål som vi låtsades att vi skulle nå.</pre><pre>Anf. 31  THAGE G PETERSON (s) replik:</pre><pre>Herr talman! Justitieministern stämplade faktiskt\r\nutskottsmajoritetens förslag -- det förslag som\r\nkommer från Centern, kds, Socialdemokraterna,\r\nNy demokrati och Vänstern -- som en politisk\r\nsymbolhandling. Med anledning av hennes\r\nuttalande vill jag ställa två frågor till\r\njustitieministern. Vem anser Gun Hellsvik att hon\r\nrepresenterar i dag? Vilka regeringspartier anser\r\nGun Hellsvik att hon företräder i\r\nbarnpornografifrågan, dvs. den fråga som vi har att\r\nta ställning till i dag i kammaren?</pre><pre>Herr talman! Justitieministern betygsatte mitt\r\narbete i KU med barnpornografifrågan som\r\nbeklämmande. Jag har hört från talarstolen att kds\r\nledande företrädare i KU gör en annan bedömning.\r\nOm mitt arbete i KU har varit beklämmande,\r\nvarför tog vice statsministern kontakt med denna\r\nperson som har utfört ett beklämmande arbete för\r\natt diskutera barnpornografifrågan?</pre><pre>Jag förstår faktiskt inte vad justitieministern menar\r\nnär hon tar till dessa ord. Jag har inte haft i denna\r\nfråga något annat än barnens bästa för mina ögon.\r\nJag undrar faktiskt varför Gun Hellsvik vill\r\nfortsätta att koncentrera sig på att angripa politiska\r\nmotståndare i stället för att tillsammans med den\r\npolitiske motståndaren samla krafterna mot\r\nbarnpornografi.</pre><pre>I pressmeddelandet skriver justitieministern att\r\nsåvitt bekant har Thage G Peterson aldrig tidigare\r\nvisat särskilt intresse för barnpornografiska frågor.</pre><pre>Ja, det är i och för sig rätt. Jag kan inte bestrida det.\r\nJag har i mitt liv och i riksdagen haft andra\r\narbetsuppgifter. Men jag förstår faktiskt inte varför\r\ndet skulle diskriminera mig från att arbeta aktivt i\r\nfrågan när den väl, till följd av justitieministerns\r\nförsummelser att inte lägga fram en proposition i\r\ntid, hamnat på KU:s bord. Jag kände i januari\r\ningen större lycka när jag förstod att hela denna\r\nfråga skulle bli konstitutionsutskottets fråga med\r\nhänsyn till detta utskotts redan mycket stora\r\narbetsbelastning.</pre><pre>Herr talman! Jag vill ställa ytterligare en fråga till\r\njustitieministern. Vill hon verkligen förhindra mig\r\nfrån att ta ställning i frågan och sköta mitt jobb som\r\nordförande i konstitutionsutskottet?</pre><pre>Anf. 32  Justitieminister GUN HELLSVIK\r\n(m):</pre><pre>Herr talman! Jag beklagar, man jag hörde inte\r\nbörjan på den sista frågan.</pre><pre>Anf. 33  THAGE G PETERSON (s) replik:</pre><pre>Herr talman! Jag hänvisar till den utstämpling som\r\nGun Hellsvik gör, där hon säger att såvitt bekant\r\nhar Thage G Peterson aldrig tidigare visat något\r\nsärskilt intresse för barnpornografiska frågor. Jag\r\nförstår inte varför detta förhållande skulle\r\ndiskriminera mig från att aktivt arbeta med frågan,\r\ni synnerhet som arbetet i KU berodde på\r\njustitieministerns försummelser att inte i tid lägga\r\nfram en proposition.</pre><pre>Jag ställde följande fråga till justitieministern. Vill\r\nverkligen justitieministern förhindra mig från att ta\r\nställning i denna fråga som jag anser mycket\r\nangelägen, och vill justitieministern förhindra mig\r\natt sköta mitt jobb som ordförande i\r\nkonstitutionsutskottet?</pre><pre>Anf. 34  Justitieminister GUN HELLSVIK\r\n(m):</pre><pre>Herr talman! När det gäller den sista frågan hoppas\r\njag faktiskt att även Thage G Peterson har så pass\r\nmycket kunskaper om mig att han vet att svaret är\r\nett givet nej.</pre><pre>Det har i Thage G Petersons anförande smugit sig\r\nin en mängd ord som gör att det blir en viss färg\r\növer hela anförandet. Därmed färgas\r\nuppfattningen av mina svar. Jag vet att jag inte har\r\nså mycket tid till mitt förfogande. Därför kan jag\r\ninte gå in på allt.</pre><pre>I anförandet fanns bl.a. insmuget, inte som ett\r\npåstående utan som en beskrivning, mitt försumliga\r\nbeteende. Jag har inte i något sammanhang försökt\r\nfriskriva mig från ett ansvar. Jag tycker inte att\r\nnågon annan heller skall friskriva sig från något\r\nansvar. Men att det skulle vara försumligt att följa\r\ndet arbete som följde på grund av Huddingehärvan\r\nhar jag svårt att förstå. Det arbetet resulterade i att\r\nJK, som är den som har störst kunskap om denna\r\ntyp av mål, konstaterar att Sverige har ett\r\nregelsystem som fungerar väl. Och att det då skulle\r\nvara försumligt att inte lägga fram förslag om\r\nändring av lagstiftningen har jag litet svårt att inse.</pre><pre>Att jag har fört fram påpekandet att Thage G\r\nPeterson inte tidigare visat intresse beror just på att\r\nThage G Peterson försöker att vända på det hela för\r\natt få mig och en del andra att framstå som dem som\r\növer huvud taget inte har brytt sig i denna fråga.</pre><pre>Frågan om vem jag representerar är också en för\r\nmig mycket intressant fråga. Jag försöker nämligen\r\ni alla situationer att vara hela mig själv. Det innebär\r\natt jag här i dag representerar de värderingar som\r\njag har och som gjort att jag har blivit intagen som\r\nen i regeringsgruppen. Det innebär att jag bl.a.\r\nrepresenterar den oro och de känslor av avsky mot\r\nde människor som sysslar med denna smutsiga\r\nhantering som detta utgör.</pre><pre>På frågan om vilka regeringspartier som jag\r\nrepresenterar vill jag säga att jag självfallet\r\nrepresenterar hela regeringen. Jag är en av dem\r\nsom verkligen har ansträngt mig för att vi inom\r\nregeringen skulle finna en gemensam linje. Jag drev\r\ndärför fram den mycket ovanliga åtgärden att se till\r\natt två förslag överlämnades till Lagrådet.</pre><pre>Slutligen vill jag kommentera påståendet att jag\r\ntydligen inte medverkar till att samla krafter och att\r\nsamarbeta, men att vice statsministern gör det.</pre><pre>Thage G Peterson vet att jag har försökt. Vi har\r\nhaft två möten på mitt arbetsrum på Rosenbad. Vid\r\nett tillfälle, när jag själv inte hade någon som helst\r\nmöjlighet till ett möte, bad jag min av mig mycket\r\nbetrodde statssekreterare att söka kontakt med\r\nThage G Peterson. Men Thage G Peterson återkom\r\naldrig. Jag har också förstått att det uppskattas mer\r\nav Thage G Peterson när vice statsministern eller\r\nett statsråd tar kontakt, än när en så lågt stående\r\nperson som en statssekreterare tar kontakt.</pre><pre>Anf. 35  THAGE G PETERSON (s) replik:</pre><pre>Herr talman! Beskedet att justitieministern\r\nrepresenterar hela regeringen i\r\nbarnpornografifrågan överlämnar jag till Ingvar\r\nSvensson och Christina Linderholm att\r\nkommentera.</pre><pre>Däremot är jag mycket tacksam för att\r\njustitieministern tar upp frågan om kontakten med\r\nstatssekreterare Krister Thelin. Detta behandlade\r\njustitieministern också på ett mycket lumpet sätt i\r\npressmeddelandet.</pre><pre>Det är faktiskt så här: Händelsen som\r\njustitieministern tar upp gällde ett EP-meddelande\r\nfrån statssekreterare Krister Thelin. Det kom den\r\n25 april, kl. 17.29. Samma kväll hade jag samtal\r\nmed vice statsministern Bengt Westerberg i\r\nbarnpornografifrågan. Jag berättade för honom om\r\nmeddelandet från Krister Thelin. Utan att jag bad\r\nom det förklarade Bengt Westerberg att han ville\r\nklara ut frågan om spridningsrekvisitet med\r\nJustitiedepartementet. Bengt Westerberg och jag\r\nhade utväxlat dokument om spridningsrekvisitet.\r\nSom författare till det dokument som Bengt\r\nWesterberg översände till mig var rättschefen i\r\nJustitiedepartementet, Göran Regner. Bengt\r\nWesterberg har sedermera, den 18 maj -- jag kan\r\nange klockslaget om fru Hellsvik så önskar --\r\nbekräftat för mig att han klarat ut frågan både med\r\nGun Hellsvik och med Reidunn Laurén.</pre><pre>Då återstår för mig att ställa följande fråga till\r\njustitieministern: Vad är egentligen\r\njustitieministern ute efter?</pre><pre>Anf. 36  Justitieminister GUN HELLSVIK\r\n(m):</pre><pre>Herr talman! Jag är ute efter att alla de som är\r\nengagerade i att vi skall finna vägen för bästa\r\nmöjliga skydd skall medverka.</pre><pre>Thage G Peterson och jag hade två möten under\r\nförsta delen av mars månad. Vid båda dessa\r\ntillfällen uttalade Thage G Peterson att det fanns en\r\ndel synpunkter på det underlag som regeringen\r\nhade arbetat fram. Det fanns synpunkter på frågan\r\nom spridningrekvisitets utformning. Men på mina\r\npropåer om att få ta del av dessa kom inget annat\r\nän att det just fanns synpunkter.</pre><pre>Inför vårt beslut om en lagrådsremiss såg jag till --\r\njag tog telefonkontakt med Thage G Peterson -- att\r\nThage G Peterson fick vårt färdigt utarbetade\r\nunderlag just för att kunna göra eventuella\r\njusteringar innan förslagen gick till Lagrådet. Men\r\nvi fick inga kommentarer. På grundval av detta bad\r\njag min statssekreterare att ta kontakt, för att få\r\nbesked om eventuella kommentarer. Men vi fick,\r\nsom sagt, inga besked. Detta kallar inte jag för\r\nsamarbete. Och det är den här typen av agerande\r\nsom jag inte uppfattar som något annat än ett\r\nsmyghållande, för att förhoppningsvis kunna göra\r\ndet stora klippet och därmed visa att man är den\r\ngode och att alla andra -- eller sådana som jag,\r\njustitieministern -- tillhör de onda.</pre><pre>Anf. 37  INGVAR SVENSSON (kds) replik:</pre><pre>Herr talman! I likhet med Thage G Peterson undrar\r\njag i vilken egenskap Gun Hellsvik uppträder här i\r\nkammaren, när hon nu kritiserar\r\nkonstitutionsutskottets majoritetsbeslut i en\r\ngrundlagsfråga. Jag trodde att det var Reidunn\r\nLaurén som representerade regeringen i\r\ngrundlagsfrågor.</pre><pre>Gun Hellsvik säger i svaret till Thage G Peterson\r\natt hon representerar hela regeringen. Jag frågar\r\ndå: Vilken regering är det?</pre><pre>Det står nämligen en helt enig riksdagsgrupp\r\nbakom detta majoritetsbeslut. Jag frågar därför\r\nigen: I vilken egenskap uppträder Gun Hellsvik i\r\ndenna kammare när hon kritiserar KU:s\r\nmajoritetsbeslut? Det vore intressant att få veta.</pre><pre>Det medges visserligen ganska stora friheter för\r\nstatsråden att uttala sig i olika frågor i kammaren.\r\nMen det vore ändå intressant att få veta i vilken\r\negenskap hon gör det nu.</pre><pre>Vad gäller frågan om konfiskation var det nog\r\nnärmast jag som tog upp den, inte Thage G\r\nPeterson. Men det är dokumenterat att det förelåg\r\nen förvirring i denna fråga hos moderaterna.</pre><pre>Låt mig också konstatera att det tidigare inte fanns\r\nnågra lagtekniska fulländade förslag att diskutera\r\nförrän den 31 maj. Då blev det en häftig diskussion\r\nom hur omfattande denna konfiskation skulle vara.\r\nMen dra inte för stora växlar av den diskussionen!\r\nDet fanns nämligen tidigare en tanke om detta i\r\nlagrådsremissen och en som Lagrådet hade.</pre><pre>Det som sagts om utredningar låter intressant. Jag\r\nskulle gärna vilja fråga Gun Hellsvik: Vem har\r\nhindrat justitieministern och regeringen från att\r\ntillsätta utredningar tidigare i denna fråga? Varför\r\nblev den promemoria som kom i höstas så\r\nsummarisk i denna del?</pre><pre>Anf. 38  Justitieminister GUN HELLSVIK\r\n(m):</pre><pre>Herr talman! Även om jag tycker att det är synd att\r\ndenna viktiga fråga om skyddet för barnen blir en\r\nskendebatt, måste jag ju svara på frågor -- så är\r\nverkligheten.</pre><pre>Vem jag representerar kan vi diskutera hur mycket\r\nsom helst, och det kan man tycka vad man vill om.\r\nMen det är faktiskt formellt reglerat. Jag har ingen\r\nrätt att vara i denna kammare i någon annan\r\negenskap än i egenskap av justitieminister. Jag är\r\nden i regeringen ingående justitieministern, som\r\nbefinner mig här i denna kammare.</pre><pre>När det gäller konfiskationsförslaget, som har blivit\r\nKU:s förslag, är jag mycket förundrad över att det\r\ninte har blivit känt förrän nu, i slutet av maj. Det är\r\nju det konfiskationsförslag som jag såg till att det\r\narbetades fram, som fanns i Lagrådsremissen och\r\nsom i förväg sändes över till Thage G Peterson.\r\nKU:s ordförande har alltså tagit del av det, och\r\nsamtliga borgerliga partiers partiledare har tagit del\r\nav det. Däremot har inte vare sig Ny demokrati\r\neller Vänsterpartiet tagit del av detta, i varje fall\r\ninte genom min försorg. Jag kan eventuellt beklaga\r\natt inte alla partier har fått ta del av förslaget, men\r\nde flesta kunde på ett tidigt stadium ta del av detta,\r\nsom sedan blev KU:s förslag.</pre><pre>Slutligen ställdes frågan varför det inte har gjorts\r\nnågon utredning tidigare. I och för sig tycker jag att\r\njag har besvarat den frågan, genom att peka på att\r\nvi under förra våren i samband med\r\nHuddingehärvan uttalade att vi skulle följa\r\nutvecklingen där. Utvecklingen av\r\nHuddingehärvan gav oss och även Justitiekanslern\r\nuppfattningen att de regler som fanns var\r\ntillräckliga för att komma åt den här hanteringen,\r\nmed undantag av de begränsningar när det gäller\r\nmöjligheten att konfiskera som lagen hittills har\r\ninneburit.</pre><pre>Att jag inte satte i gång en utredning, när\r\nNorrköpingshärvan dök upp och debatten började,\r\nberodde på att jag inte av ett av de partier som har\r\ndrivit kravet på kriminalisering av innehav fick stöd\r\nför att gå en annan väg och redan tidigt i vår fatta\r\nett beslut om en vidare utredning.</pre><pre>Jag vidhåller det jag sade, nämligen att jag hoppas\r\natt det inte skall finnas några konstitutionella\r\nhinder för mig att sätta i gång med en utredning,\r\noberoende av vilket resultat kammaren kommer\r\nfram till. Eftersom vi eventuellt har kunnat\r\nförvänta oss ett beslut om kriminalisering av\r\ninnehav, tror jag att de som förespråkar detta hade\r\ntyckt att det varit mycket egendomligt om jag i\r\nförväg tillsatt en utredning om kriminalisering av\r\ninnehav. Det är ju rimligt att jag först ser hur\r\nkammaren gör. Men jag hoppas, som sagt var, att\r\nkammarens beslut inte skall hindra mig från att\r\ntrots allt tillsätta en utredning.</pre><pre>Anf. 39  INGVAR SVENSSON (kds) replik:</pre><pre>Herr talman! Jag förstår mycket väl att Gun\r\nHellsvik kan tala som justitieminister här i\r\nkammaren -- det är helt klart. Men det vore bra om\r\nhon representerade hela regeringen som kollektiv\r\nnär hon talade. Det vore en klar fördel.</pre><pre>Jag tog upp frågan om konfiskation bara för att\r\npoängtera att det i den moderata gruppen rådde en\r\nviss förvirring i de här frågorna. Lagrådsremissen är\r\nkänd av oss sedan länge.</pre><pre>Kan Gun Hellsvik svara på frågan varför\r\ngrundlagsfrågorna behandlades så summariskt i\r\ndepartementspromemorian Ökat skydd för barn,\r\nsom kom i höstas? Kunde man inte redan då ha gått\r\nin och gjort en djupare analys? Gun Hellsvik\r\nkanske inte hade möjlighet att styra den\r\nverksamheten.</pre><pre>Anf. 40  Justitieminister GUN HELLSVIK\r\n(m):</pre><pre>Herr talman! Den delen av lagstiftningen hör inte\r\ntill min lagstiftning, vilket Ingvar Svensson själv\r\ntidigare antydde. Men vi har ett mycket gott\r\nsamarbete inom Justitiedepartementet, så det är\r\ninga problem att föra diskussioner.</pre><pre>Jag upprepar att skälet till att det inte gjordes\r\nnågon djupare analys hängde samman med -- det\r\nsades mycket tydligt våren 1993 -- att bl.a.\r\nutvecklingen av Huddingehärvan var avgörande för\r\nhur man skulle gå vidare. Jag säger nu för tredje\r\ngången att lärdomen av Huddingehärvan, när den\r\nvar avslutad sommaren 1993, var att reglerna just\r\ndå var tillräckliga.</pre><pre>Anf. 41  CATARINA RÖNNUNG (s):</pre><pre>Herr talman! Det är trevligt att justitieministern är\r\nhär i kammaren. Men hon kanske skulle ha nöjt sig\r\nmed att åhöra den här debatten, eftersom hon själv\r\ninte har lagt fram någon proposition i det ärende\r\nsom i dag behandlas.</pre><pre>Gun Hellsvik! Skärpt lagstiftning för\r\nbarnpornografibrott är inte mycket att komma med\r\nnär det gäller handlingskraftigt agerande från\r\nregeringens sida, så länge man inte gör något som\r\nhelst åt spridningsrekvisitet.</pre><pre>Gun Hellsvik ansåg att det var ''angeläget att\r\nförstöra och omhänderta det vidriga materialet när\r\ndet gäller barnpornografi närhelst det påträffas''.\r\nJag utgår därför från att Gun Hellsvik mycket klart\r\nslår fast detta i direktiven till den utredning hon\r\nskall tillsätta.</pre><pre>Herr talman! Svenska folket har aldrig tidigare\r\nuttalat en så klar vilja till riksdagen: Kriminalisera\r\ninnehavet av barnpornografi snarast! Det är\r\nbudskapet. Konstitutionsutskottet har fått 400 000\r\nnamnunderskrifter på upprop med detta innehåll.</pre><pre>Uppmaningen har varit: Skydda barnen mot\r\nsexuella övergrepp. Skydda barnen från de\r\nupprepade kränkningar som det innebär att\r\nfigurera i barnpornografi. De sätter spår för livet.\r\nGör något så snart det är möjligt för att ytterligare\r\nkomma åt den mycket lukrativa bransch som\r\nspridning av barnpornografi är. Agera så att inte\r\nfler barn tappar fotfästet i tillvaron och känner sig\r\nutlämnade till en kall vuxenvärld, med sin skam och\r\nsin skuld -- även om det i själva verket är barnet\r\nsom är den förfördelade parten.</pre><pre>Majoriteten i utskottet har också velat ge uttryck\r\nför att barnpornografi är ett brott som samhället ser\r\nmycket allvarligt på. Vi vill komma åt detta brott\r\nmed alla de medel som står oss till buds.</pre><pre>Ett starkt och långtgående grundlagsskydd för\r\ntryckfrihet och yttrandefrihet är själva kärnan i vår\r\ndemokrati. Vi är med skäl stolta över att Sverige\r\nhar ett av de mest långtgående skydden i världen\r\nför dessa omistliga tillgångar, därtill med djupa\r\nhistoriska rötter. När är det då skäl att inskränka\r\ndessa rättigheter? Jo, det är när man med fog kan\r\ntala om att de missbrukas. Barnpornografi är utan\r\ntvivel ett sådant missbruk. Barnpornografi på\r\nfotografisk bild, i film eller videogram skildrar i\r\nregel en brottslig handling -- ett sexuellt övergrepp.</pre><pre>De stora beslag som gjorts i Huddinge och\r\nNorrköping av 100 respektive 2 000 filmer och\r\nvideogram visar att övergreppen har förråats och\r\natt en del är att betrakta som ren tortyr. Det beslag\r\nsom gjordes i Trelleborg i går uppvisar ett\r\nkundregister med 3 000 namn. Innehavarna har\r\nförmodligen tjänat miljoner på detta, i varje fall\r\n150 000 kr i veckan.</pre><pre>Hur kommer det sig då att regeringen inte velat\r\nkriminalisera innehav? Det är ju en mycket effektiv\r\nmetod att komma åt barnpornografi, eftersom det\r\nblir möjligt att förverka och förstöra den\r\nbeslagtagna pornografin. Det är också ett sätt för\r\nstatsmakterna att klart säga: Denna avart av\r\nyttrandefriheten tolererar vi inte. Detta är också ett\r\nsätt att få respekt ute i världen. Land efter land\r\nkriminaliserar nu innehav, och Sverige riskerar att\r\nbli centrum för handel med denna vara. Bl.a. USA\r\nhar påtalat hur många alster som kan härledas till\r\nvårt land.</pre><pre>Redan på hösten 1992 påtalade Rädda barnen i en\r\nskrivelse till regeringen att något måste göras. Nu\r\när det 1994, och regeringen har försuttit sin\r\nmöjlighet att agera för lång tid framöver.\r\nRegeringen i sin helhet bär ansvaret för detta. Även\r\nkds partiledare, Alf Svensson -- som gråtit ut i\r\nExpressen och önskat en innehavskriminalisering\r\nefter det att regeringen försuttit sina möjligheter --\r\nbär ansvaret för detta. Främst är ansvaret\r\njustitieminister Gun Hellsviks. Hon är chef för ett\r\ndepartement som i det närmaste framstår som\r\nhandlingsförlamat i denna fråga. Min kritik är\r\nmycket direkt och skall inte uppfattas som något\r\nförsåtligt. Det är ett direkt angrepp.</pre><pre>Att moderaterna i KU från en dag till en annan --\r\nefter omröstningen om en grundlagsfråga --\r\nändrade sig, så att det inte gick att skärpa\r\nspridningsrekvisitet och minska spridningen av\r\nbarnpornografi misstänker jag också beror på en\r\nfjärrstyrning från Justitiedepartementet.</pre><pre>Allt tal om att Moderaterna och\r\nJustitedepartementet står på brottsoffrens sida\r\nklingar falskt. När brottsoffren i pornografibrott är\r\nbarn -- de mest utsatta och värnlösa av alla -- lämnas\r\nde i sticket.</pre><pre>Gun Hellsvik tillsatte en utredning 1993. Den kom\r\nfram till att en innehavskriminalisering var\r\nobehövlig. Denna slutsats fick kritik av många\r\nremissinstanser. Redan våren 1993 konstaterade\r\njustitieutskottet att en innehavskriminalisering\r\nskulle understryka att samhället ser allvarligt på\r\nbarnpornografibrott. Det gjorde man bl.a. med\r\nanledning av de motioner om\r\ninnehavskriminalisering som då inkom till\r\nriksdagen; en motion kom från Ingegerd\r\nSahlström.</pre><pre>Regeringen hade alltså att lägga fram en\r\nproposition vad avser en grundlagsändring senast\r\nnio månader före nästa riksdagsval. Den kom\r\naldrig. 20--30 motioner strömmade in till KU. Alla\r\nhade ett samfällt budskap: Kriminalisera innehav!\r\nDet fanns även motioner från moderata företrädare\r\nsom nu borde anse sig svikna av sitt eget parti. KU\r\nbeslöt då att göra vad som stod i dess makt när det\r\ngällde att skärpa lagen. Givetvis hoppades vi på att\r\nett enigt KU skulle ta initiativ till en\r\ngrundlagsändring. 5/6-dels majoritet krävdes.</pre><pre>Socialdemokraterna, som har anklagats för att vilja\r\npolitisera, eftersträvade i själva verket bredast\r\nmöjliga samförstånd för att få bort denna fråga från\r\nvalrörelsen. Jag anser att den här frågan lämpar sig\r\nlika litet i valrörelsen som frågan om\r\npartnerskapslagen. Socialdemokraterna behöver,\r\nmed tanke på opinionssiffrorna, inte den draghjälp\r\nsom en debatt om barnpornografibrott skulle\r\nmedföra i valrörelsen. Vi har andra och viktiga\r\nfrågor att föra fram i en valrörelse.</pre><pre>Moderaterna svek igen -- och en folkpartist.\r\nResultatet av detta är att en lag om\r\ninnehavskriminalisering tidigast kan träda i kraft\r\nden 1 januari 1999.</pre><pre>Å ena sidan säger moderaterna i sin reservation,\r\ndärtill av verkligheten hårt trängda, att\r\nomständigheter talar för att ett innehav bör\r\nbedömas som en straffbar handling. Å andra sida\r\nanser man att ett förbud mot dylikt innehav bryter\r\nmot det absoluta förbudet mot censur. Förbudet\r\nmot innehav skall bara omfatta bilder som redan\r\nutgivits, inte sådana som avses att utgivas. Därför\r\nförstår jag inte var förhandscensuren kommer in.\r\nDetta är KU:s förslag.</pre><pre>Vidare skall bilderna ha verklighetstrogen\r\nkaraktär. Innehavet kan ibland med hänsyn till\r\nomständigheterna vara försvarligt, t.ex. om det är\r\nett led i en allvarligt syftande nyhetsförmdeling.\r\nEndast JK skall kunna besluta om tvångsmedel som\r\nhusrannsakan. Polisen skall alltså inte kunna\r\nstorma in i privathem hur som helst, som har gjorts\r\ngällande i vulgärargumentationen. KU:s förslag\r\nbedömer vi som fullgott, och vi hemställer att\r\nriksdagen antar våra framlagda förslag som vilande\r\nnär det gäller ändringen i tryckfrihetsförordningen\r\noch yttrandefrihetsgrundlagen. Det är egendomligt\r\natt det inte i denna debatt har riktats någon saklig\r\noch bärande kritik mot KU:s förslag.</pre><pre>Nästa steg i vårt arbete har varit att pröva alla\r\nmöjligheter till provisoriska åtgärder mot\r\nbarnpornografibrott fram till dess att\r\ninnehavskriminalisering kan förverkligas 1999.\r\nKonfiskering är ett alternativ. Vi har nått enighet\r\nom en grundlagsändring, trots att denna lag som\r\nLagrådet med rätta påpekar har brister och är\r\nologisk. Men den är ett provisorium. Alla\r\nbarnpornografiska skildringar som är avsedda av\r\nspridas skall konfiskeras om de påträffas i det fall\r\ninnehavaren blir föremål för en förundersökning,\r\nvilken som helst.</pre><pre>Det som verkligen skulle vara av betydelse -- och\r\nsom vi i ett dygn hade majoritet för -- är ett skärpt\r\nspridningsrekvisit. Den nuvarande lagstiftningen är\r\nluddig och ofullständig. Barnpornografi kan\r\nlagligen spridas till en dåligt definierad s.k.\r\nbekantskapskrets. För att förbättra möjligheterna\r\natt komma åt barnpornografiska filmer och\r\nvideogram vill vi ha bestämmelser om straff för den\r\nsom till någon annan -- det räcker med en -- lämnar\r\nut dylika alster i de fall då ansvar för\r\nyttrandefrihetsbrott inte kan utkrävas.</pre><pre>Mot denna skärpning har Lagrådet inte anfört\r\nnågon som helst invändning i sak. Alla partier utom\r\nModeraterna röstade för förslaget. Moderaterna\r\nröstade förmodlingen mot förslaget för att\r\ndepartementet inte ytterligare skulle råka i\r\nförlägenhet.</pre><pre>Anf. 42  Justitieminister GUN HELLSVIK\r\n(m):</pre><pre>Herr talman! Catarina Rönnung tar upp frågan om\r\nspridningsrekvisit. Jag hör Catarina Rönnung säga\r\nnågot som jag nyss noterade i det särskilda\r\nyttrandet med Thage G Peterson som första namn.\r\nDe som ställer sig bakom detta särskilda yttrande\r\nsäger att Lagrådet i sak inte har anfört någon\r\ninvändning mot dessa förslag osv. Detta gäller alltså\r\nspridningsrekvisitet.</pre><pre>Detta är ett klart vilseledande uttryck, men det är\r\ninte felaktigt. Lagrådet har inte kommit med några\r\ninvändningar i sak. Varför har Lagrådet inte gjort\r\ndet? Jag har Lagrådets yttrande över förslaget här.\r\nJag nämnde det i ett tidgare inlägg. Det står att det\r\nhär förslaget utgör en nyhet. Det står vidare: ''Dess\r\nkonsekvenser, bland annat i förhållande till\r\ntryckfrihetsförordningens och\r\nyttrandefrihetslagens ansvarighetsregler, är inte\r\nnärmare utredda, och förslaget är inte ägnat att\r\nundanröja de betänkligheter mot snabba\r\ngrundlagsändringar -- -- --.'' Detta säger Lagrådet.</pre><pre>Skälet till att man inte kommer med några\r\ninvändningar i sak är just att det inte har funnits en\r\nchans att utreda förslaget. Jag minns inte exakt,\r\nmen jag tror att Lagrådet bara hade någon dag på\r\nsig för att penetrera förslaget. Om jag minns rätt\r\nhade också konstitutionsutskottets ordförande\r\ngjort successiva justeringar dag för dag. Ingen hade\r\nhunnit titta på dessa. Det hade vi möjligen haft en\r\nchans att göra om de diskussioner som jag försökte\r\nföra med konstitutionsutskottets ordförande i\r\nbörjan av mars hade gett någon respons och inte\r\nbara lett till påpekandet att spridningsrekvisitet\r\nbehöver ändras.</pre><pre>Jag uppskattar Catarina Rönnungs raka kritik, men\r\nnär Catarina Rönnung säger att det behövs en\r\nkriminalisering av innehav och sedan nämner\r\nTrelleborgsfallet som exempel hamnar vi på nytt\r\nfel. Trelleborgsparet sitter för tillfället anhållet.\r\nVad innebär det? De båda har gjort något, eller\r\nman misstänker åtminstone att de har gjort något,\r\nsom är straffbart. Produktion och distribution är\r\nstraffbart. Dessa människor hade inte kunnat sitta\r\nanhållna om de här straffstadgandena inte hade\r\nfunnits. Frågan gäller hur vi kan skydda barnen mot\r\nförnedringen att snuskhummern i det yttersta ledet\r\nsitter och tittar på filmen. Det är i det\r\nsammanhanget som konfiskeringsalternativet\r\nkommer in.</pre><pre>Anf. 43  CATARINA RÖNNUNG (s)\r\nreplik:</pre><pre>Herr talman! Först vill jag yrka bifall till utskottets\r\nhemställan.</pre><pre>Jag vill säga några ord till Gun Hellsvik när det\r\ngäller spridningsrekvisitet. Vad Lagrådet har\r\npåpekat är att det gäller en nyhet och att det är\r\nfråga om en snabb grundlagsändring. Lagrådet har\r\ndock ingen kritik att komma med när det gäller\r\nskärpningen av spridningsrekvisitet. Jag tycker att\r\ndet borde vara en mycket bra ändring av lagen.</pre><pre>Spridningsrekvisitet är i dag mycket dåligt\r\ndefinierat. Det är svårt att definiera storleken på\r\nbekantskapskretsen. Här kan man naturligtvis\r\ndribbla med sanningen utan att man kan ställas till\r\nsvars för det. Det blir en svår bevisföring när\r\nspridningsrekvisitet är så luddigt.</pre><pre>När jag tog upp Trelleborgsfallet kopplade jag det\r\ninte direkt till innehav. Det är ett tecken på att det\r\nhar kommit in mycket av business i den här\r\nbranschen. De hade namnunderskrifter på 3 000\r\nmänniskor som de skulle sprida till. Då är det\r\nnaturligtvis inte fråga om bekantskapskrets längre,\r\nutan det rör sig om en kundkrets.</pre><pre>I de filmer och videogram som har påträffats kan\r\nman se en ny tendens, nämligen en mycket mera\r\nförråad framställning där barn figurerar.</pre><pre>Jag skulle ändock vara intresserad av att Gun\r\nHellsvik litet närmare utvecklade det hon sade --\r\nsom jag tyckte direkt skulle leda till en\r\nkriminalisering av innehav --, nämligen att det var\r\nså viktigt att omhänderta och förstöra det vidriga\r\nmaterialet närhelst det påträffas. Logiskt måste det\r\nsluta med att man kommer fram till att innehav\r\nskall kriminaliseras.</pre><pre>Anf. 44  Justitieminister GUN HELLSVIK\r\n(m):</pre><pre>Herr talman! Det konfiskeringsalternativ som jag\r\nhar förordat är inte ända framme vid en\r\nkriminalisering, men det ligger självklart nära när\r\ndet gäller effekten. Skillanden mellan mitt\r\nkonfiskeringsalternativ och konstitutionsutskottets\r\nursprungliga konfiskeringsalternativ är att jag inte\r\ndrar gränsen -- det har också blivit KU:s förslag --\r\nvid den typ av brott som har närmare koppling till\r\nproduktion av barnpornografi eller vissa andra\r\ntyper av brott mot person.</pre><pre>För tydlighets skull måste jag på nytt påpeka att\r\nLagrådet rimligen inte kan komma med några\r\ninvändningar i sak när det gäller\r\nspridningsrekvisitet. Som jag sade hade inte\r\nLagrådet mer än ett dygn på sig, om jag minns rätt.\r\nLagrådet konstaterade att förslaget innebär en total\r\nnyhet i det svenska systemet och uttalade därmed\r\nsin tveksamhet. Hade Lagrådet haft längre tid på\r\nsig, vilket det kunde ha haft om dessa synpunkter\r\nhade förts fram redan under diskussionerna i mars\r\ninför regeringens Lagrådsremiss, hade det kunnat\r\nanalysera och ta hänsyn till effekterna.</pre><pre>På departementet har vi försökt analysera förslaget\r\nom ändrat spridningsrekvisit. Som jag sade tidigare\r\nhar vi konstaterat att här finns en risk att det\r\nspridningsrekvisit som KU föreslog kan resultera i\r\nstraff för den som begår ett lindrigare straff och\r\nfrihet från straff för den som mera organiserat eller\r\nåtminstone på ett smartare sätt sysslar med den här\r\nhanteringen. Det tror jag inte var avsikten bland\r\ndem som stod bakom förslaget om ändringar i\r\nspridningsrekvisitet.</pre><pre>Anf. 45  CATARINA RÖNNUNG (s)\r\nreplik:</pre><pre>Herr talman! Jag håller med Gun Hellsvik om att\r\nkonfiskeringsalternativet ligger snubblande nära en\r\nkriminalisering av innehav. Här tycker man dock,\r\noch Gun Hellsvik har understrukit det i debatten,\r\natt det är en mycket bra grundlagsändring att ändra\r\npå konfiskeringsmöjligheterna. Här är det således\r\nbra, sjyst, naturligt och helt i sin ordning med en\r\nlagändring, men inte i andra fall. Det tycker jag inte\r\när särskilt logiskt.</pre><pre>Anf. 46  THAGE G PETERSON (s) replik:</pre><pre>Herr talman! Justitieministern har nu hållit sitt\r\nandra anförande här i kammaren. När jag såg att\r\njustitieministern skulle komma till kammaren i dag\r\nundrade jag faktiskt litet över orsaken. Hon har\r\ninte lyckats ena regeringen för ett förslag i\r\nbarnpornografifrågan och hon har inte lagt fram\r\nnågot eget förslag. Hon har inget eget förslag att\r\nförsvara i kammaren. Jag var nyfiken på vem hon\r\nskulle representera i kammaren. Är det enbart\r\nhennes eget parti eller hela regeringen? Både\r\nCentern och kds är med på ja-sidan. Till min och\r\nIngvar Svenssons stora överraskning har\r\njustitieministern sagt att hon i\r\nbarnpornografifrågan representerar hela\r\nregeringen.</pre><pre>Jag förstår nu litet vad som ligger bakom att Gun\r\nHellsvik är här i kammaren. Hon vill på något sätt\r\nstarta en diskussion eller, som det heter på\r\nsmåländska, mocka gräl med mig om vad som har\r\nförevarit. I det syftet kommer hon till riksdagen.\r\nJag vill inte riktigt föra debatten med den\r\nutgångspunkten. Så småningom kanske jag\r\nkommer att skriva ner ett och annat, eftersom jag\r\nhar mycket noggranna anteckningar om mina\r\nkontakter med regeringen och Gun Hellsvik.</pre><pre>Jag vill även säga att när frågan togs upp i\r\nkammaren i januri månad sade jag att dörren är\r\nöppen till konstitutionsutskottet för regeringen.\r\nDet var på de grunder som Ingvar Svensson\r\nutvecklade här tidigare. KU är nämligen det enda\r\norgan som kan ge dispens från niomånadersregeln.\r\nJag markerade sedan i samtal per telefon, som jag\r\ntog initiativ till, med både statsministern och\r\njustitieministern i slutet av januari att dörren till\r\nKU är öppen. Jag framförde det också till\r\njustitieministern vid två tillfällen -- den 7 mars och\r\nden 14 mars -- i samtal som hon tog initiativ till. När\r\nvi sedan i ett meddelande från regeringen den 15\r\napril fick reda på att man inte avsåg att komma med\r\nförslag till riksdagen, gav jag regeringen en ny\r\nchans fram till den 27 april. Det kom då som en\r\növerraskning för mig när Moderaterna gick emot\r\ninnehavskriminalisering den 3 maj i\r\nkonstitutionsutskottet.</pre><pre>Herr talman! Jag vill faktiskt säga att det problem\r\nsom jag har haft i mina relationer med\r\njustitieministern har varit att jag inte vid något enda\r\ntillfälle har fått veta vad regeringen avsåg göra. Jag\r\nhar inte heller fått veta vilka partier i regeringen\r\nsom justitieministern företrädde vid sina samtal.</pre><pre></pre><pre>Herr talman! Jag gick faktiskt tomhänt hem efter\r\nvarje besök som jag hade gjort hos\r\njustitieministern. Osäkerheten förstärktes av att\r\nandra statsråd än just justitieministern började att\r\nagera på egen hand i kontakter med mig. Med den\r\nutgångspunkten är det väl inte förvånande att jag\r\nhar höjt ett och annat ögonbryn. Jag har inte vetat\r\nvad som egentligen har skett i Rosenbad i den här\r\nfrågan.</pre><pre>\r\nDet var i det läget som konstitutionsutskottet tog\r\nsaken i egna händer. Det var i det läget som jag och\r\nIngvar Svensson utarbetade det första underlaget\r\ntill det förslag som vi nu har i KU. Centern, Ny\r\ndemokrati och Vänsterpartiet anslöt sig sedan till\r\ndet förslaget.</pre><pre>Anf. 47  Justitieminister GUN HELLSVIK\r\n(m):</pre><pre>Herr talman! Jag är inte heller ute efter att mocka\r\ngräl. Om vi går tillbaka till mitt första anförande\r\nfanns inte något av det som Thage G Peterson nu\r\ntar upp med där. Det kom däremot upp efter det att\r\nThage G Peterson senare kritiserade mig för att inte\r\nvilja samarbeta. Jag menar faktiskt att man inte\r\nalltid kan tiga. Om någon kommer med påståenden\r\nsom man anser är felaktiga måste man också\r\nutnyttja sin möjlighet att rätta till dessa. Det var på\r\ngrund av Thage G Petersons beskyllning mot mig\r\nsom jag gav min version av det hela. Den framgår\r\nsäkert inte av Thage G Petersons anteckningar.</pre><pre>Detta är fortfarande lika tragiskt. Jag tycker att det\r\nhar varit det hela tiden. Vad är det vi diskuterar?\r\nVi diskuterar inte hur vi skall komma vidare för att\r\nhjälpa barnen, utan i vilken roll jag är här. Jag\r\ntycker att det är helt klart i vilken roll jag är här.\r\nDet behöver vi inte diskutera. Det är skyddet för\r\nbarnen som vi måste diskutera.</pre><pre>Därför vill jag också ta detta tillfälle i akt och säga,\r\nbl.a. med tanke på de frågor som Catarina\r\nRönnung har framfört, att den utredning som jag\r\nhar för avsikt att sätta i gång omedelbart kommer\r\natt ta ett helhetsgrepp på barnpornografifrågan.\r\nJag skissade på den utredningen tidigt i våras. Vi\r\nhar tagit ett stort grepp när det gäller de sexuella\r\növergreppen mot barn genom den lagrådsremiss\r\nsom nu är avklarad. Den resulterar i en proposition\r\nsom förhoppningsvis kommer nästa vecka.</pre><pre>När det gäller barnpornografibrottet vill jag säga\r\natt min utgångspunkt är att vi skall ta ett\r\nhelhetsgrepp för att se hur vi bäst kan komma åt\r\ndetta och skydda barnen mot allt som har med\r\nbarnpornografi att göra. Det innebär självfallet att\r\nen ordentlig analys av en innehavskriminalisering\r\nmåste äga rum. Men först måste vi skaffa oss\r\nordentlig kunskap om hur denna marknad ser ut i\r\nSverige.</pre><pre>Här påstår enskilda tulltjänstemän i t.ex. USA att\r\nSverige är ett nät. Jag känner mycket väl till detta\r\noch har därför kollat upp det. Tar vi andra\r\nkontakter får vi besked om att Sverige en gång var\r\nen viktig central för den här typen av hantering,\r\nmen att bedömningen är annorlunda i dag. Vi\r\nmåste ha ordentlig kunskap om hur det egentligen\r\nser ut för att vi skall kunna angripa det på alla olika\r\nnivåer där det behövs. Jag tänker sätta i gång med\r\ndetta. Jag har fortfarande inte fått någon\r\nkommentar till detta, men jag hoppas att jag inte\r\nblir KU-anmäld om jag trots kammarens beslut ser\r\ntill att så sker.</pre><pre>Anf. 48  STIG BERTILSSON (m):</pre><pre>Herr talman! Det finns utan tvivel de som har följt\r\ndebatten om åtgärder mot barnpornografi som går\r\nomkring i tron att Moderata samlingspartiets\r\nrepresentanter i allmänhet och dess företrädare i\r\nkonstitutionsutskottet i synnerhet skulle vara\r\nmotståndare till att det vidtas fortsatt kraftfulla\r\nåtgärder mot barnpornografi. Ingenting kan vara\r\nmera felaktigt. Detta är dagens betänkande i sig ett\r\npåtagligt bevis för. Jag tänker återkomma till\r\ninnehållet i betänkandet, men jag vill inledningsvis\r\nuppehålla mig något vid hur debatten i det här\r\närendet har förts.</pre><pre>Jag menar att Socialdemokraternas agerande är\r\nanledningen till att den felaktiga bilden har skapats.\r\nMin uppfattning är att partiet inte har dragit sig för\r\natt gå över alla gränser för att framstå som ett parti\r\nsom värnar om barnen mer än andra. Det har varit\r\nnågon sorts skönhetstävling i moralism, som någon\r\nhar beskrivit det här.</pre><pre>En del av denna skönhetstävling har bestått i att\r\nmisskreditera den politiska motståndaren. Ett\r\nutmärkt exempel på det är de uttalanden som\r\nordföranden i KU har gjort. Han säger så här: ''vi\r\nhar tvingats släpa moderaterna med på varje åtgärd\r\nmot barnpornografi.'' Andra företrädare för\r\nSocialdemokraterna -- nu senast Catarina Rönnung\r\ni denna talarstol -- har försökt att lägga ut dimridåer\r\ngenom att sjunga mer eller mindre halvkvädna\r\nvisor om Moderata samlingspartiet.</pre><pre>Herr talman! När vi i dag står framme vid ett beslut\r\nmed anledning av det betänkande som KU har\r\navlämnat kan vi konstatera att detta betänkande\r\nhar en mycket stark moderat prägel när det gäller\r\ninnehållet. Vi har också anledning att tro att de\r\nåtgärder som utskottet nu föreslår kommer att bli\r\nverkningsfulla. Jag tänker då främst på möjligheten\r\natt konfiskera barnpornografiskt material. Vi säger\r\ndessutom att regeringen bör återkomma till\r\nriksdagen med förslag om straffskärpningar i de fall\r\nde lagar som gäller sedan den 1 juli i fjol visar sig\r\notillräckliga.</pre><pre>Detta är två mycket betydelsefulla skärpningar som\r\ni hög grad har tillkommit just på moderat initiativ.\r\nDet finns således inget fog för det missledande\r\npåståendet att ''moderaterna behöver släpas till\r\nåtgärder''. Snarast har det, herr talman, i realiteten\r\nvarit tvärtom i denna fråga. Detta i kombination\r\nmed utskottets förslag om särskilda polisinsatser\r\nsamt förverkande av vinstmedel, som vi också har\r\nställt oss bakom, skall dessutom läggas till de\r\nåtgärder som genom regeringens och riksdagens\r\nförsorg har vidtagits under innevarande\r\nmandatperiod. Dessutom har regeringen också\r\naviserat ytterligare straffskärpningar när det gäller\r\nbl.a. sexuella övergrepp mot barn, som\r\njustitieministern tidigare har berört. Alla dessa\r\nåtgärder och förslag har vi stått bakom.</pre><pre>Om man dessutom då dristar sig till att jämföra med\r\nden handfallenhet som präglade de\r\nsocialdemokratiska regeringsåren -- som dessutom\r\nspäddes på med halvtidsfrigivning även av fångar\r\nsom begått sådana här brott -- framstår en\r\nsocialdemokratisk nakenhet mycket tydligt.</pre><pre>Herr talman! Alla de åtgärder som nu är på gång\r\nhar sannolikt större verkan än den omdiskuterade\r\nkriminaliseringen av innehav av barnpornografi.\r\nDet betyder inte att vi motsätter oss en\r\nkriminalisering av innehav om en utredning visar\r\natt den ger avsedd effekt. Det är den signal som vi\r\nhar skickat ut. Socialdemokraterna har\r\nsystematiskt, i spekulativt syfte och med barnen\r\nsom redskap, försökt att förvränga och misstolka\r\nden.</pre><pre>Socialdemokraternas agerande har, som jag sade,\r\nkallats för en skönhetstävling i moralism. Vi har\r\nvägrat att delta i den skönhetstävlingen.</pre><pre>Alla ledamöter i KU har fått brev under den här\r\ntiden. I ett av alla de brev som jag har fått skriver\r\nnågon att det krävs ett personligt mod att säga nej\r\ntill barnpornografi. Nej, det gör det verkligen inte.\r\nIngen här är nämligen för barnpornografi -- det är\r\nalldeles klart.</pre><pre>Herr talman! Däremot krävs det mod att inte spela\r\nmed i en ropande kör. När vi moderater kräver\r\nutredning och genomlysning av effekterna av\r\nlagstiftningen sker det inte därför att vi tycker att\r\nbarnpornografi på något enda sätt är skyddsvärt.\r\nDet är det naturligtvis inte. Vi kräver det därför att\r\nvi vill vara säkra på vilka alla effekter blir när vi\r\nändrar i svensk grundlag. Därför vill jag också kort\r\ncitera något av det vi säger i vår reservation i\r\nbetänkandet samtidigt som jag passar på att yrka\r\nbifall till den moderata reservationen. Vi säger\r\nbl.a.:</pre><pre>''Barnpornografi förutsätter nästan alltid ett\r\nhänsynslöst utnyttjande av barn. De som\r\nefterfrågar barnpornografi torde i många fall vara i\r\nbehov av någon form av psykiatrisk vård.- -- -\r\nUtvecklingen visar dock enligt\r\nkonstitutionsutskottets mening att hittills vidtagna\r\nåtgärder mot barnpornografi inte är tillräckliga.\r\nKonstitutionsutskottet anser att det framstår som\r\nstötande att enskilda personer fritt skall kunna ta\r\nbefattning med material som skildrar grova\r\növergrepp mot barn.''</pre><pre>Det här är något av vad vi moderater yttrar i\r\nbetänkandet. Men vi anser alltså att frågan bör\r\nutredas ytterligare och föreslår därför nu de\r\ntidigare nämnda verkningsfulla åtgärder som vi\r\nanser oss kunna överblicka följderna och\r\neffekterna av.</pre><pre>Vad sker då i utskottet? Jo, socialdemokraterna\r\nfortsätter med sin slagordspolitik och presenterar\r\ndessutom en motsägelsefull skrivning som avslöjar\r\ndet dubbelspel som partiet för i den här frågan. När\r\ndet inte går att kriminalisera innehav redan till 1995\r\ndriver socialdemokraterna linjen att det redan nu\r\nskall läggas fram ett vilande grundlagsförslag som\r\nskall träda i kraft 1999.</pre><pre>Av det, herr talman, kan jag inte dra någon annan\r\nslutsats än att socialdemokraterna tydligen inte har\r\nsådan omsorg om våra grundlagar att man vill\r\nanvända nästa mandatperiod i riksdagen till att\r\ngöra lagstiftningen så bra som möjligt. Samtidigt\r\nsom man säger detta hänger man närmast i\r\nlönndom med på den linje som vi moderater driver.\r\nFör parallellt med att socialdemokraterna åt ett håll\r\ntrumpetar ut att allt är klappat och klart för\r\nlagstiftning redan nu, så öppnar man en bakdörr\r\noch säger i betänkandet att en ny lag om\r\nkriminalisering av innehav inte skulle kunna bli\r\nmycket annorlunda än vad som nu förordas.</pre><pre>Några rader senare i samma betänkande står det:\r\nSkulle det visa sig att grundlagarna bör ges en\r\nannan utformning för att tjäna sitt syfte, är nästa\r\nriksdag oförhindrad att fatta erforderliga beslut\r\nhärom.</pre><pre>Jag vill uppmana kammarens ledamöter att tänka\r\nefter vad innebörden av dessa ord är, ställd i\r\nrelation till ett vilande grundlagsförslag.</pre><pre>Socialdemokraterna påstår dessutom att åtgärden\r\nmed vilande grundlag har ett symbolvärde. Till det\r\nvill jag säga att symboler inte stoppar pedofiler och\r\nbarnmisshandlare, varför det som\r\nsocialdemokraterna sysslar med i den delen inte är\r\nannat än kosmetik och populism.</pre><pre>Vi vet däremot, herr talman, att de moderata\r\nförslagen, som faktiskt utgör en betydande del av\r\nryggraden i betänkandet, skyddar barnen redan på\r\nkort sikt. På lång sikt skyddas barn bäst av en\r\ngenomtänkt lagstiftning och inte av den typ av\r\npolitisering som socialdemokraterna i det här fallet\r\nhängivit sig åt.</pre><pre>Därför kan vi med tillförsikt se att vi i dag tar ett\r\nantal beslut som vi vet är för barnens bästa.\r\nSamtidigt läggs grunden till ett kommande\r\nutredningsarbete som kanske leder till ytterligare\r\nåtgärder. Det är inte utan spänning som vi väntar\r\npå att få se om socialdemokraterna är beredda att\r\nmedverka till att den lagstiftningen blir den bästa\r\nmöjliga.</pre><pre>Därför vill vi, herr talman, med tanke på\r\nsocialdemokraternas mycket tvetydiga skrivning i\r\nbetänkandet, ha ett besked från dem i dag: Anser\r\nni att frågan om kriminalisering av innehav av\r\nbarnpornografi är helt färdigutredd, eller kommer\r\nni under den kommande mandatperioden att\r\nmedverka i ett utredningsarbete om kriminalisering\r\nav innehav av barnpornografi? Det skulle vara\r\nmycket intressant att få svar på den frågan.</pre><pre>Anf. 49  CATARINA RÖNNUNG (s)replik:</pre><pre>Herr talman! Jag skulle vilja ge Stig Bertilsson ett\r\nråd i all kollegial vänlighet. Stig Bertilsson skall\r\nvara väldigt försiktig med att ta ordet dubbelspel i\r\nsin mun. Han har nämligen uttalat sig i Aftonbladet\r\nför att innehav skall vara kriminaliserat. Han har\r\ndär också visat sig på bild. Jag vill därför fråga Stig\r\nBertilsson när han ändrade uppfattning och varför\r\nhan ändrade uppfattning. Var det möjligen så att\r\ndet bara var en skönhetstävling Stig Bertilsson\r\ndeltog i när han uttalade sig i Aftonbladet?</pre><pre>Anf. 50  STIG BERTILSSON (m)replik:</pre><pre>Herr talman! Jag noterar att Catarina Rönnung inte\r\nsvarar på frågan, om socialdemokraterna är\r\nberedda att i en utredning medverka till att\r\nlagstiftningen när det gäller\r\ninnehavskriminalisering blir bättre.</pre><pre>Jag tackar Catarina Rönnung för rådet hon gav i all\r\nkollegial vänlighet, även om hon snabbt fick det till\r\ndubbelspel och skönhetstävlan. Jag hela tiden sagt\r\natt jag personligen tror att vi kanske går mot en\r\ninnehavskriminalisering. På den punkten står jag\r\nfast. Men vi är inte beredda att vidta ändringar av\r\ndet här slaget utan att ha sett effekterna av\r\nlagstiftningen.</pre><pre>Anf. 51  CATARINA RÖNNUNG (s)replik:</pre><pre>Herr talman! Det var faktiskt Stig Bertilsson som\r\nbörjade använda orden dubbelspel och\r\nskönhetstävlan, när han försökte sig på en ganska\r\nillvillig karakteristik av socialdemokraternas\r\nhandlande i den här frågan.</pre><pre>Jag skall gärna svara på Stig Bertilssons fråga.\r\nIngen som helst kritik i substans har i denna\r\nkammare i dag riktats mot det förslag som vi har\r\nlagt när det gäller innehavskriminalisering. Ni\r\nskriver att det skulle innebära förhandscensur. Det\r\när en anklagelse som jag tycker att vi under\r\ndebattens gång mycket effektivt har demolerat.</pre><pre>Om det mot förmodan skulle visa sig att vårt förslag\r\nskulle ha några brister -- vilket jag inte tror -- är vi\r\nnaturligtvis beredda att förbättra förslaget. Det\r\nfinns ingenting som i dag tyder på att förslaget\r\nbehöver förbättras, ingen kritik har kommit fram.\r\nMen om så skulle vara ställer vi naturligtvis upp. Ju\r\nbättre lagförslag vi har i Sverige -- särskilt när det\r\ngäller grundlagsändringar -- desto bättre. Det inser\r\nnaturligtvis alla sunt tänkande människor.</pre><pre>Anf. 52  STIG BERTILSSON (m) replik:</pre><pre>Herr talman. Redan i dag, innan vi har tagit\r\nförslaget om vilande grundlag, säger alltså Catarina\r\nRönnung att hon är är beredd att gå ifrån det\r\nvilande grundlagsförslaget om förbättringar\r\nframkommer. Jag tycker att det är ett mycket\r\nintressant besked till riksdagens kammare.</pre><pre>Vi får därmed också svar på det jag sade om\r\ndubbelspel och skönhetstävlan. Catarina Rönnung\r\nger det svaret när hon säger att man uppenbarligen\r\när beredd att utreda vidare, trots att man anser att\r\nprodukten är färdigutredd i dag. Det visar att detta\r\när exakt vad socialdemokraterna ägnar sig åt.</pre><pre>Anf. 53  INGVAR SVENSSON (kds) replik:</pre><pre>Herr talman! Det var roligt att höra att Stig\r\nBertilsson inte är moralist. Jag har länge väntat på\r\natt det skulle finnas en sådan här i kammaren.\r\nDäremot tycker jag att Stig Bertilsson visst kan\r\nställa upp i skönhetstävlingar.</pre><pre>Stig Bertilsson vill gärna ha kraftiga åtgärder mot\r\nbarnpornografi -- bara inte nu. Det är som att säga\r\natt det finns litet moderat prägel på betänkandet.\r\nDet är ett svagt betänkande i de delarna. Det beror\r\njust på det krav på fem-sjättedelsmajoritet som\r\nfinns i konstitutionsutskottet.</pre><pre>Jag blev mycket nyfiken när Stig Bertilsson sade att\r\ndet fanns socialdemokratiska skrivningar i det här\r\nbetänkandet som innehöll tvetydigheter. Ojdå, var\r\nfanns de? Jag började febrilt leta, och jag hittade\r\nfaktiskt ett särskilt yttrande av Hans Göran Franck.\r\nVar det det han menade? De övriga skrivningarna\r\ni utskottets betänkande står faktiskt en bred\r\nmajoritet i utskottet bakom.</pre><pre>Med förslaget om innehavskriminalisering har vi\r\nlagt en mycket god grund. Ingen regering kan\r\nspringa ifrån den här frågan. Däremot kan man\r\nförbättra allt lagstiftningsarbete. Vi har gjort ett\r\ntillkännagivande när det gäller åldersgränserna.\r\nDet kan man mycket väl arbeta in framöver om\r\nman hittar en bra lösning. Förbättringar kan man\r\nalltid åstadkomma. Men ett av syftena är att se till\r\natt det inte blir några försämringar eller att barnens\r\nrättsskydd hotas.</pre><pre>Det är ett symbolvärde, säger Stig Bertilsson. Det\r\nstoppar minsann inga pedofiler. Nej, men\r\ntillkännagivande om övervägande av\r\nstraffskärpningar stoppar förstås pedofilerna.\r\nTillkännagivanden är kanske mycket\r\nverkningsfullare i det avseendet.</pre><pre>Jag tror att Stig Bertilsson skall vara litet försiktig\r\nmed att tala om ryggrad i de här sammanhangen.</pre><pre>Anf. 54  STIG BERTILSSON (m) replik:</pre><pre>Herr talman! Jag konstaterar att de åtgärder som\r\nföreslås i betänkandet och som vinner riksdagens\r\ngillande är förslag om åtgärder som i hög grad\r\nkommer från moderata ledamöter. Jag konstaterar\r\natt de moderata ledamöterna i utskottet redan den\r\n3 maj förde fram frågan om t.ex. konfiskering.</pre><pre>Det pågår en diskussion om straffskärpning, om\r\nförverkande av vinster osv. Jag har alltså\r\nuppfattningen, Ingvar Svensson, att det är\r\nverkningsfulla och kraftfulla åtgärder som vi\r\ndessutom kan överblicka. Hur det är med\r\növerblickbarheten i det som inte går igenom nu\r\ntycker jag framgår ganska tydligt av min debatt med\r\nCatarina Rönnung. Möjligen är det så att ett\r\nvilande grundlagsförslag i praktiken torpederas\r\nredan i dag.</pre><pre>Till slut tror jag att både Ingvar Svensson och jag\r\nskall avhålla oss från att delta i skönhetstävlingar av\r\ndet slag som Ingvar Svensson fantiserade om.</pre><pre>Anf. 55  INGVAR SVENSSON (kds) replik:</pre><pre>Herr talman! Jag tackar för den senare\r\nkomplimangen.</pre><pre>Jag har bara en liten fråga till Stig Bertilsson:\r\nVilken moderat var det som talade om förverkande\r\nav vinster när det gäller barnpornografi?</pre><pre>Anf. 56  STIG BERTILSSON (m) replik:</pre><pre>Herr talman! När det gäller ökade polisinsatser och\r\nförverkande av vinster är det möjligtvis Ingvar\r\nSvenssons förslag. Det är bra i så fall. Möjligtvis är\r\ndet KU:s ordförandes förslag från början. Jag har\r\ninte på något sätt försökt tillskriva oss de förslagen\r\nheller. I det avseendet noterade jag att vi har ställt\r\nupp på de förslagen därför att vi tror att de kan bli\r\nverkningsfulla. Men jag har inte en sekund försökt\r\natt göra dem till våra från början.</pre><pre>Anf. 57  YLVA ANNERSTEDT (fp):</pre><pre>Herr talman! Låt mig från början deklarera att jag\r\ni den här frågan inte företräder Folkpartiets\r\npartilinje, utan kommer att yrka bifall till utskottets\r\nmajoritetsskrivning. Jag beklagar att jag inte har\r\nvarit mer framgångsrik i att övertyga mitt eget\r\nparti, även om det finns en stor minoritet i gruppen\r\nsom också kommer att stödja det här yrkandet.</pre><pre>Jag tänker inte heller ägna mig åt partipolitiska\r\nangrepp, utan försöka ge de tungt vägande skäl som\r\njag tycker finns för att förorda en kriminalisering av\r\ninnehav av barnpornografi.</pre><pre>I tidningen kunde vi i dag läsa om ett nytt beslag.\r\nEtt till synes helt normalt par hade i sin ägo ett stort\r\nantal filmer, 3 000 kunder och 5 000 beställningar.\r\nDet här kommer som ett utflöde av den utredning\r\nsom har gjorts i Norrköping. Vad man ytterligare\r\nkommer att hitta vet vi ingenting om, men\r\nuppenbarligen är det vi nu bevittnar toppen av ett\r\nisberg. En del av ökningen, både i vår\r\nuppmärksamhet och i förekomsten, kan mycket väl\r\nbero på den tekniska utvecklingen.</pre><pre>Straffskärpningar har skett och det är utmärkt.\r\nMen de troligen effektivaste medlen har utskottet\r\ninte lyckats samla sig till. Då tänker jag på en snabb\r\nkriminalisering av innehav och en skärpning av\r\nspridningsrekvisitet.</pre><pre>Varför är det nödvändigt med en kriminalisering?\r\nVi har två mycket viktiga principer som står emot\r\nvarandra. Det är skyddet för barnen och det är\r\nskyddet för tryck- och yttrandefriheten. Vi har\r\nprincipen att innehav aldrig är kriminaliserat i\r\nSverige, oavsett vilka vidrigheter eller vilken\r\nsmörja det handlar om är ett innehav inte\r\nkriminaliserat. En sådan regel skulle innebära att vi\r\ngör ett genombrott i vår grundlagsstiftning.</pre><pre>Det har hävdats att det skulle finnas risk för\r\nspridning. Hur stor är den risken? Det sägs att har\r\nman gjort ett sådant här ingripande en gång så kan\r\nman göra det flera gånger. Varför skulle en\r\nkriminalisering bli unik i just det här fallet? Jag\r\nanser för min del att sexuella övergrepp mot barn\r\nstår i en särställning och är ett betydligt allvarligare\r\nbrott än de andra som är uppräknade i tryck- och\r\nyttrandefrihetsgrundlagarna, som uppvigling,\r\nförtal eller hets mot folkgrupp. Det tycker jag av\r\nföljande skäl:</pre><pre>När barn utsätts för övergrepp av det här slaget vet\r\nvi genom forskning att de blir skadade för livet.\r\nForskningen visar också att de barn som utsätts för\r\nsexuella övergrepp har svårare att urskilja var\r\ngränsen mellan det tillåtna och det otillåtna går och\r\ndärför också löper större risk att som vuxna utsätta\r\nnya barn för samma övergrepp. I det här avseendet\r\nhar alltså samhällets vuxna ett särskilt ansvar för att\r\nskydda barnen. Jag anser därför att sexuella\r\növergrepp och sexuell tortyr, som det handlar om i\r\nde här alstren, aldrig kan jämföras med någonting.\r\nDet är vår moraliska skyldighet att vidta alla\r\ntillgängliga medel för att skydda barnen.</pre><pre>Det är inte tillräckligt utrett, säger man också.\r\nJustitie- och konstitutionsutskotten hade en\r\ngemensam utfrågning. Den visade att den\r\nutredning som man anser behöver göras för att\r\nklarlägga problemen och riskerna redan finns.\r\nRiksåklagaren ansåg att det behovet var\r\ntillgodosett. När man pressade dem som ropade på\r\nmer utredning på preciseringar kunde de inte\r\npresentera sådana. Man talade i generella termer.</pre><pre>En annan fråga som är aktuell är: Är en\r\nkriminalisering ett effektivt medel? Man har velat\r\ngöra gällande i debatten att så inte skulle vara\r\nfallet. Vid den utfrågning jag hänvisade till fick vi\r\nklart besked om att en kriminalisering skulle vara\r\nett verkningsfullt medel. Justitiekanslern sade t.ex.\r\nsom svar på frågan om innehavsförbud skulle vara\r\nett effektivt medel i rättstillämpningen: ''Den\r\nfrågan vill jag besvara med att jag tror på det.''</pre><pre>Även riksåklagaren anser att det här är ett effektivt\r\nmedel. Han ger flera exempel på hur lagstiftning på\r\nett mycket verkningsfullt sätt påverkar svenskars\r\nbeteeende. Han menar alltså att svenskar är\r\npåverkbara med lagstiftning och menar att\r\nkriminalisering naturligtvis också i det här fallet\r\nskulle få till effekt att vi skulle få en starkare spärr\r\nmot innehav och även mot produktion. En\r\nkriminalisering skulle vara effektiv också när det\r\ngäller att bekämpa export och import av de här\r\nalstren.</pre><pre>Man talar om att det är svårt att dra gränser och att\r\nföra bevisning. Det har aldrig varit lätt att göra\r\nsådana här avgränsningar. Det är inte heller någon\r\nsom har påstått att det i det här fallet skulle vara lätt\r\natt dra gränser.</pre><pre>Men tidigare har ju aldrig det faktum att det skulle\r\nvara svårt att hitta avgränsningar och bevisningar\r\nhindrat en lagstiftning som man har ansett vara\r\noerhört väsentlig.</pre><pre>Jag vill citera vad riksåklagaren sade vid utskottets\r\nutfrågning: ''Det är klart att det uppstår\r\nbevissvårigheter. Att det är svårt att bevisa är inte\r\nett skäl mot att kriminalisera. Tvärtom är det ofta\r\nså, att vi känner särskilt stort ansvar inför de brott\r\nvi har svårt att bevisa, eftersom vi måste reagera\r\nmed kraft och avståndstagande i de få fall som\r\nuppdagas.''</pre><pre>Med hänvisning till dem som visligen visar ansvar\r\nmot dem som har att förete bevisningarna säger\r\nriksåklagaren: ''Med all respekt för den välvilja\r\nsom ligger bakom vill vi ha ett besvärligt bevisläge.\r\nDet kräver rättssäkerheten, och det kräver vårt\r\neget intresse av att driva en verksamhet som vi\r\nverkligen tror på.'' Detta var alltså riksåklagarens\r\nsyn på hur man skall övervinna eventuella\r\nsvårigheter i bevisföringen.</pre><pre>Vi kan också se hur utvecklingen inom detta vidriga\r\nområde, om vilken vi inte har några delade\r\nmeningar, går mot allt grymmare våldsinslag.\r\nBarnpornografi, som förr kunde bestå av bilder av\r\nposerande nakna barn, har i dag utvecklats till\r\nutdragna skildringar av sexuell tortyr av barn, från\r\nspädbarnsålder och uppåt.</pre><pre>Den tekniska utvecklingen har gjort det möjligt att\r\npå ett mycket enkelt sätt sprida dessa bestialiska\r\nskildringar över hela jordklotet. Dessutom kan\r\nvarje mottagare, på bråkdelen av en sekund, ändra\r\nnågon liten del av bilden eller filmen så att just hans\r\nexemplar blir unikt. På så sätt har man snabbt gjort\r\ndet omöjligt för samhället att ingripa och bestraffa\r\npå grundval av både innehav och spridning av\r\nbilder. Samtidigt vet vi att pedofilerna regelmässigt\r\nanvänder den här sortens skildringar för att inbilla\r\nsina offer att detta är ett naturligt sätt för barn och\r\nvuxna att umgås.</pre><pre>Kritik har framförts mot förslaget att tillämpa en\r\nsnabbare behandling med hänvisning till att frågan\r\ninte skulle vara tillräckligt utredd och att\r\nsnabbehandling bara skall användas i frågor av stor\r\nprincipiell räckvidd. Inte ens Lagrådet har funnit\r\natt skyddet mot barnen kan vara av stor principiell\r\nräckvidd, och jag måste bara beklaga detta.</pre><pre>Jag vill påminna om att det i regeringsformen står\r\natt niomånadersregeln får frångås om KU med fem-\r\nsjättedelsmajoritet medger detta. KU är alltså fullt\r\nsuverän att använda möjligheten att med fem-\r\nsjättedelsmajoritet fatta snabbare beslut i\r\ngrundlagsfrågor. Regeln finns där. Den finns där\r\nsom en säkerhetsventil att användas när det finns\r\ntillräckliga skäl.</pre><pre>Jag tycker nog att de avslöjanden som har gjorts\r\nbåde när det gäller beslag och annat men också den\r\ntekniska utveckling som har skett visar att det finns\r\nett behov av möjligheten att fatta snabbare beslut.</pre><pre>Jag vill också peka på det otroliga engagemang som\r\nfinns i vårt land. Aldrig någonsin har jag mött ett\r\nså stort engagemang från alla håll i landet. Här har\r\ntidigare redovisats de namnunderskrifter och brev\r\nsom vi har fått. Det är oerhört angeläget att\r\nengagemanget nu fortsätter, eftersom vi med det\r\nbeslut som vi nu kommer att fatta inte kommer att\r\nha möjlighet att göra någonting förrän kanske 1999\r\neller 1998. Det kommer att behövas ett\r\nengagemang också i fortsättningen för att vi skall nå\r\nbättre framgång i beslutet om kriminalisering nästa\r\ngång det blir aktuellt.</pre><pre>Herr talman! Sammanfattningsvis finns det en lång\r\nrad skäl för kriminalisering av innehav och för att\r\nanvända möjligheten till en snabbare lagstiftning. I\r\nvalet mellan skyddet för barnen och skyddet för\r\npedofilerna, väljer jag skyddet för barnen. För mig\r\när det fullständigt obegripligt att vår grundlag skall\r\nmissbrukas till att skydda pedofilers rätt att inneha\r\nskildringar av sexuella övergrepp mot barn.</pre><pre>Jag yrkar bifall till konstitutionsutskottets\r\nhemställan i betänkandet.</pre><pre>I detta anförande instämde Karl-Göran Biörsmark\r\noch Charlotte Branting (fp).</pre><pre>Anf. 58  ELVY SÖDERSTRÖM (s):</pre><pre>Herr talman! Barns trygghet och rätt måste gå först.\r\nOm detta trodde inte bara jag utan hela svenska\r\nfolket att vi skulle kunna bli överens om i Sveriges\r\nriksdag. Men efter att ha följt utskottets behandling\r\nav ärendet och efter att ha lyssnat till dagens debatt,\r\nkanske allra främst efter att ha lyssnat till Birger\r\nHagårds inlägg i dag, har jag förstått att detta inte\r\när möjligt.</pre><pre>En av de mest ansvarsfulla uppgifter som vi har som\r\nvuxna är att värna våra barn. Vi skall stödja, hjälpa\r\noch fostra dem samt skydda dem mot övergrepp\r\noch hot. Därför är vi socialdemokrater och i stort\r\nsett alla partier i Sveriges riksdag, utom\r\nModeraterna, eniga om att justitieministern och\r\nJustitiedepartementet på ett allvarligt sätt har\r\nförsatt sin chans att i tid lägga fram ett förslag till\r\nSveriges riksdag som gör det möjligt att\r\nkriminalisera innehav av barnpornografi.</pre><pre>Nu är det inte bara vi som finns här i Sveriges\r\nriksdag som är kritiska mot detta utan, som flera\r\ntalare tidigare har sagt, hela svenska folket är\r\nkritiskt. Man kan inte förstå varför. Jag har aldrig\r\nnågonsin tidigare så många gånger fått frågan\r\nvarför, som under den tid som vi har behandlat\r\ndetta ärende i utskottet. Jag har heller aldrig själv\r\nställt mig frågan varför så många gånger som nu.</pre><pre>Justitieministern försatte faktiskt sin chans genom\r\natt inte lägga fram ett nytt lagförslag före den 17\r\ndecember 1993. Men för att nå enighet i denna för\r\noss så viktiga fråga vädjade vi till, och vi\r\nvälkomnade vid flera tillfällen, regeringen och\r\njustitieministern att ändå återkomma till riksdagen\r\nså snart som möjligt. Vi välkomnade att vi skulle få\r\nen proposition under våren 1994 för att på så sätt\r\nkunna manifestera en total enighet i Sveriges\r\nriksdag för att markera mot dem som väljer att\r\nutnyttja barn på detta förnedrande sätt. Men\r\nstatsministern och justitieministern har tackat nej,\r\neftersom vi ännu inte har fått någon proposition på\r\nriksdagens bord.</pre><pre>Herr talman! Vår utskottsordförande Thage G\r\nPeterson sade i sin inledning: För att svenska folket\r\nskall ha respekt för våra lagar är det viktigt att man\r\nkan förstå varför lagar stiftas.</pre><pre>Det är också viktigt att förstå varför en lag inte\r\nstiftas. Detta gäller minsann i allra högst grad våra\r\ngrundlagar.</pre><pre>Svenska folket kan inte förstå varför moderaterna i\r\nregeringen inte sätter barnen främst i detta fall och\r\nsäger ja till kriminalisering av innehav av\r\nbarnpornografi. De har haft flera chanser, men\r\ntydligen är det prestigen som har stoppat dem.</pre><pre>Jag vill i likhet med några tidigare talare referera\r\ntill hur detta ärende har hanterats.</pre><pre>I januari 1993 väckte flera ledamöter här i\r\nriksdagen ett stort antal motioner för\r\nkriminalisering av innehav av barnpornografi.\r\nDärefter behandlades motionerna i riksdagen. Vi\r\nkände till att regeringen hade för avsikt att göra en\r\nutredning och att man skulle återkomma med en\r\npromemoria.</pre><pre>Vi fick i november en promemoria som gick under\r\nbenämningen Ökat skydd för barn. Vi hade under\r\nhösten och även under våren 1993 frågestunder och\r\ninterpellationer här i kammaren. Men under de\r\ninterpellationsdebatterna och frågestunderna blev\r\nvi inte riktigt klara över vad regeringen skulle\r\nkomma att göra och om regeringen ville göra något.</pre><pre>Mellan hopp och förtvivlan fanns det ändå en del\r\nljuspunkter. Jag blev mycket glad när jag i\r\ntidningen Aftonbladet såg att Stig Bertilsson så\r\ntydligt sade att han var för en\r\ninnehavskriminalisering.</pre><pre>Det kändes också bra när vi den 3 mars under\r\nutskottsutfrågningen som vi hade tillsammans med\r\njustitieutskottet kunde konstatera att\r\nstatssekreteraren Krister Thelin reser sig upp och\r\ntalar om att det kommer en proposition.</pre><pre>Vi blev glada när vi konstaterade att\r\nstatssekreteraren kallade till presskonferens för att\r\ntala om att regeringen kommer med en proposition.\r\nVi har inte sett den.</pre><pre>Apropå Stig Bertilssons tal om dubbelspel och allt\r\nhan nämnde när han talade om vårt agerande i\r\ndenna fråga vill jag säga att det här faktiskt tar\r\npriset -- att ge sken av att vilja ett och göra\r\nnågonting helt annat. Förstod inte ni moderater att\r\nvi en gång skulle komma till den punkt när ni måste\r\nupp till bevis?</pre><pre>Under utskottsbehandlingen har man blivit\r\nbeklämd inte bara en gång. Jag vill att\r\njustitieministern tar tillfället i akt och noggrant\r\nläser igenom det särskilda yttrande, nr 3, som finns\r\npå s. 65 och 66 i betänkandet. Där framgår det\r\ntydligt hur Moderaterna har agerat i vårt utskott.</pre><pre>Först sade man nej till en kriminalisering med\r\nikraftträdande den 1 januari 1995. Sedan sade man\r\nja till spridningsrekvisitet. Sedan sade man ja till\r\nkonfiskationen, men inte till den utvidgade\r\nkonfiskation som justitieministern talade om. Det\r\nfanns faktiskt två moderater som sade nej till den.\r\nSedan blev man kall om fötterna, och så ändrade\r\nman sig.</pre><pre>Talet om respekt för våra grundlagar kan jag inte ta\r\npå allvar. Jag har upplevt att det har varit ett slags\r\nauktionsförfarande -- köpa--sälj -- som det är i så\r\nmånga sammanhang inom Moderata\r\nsamlingspartiet.</pre><pre>Henrik S Järrel har en uppfattning den ena dagen,\r\noch den andra dagen har han en helt annan. Då har\r\nman fått igenom någonting helt annat.</pre><pre>Den här frågan är alltför allvarlig för att behandlas\r\npå det sättet.</pre><pre>Man har sagt att man inte vill vara med om beslutet\r\ndärför att det är ett snabbspår. Hellre ett snabbspår\r\nnär det gäller att värna barns säkerhet och trygghet\r\nän ett snigelspår eller inget spår alls! Jag upplever\r\ndet nästan som att regeringen, justitieministern och\r\nmoderater inte har haft något spår alls.</pre><pre>Det är inte bara i detta sammanhang jag upprörs.\r\nJag upprördes också när jag läste Hälsinge-Kuriren\r\nden 10 maj. I Hälsinge Kuriren fanns ett referat\r\nfrån ett besök som statsminister Carl Bildt hade\r\ngjort i en av gymnasieskolorna. Där hade man en\r\ndebatt. Man fick möjlighet att ställa frågor. Liksom\r\npå alla andra ställen runtom i landet var faktiskt\r\nfrågan om barnpornografi den som var mest aktuell\r\nbland dessa elever.</pre><pre>Vad gör statsministern då? Jo, som svar säger\r\nstatsministern följande: Ingen i hela riksdagen hade\r\ntänkt på att en kriminalisering av innehav kräver en\r\ngrundlagsändring. Politikerna har helt enkelt varit\r\nför sent ute.</pre><pre>Detta är strunt. Det är dumheter. Det är\r\njustitieministern och statsministern som har varit\r\nför sent ute! Regeringen skulle ha lagt fram ett\r\nförslag senast den 17 december 1993. Carl Bildt --\r\nSveriges statsminister -- känner till våra grundlagar,\r\noch han vet mycket väl vilka spelregler som gäller.\r\nDärför tycker jag att han skall hålla sig till\r\nsanningen.</pre><pre>Vi måste faktiskt sända rätt signaler ut i samhället\r\nom vi skall få det samhälle som vi vill ha.</pre><pre>Stig Bertilsson sade i debatten att det betänkande\r\nvi nu har att behandla till mycket stor del baserat på\r\nModeraternas förslag. Det är Moderaternas förslag\r\nsom är ryggraden i detta betänkande. Det är tyvärr\r\nså. Det hade kunnat vara mycket mera kraftfullt\r\noch mycket mera verkningsfullt om det hade varit\r\nett betänkande som innehållit det förslag\r\nmajoriteten i själva verket ville ha.</pre><pre>Jag tänker inte minst på spridningsrekvisitet. Vad\r\när det för signal att säga att vi skall beslagta det vi i\r\ngrundlag tillåter att man innehar? Det är en signal\r\nsom är felaktig. Att skicka fel signaler hjälper inte\r\nnär det gäller att stoppa den förnedring och de brott\r\nsom faktiskt dagligdags begås mot våra barn.</pre><pre>Herr talman! Det har sagts väldigt mycket om\r\nhanteringen i utskottet och om hur folk ute i landet\r\nupplever det när vi inte kommer till skott med\r\ndenna fråga. Jag skulle ändå vilja avsluta med att\r\nreferera till att Europarådet, som Moderaterna så\r\nofta annars hänvisar till, uppmanar Sverige m.fl.\r\nländer att kriminalisera innehav av barnpornografi.\r\nVarför lyssnar inte Birger Hagård på Europarådet\r\nden här gången?</pre><pre>Ett annat exempel är FN:s konvention.\r\nPolisorganisationen Interpol vill att vi\r\nkriminaliserar dessa bilder och videogram, men\r\nModeraterna i Sverige vill det inte. Moderaterna\r\ngick till val 1991 med anklagelser om svängdörrar i\r\nvåra fängelser. Det är ändå bara floskler. När det\r\nverkligen gäller är man inte beredd att sätta till de\r\nåtgärder som är absolut mest nödvändiga.</pre><pre>Vi har ett ansvar i Sveriges riksdag. Vi har ett\r\nansvar för att ge rätt signaler när det gäller att få\r\nstopp på barnpornografin. Vi får inte svika barnen,\r\nutan vi måste göra allt som står i vår makt. Vi måste\r\nfortsätta opinionsbildningen. Jag hoppas att vi skall\r\nkunna fortsätta den tillsammans och att\r\nmoderaterna kommer till insikt om att de 1994 i\r\nSveriges riksdag gjorde ett stort misstag och lovar\r\nbot och bättring.</pre><pre>Anf. 59  HENRIK S JÄRREL (m) replik:</pre><pre>Herr talman! Jag vill anknyta till det Elvy\r\nSöderström sade allra sist i sitt anförande om att vi\r\nhar ett ansvar i Sveriges riksdag. Det är alldeles\r\nriktigt. Jag konstaterar dock att\r\nsocialdemokraterna hade större delen av 80-talet\r\npå sig att ta ansvar när det gäller\r\nbarnpornografifrågan.</pre><pre>Det gjordes en del större beslag mot slutet av 80-\r\ntalet. Det föranledde inga ingrepp från då sittande\r\njustitieministrar av socialdemokratisk kulör. Man\r\nhar inte levt upp till något större ansvar i frågan.</pre><pre>Anledningen i övrigt till att jag begärde ordet var,\r\nherr talman, att jag skall försöka ge en korrekt\r\nbeskrivning av hur det förhöll sig i utskottet när jag\r\nändrade uppfattning.</pre><pre>Det är riktigt, som Elvy Söderström säger, att jag i\r\nsällskap med en av de socialdemokratiska\r\nledamöterna -- Hans Göran Franck vid namn --\r\nantog ett förslag innebärande att man skulle vidga\r\nkonfiskationsgrunden något till att avse de brott\r\nsom innefattas i tredje och fjärde kapitlen\r\nbrottsbalken. Jag ändrade ståndpunkt till förmån\r\nför regeringens ursprungsförslag dagen därpå på\r\ngrundval av att det vidgade konfiskationsgrunden\r\nytterligare vid beslagtagande av sådana alster som\r\npåträffas vid förundersökning. På det sättet fick vi\r\nen bättre möjlighet att angripa just detta material\r\nom det träffas på i förundersökning.</pre><pre>Därmed ansluter vi oss också till den uppfattning\r\nJustitiekanslern hävdade. Det var väl mer eller\r\nmindre på Justitiekanslerns initiativ som man\r\nframförde tanken att konfiskera material som har\r\ntagits i beslag vid förundersökning oberoende av\r\nden föregående brottsmisstankens art. Därför\r\nändrade jag mening.</pre><pre>Det innebär att det förslag som utskottet nu lägger\r\npå riksdagens bord är bättre när det gäller vidgad\r\nkonfiskationsgrund än det som eljest hade blivit\r\nutskottets förslag. Jag tycker att även Elvy\r\nSöderström bör kunna hälsa det med glädje och\r\ntillfredsställelse, eftersom det rör kampen mot\r\nbarnpornografin.</pre><pre>Anf. 60  ELVY SÖDERSTRÖM (s) replik:</pre><pre>Herr talman! Visst, vi tycker att det är bra att\r\nModeraterna gick med på att vidga grunden för\r\nkonfiskering. Men att i den här debatten prata om\r\nvad som var för hemskt många år sedan, vittnar ju\r\nom att man inte har mycket att komma med som\r\nförklaring till sitt agerande.</pre><pre>Jag tycker också att det är avslöjande att man från\r\nena dagen till den andra kan så vitt svänga om. Det\r\ntyder på att man inte kan ha ägnat särskilt mycket\r\ntid och tanke åt detta ärende under dess långa\r\nbehandling.</pre><pre>Anf. 61  HENRIK S JÄRREL (m) replik:</pre><pre>Herr talman! Det kan inte sakna intresse att\r\nupplysa kammaren om att Socialdemokraterna har\r\nhaft chans att göra någonting åt det här fenomenet,\r\neftersom det ingalunda är nytt. Det har varit känt\r\ntidigare, men man har undvikit att göra något.</pre><pre>Det har behövts borgerliga regeringar, 1976--1982\r\noch sedan 1991, för att vidta lagstiftningsåtgärder i\r\nsyfte att komma till rätta med barnpornografin.\r\nSocialdemokratiska regeringar har inte brytt sig.</pre><pre>Socialdemokraterna har infört den s.k.\r\nhalvtidsfrigivningen, och det kan de möjligen\r\nberömma sig för, men det innebär att bl.a. den här\r\ntypen av brottslingar får komma ut tidigare än vad\r\nsom eljest vore värdefullt med hänsyn till det\r\nallmänpreventiva syftet.</pre><pre>Anf. 62  STIG BERTILSSON (m) replik:</pre><pre>Herr talman! Jag måste säga att jag drar helt andra\r\nslutsatser i fråga om grundlagsändringar än vad\r\nElvy Söderström gör. Att det har varit turer i\r\nutskottet fram och tillbaka är ju ett bevis för att\r\närendet inte har kunnat beredas på det sätt som är\r\nskäligt och rimligt när det gäller\r\ngrundlagsförändringar. Det är därför vi har fått de\r\nhär turerna och fått i övrigt en stressad hantering i\r\nutskottet som grundlagar egentligen inte skall\r\nbehöva utstå.</pre><pre>Min egen inställning till innehavskriminalisering\r\nberörde jag förut. Elvy Söderström\r\nuppmärksammade tydligen inte, och det noterades\r\nheller inte fullt ut i Aftonbladet, den tidning som\r\nhade någon form av enkät, vad jag sade utöver att\r\njag inte är motståndare till innehavskriminalisering\r\nutan kan tänka mig ett förbud. Jag tillade nämligen:\r\nom det är en verkningsfull åtgärd, om vi kan se att\r\nden ger effekt i andra länder och om den inte får\r\neffekter på yttrande- och tryckfrihet som vi inte kan\r\nförutse. Att det tillägget inte framkom i\r\nAftonbladet är möjligt, men det har framkommit i\r\nannan press.</pre><pre>Sedan tycker Elvy Söderström att det är synd att\r\ndet är Moderaternas förslag som utgör ryggraden i\r\ndagens betänkande. Men jag har uppfattat det som\r\natt Elvy Söderström har ställt upp på samtliga de\r\nförslag som i dag sannolikt kommer att genom\r\nriksdagens beslut bli lag. Eller är det inte så?</pre><pre>Anf. 63  ELVY SÖDERSTRÖM (s) replik:</pre><pre>Herr talman! Det är skäligt och det är rimligt att en\r\ngrundlagsändring får en ordentlig behandling.\r\nDärför säger jag än en gång att det är klandervärt\r\natt inte regeringen i tid lämnade ifrån sig en\r\nproposition med förslag om kriminalisering av\r\ninnehav.</pre><pre>Det jag beklagar vad gäller detta betänkande är att\r\nvi inte fick med en skärpning av\r\nspridningsrekvisitet. Jag tycker också att det är\r\nbeklagligt att vi har fått jobba under tidspress så\r\nsom vi har fått göra. Men en av anledningarna är\r\njust att det har mörkats och förhalats och sinkats\r\nfrån framför allt regeringens och\r\nJustitiedepartementets håll. Krister Thelins signal\r\nom att vi skulle få en proposition den 3 mars gjorde\r\natt vi väntade, men det kom ingen.</pre><pre>Sedan skulle jag vilja att Stig Bertilsson och jag\r\ntillsammans tar och tittar på vad som stod i\r\nAftonbladet. Där uttryckte Stig Bertilsson klart\r\noch tydligt att han var för en kriminalisering av\r\ninnehav, mycket tydligt.</pre><pre>Anf. 64  STIG BERTILSSON (m) replik:</pre><pre>Herr talman! Bara helt kort. Det enda som\r\nföranleder fortsatt replikerande från min sida är att\r\nElvy Söderström uppenbarligen inte har förstått att\r\nAftonbladets enkät inte innehöll ett fullständigt\r\nsvar.</pre><pre>Det som präglar min inställning är att vi skall vidta\r\nverkningsfulla åtgärder mot barnpornografi. Då\r\nkvarstår jag vid, Elvy Söderström, att om vi efter\r\nett noggrant utredningsarbete kommer fram till att\r\ndet är skäligt, rimligt och riktigt att kriminalisera\r\ninnehav, då kommer jag att rösta för det.</pre><pre>Anf. 65  INGER RENÉ (m):</pre><pre>Herr talman! Barnpornografi är ett av de grövsta\r\noch mest avskyvärda brott som vi känner. Att\r\nutsätta barn för den misshandel och den tortyr som\r\nexploateras i barnpornografiska filmer är ett\r\növergrepp som antagligen kommer att följa dessa\r\nbarn hela livet. Jag är övertygad om att alla känner\r\navsky inför de avslöjanden som uppenbarades vid\r\nslutet av 80-talet och nu återigen är på agendan. Jag\r\när också övertygad om att vi alla, inte minst i\r\nkonstitutionsutskottet, har i ärlig nit att formulera\r\nett för barnen så bra förslag som möjligt, och vi har\r\ni största vånda brottats med frågan under våren.</pre><pre>Men samtidigt slår kampen om vilken politiker och\r\nvilket parti som är mest emot barnpornografi\r\nrekord i politiskt hyckleri, och oförskämdheter på\r\notroligt låg nivå har duggat tätt. Vi hörde litet\r\ntidigare i dag att en ledamot av utskottet uttryckte\r\nsig i ordalag som ''vi som vill värna barnen'', i\r\nmotsats då till dem som inte vill värna barnen. Det\r\nvore skönt om vi kunde lämna det bakom oss och\r\nha tilltro till varandras goda vilja när det gäller att\r\nstoppa barnpornografin.</pre><pre>Uttalad vilja att skärpa lagstiftningen har ju funnits\r\ninte bara, som Elvy Söderström uttryckte det, för\r\nhemskt länge sedan. Det var inte många år sedan\r\nsom dåvarande social- och justitieministrarna\r\nGertrud Sigurdsen och Laila Freivalds i både\r\nExpressen och Aftonbladet -- ''Minister i tårar'',\r\nstod det i Expressen -- och också här i kammaren\r\nsade att vi ''måste visa att vi menar allvar''.</pre><pre>Laila Freivalds sade vidare: ''Regeringen\r\nförbereder nu skärpta straff för distribution och\r\nproduktion av barnporr.'' Men Laila Freivalds sade\r\nockså här i kammaren i en interpellationsdebatt, i\r\nflera t.o.m.: ''Uppgifterna i massmedia är starkt\r\növerdrivna'' och ''Enligt min mening är eventuella\r\nmissförhållanden inte i första hand en fråga om\r\nbrister i lagstiftningen.'' Det var 1988.</pre><pre>Trots dessa enligt interpellanten nedtonade svar\r\nlovade ministern: ''Straffskalorna på det här\r\nområdet behöver ses över'' och ''Beträffande frågan\r\nom när översynen av straffskalorna är färdig törs\r\njag inte lämna någon exakt uppgift. Det är ett\r\nganska omfattande arbete, men det sker med\r\nskyndsamhet.''</pre><pre>Detta svar avgavs 13 oktober 1988, och den\r\nsocialdemokratiska regeringen hade alltså praktiskt\r\ntaget hela mandatperioden på sig för att genomföra\r\nden utlovade straffskärpningen, men det skedde\r\ninte. Ingenting hände på det här området under\r\nhela den socialdemokratiska regeringsperioden.\r\nFörst när vi fick en borgerlig regering\r\ngenomfördes -- och det är bra precis ett år sedan --\r\nde självklara och efterlängtade förändringarna.\r\nStraffsatserna fyrdubblades, som tidigare nämnts.</pre><pre>Det räcker inte, och det hjälper inte barnen, att\r\nlova i massmedia. Det är resultatet som räknas!</pre><pre></pre><pre>Vi moderater menar att också dessa nya\r\nstraffskalor behöver ses över och utvärderas. Skulle\r\ndet vid en översyn visa sig att en skärpning av\r\nstraffskalorna kan få betydelse i kampen mot\r\nbarnpornografibrottsligheten bör regeringen\r\nåterkomma med förslag. Det är mycket\r\ntillfredsställande att utskottet till slut gick med på\r\nen sådan skrivning. Det var alltså inte moderaterna\r\nsom gick med på någonting, utan det var utskottet\r\nsom gick med på vår skrivning.</pre><pre>Det är också positivt att vårt moderata krav på att\r\nkonfiskering kan ske av barnpornografiskt material\r\nav verklighetstrogen karaktär, inte bara när det\r\npåträffas vid en förundersökning som rör misstanke\r\nom sexualbrott eller brott mot allmän ordning som\r\navser skildring i pornografisk bild eller sexuella\r\nhandlingar, våld eller tvång mot person, utan också\r\ni vidare bemärkelse. Vi menade att inte heller den\r\nutvidgning, som kom till stånd vid\r\nutskottsförhandlingen och som innebar att också\r\nförundersökningar som avser misstanke om brott\r\nmot liv och hälsa samt brott mot frihet och fred\r\nskulle ligga till grund för konfiskering, var\r\ntillräcklig. Inte heller i det avseendet, Elvy\r\nSöderström, var det så att moderaterna gick med på\r\nen utvidgning av konfiskeringsbegreppet. Tvärtom\r\nvar det på moderat initiativ som möjligheterna till\r\nkonfiskering vidgades.</pre><pre>Som skydd för barns integritet är det en mycket bra\r\nförändring, som jag är mycket glad och tacksam\r\növer att vi kunnat komma överens om. Det är sant\r\natt det innebär ett ingrepp i grundlagen. Det finns\r\nåtskilliga som menar att alla ingrepp i grundlagen\r\nutan, om jag får kalla det så, det normala\r\nförfarandet måste undvikas, så också detta.</pre><pre>Jag har full förståelse för dessa synpunkter, men\r\ntyngre väger att det är alldeles orimligt att\r\nåterlämna funnet material med grava\r\nintegritetskränkningar som följd. Detta mindre\r\ningrepp i grundlagen är också möjligt att\r\növerblicka. Vi kan se konsekvenserna av denna\r\ngrundlagsändring. Det ger dessutom en tydlig\r\nsignal om att samhället inte accepterar\r\nbarnpornografi. Dessutom får -- det är skälet till\r\ningreppet -- polisen ett redskap för att få bort\r\nbarnpornografin från marknaden. Jag tror inte att\r\ndet är det enda redskap som behövs, och jag tror\r\ninte att all barnpornografi försvinner från\r\nmarknaden därmed, men det är ett redskap.</pre><pre>\r\nEn betydligt större grundlagsändring, som en\r\ninnehavskriminalisering innebär, måste få den\r\ngenomlysning som ett brett remissförfarande kan\r\nge. Det förordar vi i vår reservation, som Henrik\r\nJärrel närmare kommer att tala för.</pre><pre>Till slut vill jag uttala en besvikelse över att\r\ngrundlagarna i debatten ställs mot barns rättigheter\r\natt slippa utsättas för de integritetskränkningar som\r\nbarnpornografi innebär. Alltför sällan har\r\ngrundlagarnas betydelse som skydd för såväl vuxna\r\nsom barn poängterats. Det fordras inte alltför\r\nmycket fantasi eller alltför långt i tiden\r\ntillbakagående tänkande för att erinra sig att\r\ngrundlagarna också är ett skydd mot vidriga\r\növergrepp. Grundlagarna är inte i första hand\r\nskrivna för att passa det öppna demokratiska\r\nsamhället. De har tillkommit som ett skydd när det\r\nöppna samhället varit hotat, ett skydd för inte minst\r\ndet uppväxande släktet, barnen.</pre><pre>Målet med vårt arbete i utskottet måste vara att\r\nskapa ett starkt skydd i vid bemärkelse för barn och\r\nverkningsfulla redskap i form av kraftfulla lagar för\r\nåklagarna i deras arbete. Jag tycker att vi har\r\nlyckats, särskilt efter Catarina Rönnungs\r\nmedgivande att socialdemokraterna kommer att\r\nbiträda en utredning angående\r\ninnehållskriminalisering och delta i detta arbete.</pre><pre>Jag yrkar bifall till den moderata reservationen och\r\ni övrigt bifall till utskottets hemställan.</pre><pre>Innan jag lämnar talarstolen vill jag tacka Elvy\r\nSöderström för det samarbete som vi haft i\r\nutskottet under de tre år som hon och jag har suttit\r\ndär tillsammans. Jag önskar henne lycka till i det\r\nkommande arbetet på hemmaplan.</pre><pre>Anf. 66  ELVY SÖDERSTRÖM (s) replik:</pre><pre>Herr talman! Jag tackar för den lyckönskningen.\r\nDet hade varit ännu bättre om vi hade kunnat\r\nkonstatera att vi i denna fråga blivit totalt eniga.\r\nDet finns några punkter där jag kan konstatera att\r\nvi är eniga, exempelvis att målet måste vara att få\r\nverkningsfulla redskap, som Inger René uttryckte\r\ndet. Men förslaget i det betänkande som vi\r\nbehandlar i dag och som vi står bakom är inte\r\ntillräckligt verkningsfullt för att vi med kraft skall\r\nkunna bekämpa barnpornografin.</pre><pre>Jag tycker att det var mycket bra att moderaterna\r\nlade fram ett förslag om en vidgning av\r\nmöjligheterna till konfiskering. Det var bra att de\r\nändrade sin tidigare ståndpunkt.</pre><pre>Inger René sade sig vara besviken. Jag är besviken\r\nav en annan anledning än hon, nämligen att vi inte\r\nkunde nå enighet, vilket hela Sverige hade velat.</pre><pre>Till sist, herr talman, vill jag fråga Inger René varför\r\nhon ändrade sig från den ena dagen till den andra\r\nnär det gällde en skärpning av spridningsrekvisitet.\r\nDet var väl inte därför att man fick kalla fötter? Vad\r\nvar anledningen?</pre><pre>Anf. 67  INGER RENÉ (m) replik:</pre><pre>Herr talman! Nej, Elvy Söderström, det berodde\r\ninte på att jag fick kalla fötter. Det berodde\r\ndäremot på att -- det var lyckligt enligt mitt sätt att\r\nse -- utskottet praktiskt taget i sin helhet gick med\r\npå den utvidgning av möjligheterna till\r\nkonfiskering som vi begärde. I och med det har man\r\nnått en bra vit på väg mot spridning och\r\növerlämnande av barnpornografisk bild till en\r\nmänniska.</pre><pre>Att kunna kriminalisera spridning och\r\növerlämnande till en person närmar sig så starkt\r\nkriminalisering av innehav, att det fordrar en vidare\r\nbearbetning innan man kan anta ett sådant förslag.</pre><pre>Anf. 68  ELVY SÖDERSTRÖM (s) replik:</pre><pre>Herr talman! Inger René sade tidigare att det är\r\nviktigt -- det är målet -- att vi får ''verkningsfulla\r\nredskap'', vilket jag också underströk. Hur kan\r\nman då vara nöjd med att man bara når en bit på\r\nväg?</pre><pre>Inger René säger sig vara nöjd med att det är tillåtet\r\ni Sverige i och med dagens beslut att konfiskera det\r\nsom i grundlag är skyddat. Det är inte kriminellt på\r\nnågot sätt. Jag tycker att det hade varit bättre om\r\nvi hade nått enighet.</pre><pre>Jag önskar lycka till i det fortsatta arbetet. Jag\r\nhoppas att jag kan få uppleva enighet om att\r\nkriminalisera innehav av barnpornografi.</pre><pre>Anf. 69  INGER RENÉ (m) replik:</pre><pre>Herr talman! Jag säger som Stig Bertilsson: Om vi\r\nskulle komma därhän att vi upptäcker att en\r\ninnehavskriminalisering är ett verkningsfullt\r\nredskap i kampen mot barnpornografi, då kommer\r\nockså jag att rösta för det alternativet. Det jag sade\r\nom grundlagarna som skyddande lagar för våra\r\nbarn är mitt starka argument för att inte redan i dag\r\nsäga ja till en innehavskriminalisering. Vi måste\r\ngenomlysa frågan på ett betydligt bättre sätt för att\r\nkunna ta ställning för en kriminalisering av\r\ninnehav.</pre><pre>Anf. 70  BENGT HURTIG (v) replik:</pre><pre>Herr talman! Inger René sade att det var ett ärligt\r\nnit och att barnpornografibrott är avskyvärda som\r\nalla hade kämpat för att komma åt. Men de 3 000\r\nprenumeranter som polisen nu kommit på spåren\r\nskulle den 1 januari 1995 ha kunnat bli brottslingar\r\nom innehavet hade kriminaliserats.</pre><pre>Nu sägs det att det måste vara ett så noggrant\r\nutredande. Med den lagstiftning som finns vet man\r\ninte säkert om dessa personer kan betraktas som\r\nbrottslingar.</pre><pre>Det hjälper ju inte att skärpa straffsatserna om\r\nsjälva verksamheten inte är kriminaliserad. Det\r\nkan också vara så att de som äger dessa tusentals\r\nfilmer har organiserat sin verksamhet på det viset\r\natt det är fråga om överlämnande av enstaka\r\nexemplar. De kan ha hittat ett sådant juridiskt\r\nkryphål.</pre><pre>Moderaterna har då sagt att man skall kunna\r\nkonfiskera materialet om det rör sig om brott, men\r\növerlämnande av enstaka exemplar skall inte\r\nkriminaliseras. I och med denna attityd kvarstår\r\ndetta kryphål, som kanske kan utnyttjas t.o.m. i det\r\nhär fallet. Det är det som är det beklagliga.</pre><pre>Man måste vara ärlig och konstatera att med de\r\nkryphål som fortfarande finns har en\r\nbarnpornografibrottsling vissa chanser att fortsätta\r\nmed sin verksamhet, även om straffsatserna har\r\nskärpts för de handlingar som redan är\r\nkriminaliserade.</pre><pre>Anf. 71  INGER RENÉ (m) replik:</pre><pre>Herr talman! För mig är det väsentliga att man kan\r\nbeslagta och förstöra det material som påträffas.\r\nDet skyddar barnen och barnens integritet. Sedan\r\när det riktigt att man inte kan bestraffa i alla fall,\r\nom det inte rör sig om produktion eller distribution,\r\nvilket är straffbart med de lagar som redan finns i\r\ndag.</pre><pre>De personer som sysslar med barnpornografi är\r\nuppfinningsrika. Jag tror att Bengt Hurtig själv för\r\nett tag sedan sade att de fria entreprenörerna är\r\nuppfinningsrika. Det är ett skäl till att det behövs\r\nen genomgripande undersökning av hur dessa\r\npersoner skall kunna stoppas och lagföras. Vi\r\nbehöver dessa kommande fyra år för att kunna ta\r\nfram verkningsfulla redskap som skall kunna\r\nanvändas även mot dem som är uppfinningsrika.</pre><pre>Anf. 72  BENGT HURTIG (v) replik:</pre><pre>Herr talman! Ingrid René kan ändå inte förneka att\r\nmed förslaget om kriminalisering av innehav kunde\r\nman efter den 1 januari 1995 ha haft 3 000 fler\r\npersoner som hade begått brott än vad det blir med\r\nde nuvarande lagstiftningen. En massa brottslingar\r\nhar då sluppit undan påföljd, annat än att de\r\nmöjligtvis förlorar en film.</pre><pre>Anf. 73  INGER RENÉ (m) replik:</pre><pre>Herr talman! Som jag tidigare sade är det inte\r\nsäkert att alla dessa 3 000 personer kommer att\r\nkunna lagföras. Men för mig är fortfarande det\r\nviktigaste att dessa filmer kan beslagtas och\r\nförstöras, så att de barn och ungdomar som\r\nförekommer i barnpornografiska sammanhang kan\r\nbesparas den integritetskränkning som dessa filmer\r\ninnebär. Det är det väsentliga.</pre><pre>Anf. 74  YLVA ANNERSTEDT (fp) replik:</pre><pre>Herr talman! Inger René sade i sitt anförande att det\r\när viktigt att ha verkningsfulla redskap för att\r\nbekämpa barnpornografin. Med detta beslut och\r\ndetta ställningstagande har ju Inger René avsagt sig\r\nmöjligheterna att använda sig av ett av de mest\r\nverkningsfulla instrumenten för bekämpning av\r\nbarnpornografi.</pre><pre>Under de utfrågningar som vi hade i utskottet\r\nredovisade riksåklagaren och justitiekanslern\r\ntillsammans med företrädare för Rikspolisen att de\r\nanser att kriminalisering av innehav skulle vara ett\r\nmycket verkningsfullt och effektivt medel för\r\nbekämpning av barnpornografi. Nu har Inger René\r\nchansen. Hon kan rösta för möjligheten att kunna\r\nanvända sig av ett av de mest verkningsfulla\r\nmedlen.</pre><pre>Vidare säger Inger René att hon beklagar att\r\nskyddet för barnen ställs mot grundlagen. Men det\r\när ju detta som det handlar om! Det gäller två\r\nviktiga principer i grundlagen: skyddet för barn och\r\nskyddet för yttrande- och tryckfrihet. Det är precis\r\ndet som vi har att ta ställning till.</pre><pre>I det här fallet har majoriteten i utskottet tagit\r\nställning för att det är viktigare att grundlagen\r\nskyddar barnen än att den skyddar pedofilernas rätt\r\natt inneha alster av den här typen.</pre><pre>Att ändra grundlagen i den här riktningen är ett hot\r\nmot det öppna samhället, sade Inger René. Men att\r\nändra grundlagen för att öka skyddet för barn kan\r\nju aldrig vara ett hot mot det öppna samhället! I\r\nstället utgör det ett verksamt medel för oss vuxna\r\natt kunna tala om att detta accepteras inte av det\r\nsvenska samhället. Vår grundlag skall inte\r\nanvändas för att skydda pedofilers rätt att inneha\r\nbarnpornografiska alster.</pre><pre>Anf. 75  INGER RENÉ (m) replik:</pre><pre>Herr talman! Jag sade ingenting om det öppna\r\nsamhället, men jag kunde i och för sig ha gjort det.\r\nDäremot sade jag att våra grundlagar innebär ett\r\nskydd också för barn. Det vidhåller jag. Om man\r\ntar bort det skyddet måste detta vägas mot det\r\nskydd som man skulle få om innehav\r\nkriminaliserades.</pre><pre>Vid samma utfrågning som omtalades av Ylva\r\nAnnerstedt deltog också en mängd experter som\r\nmenade att en grundlagsändring som har med\r\nkriminalisering av innehav att göra måste\r\nremissbehandlas på sedvanligt sätt. Det var också\r\nen mängd experter som sade att det finns andra\r\nvägar att gå när det gäller att komma åt\r\nbarnpornografiska brott än att just kriminalisera\r\ninnehav. Man kan använda sig av den lagstiftning\r\nsom redan i dag finns. Det kan möjligen vara en\r\nfråga om resurser, och i det sammnahnaget har ju\r\nutskottet uttalat sig.</pre><pre>Anf.76  YLVA ANNERSTEDT (fp) replik:</pre><pre>Herr talman! Det kommer alltid att finnas experter\r\nsom har olika uppfattningar i dessa frågor. Och det\r\nkommer det också att finnas om fyra år när det\r\neventuellt presenteras ett resultat av en utredning\r\noch en remissrunda. Då står vi på exakt samma\r\npunkt som vi nu gör. Var skall tyngdpunkten\r\nläggas? Skall den läggas på skyddet för barnen eller\r\nskyddet för pedofilerna? Det är det som det handlar\r\nom. För mig är det alldeles uppenbart att vi i i dag\r\nkan skicka tydliga signaler, även om vi har missat\r\nmöjligheten att fatta ett snabbt beslut för att skydda\r\nbarnen. Vi hade en chans att skärpa lagstiftningen\r\nfrån den 1 januari 1995, men detta har Moderaterna\r\nhindrat. Nu blir det ingenting förrän 1999.</pre><pre>Anf. 77  INGER RENÉ (m) replik:</pre><pre>Herr talman! Jag vet inte om Ylva Annerstedt\r\nhörde vad jag sade i min förra replik. Jag sade att\r\ngrundlagarna också är ett skydd för barn samtidigt\r\nsom de är ett skydd för vuxna.</pre><pre>Jag tycker inte att man kan avfärda experter med\r\natt det finns sådana på alla områden. Det finns få --\r\ntror jag -- frågor som är så komplexa som när det\r\ngäller grundlagarna. Det ingår i vår skyldighet att\r\nlyssna också till dessa experter och ta deras oro och\r\nfrågeställningar på yttersta allvar.</pre><pre>Anf. 78  INGVAR SVENSSON (kds) replik:</pre><pre>Herr talman! Inger René har ett djupt engagemang\r\ni sakfrågan. Det är bara synd att hon har låtit sig\r\nvilseledas av dåliga rådgivare.</pre><pre>Jag begärde ordet därför att jag ville ge en korrekt\r\nhistorieskrivning när det gäller detta med\r\nkonfiskation. Jag vill först poängtera att det inte\r\nfinns något ursprungligt förslag från regeringen.\r\nDet lärde jag mig som journalist, att en\r\nlagrådsremiss inte är något regeringsförslag. Det\r\nfinns alltså en lagrådsremiss som innehåller en skiss\r\ntill hur man skulle kunna hitta en lösning. Lagrådet\r\nhade också vissa synpunkter på detta.</pre><pre>När vi gick in i den materiella hanteringen av hur\r\nman skulle lösa detta med konfiskationen var det\r\nett allmänt missnöje med Lagrådets snäva tolkning\r\nav de möjligheter som stod till buds. Det var många\r\nsom ville ha en utvidgning. Men då säger Inger René\r\natt detta skedde på moderat initiativ. Hon talar om\r\natt ''vi'' begärde. När hon talar om ''vi'' uppfattar\r\njag det så att hon menar ''vi moderater''. Men det är\r\ninte sant, och det vet hon. Det fördes en diskussion\r\ninom moderatgruppen om hur långt man skulle gå.</pre><pre>Den 31 maj fattades ett beslut som innebar att\r\nförslaget om vidare konfiskering förhindrades av\r\ntvå moderater och en socialdemokrat. Det där med\r\nmoderat initiativ gällde den 1 juni. Då kan man\r\nsäga som Inger René, att ''vi moderater'' begärde att\r\ndet beslut som fattades den 31 maj skulle upphävas.\r\nDå var det ett moderat initiativ. Men då hade\r\nmånga av utskottets ledamöter redan ställt sig\r\nbakom det.</pre><pre>Anf. 79  INGER RENÉ (m) replik:</pre><pre>Herr talman! Första gången detta alternativ om\r\nvidare konfiskering var uppe föreslog jag själv att\r\nvi skulle gå på det. Vi kan ju kalla det för\r\nlagrådsremissen. Jag tror att jag den gången kallade\r\ndet för departementets förslag, men jag ändrar mig\r\nnu och kallar det för lagrådsremissen. Jag märkte\r\ndå att vi inte fick majoritet för förslaget. Jag förstod\r\nockså att det med en annan besättning runt bordet\r\nskulle gå att få majoritet. Därför tog jag upp det\r\nockså nästkommande dag. Det är den korrekta\r\nhistorieskrivningen.</pre><pre>Anf. 80  INGVAR SVENSSON (kds) replik:</pre><pre>Herr talman! Jag är glad att vi nu har rättat till\r\nhistorieskrivningen.</pre><pre>Anf. 81  CATARINA RÖNNUNG (s)\r\nreplik:</pre><pre>Herr talman! Inger René sade förut högtidligt att\r\ngrundlagarna skyddar våra barn. Men själva\r\npoängen i denna debatt är ju att grundlagarna inte\r\ntillräckligt skyddar de barn som har blivit utsatta för\r\natt figurera i barnpornografi. Det beror på att\r\nregeringen har varit senfärdig och inte lagt fram ett\r\nlagförslag. Det beror på att moderaterna i KU har\r\nröstat emot att KU och riksdagen skulle agera\r\nsjälvständigt i denna sak.</pre><pre>Nu får vi inget lagförslag förrän 1999. Det är emot\r\nvad en majoritet av svenska folket vill. 400 000\r\nnamnunderskrifter till KU säger väl något om vad\r\ndet handlar om. Det är också emot en majoritet av\r\nden riksdag som i dag sitter här. Det måste väl trots\r\nallt Inger René inse. Grundlagarna är inte det skydd\r\nvi vill ha fram.</pre><pre>Anf. 82  INGER RENÉ (m) replik:</pre><pre>Herr talman! Det är riktigt att jag talar högtidligt\r\nom våra grundlagar. Jag tycker att de är ett\r\nvärdefullt fundament. Eftersom de är ett värdefullt\r\noch också viktigt fundament menar jag att man inte\r\nskall använda det s.k. snabbspåret och på förkortad\r\ntid ändra grundlagarna.</pre><pre>Grundlagarna är också ett skydd för våra barn. Vi\r\nvet inte vilken skyddsfaktor vi tar bort om vi genom\r\nett snabbspår gör stora förändringar.</pre><pre>Anf. 83  CATARINA RÖNNUNG (s)\r\nreplik:</pre><pre>Herr talman! Jag skulle vilja veta vad Inger René\r\ntalar om egentligen när hon talar om en\r\nskyddsfaktor för barnen som vi tar bort genom att\r\nnu lägga fram ett vilande grundlagsförslag. Vad\r\ninnebär egentligen det hon säger?</pre><pre>Anf. 84  INGER RENÉ (m) replik:</pre><pre>Herr talman! Detta blir litet genant. Jag sade i mitt\r\nanförande att man inte behöver så mycket fantasi\r\nför att inse detta. Det är inte så hemskt länge sedan\r\nhändelser inträffade inte minst i Europa som delvis\r\nberodde på att det inte fanns grundlagar som gav\r\nmänniskor det skydd som ligger i bl.a.\r\ninformationsfriheten.</pre><pre>Anf. 85  HANS GÖRAN FRANCK (s):</pre><pre>Herr talman! Det finns ett mycket omfattande\r\nmaterial både om barnprostitution och\r\nbarnpornografi. Barnprostitutionen är det mest\r\nallvarliga och det grundläggande. Barnpornografin\r\nskulle inte kunna existera om inte den allvarliga och\r\nomfattande barnprostitutionen fanns.</pre><pre>Det finns också lagstiftning om detta i åtskilliga\r\nländer. Det finns erfarenheter av hur den\r\nlagstiftningen har verkat.</pre><pre>Det borde ha varit möjligt för regeringen att\r\nkomma med ett förslag i detta ärende. Men det är\r\nett faktum att regeringen inte har något förslag. Det\r\nsom regeringen har sagt nyligen är att man skall\r\nutreda frågan ytterligare. Jag undrar om regeringen\r\ntar avstånd från eller instämmer i det förslag som\r\nKU har lagt fram om förändring fr.o.m. 1995,\r\ninnebärande att vi inför regler om konfiskation och\r\nförverkande av ekonomisk vinning av\r\nbarnpornografi. Eller skall vi avvakta den tilltänkta\r\nutredningen? När skulle det i så fall kunna bli något\r\nförslag? Justitieministern är inte här nu. Det hade\r\nvarit bäst om hon hade svarat på denna fråga. Det\r\nkanske finns någon annan som kan svara.</pre><pre>Elvy Söderström har redan berört hur ärendet har\r\nbehandlats i Europarådet. Där har det varit fråga\r\nom behandling av både barnprostitution och\r\nbarnpornografi. Det finns ett klart beslut av\r\nEuroparådet. Jag är själv delegat och har följt\r\ndebatten och det beslut som fattades. Det fanns\r\ningen i den svenska delegationen som gick emot\r\nförslaget och det beslut som fattades i Europarådet.\r\nDärför undrar jag vad det är som har gjort frågan så\r\nkomplicerad sedan beslutet i Europarådet fattades,\r\nsom gör att detta inte kunnat handläggas på annat\r\nvis.</pre><pre>Av Birger Hagårds anförande och moderaternas\r\nsärskilda yttrande framgår att man menar att\r\nmajoritetens förslag till kriminalisering av innehav\r\ninkräktar på censurförbudet. Men förslaget gäller\r\nju redan utgivna filmer och skrifter. Förslaget har i\r\ndetta avseende utformats precis på samma sätt som\r\ndet konfiskationsalternativ som moderaterna\r\nställer sig bakom. Innebär\r\nkonfiskationsalternativet också att censurförbudet\r\när i fara? Den frågan måste man nog besvara om\r\nman skall få detta att gå ihop på något sätt.</pre><pre>Det har gång på gång sagts att det är moderaterna\r\nsom står bakom den skrivning som finns på s. 49 i\r\nutskottsbetänkandet. Det gäller frågan om hur man\r\nallmänt sett skall bekämpa\r\nbarnpornografibrottslighet. Men ett faktum är att\r\ndet förslag som finns här avviker från det förslag\r\nsom moderaterna lade fram.</pre><pre>Det förslag moderaterna lade fram var att man,\r\ntrots att bara ett år gått sedan beslut fattades om\r\nstraffskärpningar, skulle göra ett tillkännagivande\r\nom ytterligare straffskärpningar och då utan att\r\nutreda. Då behövdes inga utredningar. Det som nu\r\nstår är det förslag som jag själv framförde i\r\nutskottet, nämligen att man skulle följa upp denna\r\nfråga, utvärdera den och därefter ta ställning till om\r\ndet behövdes någon ytterligare skärpning. Sedan\r\ntas dessutom frågan upp om ökade resurser för\r\ninformation och bekämpning över huvud taget för\r\nde rättsvårdande myndigheternas del, med något\r\nandra skrivningar än i moderatförslaget.</pre><pre>Jag har instämt i den kritik som framförs i\r\nflerpartiyttrandet, och jag står också bakom\r\nutskottsutlåtandet. Men jag anser för min del,\r\nvilket jag har angett i ett särskilt yttrande, att det\r\nbeslut som vi fattade vid sammanträdet den 31 maj\r\n1994 sammantaget var vida bättre än det beslut som\r\nfattades dagen efter.</pre><pre>Vid det första sammanträdet förelåg nämligen\r\ntillräcklig majoritet för att genom dispens från\r\nniomånadersregeln genomföra förslaget om\r\nkriminalisering av överlämnande av film eller\r\nvideogram med barnpornografiskt innehåll.</pre><pre>Dessutom anser jag att beslutet från den 31 maj var\r\nbättre än det från dagen därpå eftersom det på ett\r\nmycket bättre sätt beaktade vad Lagrådet hade\r\nuttalat i saken. Enligt min mening tillfredsställde\r\ndet förslaget i högre grad kraven på rättssäkerhet.</pre><pre>Också jag var för en vidgning av möjligheterna att\r\ngöra förundersökningar. Skillnaden var att det i\r\nförslaget från dagen före fanns klara preciseringar,\r\nvilket gjorde förutsägbarheten större. Jag beklagar\r\natt det beslutet inte fick stå fast, men det berodde\r\npå moderaternas agerande.</pre><pre>Till slut vill jag bara säga att jag tycker att det är\r\nviktigt att det i detta utlåtande finns mycket klara\r\nskrivningar om försvarligheten, nämligen det som\r\nskall tillgodose tryckfrihetens, yttrandefrihetens,\r\nkulturlivets, forskningens och vetenskapens\r\nintressen i dessa frågor.</pre><pre>På den punkten tycker jag att utskottets ordförande\r\nhar agerat på ett värdefullt och förtjänstfullt sätt.\r\nJag vill också uttrycka min tacksamhet över\r\nutskottets handläggare, som har utfört ett mycket\r\ngediget och juridiskt högkvalificerat arbete.</pre><pre>Anf. 86  INGER RENÉ (m) replik:</pre><pre>Herr talman! Hans Göran Franck frågade när\r\nkonfiskeringsmöjligheterna skulle träda i kraft. Det\r\nstår i betänkandet att det skall ske den 1 januari\r\n1995, under förutsättning att vi fattar det andra\r\nbeslutet under hösten.</pre><pre>I mitt anförande refererade jag vad som stod i\r\nutskottets handlingar vad gäller straffskärpning;\r\ndär är vi överens, såvitt jag förstår. Om det däremot\r\nhade varit texten från den 30 maj -- jag hoppas att\r\njag säger rätt nu -- hade det inte funnits någon\r\nöppning för ytterligare straffskärpningar. Det gör\r\ndet alltså i denna skrivning.</pre><pre>Som jag också sade tidigare använder vi oss av det\r\ns.k. snabbspåret när det gäller frågan om\r\nkonfiskering. Vi föreslog en utvidgning av\r\nkonfiskeringsmöjligheterna; det är riktigt.</pre><pre>Det är nämligen alldeles orimligt att tänka sig att\r\nman, när man gör en brottsplatsundersökning hos\r\nnågon som misstänks för t.ex. ekonomisk\r\nbrottslighet, inte skall ha möjlighet att konfiskera\r\noch förstöra det barnpornografiska material som\r\nman eventuellt hittar, medan man, om man gör\r\nsamma slags brottsplatsundersökning under andra\r\nförutsättningar skall man kunna konfiskera\r\nmaterialet. Jag tycker att det förslag som nu\r\nföreligger är betydligt klarare och mer förutsägbart\r\nän det tidigare förslaget.</pre><pre>Anf. 87  HANS GÖRAN FRANCK (s)\r\nreplik:</pre><pre>Herr talman! Problemet med det som Inger René\r\nsäger är att Lagrådet har en annan uppfattning och\r\nmenar att detta förslag kan leda till slumpartade\r\nställningstaganden. För lagstiftningen är det\r\ngenomgående bättre att man har klara\r\npreciseringar, och det är just det som Lagrådet är\r\nute efter.</pre><pre>Jag tycker att det är olyckligt att man inte gör på\r\ndet sättet. De rättstillämpande myndigheterna\r\nkommer att påverkas av att man blir alltför generell\r\noch går in på områden som i grund och botten inte\r\nberörs av detta och där det praktiskt taget inte\r\nkommer att bli aktuellt. Det är viktigt att\r\nlagstiftningen är så rättssäker och förutsägbar som\r\nmöjligt.</pre><pre>Jag uppfattade Inger René som att hon tycker att\r\nförslaget är bra vad gäller straffskärpningen. Alla\r\nhar också ställt sig bakom det. Men det avviker\r\nklart ifrån det förslag som moderaterna lade fram.\r\nDet hade synts mycket märkligt om man hade gjort\r\nett tillkännagivande av att man utan utredning\r\nskulle skärpa straffen kraftigt -- och detta efter att\r\nbara ha erfarenhet av den tidigare\r\nstraffskärpningen från 2 till 6 år, som också den\r\ngenomfördes utan utredning.</pre><pre>Häri ligger inkonsekvensen: I det ena fallet skall\r\nman utreda till ytterlighet. I det andra fallet är man\r\nberedd att ta ställning utan utredning.</pre><pre>Anf. 88  INGER RENÉ (m) replik:</pre><pre>Herr talman! Menar Hans Göran Franck att de\r\nförhållanden som råder just när det gäller\r\nförändringar av grundlagen innebär att man skall\r\nutreda till ytterlighet? I så fall är vi inte riktigt\r\növerens om skyddet av grundlagarna.</pre><pre>Det är riktigt att Lagrådet hade synpunkter på\r\nförslaget om utvidgade konfiskeringsmöjligheter,\r\nmen synpunkterna gällde om man över huvud taget\r\nskall använda sig av snabbspåret, om jag får kalla\r\ndet så, vid ändring av grundlagarna för att\r\nmöjliggöra konfiskering.</pre><pre>Situationen skulle bli fullkomligt orimlig, bl.a. för\r\ndem som till äventyrs har barnpornografiskt\r\nmaterial hemma. Men särskilt orimlig skulle\r\nsituationen bli om de barn som drabbats av detta\r\nvisste att man hittat barnpornografiska filmer där\r\nde agerar men att man inte kan konfiskera\r\nmaterialet därför att brottsrubriceringen var\r\nfelaktig. Det skulle som sagt få helt orimliga\r\nkonsekvenser.</pre><pre>Anf. 89  HANS GÖRAN FRANCK (s)\r\nreplik:</pre><pre>Herr talman! Det är alldeles självklart att det med\r\nhänsyn till grundlagarna är mycket viktigt att man\r\nnoga överväger alla dessa frågor. Men det är inget\r\nunikt att det finns undantag. Det finns en rad\r\nundantag av både mer eller mindre allvarlig\r\nbeskaffenhet i tryckfrihetsförordningen och i\r\nyttrandefrihetslagstiftningen.</pre><pre>I det här fallet är det enda riktigt beklagliga att\r\nregeringen inte har agerat i tid i denna fråga, utan\r\natt utskottet har fått göra så pass mycket av arbetet.\r\nMen min uppfattning är att man, när det gäller den\r\ntryckfrihetsmässiga och den grundlagsmässiga\r\nsidan av saken, har lyckat bemästra denna fråga --\r\ntack vare att vi har haft så pass god utredningshjälp\r\ninom utskottet.</pre><pre>Anf. 90  HENRIK S JÄRREL (m):</pre><pre>Herr talman! Debatten om barnpornografi har\r\nförts i ett stundom väl uppskruvat och politiserat\r\ntonläge. Besinning, sans och måtta har inte varit\r\nsärskilt kännetecknande för en del av dem som har\r\nkastat sig in i debatten. Kopplet har släppts lös och\r\ndrevet har gått. Man har tävlat om vem som vill och\r\nkänner mest för barnens rätt och deras sak; vem\r\nsom har ropat högst i akt och mening att en gång\r\nför alla stoppa detta ofog. Man har tävlat om vem\r\nsom minsann vet bäst om vad som borde göras i\r\nrättan tid.</pre><pre>Och visst -- sällan har väl en fråga väckt så mångas\r\nengagemang och känslor till liv; det har visat sig\r\ngenom de tusentals brev, namninsamlingar,\r\nuppvaktningar och telefonsamtal som många av oss\r\nhar fått, framför allt sedan TV 2:s Rapport på\r\nkvällen den 17 januari i år, utan förvarning, i sin\r\nlöpsedel lät sända några upprörande sekvenser ur\r\nen av dessa barnpornografiska videofilmer.</pre><pre>Därmed startade också folkstormen. Detta folkliga\r\nengagemang har merendels varit mycket äkta och\r\nbra. Det kan man tacka för. Men jag måste också\r\nsäga att jag av en del frustrerade debattörer\r\nstundom har fått intrycket, dels att barnpornografi\r\nskulle vara ett nyupptäckt fenomen, dels att\r\nkriminalisering av innehavet vore det enda\r\nsaliggörande sätt på vilket man skulle kunna sätta\r\nstopp för dessa avskyvärda alster. Verkliga\r\nförhållandet är ju annars att barnpornografin har\r\nvarit känd ganska länge men också att samhället\r\ningalaunda har stått helt utan medel och verktyg för\r\natt bekämpa den.</pre><pre>Det har t.ex. funnits god tid för socialdemokratiska\r\nregeringar att vidta ytterligare åtgärder mot\r\nbarnpornografin under större delen av 1980-talet --\r\nmen icke. Det gjordes ett antal beslag mot slutet av\r\n1980-talet, men det föranledde inga ingrepp eller\r\nförslag till åtgärder från de då sittande\r\nsocialdemokratiska justitieministrarna.</pre><pre>Ett faktum, herr talman, är nämligen att det främst\r\när borgerliga regeringar som har genomdrivit nya\r\noch skärpta straffbestämmelser för\r\nbarnpornografibrott och sexualbrott riktade mot\r\nbarn, medan Socialdemokraterna däremot har\r\nbidragit med att införa den s.k. halvtidsfrigivningen\r\nför brottslingar av olika kategorier. Detta är\r\nmärkligt mot bakgrund av det litet nymornade\r\nindignationsintresse som man från\r\nsocialdemokratiskt håll nu ägnar frågan om\r\nbarnpornografin. Denna verksamhet har varit känd\r\nlänge, och det har varit möjligt att ingripa mot den\r\ntidigare, om kraft och vilja hade funnits.</pre><pre>Dessa omständigheter bör framhållas med skärpa,\r\nnär skallet går -- och när det har gått -- mot den\r\nnuvarande borgerliga regeringen för att den på\r\nnågot sätt skulle ha suttit med armarna i kors och\r\nbetraktat utvecklingen och låtit den ha sin gång.\r\nInte minst den nuvarande regeringen har -- till\r\nskillnad från den tidigare socialdemokratiska --\r\ntagit nya och viktiga initiativ för att bekämpa\r\nbarnpornografin. Det verkar alltså snarare så att de\r\nborgerliga har känt och känner för att de facto, via\r\nlagstiftning och andra åtgärder, skydda och värna\r\nom barnen, medan Socialdemokraterna hittills\r\nmest tycks ha ömmat för de ''stackars''\r\nbrottslingarna.</pre><pre>Herr talman! Barnpornografin är vämjelig och\r\nvidrig såsom företeelse. Det anser jag och troligen\r\näven alla andra ledamöter av denna riksdagens\r\nkammare. Det finns därför all anledning att med\r\neffektiva och verkningsfulla medel fortsätta\r\nkampen mot dess förekomst, även om det nog\r\ntyvärr blir svårt att utrota den helt och hållet. Vi\r\nkan ha -- och vi har för närvarande -- litet delade\r\nmeningar om vad som är effektivt och\r\nverkningsfullt, dels i förhållande till redan\r\ntillgängliga resurser och möjliga åtgärder som står\r\ntill samhällets tjänst, dels vid en bedömning och\r\navvägning av de grundlagsmässiga konsekvenser\r\nsom framför allt en begärd innehavskriminalisering\r\nskulle innebära.</pre><pre>Att, som vi moderater, värna om hur\r\ngenomgripande -- för här rör det sig om\r\ngenomgripande -- grundlagsförändringar av i detta\r\nfall tryckfrihetsförordningen och\r\nyttrandefrihetsgrundlagen skall gå till är, det vill jag\r\nunderstryka, varken att svika barnen eller att gå de\r\ns.k. pedofilernas ärenden.</pre><pre>Den övergripande målsättningen måste givetvis i\r\nförsta hand vara att skydda barnen mot\r\növergreppen och de upprepade kränkningar som\r\nbarnen utsätts för varje gång en film eller bild visas\r\noch vidare att, om möjligt, komma åt dem som\r\nfaktiskt begår dessa fysiska våldsövergrepp.</pre><pre>Sverige har sedan lång tid ett internationellt sett\r\nunikt grundlagsskydd för tryckfriheten genom\r\ntryckfrihetsförordningen. Detta betyder förvisso\r\ninte att viktiga intressen inte kan få föranleda\r\nundantag från den gällande huvudregeln om frihet\r\natt yttra sig i de särskilt grundlagsskyddade\r\nmedierna. Ett sådant intresse är t.ex. enskilda\r\npersoners integritet, som inte får kränkas genom\r\nförtal eller förolämpning i något medium. Det är\r\nalltid fråga om en grannlaga avvägning mellan\r\nmotstående intressen, där inget alltid tar över det\r\nandra men där utgångspunkten alltid är den\r\nprincipiella yttrandefriheten. Det är följaktligen\r\ninte möjligt att göra vare sig en ensidig\r\nkriminalpolitisk eller yttrandefrihetsrättslig\r\nbedömning. Det är dock konstitutionsutskottets\r\nuppgift att svara för dessa många gånger svåra\r\navvägningar. Detta bör konstitutionsutskottet\r\nsärskilt noga begrunda just på grund av sitt\r\nkonstitutionella ansvar.</pre><pre>Skyddet för enskilda individer är givetvis särskilt\r\nviktigt för dem som är mest värnlösa, dvs. barnen.\r\nDärför har en borgerlig regering också genomdrivit\r\natt barnpornografibrottet ingår i\r\ntryckfrihetsförordningen och\r\nyttrandefrihetsgrundlagen. Ett av de få undantagen\r\nfrån spridningsrätten enligt dessa grundlagar avser\r\nockså mycket riktigt att skydda barn och ungdom.</pre><pre>Enligt vår mening är det klart stötande att enskilda\r\npersoner fritt skall kunna ta befattning med\r\nmaterial som skildrar mycket grova övergrepp mot\r\nbarn. Skyddet av barnen kan inte känna några\r\nnationella gränser, vilket är viktigt att understryka\r\neftersom barnpornografibrott oftast tycks beröra\r\nbarn från andra länder, framför allt kanske från\r\nSydostasien.</pre><pre>Som har antytts väger de grundlagsreglerade tryck-\r\noch yttrandefrihetsrättsliga intressena även här\r\ntungt, vilket dock inte automatiskt innebär att\r\nbarnpornografi är förtjänt av grundlagens skydd i\r\nalla lägen. Barnpornografibrottet ingår därför\r\nredan bland tryck- och yttrandefrihetsbrotten.</pre><pre>Kriminalisering av innehav av tryckta skrifter och\r\nannat särskilt grundlagsskyddat material är\r\noförenligt med viktiga hävdvunna\r\ntryckfrihetsrättsliga principer. Att göra sådant\r\ninnehav till brott fordrar därför mycket starka och\r\nvälövervägda skäl. Därom är t.ex. såväl Lagrådet\r\nsom Justitiekanslern rörande ense.</pre><pre>En innehavskriminalisering tar sikte på ett\r\ngenombrott av det s.k. absoluta förbudet mot\r\ncensur och/eller andra åtgärder som föregriper\r\nmaterialets utgivning. Censurförbudet anses\r\nnämligen vara en av tryckfrihetens verkliga\r\nhörnpelare -- möjligen den viktigaste i hela\r\nregelsystemet.</pre><pre>Herr talman! Som Lagrådet anför i sitt yttrande\r\növer de lagförslag som regeringen remitterade dit\r\nden 17 mars i år är det inte tillfredsställande att\r\nfrågor om ändring av grundlag drivs under\r\ntidspress. Det fordras ett bredare analys- och\r\nbeslutsunderlag, innan genomgripande ändringar\r\nvidtas som innebär ett genombrott i de tryck- och\r\nyttrandefrihetsrättsliga principerna.\r\nRemissbehandling på detta område brukar\r\nerfarenhetsmässigt ge värdefulla synpunkter av\r\nsåväl saklig som teknisk karaktär att väga in i\r\nberedningsprocessen. Så har de facto inte skett med\r\ndet av konstitutionsutskottet framtagna\r\ngrundlagsförslaget om innehavskriminalisering\r\nsom nu ligger på riksdagens bord.</pre><pre>Enligt vår mening bör därför frågan om en\r\nkriminalisering av innehav av barnpornografi bli\r\nföremål för en bred beredning, där bl.a. såväl de\r\ntryckfrihetsrättsliga som de straffrättsliga\r\naspekterna noga belyses. Eftersom\r\ngrundlagsprincipen om skydd för\r\ninformationsbärare sedan länge utgör en rättsligt\r\noch psykologiskt verkande spärr mot begränsningar\r\nav informationsfriheten, är det av största vikt att\r\nutredningsarbetet bedrivs på sådant sätt att\r\neventuella grundlagsändringar utformas så, att de\r\ninte riskerar att medföra några ''smittoeffekter'' i\r\nfråga om bärare av information med annat innehåll\r\nän -- just precis bara -- barnpornografisk skildring.</pre><pre>Om ett sådant grundlagsändringsförslag läggs fram\r\nså att det kan träda i kraft senast den 1 januari 1999,\r\nleder en sådan beslutsordning således inte till ett\r\nsenare ikraftträdande än om riksdagen redan nu\r\nfattar beslut om ett vilande grundlagsförslag som\r\nkan antas slutligt först efter 1998 års val.</pre><pre>Herr talman! De förslag som konstitutionsutskottet\r\nnu lägger fram -- med undantag för det nu aktuella,\r\nenligt vår mening ofullständigt belysta,\r\nkriminaliseringsalternativet -- är bra och står vi\r\neniga bakom. Det moderata förslaget om\r\nmöjligheten att konfiskera barnpornografi som\r\npåträffas i samband med förundersökning\r\ntillgodoser behovet att stoppa vidare spridning och\r\ndärigenom också att förhindra att barnen utsätts för\r\nupprepade integritetskränkningar. Det innebär inte\r\nheller den genomgripande förändring av\r\ngrundlagen som en innehavskriminalisering, enligt\r\nvad höga jurister inom Lagrådet och även\r\njustitiekanslern har menat, skulle medföra.</pre><pre>Jag skulle med apostrofering av\r\nkonstitutionsutskottets ordförande i detta\r\nsammanhang kanske passa på att tacka poliser och\r\nåklagare som med dagens verktyg gör storartade\r\ninsatser för att bekämpa denna typ av brottslighet.\r\nMen jag vill i det tacket också inbegripa\r\njustitiekanslern och Lagrådet, höga och aktade\r\njurister som vet och förstår att noga värna om\r\ngrundlagen och formerna för hur den skall ändras.</pre><pre>Herr talman! Jag tror att vi alla -- såväl vuxna som\r\nbarn under uppväxt -- i det längre perspektivet har\r\nglädje och nytta av att vi tillsammans bygger vidare\r\npå vårt samhälle under respekt för våra, smått\r\nunika, grundlagar och att vi i kampen mot\r\nbarnövergrepp och barnpornografi aktar oss för att\r\nsamtidigt begå vad som utan närmare och\r\nnoggrannare begrundan kan bli dyrköpta\r\növergrepp på dessa våra grundlagar.</pre><pre>Herr talman! Med det anförda vill jag yrka bifall till\r\nreservationen.</pre><pre>Anf. 91  ELVY SÖDERSTRÖM (s) replik:</pre><pre>Herr talman! Jag blir litet beklämd när jag hör\r\nHenrik S Järrel och inte enbart honom -- det gäller\r\nflera moderater som har yttrat sig under debatten.\r\nAtt kalla en folkopinion för ''drevet'' tyder på att\r\nman inte riktigt tar detta på allvar. Det är nämligen\r\ninte bara vi socialdemokrater som kämpar för att\r\nkomma till rätta med barnpornografin.\r\nCenterpartiet, Vänsterpartiet, kds och stora delar\r\nav Folkpartiet liksom även många moderater, inte\r\nminst utanför riksdagen, är för en kriminalisering.\r\nAtt kalla detta för ''drevet'' tycker jag smakar illa.</pre><pre>Det stod vidare klart att folkstormen, som Henrik\r\nS Järrel sedan kallade den, började när man kom\r\ntill insikt om att justitieministern inte skulle vidta\r\nnågra åtgärder för att få till stånd en kriminalisering\r\nden 1 januari 1995. Vi tycker, som jag har sagt\r\ntidigare, att barns rätt måste gå först.</pre><pre>Det är dessutom inte fråga om ett skall mot\r\nregeringen, utan vi är kritiska mot\r\nJustitiedepartementet och justitieministern. Vi är\r\nockså kritiska till hur statsministern har agerat vid\r\nett antal tillfällen, inte minst här i kammaren i\r\nfrågestunder och debatter.</pre><pre>Till sist, herr talman, säger Henrik S Järrel: Ni\r\ngjorde ju ingenting förut. Jag har tidigare\r\nkommenterat detta. Hör inte Henrik S Järrel hur\r\ndumt detta låter? Man skulle kunna tolka det så, att\r\neftersom vi inte gjorde någonting då, tänker ni inte\r\ngöra någonting nu. Det låter som någonting som\r\ninte ens ett barn som leker i sandlådan skulle säga.\r\nDet låter dumt. Sluta upp med de här dumheterna\r\noch sätt i stället fart med att få till stånd\r\nverkningsfulla åtgärder mot barnpornografi!</pre><pre>Anf. 92  HENRIK S JÄRREL (m) replik:</pre><pre>Herr talman! Jag vidhåller nog att folkstormen\r\nbörjade i och med att Rapport gav vidare spridning\r\nåt denna företeelse. Detta har man i och för sig i\r\nefterhand fått godkänt för, sedan justitiekanslern\r\nprövat saken. Det låg ett försvarligt allmänintresse\r\nbakom denna spridning, men det var då som\r\nfolkstormen tog fart.</pre><pre>Jag vill till Elvy Söderström säga att också vi\r\nmoderater kämpar mot barnpornografin. Det visas\r\ninte minst av vilka initiativ moderata\r\njustitieministrar men också andra borgerliga\r\njustitieministrar tidigare har tagit. Däremot har\r\nsocialdemokratiska justitieministrar inte gjort\r\ndetsamma. Det är bara att se i historiens dagbok\r\noch finna att detta är förhållandet. Jag konstaterar\r\nbara det.</pre><pre>Vi blickar naturligtvis framåt, men för att få en\r\nriktig och rättvis belysning av dessa frågor, som\r\ningalunda har varit okända tidigare, bör det\r\nnämnas att det har gjorts mycket litet under hela\r\n80-talet av tidigare socialdemokratiska regeringar.</pre><pre>Anf. 93  ELVY SÖDERSTRÖM (s) replik:</pre><pre>Herr talman! Det är bra att moderaterna kämpar\r\nför att få bort barnpornografin, men moderaterna\r\nkämpar bara inte tillräckligt. Moderaterna säger\r\nnej tack till det verktyg som skulle vara det mest\r\nverkningsfulla av allt, nämligen en kriminalisering\r\nav innehavet fr.o.m. den 1 januari 1995. Det sade\r\nmoderaterna nej till, och jag konstaterar att det är\r\nett nej till att få verkningsfulla redskap, som Inger\r\nRené tidigare sade.</pre><pre>Anf. 94  HENRIK S JÄRREL (m) replik:</pre><pre>Herr talman! Jag tycker att det förslag som nu\r\nligger på riksdagens bord är en utomordentligt god\r\nkomplettering av redan existerande åtgärder,\r\nlagparagrafer och bestämmelser för att bekämpa\r\nbarnpornografin. Att vi nu har sagt nej till en\r\nomedelbar kriminalisering av innehavet beror just\r\npå de betänkligheter som inte minst Lagrådet och\r\njustitiekanslern har anmält och som det finns\r\nanledning att ytterligare penetrera.</pre><pre>Ett sådant genombrott får principiella och politiska\r\nkonsekvenser. Det är mycket möjligt att man\r\nkommer att landa på ett sådant förslag även efter\r\nen treårig eller fyraårig utredning, men låt oss först\r\nsamvetsgrant göra den, så att vi när vi lägger fram\r\nett sådant här förslag verkligen kan säga att vi kan\r\nstå för det i alla stycken. Det förslag som nu ligger\r\npå riksdagens bord beträffande\r\ninnehavskriminalisering har ju inte, till skillnad\r\nfrån vad som normalt är fallet, varit utsatt för ens\r\nden ringaste remissomgång.</pre><pre>Anf. 95  OLA KARLSSON (m):</pre><pre>Herr talman! Alltför ofta kommer politiken att\r\nhandla om symboler och slagord. Det är mycket lätt\r\natt i debatter tala om medlen i stället för om målen,\r\noch det är i hög grad vad debatten om\r\nbarnpornografin har kommit att handla om. Inte\r\nminst vittnar många av dagens inlägg om detta.</pre><pre>Ett stort problem som vi möter ute i samhället är\r\nju att barn, både svenska och utländska, utsätts för\r\ngrova övergrepp. En del av dessa övergrepp filmas\r\neller fotograferas. Filmer och bilder av\r\növergreppen utsätter barnen för\r\nintegritetskränkningar, och det förekommer trots\r\nförbud handel med och spridning av dessa filmer\r\noch bilder.</pre><pre>Försöker man gradera olika vidrigheter finner man\r\natt det är övergreppen mot barnen som är de värsta.\r\nDet är i det sammanhanget som de största och\r\nviktigaste insatserna skall göras. Målen bör vara för\r\ndet första att stoppa övergreppen, för det andra att\r\nstoppa barnpornografin.</pre><pre></pre><pre>Därför föreslår också regeringen i en lagrådsremiss\r\natt straffen för grovt sexuellt utnyttjande skärps\r\nfrån max 4 till max 6 års fängelse. Bestämmelsen\r\nom sexuellt ofredande skärps, och begreppet\r\nsexuellt utnyttjande av barn ersätts och blir i stället\r\nsexuellt utnyttjande, med hårdare straff.</pre><pre>Barnpornografin är något som fyller oss alla med\r\navsky. Jag fick i höstas tillsammans med Elvy\r\nSöderström och Catarina Rönnung tillfälle att se\r\ndelar av de filmer som tagits i beslag i bl.a.\r\nNorrköping. Det var med bestörtning och\r\nillamående vi fick se scener som mer präglades av\r\ntortyr än av sexualitet.</pre><pre>Jag kan inte förstå hur man kan bli upphetsad av att\r\nsticka nålar i småflickors underliv eller att tvinga sig\r\npå barn i 2--3-årsåldern. Det är med rätta absolut\r\nförbjudet att förgripa sig mot barn, liksom att\r\nframställa och sprida tidningar och filmer med\r\ninslag av barnporr. När jag fick se dessa filmer i\r\nNorrköping kom jag till insikt om att vi måste hitta\r\nformer för att stoppa barnpornografin.</pre><pre>Mot bakgrund av vad vi nu sett är det helt\r\noförståeligt att en socialdemokratisk regering 1971\r\ntillät handel med barnporr, något som sedan var\r\ntillåtet tills en borgerlig regering 1980 drev igenom\r\nett förbud. En del av det material vi såg i\r\nNorrköping verkar komma från den tid då\r\naffärerna var tillåtna, alltså 1971--80.</pre><pre>Vi moderater, liksom nästan alla andra människor,\r\ntar bestämt avstånd från barnporr. Därför har vi ett\r\nklart förbud mot framställning av barnporr för\r\nspridning, liksom vi har ett klart förbud mot\r\nspridning. Därför fyrdubblades också straffen för\r\nbarnpornografibrott 1993 till upp till två års\r\nfängelse.</pre><pre>Vad det nu gäller är hur vi ytterligare kan minska\r\nspridningen av barnporr i vårt samhälle. Trots\r\nmycket klara förbud förekommer det både\r\nbarnporr och grova övergrepp mot barn.</pre><pre>Mot bakgrund av vad vi nu hört i debatten, inte\r\nminst från socialdemokratiskt håll, finns det ändå\r\nskäl att granska det partiets tidigare agerande i\r\nfrågan. Bakgrunden ger snarast intryck av att det vi\r\nhör nu är slagord för slagordens egen skull, inte en\r\nseriös debatt om problemen och målen och om hur\r\nvi skall nå målen.</pre><pre>Hur ser då historien ut? 1965 hade utredningen\r\nYttrandefrihetens gränser tillsatts. Utredningen\r\nansåg att restriktionerna mot pornografi skulle tas\r\nbort, men en yttersta gräns skulle ändå finnas kvar.\r\nDenna gräns skulle sättas vid övergrepp mot barn\r\noch vid grovt våld. 27 remissinstanser stödde\r\nförslaget om en yttersta gräns, medan 10 ville ta\r\nbort alla gränser.</pre><pre>När dåvarande regeringen i april 1970 lade fram\r\nproposition i ärendet, fanns inte någon yttersta\r\ngräns kvar. All pornografi, alltså även\r\nbarnpornografi, skulle släppas fri. Produktion,\r\nhandel och distribution -- allt skulle släppas fritt,\r\näven för barnporren.</pre><pre>Vilka var de då som lade fram förslaget?\r\nFöredragande statsråd var Lennart Geijer. Som\r\nledamot i samma regering, med det kollektiva\r\nansvar som alla ministrar har, fanns också en\r\nCarlsson, nämligen Ingvar Carlsson. Bland dem\r\nsom justerade betänkandet i konstitutionsutskottet\r\nvar en inte helt okänd ledamot, nämligen Lena\r\nHjelm-Wallén. De var med och släppte barnporren\r\nfri.</pre><pre>Det kom att innebära att under nästan tio års tid,\r\nfrån 1971 till 1980, var det fullt lagligt att framställa,\r\nsprida och sälja barnpornografi i Sverige. I dag är\r\ndet svårt att föreställa sig 1970-talets annonser för\r\n''senaste nytt i småflickor'', med bilder på fem- och\r\nsexåringar.</pre><pre>Först med en borgerlig regering 1980 blev\r\nbarnpornografin kriminaliserad. Framställning och\r\nspridning blev förbjuden. Som jag sade tidigare\r\nverkar en del av det material som polisen i\r\nNorrköping tagit i beslag komma från den tiden när\r\ns-majoriteten hade gjort verksamheten laglig.</pre><pre>Vilka var då argumenten för att släppa bl.a.\r\nbarnpornografin fri? I första kammaren sade\r\nLennart Geijer bl.a.:</pre><pre>''I regeringsförslaget har kommitténs linje inte\r\nföljts, utan det har föreslagits att nuvarande\r\nbestämmelser om sårande av tukt och sedlighet\r\nskall upphävas. Till grund för detta förslag ligger\r\nframför allt synpunkten att den enskilde\r\nmedborgaren i största möjliga utsträckning själv\r\nbör få bestämma vilka framställningar i skrift, bild\r\neller andra media som han vill ta del av. Även den\r\nfria och öppna debatt som förs i samhället också på\r\nsexuallivets område har beaktats.''</pre><pre>Lennart Geijer fortsatte: ''Vi hävdar ju att\r\nyttrandefriheten liksom tryckfriheten bör vara\r\nsådan att den som vill ta del av pornografiska bilder\r\noch framställningar må göra det. På den punkten är\r\nvi tydligen inte ense. Vi gör dock ett ingrepp här när\r\nvi säger -- i motsats till vad som gäller tryck och\r\nframställning i bild på andra samhällslivets\r\nområden att man får lov att föra fram det och\r\nförsöka intressera andra människor för att köpa\r\ndet. Men de människor som har intresse för detta\r\nmåste själva göra något aktivt.</pre><pre>Då är det enligt min mening inte rätt att säga att vi\r\nbara vill föra ner dessa alster under diskarna och\r\nsmussla med dem.</pre><pre>Vi tycker att detta får folk lov att titta på, om de\r\nvill, me de får själva göra den lilla ansträngningen\r\natt vända sig till företag som tillhandahåller detta.''</pre><pre>I andra kammaren fortsatte Lennart Geijer: ''Men\r\njag kommer där tillbaka till vad jag sade i mitt förra\r\nanförande, nämligen att vi väl ändå kan klara oss\r\nigenom sådant utan att ta någon egentlig skada, om\r\nvi någon gång skulle komma i kontakt med\r\nframställningar av den arten, och därför tror jag\r\ninte heller att det har någon praktisk betydelse att\r\nvi försöker konstruera någon form av yttersta\r\ngräns.''</pre><pre>För tydlighetens och förståelsens skulle måste jag\r\ntillägga att den inskräkning som Lennart Geijer,\r\nregeringen och utskottsmajoriteten ville ha var\r\nförbud mot skyltning och mot utskick utan\r\nbeställning. Med en från beställaren aktiv handling\r\nskulle det vara möjligt att skicka ut och sälja vad\r\nsom helst.</pre><pre>Det fanns också andra debattörer. Herr\r\nHenningsson, också socialdemokrat, sade i andra\r\nkammaren:</pre><pre>''Samma förhållanden gäller även den s.k.\r\npornografin. Visst kan en person bli chockerad av\r\nvissa bilder som ibland öppet utställs i skyltfönster\r\neller som når oss på andra sätt. Ett skydd mot det\r\npåträngande momentet i dessa alsters distribution\r\nhälsar jag med största tillfredsställelse, men detta\r\nger mig, enligt mitt sätt att se, ingen rätt att\r\nförhindra den eller de som anser sig ha behov av\r\ndylika alster att kunna nås av sådana. Det finns på\r\ndet erotiska området så många olika böjelser att\r\nbegreppen om vad som är normalt eller onormalt\r\nblir i högsta grad personliga värderingar.''</pre><pre>Var det då några som röstade emot och agerade\r\nemot? Jo, moderaterna ville behålla en yttersta\r\ngräns och yrkade därför avslag på propositionen.\r\nDet var personer som fru Kristensson och fröken\r\nLjungberg, herrar Björkman, Bohman, Mårten\r\nWerner, Hernelius och Fridolfsson i Stockholm.\r\nÄven Centerpartiet och delar av Folkpartiet, ja\r\nt.o.m. några socialdemokrater ville behålla en\r\nyttersta gräns.</pre><pre>Nu kan man invända att det var säkert bara vanliga\r\noskyldiga riksdagsmän, ovetande om den\r\nverklighet som ägde rum. Ack, om det ändå varit\r\nså! Herr Trana, socialdemokrat i andra kammaren\r\nsade så här: ''Jag är nämligen en av dem som under\r\n15--20 år suttit som tryckfrihetsjuryman vid\r\nStockholms rådhusrätts sjätte avdelning och under\r\nse senaste åren mest haft att ta ställning i\r\npornografimål. När det gäller pornografi får jag\r\nsäga att vad jag inte vet är inte värt att veta.''</pre><pre>Herr talman! Jag tycker att det är intressant att läsa\r\nprotokollen från 1970. Det är intressant att se hur\r\nen omsvängning har skett. Jag hälsar omställningen\r\nfrån Socialdemokraterna med stor tillfredsställelse.</pre><pre>Med det betänkande som nu ligger på bordet blir\r\ndet möjligt att stoppa barnpornografin med en\r\nkonfiskering. Med det, herr talman, yrkar jag bifall\r\ntill utskottsreservationen.</pre><pre>Anf. 96  INGVAR SVENSSON (kds) replik:</pre><pre>Herr talman! Det var en mycket intressant\r\nhistorieskrivning som Ola Karlsson ägnade sig åt.\r\nDen är mycket värdefull att upprepa i det här\r\nsammanhanget. Jag är ny i kammaren. Jag har bara\r\nsuttit här under denna mandatperiod. Men jag har\r\nvarit med i politiken i 30 år, och jag vet att dessa\r\nfrågor användes i hög grad mot kristdemokraterna\r\nunder 60-talet och början av 70-talet. Frågorna\r\nanvändes som det stora argumentet mot partiet på\r\nmånga håll och kanter.</pre><pre>Men om vi skall vara litet rättvisa i\r\nhistorieskrivningen kan vi citera ur\r\nYttrandefrihetsutredningens betänkande från\r\n1978: ''Någon analys av pornografin i allmänhet\r\neller av våldproblemen har utredningen inte ansett\r\nsig behöva göra innan dess att ställning tas till\r\nbarnpornografin. Enligt min mening hade\r\nutredningen bort pröva hela frågan om våld och\r\npornografi i ett sammanhang. Vid en sådan\r\nprövning hade det varit möjligt att bättre\r\növerblicka de vidare konsekvenserna av det motiv\r\nutredningen anför som skäl för\r\nbarnpornografiförbudet.'' Vidare står det i texten:\r\n''Ett förbud mot barnpornografiska alster har nära\r\nsamröre med framförallt pornografifrågor i\r\nallmänhet. Varje inskränkning av tryckfriheten --\r\nhur oväsentlig den ur tryckfrihetssynpunkt än kan\r\nsynas och hur angeläget det syfte som\r\ninskränkningar uppbärs av än må vara -- innebär ett\r\nbrott mot den huvudprincip\r\ntryckfrihetslagstiftningen baseras på.''</pre><pre>Denna argumentering känns igen -- eller hur? -- i\r\ndagens debatt. Den som hade fogat detta särskilda\r\nyttrande till Yttrandefrihetsutredningens\r\nbetänkande 1978 var en moderat, Per Unckel.\r\nHistorien är kanske inte alltför ärofull.</pre><pre>Anf. 97  OLA KARLSSON (m) replik:</pre><pre>Herr talman! Det finns i alla partier sidor och\r\nåsikter som vi inte tycker riktigt stämmer med vår\r\negen inställning.</pre><pre>Jag tycker själv att det är bra att spridningsförbudet\r\ninfördes 1980. Detta är inte minst av det skälet att\r\njag 1971, när produktionen av barnpornografi blev\r\nfri, var i den åldern att jag kunde ha blivit utsatt för\r\nfotografering, att bilder av mig kunde ha spridits,\r\nsålts fritt, fullt legalt i handeln. Det kunde ha varit\r\nmycket grovt kränkande för mig. Jag var 1971 bara\r\ntio år gammal. Jag tycker att det är bra att förbudet\r\ninfördes. Jag tycker att det är bra att konfiskationen\r\ninnebär att vi kan stoppa all den pornografi som\r\npåträffas.</pre><pre>Jag vill ytterligare konstatera att det är intressant\r\natt av de socialdemokrater som 1970 röstade för en\r\nfullt fri barnpornografi, var det i dag sju stycken\r\nsom instämde i Thage Petersons\r\ninledningsanförande. Det var Mats Hellström,\r\nBirgitta Dahl, Börje Nilsson, Doris Håvik, Jan\r\nBergqvist, Sture Ericson och Lena Hjelm-Wallén.\r\nDe har under dessa år åkt än hit, än dit.</pre><pre>Anf. 98  INGVAR SVENSSON (kds) replik:</pre><pre>Herr talman! Historieskrivningen är intressant.\r\nMen det är kanske också bra, Ola Karlsson, att vi\r\nnyanserar verkligheten något när vi beskriver\r\nhistorien.</pre><pre>Anf. 99  YLVA ANNERSTEDT (fp) replik:</pre><pre>Herr talman! Det är utomordentligt med historiska\r\ntillbakablickar. Men en av de viktiga sakerna med\r\natt erinra sig historien är att man skall lära sig av\r\nden.</pre><pre>Ola Karlsson kritiserade ett citat av Lennart Geijer.\r\nDär framgick att Lennart Geijer hade sagt att den\r\nenskilda människan har själv rätt att bestämma vad\r\nhan skall titta på och att det är fritt fram för\r\npersonliga sexuella böjelser. Ola Karlsson\r\ninstämmer i det i dag. Han röstar inte för en\r\nkriminalisering.</pre><pre>Det går inte att i det ena ögonblicket kritisera en\r\nperson som tar ställning för att det skall vara fritt\r\nfram för den enskilda människan att bestämma vad\r\nhan skall titta på, för att sedan i nästa ögonblick\r\nrösta för något annat. Om Ola Karlsson har lärt sig\r\nnågot av det han kritiserar, skall han stödja\r\nutskottets förslag i dag.</pre><pre>Anf. 100  OLA KARLSSON (m) replik:</pre><pre>Herr talman! Jag tycker att det är flera saker man\r\nkan lära sig av historien. En sådan sak är att man\r\ninte skall gå för snabbt fram med\r\ngrundlagsändringar. Då lades propositionen fram\r\nden 10 april för riksdagen, och den 28 maj\r\nbehandlades propositionen. Då fanns det inget\r\nminoritetsskydd. Jag tycker att det är bra att det\r\nfinns i dag med reglerna om beslut med fem\r\nsjättedels majoritet och minst nio månader före\r\nvalet.</pre><pre>Den andra lärdomen jag drar är följande. Vi skall\r\nkonstruera en lagstiftning som i första hand\r\nuppfyller målet, dvs. att få bort barnpornografi.\r\nMed hjälp av konfiskation når vi målet. Allt som\r\npåträffas i samband med en förundersökning kan\r\nbeslagtas och förstöras. Det vi inte når med hjälp\r\nav konfiskation, men som nås med en\r\nkriminalisering, är att straffa den som innehar\r\nbilden. Det väsentliga för mig i denna fråga har i\r\nförsta hand varit att få bort barnpornografin. Det\r\nnår vi med konfiskation.</pre><pre>Anf. 101  YLVA ANNERSTEDT (fp)\r\nreplik:</pre><pre>Herr talman! Det är naturligtvis viktigt att ha klart\r\nför sig vad som är mål och vad som är medel. Ola\r\nKarlsson talar mycket om detta. Men det verkar\r\ninte som om han har läst redovisningen av den\r\nutfrågning vi hade i konstitutions- och\r\njustitieutskotten i februari. Riksåklagaren,\r\njustitiekanslern och representanter för\r\nRikspolisstyrelsen uttryckte mycket tydligt att de\r\nansåg att kriminalisering av innehav var ett\r\neffektivt medel att nå målet. Det räcker inte med\r\natt få bort barnpornografin, som Ola Karlsson\r\nuppenbarligen ser som sitt främsta mål. Det viktiga\r\när att få hejda brotten.</pre><pre>Barnpornografi grundar sig nästan alltid på ett\r\nbrott, sexuella övergrepp mot barn. Det är de\r\nbrotten vi måste komma åt. Vid en kriminalisering\r\nav innehav medverkar man till att marknaden\r\nminskas för dessa alster.</pre><pre>Anf. 102  OLA KARLSSON (m) replik:</pre><pre>Herr talman! Jag tror att en konfiskation är en\r\ntillräckligt tydlig signal till marknaden om att detta\r\när en företeelse som inte är försvarlig. Självfallet är\r\nen kriminalisering effektivare vad gäller\r\nmöjligheten att straffa den som har pornografi i sitt\r\nhem eller som har köpt barnpornografi.</pre><pre>Men det innebär ett antal problem med\r\nkriminalisering. I utskottet kunde vi höra\r\nföredraganden dra exemplet med att den\r\nlagstiftning som majoriteten vill ha i fråga om\r\nkriminalisering kan få effekten att en uppburen\r\nsamhällsmedborgare som Ylva Annerstedt kan\r\nanses ha en försvarlig rätt att inneha en Pasolinifilm\r\ndär det förekommer inslag av det vi kallar för\r\nbarnpornografi, medan en samhällsmedborgare\r\nsom står längre ned på samhällsstegen skulle inte ha\r\nden försvarliga rätten.</pre><pre>Med en kriminalisering naggar vi censuren i\r\nkanten. Då blir det möjligt att kriminalisera\r\nobskyra tidningar eller vad vi anser var tvivelaktig\r\nnyhetsförmedling eller innehavet av en\r\nbarnpornografisk film. Vi ligger på gränsen till\r\ncensurförbudet när det gäller kriminalisering.</pre><pre>Anf. 103  LARS-ERIK LÖVDÉN (s):</pre><pre>Herr talman! Barnpornografi är en företeelse som\r\när fullständigt oacceptabel. Det har sagts många\r\ngånger i dag. Framställningen av\r\nbarnpornografiska alster förutsätter som regel\r\nallvarliga sexuella övergrepp mot barn, övergrepp\r\nsom i sig är kriminaliserade.</pre><pre>Till detta kommer den kränkning som barnen\r\nutsätts för genom att övergreppet finns\r\ndokumenterat och tillgängligt för andra.\r\nLagstiftarna har naturligtvis ett stort ansvar för att\r\ngöra allt som är möjligt för att skydda barnen mot\r\nsådana övergrepp. Under senare år har vi också fått\r\nen allt klarare bild av omfattningen och\r\nförekomsten av barnpornografiska alster, främst\r\ngenom härvorna i Huddinge och Norrköping.</pre><pre>Justitieutskottet har haft tillfälle att yttra sig till\r\nkonstitutionsutskottet i frågan om åtgärder mot\r\nbarnpornografi. Justitieutskottet tar, på mycket\r\nbestämda kriminalpolitiska grunder, klart ställning\r\nför ett innehavsförbud.</pre><pre>Ett innehavsförbud skulle vid sidan av straffhotet\r\ninnebära att det blev möjligt att ta i beslag och\r\nförstöra all barnpornografi som påträffas, oavsett\r\nom den har varit avsedd för spridning eller har blivit\r\nspridd.</pre><pre>När barnpornografi påträffas under\r\nframställningen skulle det inte gå att freda sig med\r\natt den inte var avsedd för spridning. Åklagarens\r\nbevisbörda i mål om barnpornografi skulle bli\r\navsevärt lättare. Straffvärda fall skulle i större\r\nutsträckning än i dag kunna beivras.</pre><pre>Justitieutskottet anser också att ett innehavsförbud\r\nskulle bidra till en minskning av nya övergrepp mot\r\nbarn. En minskad produktion av barnpornografi\r\nbör nämligen bli en följd av den minskning av\r\nefterfrågan på barnpornografi som ett straffhot kan\r\nväntas medföra.</pre><pre>Det finns således mycket starka kriminalpolitiska\r\nskäl för att kriminalisera innehavet av\r\nbarnpornografiska alster. Jag noterade att\r\njustitieministern i dag sökte stöd hos\r\njustitiekanslern för sin ovilja att gå vidare med\r\nkriminaliseringsalternativet. Men om\r\njustitieministern och moderaterna här i kammaren\r\nhade lyssnat på riksåklagaren, Rikspolisstyrelsen,\r\nRädda Barnen och en mängd andra som har varit\r\nengagerade i arbetet mot barnpornografibrott hade\r\nde fått höra att det finns ett mycket klart stöd för\r\nbehovet av en kriminalisering av innehavet.</pre><pre>Det är med tillfredsställelse som jag konstaterar att\r\nkonstitutionsutskottet har lagt fram ett vilande\r\ngrundlagsförslag med innebörden att innehavet av\r\nbarnpornografi skall kriminaliseras. Förslaget\r\nstämmer väl överens med den av justitieutskottets\r\nförordade utformningen av lagstiftningen. Jag\r\nbeklagar emellertid att konstitutionsutskottet till\r\nföljd av Moderaternas och Folkpartiets ovilja inte\r\nhar kunnat lägga fram ett förslag som skulle kunna\r\nträda i kraft redan den 1 januari 1995. I den frågan\r\nvill jag särskilt understryka vad justitieutskottet har\r\nuttalat: ''Det är således motiverat med en skyndsam\r\nbehandling av frågan om kriminalisering av\r\ninnehav av barnpornografi.'' Bakom det uttalandet\r\nstod också folkpartisterna i justitieutskottet.</pre><pre>Herr talman! Vi hade inte behövt befinna oss i den\r\nsituation som vi befinner oss i i dag om regeringen\r\ninte hade visat sådan passivitet som den har visat.\r\nJustitieutskottet underströk förra våren såväl\r\nfrågans angelägenhet som dess komplexitet. Trots\r\ndetta tog inte regeringen frågan på allvar. I\r\npromemorian Skydd av barn avfärdas frågan på\r\nnågra få sidor. Några seriösa överväganden gjordes\r\növer huvud taget inte, trots att frågan om\r\nbarnpornografi hade uppmärksammats både i\r\nmassmedia och genom polisens utredningar. Trots\r\natt Rädda Barnen i en uppvaktning hos\r\njustitieministern i en särskild skrivelse krävt en\r\nkriminalisering av innehavet behandlade\r\nregeringen frågan på ett mycket översiktligt och\r\nrapsodiskt sätt.</pre><pre>Jag förstår bakgrunden till passiviteten av det skälet\r\natt regeringen uppenbarligen har varit starkt oenig\r\ni frågan. Den har varit splittrad. Det visar inte\r\nminst den Lagrådsremiss som regeringen tvingades\r\nta fram och som innefattade två olika alternativ.\r\nJustitieministern har inte lyckats ena regeringen att\r\nstå bakom ett förslag till riksdagen.</pre><pre>Nu har justitieministern gått från kammaren. Jag är\r\nutomordentligt förvånad över justitieministerns\r\nuppträdande i dag. De partier och den majoritet\r\nsom nu finns bakom KU:s betänkande innefattande\r\nen kriminalisering av innehavet anklagas för att\r\nutföra politiska symbolhandlingar och bedriva\r\ntaktiskt spel inför valet. Det innefattar även\r\njustitieministerns egna regeringskolleger\r\ncenterpartisterna och kristdemokraterna.</pre><pre>Gun Hellsvik och övriga moderater försöker med\r\nhögt tonläge och med utfall mot\r\nriksdagsmajoriteten och utskottsmajoriteten att\r\nskyla över sin egen passivitet. Justitieministern och\r\nmoderaterna tycks inte kunna föreställa sig att den\r\nriksdagsmajoritet som nu finns för en\r\nkriminalisering har präglats av en vilja och ett\r\nengagemang när det gäller att bekämpa\r\nbarnpornografibrotten. Uppriktigt sagt har det\r\nvarit en bedrövlig tillställning att lyssna till\r\njustitieministern och de moderata representanterna\r\ni kammaren.</pre><pre>Jag vill göra några kommentaren till vad som har\r\nsagts framför allt i slutet av debatten. Jag skall\r\nberöra Ola Karlssons inlägg. Ola Karlsson gör en\r\nlång beskrivning av historien. För det första är det\r\nbara att konstatera att Socialdemokraterna står\r\nbakom den ändring som gjordes på grundval av\r\nYttrandefrihetsutredningen 1980, medan Per\r\nUnckel där uttryckte tveksamhet.</pre><pre>För det andra konstaterar jag att Moderaterna,\r\nmycket riktigt, 1971 gick emot en liberalisering av\r\nlagstiftningen. Men i dag är ju förhållandena\r\ntvärtom. I dag är det Moderaterna som går emot en\r\neffektiv lagstiftning mot barnpornografin och\r\nsocialdemokraterna som är beredda att genomföra\r\nen kriminalisering av innehavet som en verksam\r\nåtgärd mot barnpornografibrott.</pre><pre>Herr talman! I ett yttrande i januari 1994, över den\r\ndepartementspromemoria som jag nyligen\r\nkritiserade, noterade justitiekanslern att det\r\nsaknades säkra uppgifter om omfattningen av\r\nbarnpornografi i Sverige. Men enligt\r\ndepartementets promemoria har det i den senaste\r\ntidens debatt kring sexuella övergrepp mot barn\r\ndock framkommit uppgifter som tyder på att den\r\nhär formen av sexuellt utnyttjande av barn\r\nförekommer i väsentligt större omfattning än man i\r\nallmänhet tidigare har trott.</pre><pre>Det är alltså under de senaste åren som uppgifterna\r\nom omfattningen och förekomsten av grova\r\nbarnpornografiska alster har kommit fram. Därför\r\nsätts också frågan om åtgärder mot\r\nbarnpornografin, av naturliga skäl, i centrum för\r\nden kriminalpolitiska debatten.</pre><pre>Kunskapen om barnpornografins utbredning har\r\nsåledes blivit alldeles klar och tydlig under de\r\nsenaste åren. Detta är bakgrunden till att man från\r\nriksdagens sida, i brist på agerande från regeringen,\r\nhar tvingats ta en rad initiativ för att motverka och\r\nbekämpa barnpornografin. Riksdagen har fått gå\r\ntill handling i brist på agerande från regeringen.\r\nDet är välkommet. Jag yrkar bifall till\r\nkonstitutionsutskottets hemställan i betänkandet.</pre><pre>Anf. 104  HENRIK S JÄRREL (m) replik:</pre><pre>Herr talman! Lars-Erik Lövdén hävdar, att om\r\nModeraterna bara hade lyssnat på Polisen,\r\nRiksåklagaren och andra som deltog i den\r\nutfrågning som utskottet arrangerade, skulle vi\r\nutan vidare knot ha köpt förslaget om att efter\r\nsnabbehandling acceptera kriminalisering av\r\ninnehavet. Jag hävdar att vi har lyssnat på\r\nRiksåklagaren och Polisen, rikspolischefen och\r\nandra företrädare. Men vi har också, vilket\r\nSocialdemokraterna inte tycks ha gjort i lika stor\r\nutsträckning, lyssnat på dem som även har att\r\nförsvara konstitutionen och ändringar i grundlagen\r\ni de här avseendena, nämligen Justitiekanslern,\r\nLagrådet och andra.</pre><pre>Som har framgått av debatten under hela dagen är\r\ndet svåra avvägningar att göra, mellan barnens\r\nintresse och rätt och konstitutionens intresse och\r\nrätt. Vi försöker göra en bedömning, och det är inte\r\nlätt. Vi anser att vi måste ha längre tid på oss att\r\növerväga en eventuell kriminalisering av innehavet.\r\nVi anser det inte bara mot bakgrund av att Lagrådet\r\noch Justitiekanslern har yttrat sig, utan också\r\ndärför att remissförfarandet vid\r\ngrundlagsändringar normalt sett brukar kunna\r\navsätta värdefulla bidrag både lagstiftningstekniskt\r\noch i sak i övrigt när det gäller hur man skall\r\nutarbeta en ny lag. Olika intressenter får delge sina\r\nsynpunkter.</pre><pre>Det förslag som nu ligger på riksdagens bord i den\r\ndel som avser innehavskriminaliseringen har icke\r\nvarit ute på ens den ringaste remissomgång. Ibland\r\nfår man t.o.m. ha ett par tre remissomgångar för att\r\nsålla fram genuina och goda förslag.</pre><pre>Jag vill säga till Lars-Erik Lövdén att det bara är att\r\ntitta än en gång i backspegeln. Socialdemokraterna\r\nhar inte tagit något lagstiftningsinitiativ när det\r\ngäller att komma till rätta med barnpornografin.\r\nDe har snarare släppt fram den, genom 1970 års\r\nbeslut, som trädde i kraft den 1 januari 1971. Det\r\när borgerliga regeringar som har fått ta ansvaret,\r\nsom har gjort det och som gör det än en gång.</pre><pre>Jag vill gärna säga att Socialdemokraterna tog fram\r\nförslaget om att konfiskera pengar som tjänas i den\r\nhär branschen. Vi tycker att det är ett utmärkt bra\r\nförslag, och vi ställer upp på det. Men utskottet är\r\nockså i övrigt ense om de förslag som nu ligger,\r\nbortsett från just innehavskriminaliseringen efter\r\ndet s.k. snabbspåret.</pre><pre>Anf. 105  LARS-ERIK LÖVDÉN (s) replik:</pre><pre>Herr talman! Först tar jag upp frågan om\r\nberedningen av ärendet. Om regeringen hade tagit\r\njustitieutskottets och riksdagens uttalande förra\r\nvåren på allvar hade vi fått en beredning när det\r\ngäller kriminalisering av innehavet på ett bra sätt.\r\nMen det fanns uppenbarligen en ovilja från\r\nregeringens sida att utreda frågan på ett seriöst sätt.\r\nDet fanns en ovilja att gå fram med ett förslag om\r\nkriminalisering av innehav.</pre><pre>På något annat sätt kan man inte tolka den\r\ndepartementspromemoria som togs fram, där\r\nfrågan behandlades mycket summariskt, på högst\r\ntvå sidor.</pre><pre>Det har inte funnits ett engagemang eller en vilja i\r\nregeringen att gå fram med ett\r\nkriminaliseringsalternativ. Det återstår naturligtvis\r\ninget annat än att riksdagen själv tar ett initiativ i\r\nfrågan.</pre><pre>Det är ju också därför som justitieutskottet -- där\r\nfolkpartisterna är med om skrivningen -- uttalar sin\r\nförvåning över den behandling som regeringen har\r\ngett frågan. Det är, för att tala riksdagsspråk, en\r\nganska stark skrivning i fråga om kritiken mot\r\nregeringens handläggning.</pre><pre>Jag är mycket klar över att det är fråga om svåra\r\navvägningar. Men man kommer så småningom\r\nfram till ett ställningstagande. Det\r\nställningstagande som Socialdemokraterna har\r\nkommit fram till är att barnens intresse måste gå\r\nföre de yttrandefrihets- och tryckfrihetsrättsliga\r\nintressena i det här fallet.</pre><pre>Anf. 106  HENRIK S JÄRREL (m) replik:</pre><pre>Herr talman! Barnens intresse kommer att i rätt\r\nhög grad tillgodoses redan genom det breda\r\nkonfiskationsalternativ som nu ligger på riksdagens\r\nbord. Då kommer vi att kunna ha en grund för att ta\r\ni beslag och även förverka, konfiskera, allt sådant\r\nmaterial som påträffas, oavsett brottsmisstanke.\r\nDärigenom förhindrar vi fortsatt spridning av\r\nmaterialet och fortsatt upprepad kränkning av\r\nbarnen. Det är i första hand det vi vill komma åt.</pre><pre>Lars-Erik Lövdén påstår att det är först på senare\r\ntid som det här har blivit känt i någon större\r\nomfattning. Är han så säker på det? Det gjordes\r\nbeslag av barnpornografi och annan pornografi i\r\nslutet av 80-talet, men det avsatte inte några större\r\nresultat hos den då förhärskande\r\nsocialdemokratiske justitieministern.\r\nBarnpornografi är inget okänt begrepp -- det har\r\nförekommit tidigare, om än inte så mycket i\r\nvideogram som i tryckta skrifter. Där är det fråga\r\nom precis samma kränkning. Det är just\r\nkränkningen av barnet vi skall komma åt.</pre><pre>Jag är glad att jag får erkännandet att det rör sig om\r\nsvåra avvägningar. Det är möjligen så att vi\r\nmoderater tycker att just de avvägningarna\r\ngentemot konstitutionens krav är så pass svåra att\r\nde kräver en närmare belysning. Vi tycker det --\r\nannars skulle vi inte ha reserverat oss och röstat nej\r\nnär frågan var uppe till dispensprövning i utskottet.\r\nVi tycker att det här bör beredas noggrannare, och\r\ndet bör bli föremål för en bred remissomgång --\r\nminst en omgång och gärna flera omgångar.</pre><pre>Anf. 107  LARS-ERIK LÖVDÉN (s) replik:</pre><pre>Herr talman! När det gäller omfattningen av\r\nbarnpornografi gjorde jag inget annat än att citera\r\ndepartementets promemoria. Där sägs att det\r\nunder den senaste tidens debatt kring sexuella\r\növergrepp mot barn framkommit uppgifter som\r\ntyder på att denna form av sexuellt utnyttjande\r\nförekommer i väsentligt större omfattning än man i\r\nallmänhet tidigare har trott. Det sägs alltså i\r\ndepartementspromemorian, vilket Justitiekanslern\r\nockså har hänvisat till.</pre><pre>Det är ändå så, Henrik S Järrel, att den moderata\r\ndepartementsledningen har varit ytterst ovillig att\r\nbereda frågan om kriminalisering av innehav. Man\r\nhar inte tagit den frågan på allvar. Man har inte\r\nvelat gå fram med ett kriminaliseringsalternativ.\r\nMan har inte ens bemödat sig om att utreda frågan\r\npå ett seriöst sätt, trots att riksdagen förra våren tog\r\nställning för det. Jag tycker att det är\r\nbeklagansvärt.</pre><pre>När jag sade att den moderata justitieministern\r\nlutar sig mot Justitiekanslern när det gäller\r\nbedömningen av om det finns ett behov av att\r\nkriminalisera innehav, berodde det på att hon\r\npåstod att det inte är säkert att det är en effektiv\r\nmetod för att bekämpa den här typen av\r\nbarnpornografibrott. Då hänvisade jag till vad\r\nRiksåklagaren och Rikspolisstyrelsen har sagt. De\r\nhävdar bestämt att det är en effektiv metod för att\r\nbekämpa barnpornografibrott. Jag tycker att man\r\nmåste väga in deras ord som ett tungt inlägg i\r\ndiskussionen om effektiviteten med den här typen\r\nav lagstiftning.</pre><pre>Anf. 108  KARL-GÖRAN BIÖRSMARK\r\n(fp):</pre><pre>Herr talman! Det har varit intressant att lyssna på\r\ndebatten i dag. Jag tror att många fler skulle ha\r\nvarit intresserade av att följa debatten, inte minst\r\nbarn. Jag har tittat upp på läktaren och jämfört med\r\nhur det såg ut i tisdags. Då var det alldeles fullt på\r\nläktaren. Det var bra. Det var en bra debatt, som\r\ngällde registrerat partnerskap.</pre><pre>I dag är det inte fullt så mycket folk på läktaren, och\r\ndet beror kanske på att de som berörs inte kan vara\r\nhär, dvs. barnen själva. Om de hade haft tillfälle att\r\nvara här tror jag att de också hade tyckt att det var\r\nen mycket givande och intressant diskussion.</pre><pre>De som använder barnpornografi är av naturliga\r\nskäl inte här -- de vill inte lyssna och inte visa sig\r\nhär.</pre><pre>Delar av debatten hade säkert inte heller barnen\r\nförstått. En del av debatten kanske de hade tyckt\r\nvar litet tjafsig, med deras uttryck.</pre><pre>Vi vuxna är talesmän för barnen och kanske också\r\nderas försvarsadvokater. Det är så jag ser min roll\r\nhär i dag.</pre><pre>Det är vi som fastställer reglerna för barnen. Det är\r\nvi som är med och stiftar lagarna för barnens bästa.</pre><pre>Jag vill passa på att tacka KU-ordföranden för hans\r\nkraftfulla och klara ställningstagande i denna fråga.\r\nInte minst hans huvudanförande här i dag visade på\r\ndet. Tyvärr fick inte KU-ordföranden med sig den\r\nfem sjättedels majoritet som hade fordrats för att\r\nman skulle kunna agera ännu kraftfullare på detta\r\nområde. Det är bara att beklaga.</pre><pre>Thage G Peterson sade tidigare här i dag att lagarna\r\nmåste förstås av medborgarna. Det är precis vad\r\ndet är frågan om. Jag tror att många undrar varför\r\nriksdagen inte kan gå fram mer kraftfullt. Nu har vi\r\nförklaringen. Vi vet att det inte fanns utrymme för\r\ndet i utskottet.</pre><pre>Alla här i Sveriges riksdag önskar förhindra all slags\r\nbarnporr. Naturligtvis är det så. Låt oss vara tydliga\r\npå den punkten! Vi skall inte försöka\r\nmisstänkliggöra varandra när det gäller detta.\r\nMetoderna skiftar, men alla är naturligtvis ute efter\r\nsamma mål. Ingen här i riksdagen försvarar\r\nförekomsten av barnporr -- denna tortyr av barn.\r\nNaturligtvis gör ingen det, även om man ibland kan\r\nmisstänka att det framförs dylika tankar i debatten.</pre><pre>Det är två intressen som kolliderar. Å ena sidan\r\nhandlar det om en önskan att skydda barnen med\r\nalla till buds stående medel. Å andra sidan handlar\r\ndet om en tveksamhet inför att göra en ändring i\r\ngrundlagen. Detta är dilemmat. Det är förvisso ett\r\nsvårt val, men vi måste ta ställning. För mig är\r\nskyddet av barn viktigare än tveksamheten inför en\r\ngrundlagsändring.</pre><pre>Ibland får jag frågan om jag verkligen tror att en\r\nkriminalisering av innehavet av barnporr löser\r\nproblemet. Naturligtvis löser inte enbart denna\r\nåtgärd problemet. Också jag förstår att barnporren\r\ninte försvinner bara för att vi gör en\r\ngrundlagsändring som innebär att innehavet\r\nkriminaliseras. Det handlar om en räcka av\r\nåtgärder. En del fastställs här i dag, men jag menar\r\natt kriminaliseringen borde införlivas med de andra\r\nåtgärderna.</pre><pre>Kriminaliseringen av innehavet skulle vara en\r\nnödvändig och kraftfull markering från samhällets\r\nsida. Därför ställer jag mig bakom majoriteten i\r\nutskottet när det gäller detta betänkande. Det har\r\nbl.a. sagts här i dag att vi inte får frångå de\r\ndemokratiska spelreglerna. Det används som ett\r\nargument för att inte genomföra en lagändring.\r\nMan har sagt att det vore fel att använda\r\nsnabbspåret. Men de lagar och den ordning som\r\nstyr arbetet i riksdagen är fastlagda. Det finns bl.a.\r\nen möjlighet att använda snabbspåret. Att det\r\nskulle vara odemokratiskt på något sätt har jag inte\r\nriktigt förstått. Om vi skulle gå fram den vägen\r\nföljer vi helt den riksdagsordning och den\r\nregeringsform som vi jobbar efter.</pre><pre>Det har också framförts i dag att det är kriminellt\r\natt producera och distribuera dessa alster men\r\ntillåtet att inneha dem. Jag menar att det är viktigt\r\natt vi också täpper till det sista ledet. Den tredje\r\nlänken fattas. Som jag sade tidigare är det en\r\nkraftfull markering att kriminalisera innehavet och\r\ndärmed också marknaden som sådan. Det är svårt\r\nför människor att förstå att någonting som är\r\nförbjudet att producera och distribuera ändå är\r\ntillåtet att inneha.</pre><pre>Min slutsats är att vi skall gå vidare med frågan om\r\nen kriminalisering av innehavet. Även om vi inte\r\nlyckas få igenom en kriminalisering redan efter\r\nvalet kan vi lyckas 1999, precis som utskottets\r\nmajoritet har föreslagit. Därför yrkar jag bifall till\r\nhemställan i betänkandet och avslag på\r\nreservationen.</pre><pre>I detta anförande instämde Isa Halvarsson.</pre><pre>Anf. 109  INGBRITT IRHAMMAR (c):</pre><pre>Herr talman! Barnen måste värnas mot olika slag\r\nav övergrepp. Detta har sagts av många här i dag,\r\nmen vi har olika syn på hur detta skall ske och vilka\r\nmedel som skall användas för att uppnå detta.</pre><pre>Barn riskerar ständigt att utsättas för olika slags\r\növergrepp. Till de mer förnedrande och avskyvärda\r\nbrotten som begås mot barn hör sexuella\r\növergrepp. Dessa brott är omfattande. Antalet\r\nanmälda sexuella övergrepp har under den senaste\r\n15-årsperioden ökat högst markant. Samtidigt vet\r\nvi att det bakom anmälningsstatistiken finns ett\r\nmycket stort mörkertal. Ett stort antal begångna\r\nbrott mot barn kommer aldrig till allmänhetens\r\nkännedom. Barnens lidande på detta område är\r\nmer omfattande än vad statistiken visar. Många\r\nolika insatser krävs för att värna dessa utsatta barn.</pre><pre>Från Centerpartiets sida har vi under flera år krävt\r\nolika lagändringar för att skydda brottsoffren,\r\nframför allt kvinnor och barn. Centern har bl.a.\r\nkrävt att preskriptionstiden för sexuella övergrepp\r\nskall förlängas, vilket nu också har föreslagits från\r\nregeringssidan. Vidare har regeringen under denna\r\nmandatperiod genomfört ett antal lagändringar och\r\nstraffskärpningar vad gäller sexualbrott och\r\nsexuella övergrepp mot barn.</pre><pre>Ytterligare åtgärder krävs emellertid för att stärka\r\nbarns straffrättsliga skydd mot att bli sexuellt\r\nutnyttjade. Jag kommer nu in på vår syn på\r\nbarnpornografibrotten -- brott som kraftfullt måste\r\nbekämpas.</pre><pre>Från Centerns sida har vi på flera sätt och på olika\r\nnivåer agerat för att även innehav av\r\nbarnpornografi skall kriminaliseras. Vi anser det\r\notillräckligt att det enligt dagens barnpornografilag\r\nenbart är straffbart att skildra barn i pornografisk\r\nbild med uppsåt att bilden skall spridas och att\r\nsprida en sådan bild.</pre><pre>I praktiken har lagen endast fungerat som ett\r\nbegränsat spridningsförbud. Detta har å ena sidan\r\nlett till en viss självsanering av branschen, så att de\r\nvärsta barnpornografiska alstren inte längre säljs\r\nöppet. Å andra sidan är det ganska lätt att komma\r\növer barnpornografiska alster. Barnpornografiska\r\nalster finns i stor omfattning på marknaden. Det\r\nhar den barnporrhärva som Huddinge tingsrätt\r\nhade att ta ställning till under våren 1993 och\r\nbeslagen av Norrköpingspolisen bl.a. visat.</pre><pre>Dagens barnpornografilag är ingen censurlag; det\r\nhar sagts här i dag. Den bygger i stället på tanken\r\natt någon skall anmäla olaglig barnpornografi.\r\nFrågan är vem som gör en sådan anmälan? De\r\npersoner som konsumerar barnpornografi gör\r\nknappast en sådan anmälan, och polisen kan bara\r\ngöra enstaka punktinsatser. Med dagens\r\nlagstiftning är det således svårt -- nästan omöjligt --\r\natt förhindra spridning av barnpornografi.</pre><pre>Nu anses Sverige dessutom ha blivit ett transitland\r\nför spridning av barnpornografi. Detta är\r\noacceptabelt; det tror jag att vi alla anser. Det är\r\nmycket olyckligt för barnen att man varken i\r\nregeringen eller i konstitutionsutskottet har kunnat\r\nenas om att innehav av barnpornografi och\r\nspridning till en enstaka person skall\r\nkriminaliseras.</pre><pre>Från Centerns sida är vi oerhört besvikna på våra\r\nregeringskamrater i Folkpartiet och Moderaterna\r\nför att de inte kunde ställa upp på Centerns och kds\r\nkrav på kriminalisering av barnpornografi, vilket\r\nockså Christina Linderholm poängterade tidigare.</pre><pre>Lika besvikna är vi i Centern på kds för att partiet\r\nsedan kravet på kriminalsering av innehav av\r\nbarnpornografi föll i regeringen, avvisade\r\nkompromissförslaget -- det näst bästa förslaget --\r\nom möjligheter att beslagta barnpornografi. Vi var\r\nförvånade och undrade var kds etik och moral fanns\r\nvid det tillfället. Vi undrade också förvånat på\r\nvilket sätt kds värnar barnen genom att säga nej i\r\ndet läget till det näst bästa förslaget. Ingvar\r\nSvenssons bortförklaring tidigare i dag i den här\r\nfrågan tyckte jag lät mycket ihålig. Det lät mest som\r\nett taktikagerande. Denna fråga är alltför allvarlig\r\nför att bara hanteras taktiskt.</pre><pre>Hur många barn kommer, på grund av denna\r\nbeslutsångest inom regeringen och oenigheten i\r\nfrågan i konstitutionsutskottet, att få lida av\r\nsexuella övergrepp? Det får vi aldrig veta. En sak\r\när dock helt klar, nämligen de som begår övergrepp\r\nmot barn stimuleras och inspireras av\r\nbarnpornografi. I förra veckan dömdes t.ex. en\r\nman i min hemtrakt för sexuella övergrepp mot en\r\nliten sjuårig flicka. Flickebarnet hade skändats och\r\nskadats på ett mycket grovt sätt. En förklaring som\r\nmannen framförde som orsak till att han begått\r\ndessa sexuella övergrepp var att han stimulerats att\r\nbegå övergrepp av barnpornografi.</pre><pre>Det finns många skäl att kriminalsera innehav av\r\nbarnpornografi. År 1989 antog t.ex. FN en\r\nkonvention om barns rättigheter. I artikel 34 står att\r\nkonventionsstaterna skall förhindra:</pre><pre>att barn förmås eller tvingas att delta i en olaglig\r\nsexuell handling,</pre><pre>att barn utnyttjas för prostitution eller annan\r\nolaglig sexuell verksamhet och</pre><pre>att barn utnyttjas i pornografiska föreställningar\r\noch i pornografiskt material.</pre><pre>Sverige har ratificerat denna barnkonvention. Från\r\nCenterns sida menar vi att Sverige bäst följer\r\nbarnkonventionens text om barnpornografi genom\r\natt ta avstånd från framställning, innehav och\r\nspridning av barnpornografi.</pre><pre>Det har tidigare nämnts att Interpols barngrupp har\r\nkommit med krav på kriminalisering. Krav har\r\nockså kommit från Europarådet och FN:s\r\nkonvention för mänskliga rättigheter. På\r\ninternationell nivå har många instanser begärt och\r\nönskat att vi i Sverige skall kriminalisera innehav av\r\nbarnpornografi.</pre><pre>Barnpornografi är så stötande och oacceptabelt och\r\nså kränkande för barnen att vi anser att en\r\ngrundlagsändring är absolut nödvändig i det här\r\nfallet. Vi är besvikna för att det här måste vänta till\r\n1999.</pre><pre>Herr talman! Med det anförda vill jag yrka bifall till\r\nutskottets hemställan.</pre><pre>Anf. 110  INGVAR SVENSSON (kds)\r\nreplik:</pre><pre>Herr talman! Jag har nogsamt noterat att Ingbritt\r\nIrhammar har bedrivit buskpropaganda mot kds\r\nute i bygderna på grund av vårt ställningstagande\r\nnär det gäller den här eventuella propositionen. Jag\r\nargumenterade för vår ståndpunkt tidigare. Det\r\nfinns ett taktiskt argument. Varför skall man rulla\r\nfram tunnor med krut till oppositionen?</pre><pre>Den substantiella och materiella innebörden av\r\nvårt ställningstagande är att eftersom det endast är\r\nKU som kan ta ställning till dispensregeln, så borde\r\nkonstitutionsutskottet ha full handlingsfrihet.\r\nDetta gällde när man skulle ta ställning till att så\r\nlångt möjligt pröva att sätta press på de parter som\r\nmotsatte sig innehavskriminalisering. Detta var\r\nvårt syfte. Vi hade aldrig något syfte att inte\r\nutnyttja möjligheterna till andra- eller tredjehands\r\nlösningar om den bästa lösningen inte skulle gå att\r\ngenomföra.</pre><pre>Anf. 111  INGBRITT IRHAMMAR (c)\r\nreplik:</pre><pre>Herr talman! Jag är oerhört förvånad över att\r\nIngvar Svensson kallar vårt allvarliga krav på\r\nkriminalisering av innehav och åtgärder mot\r\nbarnpornografi, såsom beslagtagande, för\r\nbuskpropaganda. Vi försökte allvarligt att först\r\ninom regeringen få igenom kravet på\r\nkriminalisering. Där hade vi stöd av kds. Men det\r\ngick inte. Det har fortfarande inte gått att få igenom\r\ndet här i konstitutionsutskottet.</pre><pre>Visst hade det varit mera beundransvärt och något\r\natt vara stolt över om vi inom regeringspartierna,\r\nåtminstone i det läget, hade kunnat enats om\r\nmöjligheter att beslagta i stället för att vänta och\r\nhoppas på att det skulle bli en fem sjättedels\r\nmajoritet i konstitutionsutskottet. Ni spelade med\r\nbarnen för taktikens skull. Det tycker jag inte är i\r\növerensstämmelse med att ni säger att ni vill värna\r\nom etik, moral och barnens bästa. Nu skall vi bara\r\nglädja oss åt att det ändå gick att få fem sjättedels\r\nmajoritet för frågan i konstitutionsutskottet. Det\r\nhär schabblades således inte bort helt på grund av\r\nert agerande inom regeringen.</pre><pre>Anf. 112  INGVAR SVENSSON (kds)\r\nreplik:</pre><pre>Herr talman! Jag har inte sagt att Centerpartiets\r\nförslag är buskpropaganda. Jag pratade om Ingbritt\r\nIrhammars agerande mot kds ute i bygderna.</pre><pre>Det gick att få fem sjättedels majoritet. Men det\r\nkunde inte regeringen förutsätta. I så fall skulle\r\nman få låsa upp regeringspartierna på\r\npropositionsstadiet. Det fanns ytterligare åtta\r\nledamöter i konstitutionsutskottet som hade talat\r\nför innehavskriminalsering. De hade all rätt i\r\nvärlden att stoppa ett förslag. Samtidigt skulle\r\nCenterpartiet och kds bli helt låsta och inte ha\r\nnågot som helst handlingsutrymme. Det var rent\r\npragmatiska skäl som låg bakom. Vi visste att om\r\nvi inte skulle få igenom det bästa eller det näst bästa\r\nförslaget då skulle det ändå finnas goda chanser att\r\nfå igenom det tredje bästa förslaget, vilket nu har\r\nskett.</pre><pre>Anf. 113  INGBRITT IRHAMMAR (c)\r\nreplik:</pre><pre>Herr talman! Fortfarande har jag inte förstått vad\r\nIngvar Svensson menar med att kalla mitt agerande\r\nute i bygderna för buskpropaganda. Jag har\r\nförklarat och ställt frågor i bygderna. Precis på\r\nsamma sätt har jag gjort i artiklar i massmedierna,\r\nsom ni har haft chans att svara på men undvikit.</pre><pre>Jag undrar varför ni har agerat på ett sådant oetiskt\r\noch omoraliskt sätt att vi inom regeringspartierna\r\ninte fick igenom ett förslag om kriminalisering. Om\r\nvi hade fått igenom ett förslag om beslagtagande i\r\nregeringen, skulle det inte ha uteslutit möjligheten\r\natt i konstitutionsutskottet få ihop fem sjättedels\r\nmajoritet för kriminalseringskravet, om viljan hade\r\nfunnits. Det fanns enbart taktik och oetik från kds\r\nsida.</pre><pre>Anf. 114  DAN ERICSSON i Kolmården\r\n(kds):</pre><pre>Herr talman! Innan jag går in på sakfrågan, måste\r\njag ändå få säga att man inte upphör att förvånas\r\növer en del uttryck i denna kammare. Det som\r\nIngbritt Irhammar nyss sade är nonsens.</pre><pre>Bakgrunden är att innan alla möjligheter för en\r\ninnehavskriminalsering var uttömda kunde man\r\ninte kompromissa bort en sådan här fråga. Det\r\ngäller att driva frågan om barnens skydd. Ingbritt\r\nIrhammar sade att vi väntade och hoppades på KU.\r\nVi kristdemokrater försökte med alla medel\r\növertyga om att en innehavskriminalisering borde\r\nkomma till stånd. Vi vill ha ett beslut om detta nu.\r\nAtt vi skall anklagas för detta är häpnadsväckande.\r\nDet hade varit helt fel att skicka ut signalen att man\r\ninte på alla möjliga sätt försöker få till stånd en\r\ninnehavskriminalisering. I all vänlighet ber jag\r\nIngbritt Irhammar att sluta med dessa dumheter.\r\nLåt oss tillsammans ägna oss åt att vinna en klar\r\nmajoritet för innehavskriminalsering.</pre><pre>Dagens frågeställning borde medföra att var och en\r\nav oss i denna kammare litet extra funderade över\r\nvad som är vår arbetsuppgift som\r\nriksdagsledamöter och lagstiftare. På vems uppdrag\r\nsitter vi här i riksdagen?</pre><pre></pre><pre>Jag själv, som är från Norrköping, fick i december\r\noch under jul- och nyårshelgen ta del av\r\nNorrköpingspolisens arbete med\r\nbarnpornografihärvan. För att effektivt kunna\r\nbekämpa dessa vidrigheter ansåg, och anser, polis\r\noch åklagare att det är nödvändigt med en förstärkt\r\nlagstiftning. Är det inte min plikt att agera när jag\r\nhar fått ta del av detta? Lever jag upp till det\r\nuppdrag som väljarna har gett mig om jag inte\r\nagerar när vi har en lagstiftning som inte skyddar\r\nbarn mot sådant som de som tvingats se materialet\r\nkallar för barnmisshandel och barntortyr? Jag\r\ntycker inte det.</pre><pre>Därför skrev Margareta Viklund och jag själv en\r\nmotion från kristdemokraterna som vi lämnade in\r\npå vårriksdagens första dag. Flera har också arbetat\r\nmed den här frågan under lång tid, vilket\r\nframkommit under debatten. Jag trodde i januari\r\natt alla partier och alla ledamöter i kammaren\r\nskulle ha en inställning till lagstiftningsarbetet som\r\ninnebar att vi skulle sätta till alla klutar för att få\r\nstopp på det som utredarna benämner\r\nbarnmisshandel och barntortyr. Det har dess värre\r\ninte blivit så.</pre><pre>Att vi nu fortsättningsvis under flera år inte\r\nkommer att ha en lagstiftning som i tillräcklig\r\nomfattning skyddar det finaste vi har, våra barn, är\r\nsmärtsamt. Jag tror att det är helt obegripligt för\r\nsvenska folket. De partier som motsätter sig en\r\nkriminalisering av innehav av barnpornografi bär\r\nett tungt ansvar för detta.</pre><pre>Det vi nu, trots moderaternas och folkpartisternas\r\nmotstånd, ändå kan göra är att skicka en tydlig\r\nsignal till de barn som utsatts för, och\r\nfortsättningsvis utsätts, för övergrepp. Det är ett\r\növergrepp varje gång de här vidrigheterna visas.\r\nBarnen som utsätts bär fysiska och psykiska ärr av\r\növergreppet under resten av livet. De utnyttjade\r\nbarnen tvingas leva med vetskapen att deras\r\nförödmjukelse och förnedring kan fortsätta att\r\ncirkulera och visas under många år.</pre><pre>Denna signal innebär att en klar majoritet inte\r\naccepterar dessa övergrepp utan vill ha en\r\nlagstiftning som följer FN-konventionen om barns\r\nrättigheter. Vi vill ha en lagstiftning som uppfyller\r\ndet aktionsprogram för förebyggande av handel\r\nmed barn, barnprostitution och barnpornografi\r\nsom antagits av kommissionen för mänskliga\r\nrättigheter. Vi måste också skicka en signal till vår\r\nomvärld om att Sverige inte är ett land där den här\r\ntypen av alster accepteras.</pre><pre>Jag yrkar således bifall till utskottets hemställan.</pre><pre>Anf. 115  INGBRITT IRHAMMAR (c)\r\nreplik:</pre><pre>Herr talman! Dan Ericsson i Kolmården säger att\r\nhan inte upphör att förvånas över mitt agerande.\r\nLåt mig då säga att jag är mycket förvånad och\r\nbesviken över kds agerande i den här frågan.</pre><pre>Ett regeringsförslag om beslagtagande av\r\nbarnpornografi hade lett till att förslaget mer\r\ngaranterat kunnat gå igenom i kammaren. Nu får vi\r\nvara glada att det gör det ändå. Det hade krävt en\r\nenkel majoritet här i kammaren. Men att taktiskt\r\nagera och överlämna den här frågan till\r\nkonstitutionsutskottet krävde en majoritet på\r\nfem sjättedelar. Därmed spelade ni med barnens\r\nbästa.</pre><pre>Dan Ericsson i Kolmården frågade vilken signal vi\r\nskulle ha gett till konstitutionsutskottet genom att\r\nlämna ett regeringsförslag om möjligheter att\r\nbeslagta barnpornografi. Vi hade väl gett den\r\nsignalen att vi ansåg att detta var mycket viktigt och\r\ntyckte att det var nödvändigt att få igenom ett\r\nsådant lagförslag. Vi hade inte spelat roulett med\r\nfrågan i konstitutionsutskottet.</pre><pre>Det finns inget som hindrar konstitutionsutskottet\r\natt ta upp olika lagförslag i utskottet oberoende av\r\nvad regeringen har lagt fram för förslag tidigare.\r\nDet finns inget som hindrar att\r\nkonstitutionsutskottet prövar frågan om\r\nkriminalisering av innehav av barnpornografi även\r\nom regeringen hade tidigarelagt ett lagförslag om\r\nbeslagtagande. Det är jag och vi i Centern som inte\r\nupphör att förvånas över den dubbelmoral som kds\r\nvisar i den här frågan.</pre><pre>Anf. 116  DAN ERICSSON i Kolmården (kds)\r\nreplik:</pre><pre>Herr talman! Min förvåning upphör fortfarande\r\ninte. Nu går Ingbritt Irhammar ännu längre och\r\nbörjar att tala om dubbelmoral. Vi kristdemokrater\r\nhar hela tiden haft ambitionen att få till en\r\nkriminalisering av innehav av barnpornografi så\r\nfort som möjligt. Att avhända oss detta i ett tidigt\r\nskede hade varit att direkt ge en felaktig signal om\r\natt vi inte tog frågan på tillräckligt allvar för att\r\ndriva den i botten och försöka få till en\r\nkriminalisering av innehav av barnpornografi.\r\nIngen möda skall sparas för att åstadkomma detta.</pre><pre>Ingbritt Irhammar talar om att vi spelar roulett om\r\nbarnens bästa, Vi kristdemokrater har drivit denna\r\nfråga konsekvent rakt igenom. Ingbritt Irhammar\r\ntalade tidigare i debatten om sjabbel. Det är kanske\r\ndet det handlar om i regeringskretsen. Om alla\r\npartier som står för en kriminalisering av innehav\r\nav barnpornografi hade haft en fasthet i den här\r\nfrågan hade det kanske hållit ännu bättre även här\r\ni kammaren så småningom. Nu nådde vi inte ända\r\nfram, men vi har kommit ett litet steg på vägen\r\ngenom det här betänkandet.</pre><pre>Jag uppmanar än en gång Ingbritt Irhammar att\r\nsluta upp med dessa dumheter och anklagelser. Låt\r\noss samla krafterna för att övertyga dem som ännu\r\ninte är övertygade om att vi skall ha en\r\nkriminalisering av innehav av barnpornografi!</pre><pre>Anf. 117  INGBRITT IRHAMMAR (c)\r\nreplik:</pre><pre>Herr talman! Vi i Centern är resultatinriktade. Vi\r\nsäger att vi vill värna barnens bästa och på alla sätt\r\nkomma åt barnpornografin. Om det ena inte\r\npraktiskt går att genomföra i den ena instansen\r\nförsöker vi nå en majoritet för det näst bästa\r\nförslaget. Det försökte vi göra i regeringen när det\r\ngällde möjligheter att beslagta barnpornografi.</pre><pre>Det sade ni nej till. Vi hade kunnat få ett resultat\r\nredan där. Ni avhände er den möjligheten och\r\növerlämnade frågan, utan att känna till resultatet,\r\ntill konstitutionsutskottet och hoppades på att det\r\nskulle bli en majoritet för kriminalisering av\r\ninnehav och beslagtagande av barnpornografi där.\r\nDet blev inte så, Dan Ericsson i Kolmården. Detta\r\nvisar att ni spelade med frågan.</pre><pre>Vi kan gemensamt glädjas åt att det gick att få en\r\nmajoritet på fem sjättedelar för möjligheten att\r\nbeslagta barnpornografi. Men det fanns ingen\r\ngaranti för detta i förväg. Jag kallar det för\r\ndubbelmoral när man inte alltid utnyttjar\r\nmöjligheterna när det finns en chans att nå ett\r\nresultat som innebär förbättringar. Det är väl inte\r\nså att ni inte känner till att konstitutionsutskottet,\r\ntrots att regeringen hade lagt fram ett förslag om\r\nbeslagtagandemöjligheter, kunde lagt fram ett\r\nförslag om kriminalisering av innehav av\r\nbarnpornografi om det hade funnits en majoritet på\r\nfem sjättedelar?</pre><pre>Anf. 118  DAN ERICSSON i Kolmården (kds)\r\nreplik:</pre><pre>Herr talman! Det är inte kds som politiserar eller\r\ntaktiserar i den här frågan. Det är helt uppenbart\r\nefter dessa inlägg. Det är Ingbritt Irhammar som av\r\nnågon anledning tar tillfället i akt att angripa vårt\r\nparti. Vi har mycket entydigt drivit den här frågan\r\ni regeringen och här i riksdagen i\r\nkonstitutionsutskottet. Det är möjligt att\r\nanledningen till att hon gör det är politisk. Kds har\r\ndefinitivt inte taktiserat och politiserat.</pre><pre>Herr talman! Även kds är resultatinriktat. Men i\r\njust den här frågan handlar det om att verkligen\r\ndriva den i botten. Vi skall inte skicka ut en signal\r\nom att detta är en fråga där vi kan kompromissa.\r\nDet är därför som vi i kds prövar alla möjligheter,\r\näven i konstitutionsutskottet och i riksdagen, innan\r\nvi går in på ett andrahandsalternativ som är så\r\nmycket sämre.</pre><pre>Min uppmaning till Ingbritt Irhammar står kvar.\r\nLåt oss samla oss för att övertyga dem som ännu\r\ninte är inne på en kriminalisering av innehav av\r\nbarnpornografi! Sluta upp med den här typen av\r\nangrepp på ett parti som har varit konsekvent i den\r\nfrågan, Ingbritt Irhammar!</pre><pre>Anf. 119  BERITH ERIKSSON (v):</pre><pre>Herr talman! Debatten har varit lång och ibland\r\nväldigt hätsk. Det kanske inte gagnar frågan i\r\nslutänden.</pre><pre>På området pornografi, även barnpornografi, finns\r\ni dag inte så mycket forskning. Men man kan lugnt\r\nkonstatera att den forskning som finns bl.a. från\r\nSverige och Norge är tillräcklig för ett beslut om att\r\nytterligare försöka begränsa efterfrågan på och\r\nframställning av barnpornografi. Vi vet att förutom\r\nden brottsliga handlingen vid framställningen, som\r\nde flesta uppehållit sig kring, används\r\nbarnpornografin av förövarna för att legitimera\r\nsina handlingar inför sig själva -- man vet att det är\r\nfel, men med hjälp av pornografin rättfärdigar man\r\nsitt handlande. Filmerna används dessutom för att\r\nfå barnen samarbetsvilliga. Barnpornografin\r\nanvänds alltså för att begå nya brott.</pre><pre>Både framställning och spridning av\r\nbarnpornografi förutsätter ett allvarligt\r\nbrottsbalksbrott och används även för att begå nya\r\nbrott. Därför kan jag inte se att det främst handlar\r\nom ett yttrande- och tryckfrihetsbrott.</pre><pre>Det jag främst vill ta upp i mitt anförande, eftersom\r\ndet inte finns med i betänkandet, är den\r\nrekommendation som Nordiska rådet tog vid sin 44\r\nsession här i riksdagen vecka 10. En enig\r\ngeneralförsamling beslutade om en\r\nrekommendation -- A 1064 -- efter ett\r\nmedlemsförslag från våra finska\r\nriksdagsledamöter. Man riktar en rekommendation\r\ntill ministerrådet att de länder som är medlemmar i\r\nNordiska rådet skall vidta nödvändiga åtgärder för\r\natt kriminalisera innehav av barnpornografi, att de\r\nnordiska länderna skall samarbeta på tull- och\r\npolisområdet för att förhindra spridning av\r\nbarnpornografi och att de nordiska länderna skall\r\nta initiativ för att bekämpa barnpornografin\r\ninternationellt. Till de nordiska ländernas\r\nregeringar riktades också rekommendationen att\r\nde nordiska länderna var för sig och tillsammans\r\nskall efterleva barnkonventionen och tolka\r\nbarnkonventionen på samma sätt.</pre><pre>I den debatt som föregick beslutet i juridiska\r\nutskottet, där jag själv satt med, ställde vi oss en del\r\nfrågor som jag skall försöka sammanfatta. När vi\r\nskulle definiera problemet frågade vi oss först om\r\ndet innebär en påtaglig skada. Det gör det ju. Vi\r\nfrågade oss om det finns alternativa lagar och\r\nsanktioner som kan användas, och om de är\r\ntillräckliga. Vi fann, liksom man har gjort i\r\nkonstitutionsutskottet, att det finns allvarliga\r\nluckor. Det gäller bl.a. ny datateknik, import och\r\nexport samt rätten att beslagta sådant som påträffas\r\ni bagage. Vi frågade oss om lagstiftningen skulle bli\r\nett effektivt medel för att stoppa denna olagliga\r\nverksamhet. Vi kan konstatera att samma\r\nosäkerhet finns när det gäller sådant som\r\nexempelvis narkotikabrott och smuggling.</pre><pre>Vi frågade oss om lagstiftningen är\r\nbrottsförebyggande. Den är naturligtvis\r\nbrottsförebyggande, eftersom den kommer att\r\ninnebära att efterfrågan minskar. Om vi får en\r\nlagstiftning mot innehav kan man inte längre åka till\r\nThailand och begå övergrepp som man spelar in och\r\ntar med sig hem för eget bruk eller visning,\r\neftersom det då skulle vara möjligt att beslagta\r\nfilmerna redan i tullen.</pre><pre>Har vi resurser att ta hand om den nya\r\nbrottsrubricerade laglösheten? Det skulle ju\r\nunderlätta om det var straffbart med innehav. Man\r\nskulle då inte behöva göra omfattande utredningar\r\nför att konstatera om personen tittat på alstret\r\nensam eller tillsammans med andra, hur många det\r\nspritts till osv.</pre><pre>Norge har redan kriminaliserat innehav. Det har\r\nåtminstone inte kommit till min kännedom att man\r\nhaft problem med lagen. Däremot är det omvittnat\r\nfrån norsk polis att tullbeslagen minskat väsentligt.\r\nDet har alltså haft verkan när det gäller import och\r\nexport.</pre><pre>Genom att ratificera barnkonventionen har vi\r\nförbundit oss att lösa frågan för barnens skull. En\r\nrekommendation i Nordiska rådet innebär en\r\nuppmaning till både riksdag och regering. Frågan\r\nkommer säkert att följas upp även i Nordiska rådet\r\ni fortsättningen.</pre><pre>Jag är glad över de små förbättringar som kunnat\r\nåstadkommas, men beklagar verkligen att vi inte\r\nkunde komma längre.</pre><pre>Anf. 120  MARGARETA ISRAELSSON\r\n(s):</pre><pre>Herr talman! Jag glömmer dem aldrig. Ögonen som\r\ntittade på mig med skräckblandad uppgivenhet. De\r\ntillhör ett litet barn, en flicka, som just utsatts för\r\nsexuella övergrepp på film. Jag bär dem med mig\r\nför alltid. Jag bär dem i mitt hjärta där de gör mig\r\nplågsamt medveten om att jag deltagit i ett sexuellt\r\növergrepp, eftersom jag tittat på barnpornografi.\r\nJag bär dem i min hjärna där de talar uppfordrande\r\ntill mig att detta måste få ett slut. Innehav av\r\nbarnpornografi måste kriminaliseras.</pre><pre>Det var i januari 1993 som jag var inbjuden till\r\nRädda barnen för en konferens om sexturism.\r\nSkälet till det var att jag tillsammans med Eva\r\nHedkvist Petersen och Inger Hestvik under några\r\når motionerat i riksdagen för åtgärder mot\r\nsexturism.</pre><pre>Begreppet sexturism hör ju nära samman med\r\nbarnpornografi. Det är ett känt faktum att tyvärr\r\nmånga medborgare i vårt land far till andra länder\r\nför att få sina böjelser för sex med barn\r\ntillfredsställda.</pre><pre>I konferensen deltog också Lars Lundin, den polis\r\nsom utredde det som kom att kallas\r\nHuddingehärvan. Ett halvår tidigare, i juni 1992,\r\nhade Huddingepolisen gjort ett stort beslag av\r\nbarnpornografi. Flera av filmerna i beslaget var\r\ninspelade under sexresor till Thailand, Filippinerna\r\noch Sri Lanka. Nu hade Lars Lundin klippt ihop en\r\nfem minuter lång filmsekvens som visade\r\nbrottstycken av det ca 300 timmar långa beslaget.\r\nAtt det var en fruktansvärd upplevelse vet de av er\r\nsom tvingat er igenom de här minuterna.</pre><pre>Filmen visade med all önskvärd tydlighet\r\nsambanden mellan sexturism, sexuella övergrepp\r\nmot barn och barnpornografi. Det här är viktigt att\r\nkomma ihåg: sexturism och sexuella övergrepp\r\nförutsätter varandra, barnpornografi och sexuella\r\növergrepp förutsätter varandra. Det är av den\r\nanledningen som vi måste stoppa sexturism och\r\nbarnpornografi för att också komma åt de sexuella\r\növergreppen mot barnen, vare sig de bor i vårt land\r\neller någon annanstans.</pre><pre>Det krävs en helhetssyn på barnpornografin, ett\r\navståndstagande som kommer till uttryck i en\r\nkriminalisering av innehavet.</pre><pre>En för övrigt otillförvitlig barnporrnjutare får\r\nhållas, sade Christina Linderholm. Jag instämmer i\r\nhennes upprördhet och vill ge kammaren ett\r\nexempel från januari 1985 rörande helhetssyn. I en\r\npartimotion om ökad rättstrygghet, med Ulf\r\nAdelsohn som första namn, skriver Moderata\r\nsamlingspartiet:</pre><pre>''Statsmakterna bör sätta upp normer för vad som\r\när ett önskvärt resp. ett oönskat beteende i\r\nsamhället. I detta fall bör normen vara att all icke\r\nmedicinskt betingad användning av narkotika är\r\nförkastlig och helt främmande för vår kultur. En\r\nsådan norm skulle utgöra ett starkt stöd för de\r\nmänniskor och ideella organisationer som försöker\r\nmotarbeta narkotikamissbruk bland ungdomar. En\r\nlagändring av detta innehåll skulle ha stor\r\nsymbolisk betydelse. Den skulle även visa\r\nkonsekvens från lagstiftarens sida. Det är ju\r\norimligt att den handling som all\r\nnarkotikabrottslighet ytterst vilar på, nämligen\r\nkonsumtionen är tillåten.''</pre><pre>Hur kan detta höra hemma i denna debatt? undrar\r\nni. Jo, vi gör ett enkelt byte. Vi byter ut ordet\r\nnarkotika mot barnpornografi. Då blir innehållet\r\nett annat.</pre><pre>Statsmakterna måste sätta upp normer för vad som\r\när ett önskvärt resp. ett oönskat beteende i\r\nsamhället. I detta fall bör normen vara att all\r\nanvändning av barnpornografi är förkastlig och helt\r\nfrämmande för vår kultur. En sådan norm skulle\r\nutgöra ett starkt stöd för de människor och ideella\r\norganisationer som försöker motarbeta\r\nbarnpornografi. En lagändring av detta innehåll\r\nskulle ha stor symbolisk betydelse. Den skulle även\r\nvisa konsekvens från lagstiftarens sida. Det är ju\r\norimligt att den handling som all\r\nbarnpornografibrottslighet ytterst vilar på,\r\nnämligen innehav är tillåten.</pre><pre>Så tillbaka till historien. Efter Rädda barnens\r\nkonferens för ett och ett halvt år sedan beslutade\r\njag mig för att följa upp tidigare motioner om\r\nsexturism med en motion om barnpornografi, bl.a.\r\nmed krav på kriminalisering av innehav. Jag\r\ntillfrågade den tvärpolitiska barngruppen om vi\r\nskulle väcka en gemensam motion, men så blev inte\r\nfallet, bl.a. med hänvisning till den ''mycket\r\nomfattande utredning'' som pågick inom\r\nJustitiedepartementet. Det var första gången jag\r\nhörde talas om den.</pre><pre>I stället skrev jag en motion tillsammans med\r\nIngegerd Sahlström. I svaret i justitieutskottets\r\nbetänkande JU16 hänvisas igen till det pågående\r\narbetet, och i kammardebatten den 25 mars fick jag\r\nveta av företrädaren för regeringssidan att detta\r\nskulle bli en stor och omfattande utredning.</pre><pre>Eftersom vi brukar ha som praxis att avvakta en\r\nutredning avstod jag från att yrka bifall till vår\r\nmotion i detta hänseende. Det har fått en bitter\r\neftersmak. Föga anade vi då att\r\nJustitiedepartementets arbete skulle förhalas på ett\r\nsådant sätt att förslag inte skulle kunna läggas fram\r\ni tid för en grundlagsändring.</pre><pre>Jag vill, herr talman, hävda att\r\nJustitiedepartementet med flit förhalade frågans\r\nhandläggning, om det inte är så, vilket är än mer\r\nallvarligt, att Justitiedepartementet, som är ytterst\r\nansvarigt för brottsbekämpningen, var okunnigt\r\nom vilka regler som gäller för en grundlagsändring.</pre><pre>Den 27 april förra året, alltså för ett år sedan, fick\r\nIngegerd Sahlström svar på en fråga till\r\njustitieministern om sexuellt utnyttjande vid\r\nframställning av pornografiska alster. I debatten\r\nhänvisade Gun Hellsvik omigen till\r\nJustitiedepartementets promemoria.</pre><pre>Promemorian kommer att presenteras redan under\r\nvåren, sade hon. ''I det sammanhanget kommer\r\nbland annat frågan om en eventuell utvidgning av\r\nförbudet mot barnpornografi att beröras.''</pre><pre>Så blev det dags för domstolsprövning av\r\nHuddingehärvan. Det var då Stockholms tingsrätt\r\nöppnade porrbutik. Med offentlighetsprincipen\r\nsom grund kunde pedofiler i hela vårt land skicka\r\nefter kopior av bevismaterialet -- dessutom till ett\r\nmycket lågt pris. Det bör understrykas att hela\r\nSverige reagerade. -- Så här får det inte gå till, sade\r\nman. Barnrättsorganisationer och\r\nriksdagsledamöter sökte lösningar på problemet,\r\noch flera frågor ställdes till statsrådet Laurén.</pre><pre>I samband med frågedebatten om\r\nbevishanteringen/distributionen vid Stockholms\r\ntingsrätt underströk jag omigen betydelsen av en\r\ninnehavskriminalisering för statsrådet Reidunn\r\nLaurén:</pre><pre>''Dessutom anser jag att man snarast bör\r\nkriminalisera innehavet av barnpornografi -- jag vet\r\natt departementet förbereder ett sådant förslag. Jag\r\nundrar om statsrådet har någon synpunkt på frågan\r\nom försvarlighet kring hantering av\r\nbarnpornografiska alster.''</pre><pre>Jag fick inget svar.</pre><pre>Före den här debatten kom emellertid regeringens\r\nproposition om sekretess i mål om\r\nbarnpornografibrott samt Justitiekanslerns förslag\r\ntill KU. I samband med det motionerade Ingegerd\r\nSahlström och jag igen och underströk vårt krav på\r\nkriminalisering av innehav av barnpornografi.</pre><pre>Konstitutionsutskottet avstyrkte vår motion i sitt\r\nbetänkande och behandlade inte problematiken i\r\ndet här hänseendet närmare.</pre><pre>Av den anledningen tog jag upp frågan igen i\r\ndebatten i kammaren den 2 juni. Det är mer än ett\r\når sedan:</pre><pre>''En kriminalisering av innehav skulle ju göra det\r\nomöjligt att sprida barnpornografi också från en\r\ntingsrätt. Då säger man inte bara att det är\r\nförbjudet att sprida och framställa utan att det\r\nfaktiskt är ett övergrepp mot barn varje gång som\r\nman använder sig av film, tidning osv.'', sade jag i\r\ndebatten.</pre><pre>Så blev det höst, och i november kom den hett\r\nefterlängtade promemorian från\r\nJustitiedepartementet. Det var med bestörtning\r\nalla vi som kämpat mot barnpornografi,\r\nriksdagsledamöter, barnrättsorganisationer och\r\nalla andra ute i vårt land fick reda på att den stora\r\nomfattande utredningen berörde frågan på en halv\r\nsida.</pre><pre>Den tredje december fick Ulla Pettersson svar på\r\nen interpellation om kriminalisering av innehav av\r\nbarnpornografi.</pre><pre>I sitt svar hänvisade justitieministern till raderna i\r\npromemorian om att en kriminalisering skulle\r\n''kräva grundlagsändringar som skulle innebära\r\nväsentliga avsteg från sedan länge tillämpade\r\ntryckfrihetsrättsliga principer''. Det var\r\nställningstagandet i frågan.</pre><pre>Gun Hellsvik sade: ''Jag finner alltså för\r\nnärvarande inte anledning att inta någon annan\r\nståndpunkt i den aktuella kriminaliseringsfrågan än\r\nden som har redovisats i\r\ndepartementspromemorian.''</pre><pre>Det var vid debatten den 3 december förra året som\r\nUlla Pettersson informerade justitieminitern om att\r\ndet endast kvarstod 14 dagar för regeringen att\r\nlägga fram ett förslag om en grundlagsändring. Det\r\nstod emellertid klart att något förslag inte skulle\r\nkomma. Justitieministerns inställning stod klar av\r\nföljande citat: ''Vilka instrument skall vi ha för att\r\nkunna gå in i andra människors bostäder eller andra\r\ntyper av lokaler för att kontrollera ett eventuellt\r\ninnehav?''</pre><pre>Jag tycker att det är fel ände att börja en diskussion\r\nom kriminaliseringen av innehav av barnpornografi\r\nmed att framställa den som ett krav på en\r\nintegritetskränkande polisstat. När frågan gällde\r\nnarkotika var synen en helt annan.</pre><pre>Den 17 december förra året, samma dag som\r\nEuropaparlamentet beslutade om sin skarpa och\r\nmycket långtgående rekommendation mot\r\nbarnpornografi, gick tiden ut för regeringens\r\nmöjligheter att lägga fram ett förslag till\r\ngrundlagsändring. Jag lämnade då in en fråga till\r\njustitieministern för att få veta om regeringen ändå\r\nhade övervägt en grundlagsändring. Jag frågade om\r\nifall eventuella grundlagsändringar togs upp i\r\nsamband med partiledaröverläggningarna.</pre><pre>Detta visade sig vara mycket dumt gjort av mig, för\r\ndet kom senare att användas av statsministern och\r\njustitieministern i både frågesvar i kammaren och i\r\ndiverse pressmeddelanden som ett slagträ i\r\ndebatten. Ja, det framställdes som om det i själva\r\nverket var Thage G Petersons, Ingvar Carlssons och\r\nGudrun Schymans fel att propositionen inte hade\r\nkunnat framställas i tid.</pre><pre>Denna mycket infekterade stämning hade troligtvis\r\nsin grund i den folkstorm som startade i samband\r\nmed polisens andra större beslag av barnpornografi\r\ni Norrköping. Jag vill emellertid understryka att när\r\njag, tillsammans med Ulla Pettersson och Ingegerd\r\nSahlström, i januari återupprepade kravet på\r\nkriminalisering av barnpornografi, var det inte för\r\natt vi var utsatta för något drev.</pre><pre>Jag vill här också tala om att den tvärpolitiska\r\nbarngruppen i riksdagen i januari i år väckte en\r\nmotion om barnpornografi, vilken behandlas i\r\ndetta betänkande.</pre><pre>Jag vill gärna säga att jag, och jag hoppas att jag gör\r\nmig tolk för hela gruppen, är mycket nöjd med den\r\nbehandling som vår motion har fått i KU, utom när\r\ndet gäller behovet av en kriminalisering av innehav\r\nredan nu.</pre><pre>När världen förändrar sin lagstiftning, står vi stilla.\r\nVi säger nu att vi kan frånta människor\r\nbarnpornografi, samtidigt som de i grundlagen är\r\nskyddade att äga densamma.</pre><pre>Trots att jag personligen är oerhört besviken på\r\nIngela Mårtenssons ställningstagande, vilket jag\r\nockså har sagt till henne personligen, kan jag ha en\r\nviss respekt för den som säger att man vill belysa\r\nfrågan om en tryckfrihetsförändring från flera håll.\r\nMen jag betvivlar starkt att Moderata\r\nsamlingspartiet över huvud taget vill ha en\r\nkriminalisering av innehav av barnpornografi. Jag\r\nmåste säga att debatten här i dag inte har fått mig\r\natt ändra ståndpunkt i denna fråga.</pre><pre>Ola Karlsson belyste ju litet av den historiska\r\nutvecklingen av denna fråga. Det är inte alltid som\r\nvi har skäl att vara stolta över vår historia. Även om\r\nmoderater och socialdemokrater för 24 år sedan\r\nhade olika syn på den pornografi som fanns då och\r\nom synen i samhället var annorlunda då, kan jag\r\nerkänna att vi kanske, mot bakgrund av vad vi vet\r\ni dag, hade fel då. Men jag tycker att ni moderater\r\nhar lika fel i dag, när ni har samma inställning som\r\nvi hade då. Jag förstår inte, när ni kritiserar dessa\r\nställningstaganden, att ni inte inser att ni samtidigt\r\nkritiserar er själva.</pre><pre>Herr talman! Med denna uppräkning har jag velat\r\nvisa att kravet på kriminalisering av innehav av\r\nbarnpornografi inte är en ny fråga. Riksdagens\r\njustitieutskott och konstitutionsutskott har inte\r\nsvävat i okunnighet om vilka krav som har funnits.\r\nInte heller regeringen har varit ovetande om vilka\r\nförväntningar som fanns på\r\ndepartementspromemorian. Ändå belystes\r\nproblematiken kring en kriminalisering av innehav\r\nav barnpornografi med bara några rader.</pre><pre>Som jag tidigare sade är det inte heller så, att jag\r\nhar känt mig tvingad till dessa krav av något drev.\r\nMina ställningstaganden bygger i stället på ett\r\nmycket moget övervägande. Men jag vill\r\nunderstryka att jag, som en folkets företrädare,\r\nockså anser att den allmänna rättsuppfattningen\r\nmåste vara vägledande för vårt lagstiftande arbete.</pre><pre>Jag vill gärna instämma med Ylva Annerstedt att i\r\nvalet mellan skyddet av pedofilerna och skyddet av\r\nbarnen, väljer jag barnen.</pre><pre>Ett brev inkom till Rädda barnen, ett av många,\r\nmånga. En flicka i Gävle skriver: Jag är 14 år och\r\nkunde själv vara en av de där oskyldiga, hjälplösa\r\nbarnen. Det är ju omänskligt hur någon kan\r\nförstöra dessa barns liv så totalt. Ännu mindre kan\r\njag förstå hur någon genom att titta på detta kan få\r\nnågot slags njutning. De borde låsas in eller få\r\nnågot slags hjälp. Den svenska lagen kan i alla fall\r\ninte tillåta att någon innehar en sådan där video, för\r\nom den gör det, då skäms jag över att bo i detta\r\nland.</pre><pre>Herr talman! Under många år har jag arbetat för\r\nbarnens rättigheter i barnorganisationer, i\r\nUNICEF, som FN-delegat, som socialdemokrat\r\noch som riksdagsledamot. Jag har med stolthet\r\nrepresenterat mitt land i olika internationella\r\nsammanhang, men nu tvingas jag erkänna att jag\r\nskäms.</pre><pre>När land efter land skärper sin lagstiftning, när\r\nNordiska rådet, Europarådet, Europaparlamentet,\r\nFN:s särskilda rapportör och Interpol uppmanar\r\nalla att göra detsamma, då säger Sverige: Vi måste\r\nvänta till 1999. Det gjordes ingenting under tre år,\r\ndå kan inte vi göra något under åtta år.</pre><pre>Jag skäms för att internationellt representera ett\r\nland, vars lagstiftning sätter pedofilernas rätt före\r\nbarnens. Det är skam, det är fläck på Sveriges banér\r\natt barnens rätt kan försummas.</pre><pre>I detta anförande instämde Eva Johansson (s),\r\nMona Sahlin (s), Ulla Pettersson (s), Torgny\r\nLarsson (s), Ingvar Johnsson (s), Lisbeth Staaf-\r\nIgelström (s), Arne Kjörnsberg (s), Ingegerd\r\nSahlström (s), Roland Sundgren (s), Göran\r\nMagnusson (s), Hans Andersson (v), Margareta\r\nWinberg (s), Elvy Söderström (s), Bengt Hurtig\r\n(v), Thage G Peterson (s) och Catarina Rönnung\r\n(s).</pre><pre>Anf. 121  MARGARETA VIKLUND (kds):</pre><pre>Herr talman! Det har sagts många ord här i dag om\r\nbarnens situation. Det har uttryckts många\r\nfördömande ord om barnpornografi. Det är väl få\r\nsaker eller händelser som gör de flesta av oss vuxna\r\nså upprörda som just när barn, som står och skall\r\nstå under vårt beskydd, utsätts för våldsövergrepp.\r\nJag anser att vi alla vuxna har ett gemensamt,\r\ngenerellt ansvar för barnens situation, oavsett vem\r\nsom är vårdnadshavare.</pre><pre>Även om navelsträngen klipps vid födelsen är\r\nbarnen inte på något sätt färdigutvecklade så att de\r\nsjälva och självständigt kan möta livet. Det är ju vi\r\nvuxna som skall ge dem trygghet, kärlek och annat\r\nså att de har en grund att bygga sina fortsatta liv på.\r\nAtt missbruka det förtroendet och utsätta barn som\r\nännu inte enligt vuxnas begrepp har\r\nfärdiguppbyggda referensramar för skändliga\r\növergrepp är väl något av det skamligaste och mest\r\nförnedrande vi kan göra.</pre><pre>Att vara offer för t.ex. barnpornografins profitörer\r\när något av det mest förödmjukande och\r\nförnedrande som ett barn överhuvud taget kan\r\nutsättas för.</pre><pre>Det barnpornografiska materialet finns i tidskrifter,\r\nkortfilmer, spelkort, fotografier och videor. Det\r\nskildrar barn från tre års ålder -- kanske yngre --\r\nsom är involverade i alla former av sexuella\r\naktiviteter.</pre><pre>Barn som har blivit utnyttjade har inte bara fallit\r\noffer för illvilliga handlingar utan bär också med sig\r\ndessa handlingar genom hela livet. För varje gång\r\nnågon tittar på en film eller någon annan produkt\r\nupprepas överfallet.</pre><pre>Herr talman! I samband med den s.k.\r\nbarnpornografihärvan i Huddinge drevs en\r\nlagändring snabbt igenom. Det har vi fått höra\r\nförut. Från den 3 juni 1993 blev barn- och\r\nvåldspornografi undantagna från\r\noffentlighetsprincipen.</pre><pre>I anslutning till barnpornografihärvan höjdes också\r\nmånga röster för ett förbud mot innehav av\r\nbarnpornografi. Europarådet antog år 1991 en\r\nrekommendation som bl.a. tar upp frågor om\r\nsexuellt utnyttjande. I rekommendationen\r\nuppmanas medlemsstaterna att särskilt undersöka\r\nmöjligheten att kriminalisera innehav av\r\nbarnpornografi.</pre><pre>I FN-konventionen om barns rättigheter, som\r\nSverige liksom många andra länder skrivit under,\r\nslås det fast att konventionsstaterna särskilt skall\r\nvidta alla lämpliga nationella bilaterala och\r\nmultilaterala åtgärder för att förhindra ''att barn\r\nutnyttjas i pornografiska framställningar och i\r\npornografiskt material.''</pre><pre>Också i aktionsprogrammet för förebyggande av\r\nhandel med barn, barnprostitution och\r\nbarnpornografi som antogs av Kommissionen för\r\nmänskliga rättigheter slås det -- i resolution\r\n1992/74 -- fast att länder ''som ännu inte infört\r\nlagstiftning som kriminaliserar att producera,\r\ndistribuera eller inneha barnpornografiskt\r\nmaterial, anmodas göra detta.''</pre><pre>Det är således många internationella instanser som\r\ngivit entydiga besked i frågan om just\r\nbarnpornografi. Sett ur bara den aspekten är den\r\nförhalning vi i Sverige utsätter frågan om\r\nkriminalisering och innehav av barnpornografi för\r\nmer än märklig.</pre><pre>Herr talman! Jag är tacksam för att\r\nkonstitutionsutskottet tog tag i frågan om\r\nbarnpornografi. Det är bra att vi nu kan fatta ett\r\nbeslut om kriminalisering av innehav av\r\nbarnpornografi. Men det är tråkigt att beslutet inte\r\nkommer att kunna träda i kraft förrän år 1999, dvs.\r\natt det inte gick att få den enligt reglerna fastställda\r\nmajoriteten fem  sjättedelar för att få ett snabbt\r\nbeslut. Man kan bara gissa hur många barn som\r\nunder tiden fram till 1999 kommer att gå under och\r\nfå sina framtida liv förstörda.</pre><pre>Herr talman! Det är ganska märkligt att en\r\nmajoritet i konstitutionsutskottet gått med på att\r\ngöra vissa tillfälliga och snabba ändringar i\r\ngrundlagen som kommer att hävas i samband med\r\natt förbud mot innehav av barnpornografi träder i\r\nkraft år 1999 -- jag tänker framför allt på frågan om\r\nkonfiskering av barnpornografi -- men att man inte\r\nkunde ställa sig bakom en snabbare behandling av\r\nkriminalisering av barnpornografi. Jag förstår inte\r\ndet där.</pre><pre>Som jag sade inledningsvis har alla vuxna ansvar för\r\nbarnen. Jag tror att politiken skulle se helt\r\nannorlunda ut om vi i det politiska beslutsfattandet\r\ntog litet mer hänsyn till barnen och deras situation.\r\nOm vi gjorde det tror jag att många politiska beslut\r\nskulle se helt annorlunda ut.</pre><pre>För den som inte bär på bördan av att vara speciellt\r\nlagkunnig är det också svårt att förstå att de\r\ngrundläggande principerna om yttrande- och\r\ninformationsfrihet i medier som skyddas av\r\ntryckfrihetsförordningen och\r\nyttrandefrihetsgrundlagen för många kan vara\r\nviktigare än det undantag som en snabb\r\nkriminalisering av innehav av barnpornografi skulle\r\ninnebära.</pre><pre>Jag anser att de argument som anförs mot en snabb\r\nkriminalisering av innehav av barnpornografi inte\r\nhåller med tanke på de moraliska och andra\r\nförpliktelser som vi har mot våra barn.</pre><pre>Herr talman! Jag är djupt besviken över att man\r\ninte kunde få en enig front för en snabb behandlig\r\nav frågan om innehav av barnpornografi. Men som\r\nläget nu är tillstyrker jag ändå\r\nkonstitutionsutskottets betänkande 1993/94KU28.</pre><pre>Herr talman! Till sist skulle jag vilja säga en annan\r\nsak som inte direkt har med det här att göra. Jag\r\nfick höra att det tal Berith Eriksson höll när hon var\r\nuppe i talarstolen nyss förmodligen var det sista hon\r\nhåller här i kammaren. Jag kunde inte låta bli att\r\npika henne innan jag gick upp i talarstolen och säga\r\natt jag nog tycker att hon har varit en av de flitigaste\r\ntalarna här i kammaren. Jag frågade henne lite\r\nförsmädligt om det var hon som hade jour i dag.</pre><pre>Jag måste säga att jag verkligen uppskattar Berith\r\nErikssons engagemang här i kammaren för de små\r\noch svaga och för minoriteter både i vårt land och i\r\nandra länder. Även om vi inte har varit med i\r\nsamma utskott har vi ändå haft anledning att arbeta\r\ntillsammans just för de små och utsatta grupperna.\r\nJag tänker på vårt engagemang bl.a. för\r\nmänniskorna i Bosnien, i Kosovo, i Turkiet och på\r\nandra håll i världen, men också i den här frågan.\r\nTack, Berith Eriksson! Håll kvar engagemanget!</pre><pre>Anf. 122  INGEGERD SAHLSTRÖM (s):</pre><pre>Herr talman! Alla har vi i dag givit uttryck för vår\r\navsky för företeelsen barnpornografi. Jag, som vid\r\nflera tillfällen i denna kammare har argumenterat\r\nför en kriminalisering av innehav av\r\nbarnpornografi, måste dock beklaga att vi trots\r\nallas avståndstagande inte har kunnat nå fram till\r\nett förslag som skulle göra det möjligt att redan\r\nefter valet få en lagstiftning gällande innehavet.</pre><pre>Under förra och förrförra året diskuterades\r\nbarnpornografi vid flera tillfällen i denna kammare\r\npå precis det vis som Margareta Israelsson\r\nredogjorde för. Vi var några stycken ledamöter som\r\ngång på gång försökte att få justitieministern att\r\npåskynda ett lagförslag.</pre><pre>Jag måste erkänna att jag trodde på Gun Hellsvik\r\noch hennes goda vilja ett tag. Då, liksom tidigare\r\ni dag, talade justitieministern om utredningar, om\r\nkunskaper och om lagprövningar. Men vad hände?</pre><pre>I den promemoria som jag trodde skulle kunna ge\r\nmöjligheter till en öppning i frågan avfärdades\r\nkravet på kriminalisering av innehav av\r\nbarnpornografi på några korta rader. Man\r\nkonstaterade att kriminalisering av innehav av\r\nbarnpornografi inte borde genomföras.</pre><pre>Jag måste erkänna att jag kände mig mycket\r\nsviken -- dels av det negativa beskedet, dels av att\r\npromemorian lämnades så sent att riksdagens\r\nmöjlighet att agera var kraftigt beskuren.</pre><pre>Så stod då hoppet till KU. Enligt FN-konventionen\r\nom barns rättigheter skall beslut som bäst gagnar\r\nbarn vara vägledande för oss. Det är uppenbart att\r\nmoderaterna i KU inte gör samma tolkning som jag\r\nnär det gäller vad som bäst gagnar barn.</pre><pre>Jag vet efter andra beslut i kammaren att moderater\r\noch socialdemokrater inte tolkar barns bästa på\r\nsamma sätt, men jag trodde faktiskt att vi i den här\r\nfrågan skulle kunna arbeta tillsammans.</pre><pre>Man har i dag i kammaren talat om ett snabbtåg.\r\nJag kan bara beklaga att justitieministerns tåg har\r\nstått still, och det har stått still alldeles för länge.</pre><pre>I Socialdemokratiska kvinnoförbundet, som jag\r\ntillhör, har vi diskuterat och penetrerat den här\r\nfrågan, och det är just utifrån barnens rättigheter\r\nsom vi ställer kravet om en kriminalisering av\r\ninnehavet. Det är inte i första hand straffet, utan\r\ndet är att barn skall skyddas, som är det viktiga.</pre><pre>De barn som en gång blivit utsatta för\r\nförödmjukande handlingar och tortyr skall veta att\r\nde här bilderna inte får förekomma hemma hos\r\nnågon. De skall veta att man inte kan titta på dessa\r\nbilder. De skall veta att samhället står på deras sida.</pre><pre>Om jag tar som exempel beslaget i går i Trelleborg,\r\när jag övertygad om att marknaden inte hade varit\r\nså stor, om innehav av barnpornografi hade varit\r\nkriminaliserat. Det gäller att ge de rätta signalerna.</pre><pre>Jag är medveten om att det är en allvarlig sak att\r\nändra grundlagen och att varje inskränkning i\r\nyttrandefriheten måste prövas noga. Men sedan\r\nnågot år tillbaka menar jag att det har blivit\r\nuppenbart att en kriminalisering av innehav av\r\nbarnpornografi är ofrånkomlig.</pre><pre>Herr talman! Debatten i dag har varit lång. Det har\r\nvarit många talare. Just nu saknar jag Inger René i\r\nkammaren. Hon sade nämligen i sitt anförande\r\ntidigare i dag att vi skulle ha tilltro till varandra.\r\nHon tog avstånd från den låga debattnivå som\r\nibland har förekommit. Jag hade velat ställa frågan\r\ntill Inger René vad hon menar med låg debattnivå.</pre><pre>Jag har tillsammans med Maj-Inger Klingvall\r\nskrivit debattartiklar i det här ämnet för att tala om\r\noch ge uttryck för vårt ställningstagande när det\r\ngäller barnpornografi. Den 24 maj fick vi ett svar av\r\nInger René i Arbetet Väst. Inger René skriver där\r\nom ''ett beklämmande apspel'' och att\r\n''rötmånadsinläggen har börjat''. Tala om\r\nlågvattenmärke i debatten!</pre><pre>Herr talman! Jag kan inte få något svar av Inger\r\nRené nu, men jag hoppas att jag skall få det vid\r\nnågot annat tillfälle. Jag skulle vilja fråga Inger\r\nRené om hon anser att det är ett beklämmande\r\napspel att arbeta för barns rättigheter.</pre><pre>I detta anförande instämde Ewa Hedkvist Petersen,\r\nMargareta Winberg, Elvy Söderström, Margareta\r\nIsraelsson, Roland Sundgren, Lisbeth Staaf-\r\nIgelström, Arne Kjörnsberg, Karl-Erik Svartberg,\r\nLisbet Calner, Ulla Pettersson, Monica\r\nWidnemark, Catarina Rönnung, Ingvar Björk och\r\nThage G Peterson (alla s) samt John Bouvin (nyd).</pre><pre>Anf. 123  KARL GUSTAF SJÖDIN (nyd):</pre><pre>Herr talman! Ny demokrati har många gånger\r\nkritiserat förfarandet i riksdagen att hänskjuta\r\nsaker och ting till beredningar, i hopp om att det\r\nskall bli något resultat. Denna debatt visar, som\r\nmånga andra före mig har talat om, att man inte\r\nskall tro så mycket på det här, för det är inte säkert\r\natt det blir som man vill att det skall bli.</pre><pre>Riksdagen hade kunnat avgöra frågan om\r\nkriminalisering av barnpornografi den 25 mars i\r\nfjol. I debatten då stödde Ny demokrati\r\nVänsterpartiet, som hade reserverat sig till förmån\r\nför en motion av bl.a. Margareta Israelsson om att\r\nkriminalisera barnpornografin. Vänsterpartiet\r\nstödde oss när det gällde skärpta åtgärder mot\r\nvåldspornografi.</pre><pre>Vi var de enda i riksdagen som tyckte att detta var\r\nlämpligt. Däremot träffade jag företrädare för\r\nregeringspartier som efteråt tyckte: Det är bra att\r\nni rör om i det där. Men, vet du, jag var feg och\r\nröstade med regeringen. Det är beklämmande att\r\nhöra detta från ledamöter i den lagstiftande\r\nförsamlingen.</pre><pre>Jag hade en interpellationsdebatt med Reidunn\r\nLaurén den 7 maj i fjol. I och med att man\r\nframställer en interpellation inbjuder man andra till\r\natt delta i debatten, om de tycker att ämnet är\r\nintressant. Margareta Viklund skrev, hörde jag, en\r\nartikel om varför ingen gjorde något. Jag undrar:\r\nVar var Margareta Viklund den 7 maj i fjol? Var var\r\nMargareta Israelsson? Var var Ingegerd Sahlström?\r\nVarför deltog ni inte i debatten?</pre><pre>Det var precis under tiden som målet i Stockholms\r\ntingsrätt pågick. Jag hänvisade till FN:s\r\nbarnkonvention, och statsrådet Laurén svarade att\r\ndenna regering gör allt för att leva upp till de\r\nåtaganden man har gjort när det gäller\r\nbarnkonventionen.</pre><pre>Vi hörde tidigare i dag justitieminister Gun\r\nHellsvik säga att hon tycker illa om att man från\r\nvissa håll ''utmålar oss moderater som försvarare av\r\nbarnpornografi''. Jag kan förstå att man får den\r\nuppfattningen, sedan jag hört Birger Hagård\r\nomnämna barnpornografi som ''en marginell\r\nföreteelse''. Jag är van vid väldigt mycket. Jag har\r\nfått en stol kastad på mig vid ett gruppmöte, och jag\r\nskrek inte då, men när jag hörde Birger Hagård\r\nsäga detta ville jag nästan skrika.</pre><pre>Jag tackar Thage G Peterson för hans arbete i\r\nkonstitutionsutskottet. Det arbete han har gjort där\r\när ett viktigt steg mot en kriminalisering av\r\nbarnpornografin. Jag tycker dock att det är\r\nbeklagligt att detta kraftfulla agerande skulle dröja\r\ntill Socialdemokraterna kom i opposition. Det är\r\nofrånkomligt att man tänker att det verkar vara en\r\nliten smula populistiskt, eftersom det är valår i år.</pre><pre>Jag skulle slutligen vilja fråga Birger Hagård som\r\nrepresentant för Moderaterna, om han tycker att\r\nSverige lever upp till de konventionsåtaganden\r\nman har gjort.</pre><pre>Ingegerd Sahlström hänvisade till FN:s\r\nbarnkonvention, artikel 34. Jag skall inte upprepa\r\ndetta, men i inledningsparagrafen står det att\r\nkonventionsstaterna ''beaktar att, såsom anges i\r\ndeklarationen om barns rättigheter, barnet på\r\ngrund av sin fysiska och psykiska omognad behöver\r\nsärskilt skydd och särskild omvårdnad,\r\ninnefattande lämpligt rättsligt skydd''. I artikel 3\r\nstår det: ''Vid alla åtgärder som rör barn, vare sig\r\nde vidtas av offentliga eller privata sociala\r\nvälfärdsinrättningar, domstolar, administrativa\r\nmyndigheter eller lagstiftande organ'' -- och detta\r\när riksdagen -- ''skall barnets bästa komma i främsta\r\nrummet.''</pre><pre>Jag vill återigen fråga Birger Hagård, om han\r\ntycker att konstitutionsutskottet eller ledamöterna\r\ni riksdagen lever upp till detta, med tanke på att\r\nReidunn Laurén sade att denna regering, där\r\nJustitiedepartementet leds av ett moderat statsråd,\r\nhar uppfattningen att man gör allt för att leva upp\r\ntill sina konventionsåtaganden.</pre><pre>Därmed yrkar jag bifall till konstitutionsutskottets\r\nhemställan. Jag yrkar dessutom bifall till\r\nmotionerna K426 och K440 yrkande 2, vad gäller\r\nkriminalisering av våldspornografi.</pre><pre>Anf. 124  BIRGER HAGÅRD (m) replik:</pre><pre>Herr talman! Det finns all anledning att\r\nunderstryka att vi moderater självfallet aldrig\r\nnågonsin har försvarat barnpornografi, tvärtom.\r\nMen vi skiljer på mål och medel.</pre><pre></pre><pre>Målet måste vara att få bort övergreppen mot\r\nbarnen, att få bort barnpornografin helt och hållet.\r\nFrågan är vilka medel man skall använda. De medel\r\nsom vi har för närvarande är den kriminalisering\r\nsom har skett av såväl produktion som distribution.\r\nNu vill vi gå ett steg längre och införa en\r\nkonfiskering. Däremot säger vi att vi inte vet vad\r\ndet skulle föra med sig om man också\r\nkriminaliserade innehavet.</pre><pre>Barnpornografi är förvisso icke någon marginell\r\nföreteelse i sig, men när det gäller det stora\r\nfrihetsbegreppet som sådant, tryckfriheten och\r\nyttrandefriheten i dess helhet, är det naturligtvis\r\nbara en liten del av komplexet.</pre><pre>Nu vill vi alltså gå vidare, men vi säger att vi måste\r\nveta vad en kriminalisering av innehavet skulle föra\r\nmed sig. Det är icke klarlagt vilka konsekvenser\r\ndetta skulle få på andra områden, inte heller vilka\r\neffekter som en kriminalisering skulle kunna få.\r\nOm man, Karl Gustaf Sjödin, kunde tala om för\r\nmig att alla problem löses bara vi kriminaliserar\r\ninnehavet, då skulle jag säga: Vi skall mycket noga\r\növerväga och se om vi kanske inte trots allt skall\r\ninföra en kriminalisering av innehavet, om det inte\r\nfår alltför svåra konsekvenser på andra områden.\r\nMen det kan man inte säga. Vi vet ingenting om\r\neffekterna, ingenting om konsekvenserna. Vi vet\r\nbara att vi den vägen inte kan påverka den\r\nspridning som äger rum via digitala system och\r\ndatasystem.</pre><pre>Till sist frågan om vi lever upp till våra åtaganden\r\nnär det gäller konventioner av olika slag. Förvisso\r\ngör vi det. Vi har skärpt straffen för\r\nbarnpornografibrotten, fyrdubblat straffen den 1\r\njuli förra året, och nya straffskärpningar är\r\nförestående. Vi är inte de enda som inte vill\r\nförbjuda innehav av barnpornografi. Danskarna\r\nhar haft en liknande debatt. Danskarna har för sitt\r\nvidkommande avvisat en kriminalisering tills\r\nvidare. Vi får se vad en utredning kan komma fram\r\ntill.</pre><pre>Detta är det svar jag kan ge Karl Gustaf Sjödin.</pre><pre>Anf. 125  KARL GUSTAF SJÖDIN (nyd)\r\nreplik:</pre><pre>Herr talman! Jag tycker att det var ett\r\nhäpnadsväckande uttalande med tanke opinionen i\r\nden här saken, även om jag förstår vad Birger\r\nHagård åsyftade. Det har dock varit en laddad\r\ndebatt inte minst i kammaren i dag.</pre><pre>Det är sant, Birger Hagård, att man förmodligen\r\ninte löser alla problem genom att kriminalisera\r\nsaker och ting. Men man har i annan lagstiftning --\r\njag tänker på narkotikalagstiftningen -- tagit till\r\nsådana här saker för att förebygga att grövre\r\nkriminalitet skall få fortsätta. Det är därför vi har\r\ngått så långt i narkotikalagstiftningen att man\r\nt.o.m. kan få fängelsestraff för konsumtion av\r\nnarkotika, detta därför att det är bra i förebyggande\r\nsyfte.</pre><pre>Jag håller med Birger Hagård om att vi inte löser\r\nalla problem därmed. Men med tanke på att\r\nSverige ratificerat FN:s barnkonvention skall vi\r\ngöra allt för att barnens bästa skall komma i främsta\r\nrummet. Därför tycker allmänheten att det är\r\nmärkligt att vi inte sätter barnen i främsta rummet\r\ni förhållande till tryckfrihetslagstiftning.</pre><pre>Herr talman! Av tekniska skäl kan jag tydligen inte\r\nyrka bifall till motionerna. Jag tar tillbaka mitt\r\nyrkande därvidlag och yrkar bifall till utskottets\r\nhemställan.</pre><pre>Anf. 126  BIRGER HAGÅRD (m) replik:</pre><pre>Herr talman! Jag vill påminna Karl Gustaf Sjödin\r\nom att grundlagen, precis som tidigare Inger René\r\nframhöll, är till för att skydda alla, vuxna såväl som\r\nbarn. Grundlagen är någonting som man skall vara\r\nmycket varsam med när det gäller ändringar av\r\nolika slag. Man måste veta vilka eventuellt negativa\r\nkonsekvenser det kan föra med sig. Man måste\r\nväga dem mot de positiva. En avvägning måste\r\ngöras och göras noggrant. Sedan får man se vad det\r\nkan ha för inverkan i olika sammanhang.</pre><pre>Jag vill dock säga att polisen ingalunda är maktlös\r\ni vårt land. Polisen har gjort ett nytt stort beslag av\r\nbarnpornografi i går. Vi vet att Norrköpingshärvan,\r\noch tidigare också Huddingehärvan, har rullat upp.\r\nNär vi nu dessutom ger polisen konfiskeringsvapnet\r\nhar vi kommit en bra bit på vägen. Men som sagt\r\nfår en vidare utredning visa om vi skall gå ännu\r\nlängre och vilka medel vi i så fall skall använda.\r\nMålet finns det inga som helst frågetecken kring,\r\ndet har jag klargjort tillräckligt tydligt i debatten.</pre><pre>Anf. 127  KARL GUSTAF SJÖDIN (nyd)\r\nreplik:</pre><pre>Herr talman! Visst skall grundlagen skydda alla,\r\nmen på många områden finns det\r\nundantagsbestämmelser där man tagit bort saker\r\noch ting därför att man anser att det är angeläget.</pre><pre>Barnen är vårt samhälles främsta tillgång. Ett land\r\nsom inte sätter barnen i främsta rummet är ett\r\nbarnfientligt samhälle, anser jag. Det må vara min\r\npersonliga ståndpunkt. Jag tror att det finns många\r\nmed mig som anser det.</pre><pre>Birger Hagård nämner att polisen har många\r\nmöjligheter att komma åt detta problem. Ja visst,\r\njag känner väl till det på grund av min bakgrund\r\nsom polis. Men jag hänvisar till vad riksåklagaren\r\nTorsten Jonsson har sagt och många andra i\r\nutredningar, exempelvis Madeleine Leijonhufvud.\r\nDet finns många jurister som anser att man kan\r\nhitta lösningar utan att träda grundlagarna för när --\r\nför att uttrycka mig på juristspråk.</pre><pre>Anf. 128  JOHN BOUVIN (nyd):</pre><pre>Herr talman! Kolleger! Sju timmar, 24 talare före\r\nmig -- jag gör en kort sammanfattning.</pre><pre>Det är ganska fantastiskt. Här har det diskuterats\r\nom våra grundlagar. Det är inte en diskussion om\r\nvad som är rätt och riktigt däri. Civilkuraget att\r\nändra i grundlagen finns inte i detta speciella fall.\r\nMen i fråga om valperioden gick det lätt som en\r\nplätt.</pre><pre>Jag läser i en meningsyttring av suppleant Bengt\r\nHurtig:</pre><pre>''Mot bakgrund av de förslag som väckts och\r\ndiskuterats i riksdagen och den offentliga debatten\r\ndelar Vänsterpartiet konstitutionsutskottets\r\nförvåning över hur regeringen behandlat frågan om\r\nkriminalisering av innehav av barnpornografi.\r\nMöjligheten att redan från den 1 januari 1995\r\ngenom grundlagsändring införa kriminalisering av\r\ninnehav av barnpornografi och överlämnande av\r\nenskilda exemplar av redan spridda\r\nbarnpornografiska filmer har prövats enligt 8 kap.\r\n15 § regeringsformen. Dessa möjligheter har tyvärr\r\nblockerats av en minoritet i\r\nkonstitutionsutskottet.''</pre><pre>Fem personer -- fyra moderater, en folkpartist --\r\nförhindrar alltså att demokrati skall råda. Jag finner\r\ninga ord!</pre><pre>Upp till bevis alla som har varit och talat om\r\nbarnens bästa. För barnens skull, för vår framtid\r\nyrkar jag på återförvisning av ärendet till utskottet\r\nför förnyad behandling. Skall fem personer få\r\nförhindra att demokrati får råda? Det köper inte\r\njag. Då kan dessa fem personer få förklara för hela\r\nsvenska folket varför man gör på detta sätt. Vad är\r\ndet för dunkla intressen i pedofilverksamhet?</pre><pre>Vi har här fått en historieskrivning av Gun\r\nHellsvik. Hon visade en sida ur Aftonbladet från\r\nden 7 oktober 1988. Där stod: Barnporren måste\r\nstoppas. Laila Freivalds: Vi måste visa att vi menar\r\nallvar.</pre><pre>Detta har man då tagit till intäkt för att man inte\r\nhar gjort någonting. Nej, mina damer och herrar,\r\nläs grundlagen! I 1 kap. 4 § regeringsformen står\r\ndet: ''Riksdagen är folkets främsta företrädare.\r\nRiksdagen stiftar lag, beslutar om skatt till staten\r\noch bestämmer hur statens medel skall användas.\r\nRiksdagen granskar rikets styrelse och\r\nförvaltning.'' Det tycker jag att vi har skött väldigt\r\ndåligt.</pre><pre>Vi har alltså en möjlighet att redan från den 1\r\njanuari 1995 kriminalisera innehav av barnporr. Så\r\ngör man inte det på grund av fem personer som har\r\ngjort en tolkning. De är rädda och vet inte vad som\r\nkan hända. Jag har aldrig hört talas om något\r\nliknande, inte i hela mitt liv faktiskt. Detta är nog\r\nden värsta dagen i riksdagens historia. Det måste\r\ndet vara. Man skyller på att man inte vet vad som\r\nkommer att ske. Därför väntar man till 1999. Då\r\nskall man kriminalisera. Varför går det då? Gör det\r\nnu!</pre><pre>Ja, det är faktiskt ganska svårt det här. Men kan det\r\nvara juristerna som ligger bakom detta? Vad är det\r\nför dunkla intressen? Om jag inte minns alldeles fel\r\ntog en vänsterpartist upp en visa som ingick i\r\nJuridiska föreningens sångbok. Denna visa har lästs\r\nupp i denna kammare. Jag skäms för att referera till\r\nden. Varför just jurister?</pre><pre>Innan jag kom in i Sveriges riksdag var det två\r\ngrupper av människor som jag tyckte väldigt illa\r\nom. Det var av olika anledningar psykologer och\r\njournalister. Efter ett år i Sveriges riksdag fick jag\r\nlägga till ytterligare två grupper. Kan ni gissa vilka?\r\nJo, jurister och -- ni får ursäkta mig -- folkpartister,\r\nvisserligen inte alla folkpartister, men i alla fall. Jag\r\nstår fast vid det. Och jag står fast vid mitt yrkande.</pre><pre>Nu får vi se hur det går. Det krävs bara en tredjedel\r\nav era röster för att ärendet skall återförvisas. Nu\r\nfår vi se om ni har så mycket kurage att ni ställer er\r\nbakom en återförvisning till utskottet.</pre><pre>Upp till bevis för alla vackra ord som har sagts här\r\nom barnens bästa osv.! Nu sitter ni i saxen allihop.\r\nDet skall bli kul att se hur det går i omröstningen\r\nom en stund. Nej, då skyller man på teknikaliteter,\r\npå paragrafer och jag vet inte allt. Det skall bli\r\nväldigt intressant att se hur det går.</pre><pre>Anf. 129  CATARINA RÖNNUNG (s):</pre><pre>Herr talman! Jag har utanför kammaren försökt att\r\növertyga John Bouvin om det okloka i att begära\r\nåterremiss. Eftersom det är en hopplöst svår\r\npedagogisk uppgift överlämnar jag den med varm\r\nhand till utskottets ordförande.</pre><pre>I stället vill jag bemöta Birger Hagård. Han talade i\r\nsitt första inlägg om socialdemokraternas passivitet\r\noch om de borgerliga regeringarnas framsynthet\r\noch resoluta agerande när det gällde att bekämpa\r\nbarnpornografi.</pre><pre>Dagens långa debatt visar med all tydlighet att\r\nJustitiedepartementet nu har stått fullständigt\r\ntomhänt när det gäller att på ett heltäckande sätt\r\nsätta stopp för barnpornografibrott. Margareta\r\nIsraelsson har på ett belysande sätt talat om detta.</pre><pre>Det enda som man har åstadkommit är alltså en\r\nstraffskärpning för barnpornografibrott. Det är det\r\nenda resultatet av den här regeringens agerade.</pre><pre>Det sades i debatten att Laila Freivalds 1988 inte\r\nhade skärpt lagstiftningen och straffen. Men 1988\r\nförekom inte de jättebeslag som Polisen nu har\r\ngjort i Huddinge, i Norrköping och i Trelleborg.\r\nDet förekom inte sådan barnpornografi där barn\r\nutsattes för någonting som liknar tortyr, åtminstone\r\nvar inte den allmänna opinionen medveten om att\r\ndet fanns barnpornografi av den typen.</pre><pre>Skärpta straffsatser är någonting som Moderaterna\r\ntar till i alla lägen. Det ser de som utväg nummer ett\r\nnär det gäller att få bukt med kriminellt beteende. I\r\nsjälva verket har skärpta straffsatser ringa\r\nbetydelse för detta.</pre><pre>Men anfall är bästa försvar, heter det. 1970\r\navskaffades tukt- och sedlighetsparagrafen. Då\r\nskrev Moderaterna i ett särskilt yttrande att fältet\r\nlämnades fritt för barnpornografi. Jag tror inte att\r\nnågon vill ha tillbaka tukt- och\r\nsedlighetsparagrafen, därför att det var en luddig\r\noch otidsenlig paragraf. Barnpornografi var på den\r\ntiden en mycket sällsynt företeelse.</pre><pre>Jag kan inte heller hålla med om att den tidigare\r\nborgerliga regeringen var så rasande effektiv när\r\ndet gällde att bekämpa framställning och spridning\r\nav barnpornografi. Redan 1976 övervägde\r\nregeringen en sådan bekämpning, men det dröjde\r\nända till 1980 innan någonting hände.\r\nEffektiviteten var alltså minimal.</pre><pre>Anf. 130  HENRIK S JÄRREL (m) replik:</pre><pre>Herr talman! När vi nu har kommit så här långt i\r\ndenna debatt är det stor risk för att alla som yttrar\r\nsig låter som grammofonskivor. Jag får väl ta den\r\nrisken. Men det är nog trots allt nödvändigt att\r\nupprepa ett och annat argument, i synnerhet efter\r\ndet att jag har tagit del av Catarina Rönnungs\r\nyttranden.</pre><pre>Catarina Rönnung säger att det är synd att\r\nregeringen inte har lagt fram ett förslag som på ett\r\nheltäckande sätt förmår att sätta stopp för\r\nbarnpornografi. Den här regeringen har bl.a.\r\ngenomfört straffskärpningar. Det är ett sätt för\r\nsamhället att markera sitt avståndstagande från\r\nsamhällsföreteelser. Man har försökt att ännu\r\nstarkare markera att man tar avstånd från\r\nbarnpornografibrott och sexualbrott riktade mot\r\nbarn. Detta är mer än vi kan säga att\r\nsocialdemokratiska regeringar gjorde under 80-\r\ntalet.</pre><pre>En socialdemokratisk regering avskaffade 1970,\r\nmed ikraftträdande den 1 januari 1971, tukt- och\r\nsedlighesparagrafen. Barnpornografi var en ganska\r\nkänd företeelse även under 70- och 80-talen, låt\r\nvara att de stora beslagen har gjorts nu. Men det\r\ngjordes beslag -- och det vill jag än en gång säga --\r\nredan i slutet av 80-talet, men det föranledde inga\r\nstraffskärpningar eller överväganden om\r\nkriminalisering av innehav från socialdemokratiska\r\nregeringar.</pre><pre>Om jag inte tar fel -- jag är litet osäker -- antogs\r\nFN:s barnkonvention i slutet av 80-talet av FN och\r\nratificerades därefter av riksdagen. Då hade vi en\r\nsocialdemokratisk regering. Om den hade tagit\r\nkonventionen på allvar, hade den väl i så fall inlett\r\nett kriminaliseringsarbete rörande innehavet,\r\neftersom man uppfattar konventionstexten som\r\ntvingande. Men det är den egentligen inte från\r\nfolkrättslig synpunkt. Det är en rekommendation.</pre><pre>Herr talman! Vidare konstaterar jag att denna\r\nregering har vidtagit ytterligare åtgärder för att\r\nkomma till rätta med denna problematik. Vi skall\r\nnu också utreda förutsättningarna för en\r\nkriminalisering. Vi har inte motsatt oss det\r\nprincipiellt från moderat sida. Men frågan måste\r\nberedas noggrant och framför allt bli föremål för en\r\nbred remissomgång, så att man får höra sakkunniga\r\ninstanser i samhället.</pre><pre>Anf. 131  CATARINA RÖNNUNG (s)\r\nreplik:</pre><pre>Herr talman! Jag vill återkomma till att en tidigare\r\nborgerlig regering inte alls har varit så rasande\r\neffektiv och beslutsför som Henrik S Järrel vill göra\r\ngällande. Redan den 10 december 1976 sade den\r\ndåvarande justitieministern i ett interpellationssvar\r\natt regeringen övervägde möjligheten att tillskapa\r\nen lagstiftning som tog sikte på att förbjuda\r\nbarnpornografi.</pre><pre>Den 31 mars 1978 började jag bli otålig och ställde\r\nen fråga: Kommer en lagstiftning och i så fall när?\r\nJag tyckte att det var angeläget att man skulle\r\nkomma till ett beslut eftersom mandatperioden\r\ngick ut 1979. Den dåvarande justitieministern Sven\r\nRomanus, som alltså var opolitisk, höll med mig\r\noch tyckte att det var bra att man tog ut just\r\nbarnpornografidelen och behandlade den med\r\nförtur i yttrandefrihetsutredningen. Detta blev\r\nockså fallet, vilket föranledde moderaten Per\r\nUnckel att i ett särskilt yttrande beklaga sig över att\r\nman hade behandlat barnpornografin på ett alltför\r\nlättsinnigt sätt. Detta är en beskrivning av vad som\r\nhände under en borgerlig regerings tid.</pre><pre>Anf. 132  HENRIK S JÄRREL (m) replik:</pre><pre>Herr talman! Det är roligt att höra att Catarina\r\nRönnung har varit aktiv och i varje fall uppvaktat\r\nborgerliga regeringar och justitieministrar tidigare\r\nunder sin riksdagskarriär. Synd bara att hon inte\r\nhar uppvaktat sina egna, socialdemokratiska\r\njustitieministrar i samma ärende. Det hade varit\r\nklädsamt i och för sig.</pre><pre>Jag konstaterar än en gång att det är under\r\nborgerliga regeringsperioder som straffskärpningar\r\noch förslag till lagstiftningsåtgärder t.ex. rörande\r\nbarnpornografibrott har kommit till. Det är\r\novedersägligen på det sättet. Därmed kan man dra\r\nslutsatsen att de borgerliga har känt ett större\r\nansvar för att komma till rätta med denna\r\nproblematik än vad socialdemokraterna har gjort.</pre><pre>Anf. 133  CATARINA RÖNNUNG (s)\r\nreplik:</pre><pre>Herr talman! Det enda jag verkligen beklagar i\r\ndagens läge är att vi i konstitutionsutskottet inte\r\nuppnådde fem sjättedels majoritet för\r\nkriminalisering av innehav. Det är det dystra. Vem\r\nman har att anklaga detta för skall jag inte närmare\r\ngå in på.</pre><pre>Anf. 134  KARL GUSTAF SJÖDIN (nyd)\r\nreplik:</pre><pre>Herr talman! Detta kallas politik -- det möjligas\r\nkonst. Här hör man nu hur det ena blocket,\r\nsocialdemokraterna, anklagar det andra stora\r\nblocket, regeringsblocket med moderaterna som\r\nfrämsta företrädare, fram och tillbaka. Jag tycker\r\natt det sätt som detta ärende behandlats på kan\r\nliknas vid hyckleri.</pre><pre>När jag tillfrågar personer brukar jag få svar. Det\r\njag van vid. Jag frågade några ledamöter var de var\r\nden 7 maj i fjol, när jag deltog i en\r\ninterpellationsdebatt. Anledningen till att jag\r\nställde en interpellation var att alla skulle kunna\r\nvara med och diskutera. Dessa ledamöter har\r\nförsvunnit. Jag har inte fått svar än. Det kanske\r\nberor på att svaren är litet genanta. I vanliga fall\r\nbrukar man få svar när man ställer frågor.</pre><pre>Till sist vill jag säga följande till Henrik S Järrel.</pre><pre>Anf. 135  TREDJE VICE TALMANNEN:</pre><pre>Repliken gäller Catarina Rönnungs anförande.</pre><pre>Anf. 136  KARL GUSTAF SJÖDIN (nyd)\r\nreplik:</pre><pre>Herr talman! Jag tycker att detta är litet av\r\npopulism, Catarina Rönnung, från företrädare för\r\nSocialdemokraterna. Ni hade kunnat delta i\r\ndebatten tidigare, i fjol. Nu är det valår. Nu agerar\r\nni kraftfullt. Samtidigt tycker jag att moderaterna\r\när de som svikit mest i detta ärende. Hade de ställt\r\nupp hade vi kunnat besluta om en kriminalisering\r\nav barnpornografi.</pre><pre>Anf. 137  OLA KARLSSON (m) replik:</pre><pre>Herr talman! Jag blir mycket förvånad när jag\r\nlyssnar på Catarina Rönnungs inlägg. Hon sade att\r\nskärpta straff har ringa betydelse. Den stora\r\nskillnaden mellan kriminalisering och konfiskation\r\när ju möjligheten att straffbelägga dem som innehar\r\nbarnpornografiskt alster. Med konfiskation är det\r\nmöjligt att beslagta och förstöra alstren.\r\nKriminaliseringen gör det dessutom möjligt att\r\nstraffbelägga dem som innehar barnpornografi. Nu\r\nsäger Catarina Rönnung att straffen har ringa\r\nbetydelse. Varför agerar hon då så mycket för en\r\nkriminalisering?</pre><pre>Vad gäller vetskapen om pornografins skadlighet\r\n1970 är inte det som Catarina Rönnung säger\r\nriktigt. Låt mig återigen citera herr Trana i\r\nStockholm. Han sade så här: ''Vad sedan gäller\r\nsjälva pornografivågen tror jag fuller väl att det\r\nfinns individer som kan ta skada av att komma i\r\nkontakt med pornografi, det må gälla bilder, film\r\neller litteratur. Men på vilka områden är det inte\r\nsom människor tar skada? Vi vet att det på våra\r\nlandsvägar dödas över 1 000 människor om året.\r\nHur många tusen som blir invalider vet jag inte,\r\nmen det är åtskilliga. Inte är vi därför inne på\r\ntanken att vi skall förbjuda trafiken på vägarna.''</pre><pre>Herr Trana, socialdemokrat i Stockholm,\r\nfortsätter: ''Jag har mer och mer kommit till den\r\nuppfattningen att den här vågen måste ha sin gång,\r\noch att det blir en självsanering.''</pre><pre>Och visst, herr Trana i Stockholm hade rätt. Det\r\nblev en självsanering, inte inom pornografin men\r\nväl inom socialdemokratin, och det skall vi hälsa\r\nmed tillfredsställelse.</pre><pre>Anf. 138  CATARINA RÖNNUNG (s)\r\nreplik:</pre><pre>Herr talman! Ola Karlsson måste hålla isär två\r\nbegrepp. Jag talade om skärpta straffsatser för\r\nsådant som redan är kriminaliserat och betraktas\r\nsom brott. Jag talade inte om utökad\r\nkriminalisering, som han ville göra gällande.</pre><pre>1970 såg pornografin betydligt beskedligare ut.\r\nBarnpornografi fanns knappt. 1978, när jag ställde\r\nmin fråga till Sven Romanus, lät jag Riksdagens\r\nutredningstjänst utröna hur stor omfattning det var\r\nav barnpornografi. Utredningstjänsten kom fram\r\ntill att tio alster årligen producerades inom Sverige.\r\nVideogram och filmer var då okända begrepp.</pre><pre>Man måste göra en analys som stämmer med tiden\r\noch inte bara låtsas som om pornografin alltid har\r\nsett likadan ut. Vi vet t.ex. nu hur gräslig\r\nbarnpornografin är och vilken omfattning den har.\r\nMan måste kunna nyansera sig i debatten, Ola\r\nKarlsson.</pre><pre>Anf. 139  OLA KARLSSON (m) replik:</pre><pre>Herr talman! Om vi ställer samma fråga till\r\nRiksdagens utredningstjänst i dag kommer vi inte\r\natt få besked om all den barnpornografi som finns\r\neller alla de övergrepp som sker i landet. Det hör\r\ntill dessa alsters natur att allt inte produceras\r\noffentligt. Barnpornografi har funnits i en alltför\r\nstor omfattning både under 1960- och 1970-talen,\r\noch också under 1980-talet, trots spridningsförbud\r\noch mycket annat.</pre><pre>Anf. 140  THAGE G PETERSON (s):</pre><pre>Herr talman! Jag blev under debattens gång\r\ninformerad av John Bouvin om att han avsåg att\r\nyrka på återremiss till utskottet i syfte att ännu en\r\ngång låta de moderata representanterna ompröva\r\nsitt ställningstagande till innehavskriminalisering\r\nfrån den 1 januari 1995. Jag har således haft viss tid\r\natt begrunda John Bouvins yrkande.</pre><pre>Jag kan i och för sig ha förståelse för att John\r\nBouvin som ledamot av riksdagen känner\r\nmaktlöshet över att den majoritet som finns i\r\nkammaren för en innehavskriminalisering inte skall\r\nfå bestämma om en sådan från den 1 januari 1995.</pre><pre>Men nu är grundlagen sådan att det är\r\nkonstitutionsutskottet och inte riksdagen som\r\navgör dispensfrågan. Det fordras för övrigt i KU,\r\nvilket John Bouvin säkerligen vet, fem sjättedels\r\nmajoritet, dvs. en kvalificerad majoritet.</pre><pre>Det är inte så att juristerna i konstitutionsutskottet\r\nligger bakom detta med några dolda skrivningar,\r\nutan konstitutionsutskottet har fattat helt korrekta\r\nbeslut på egen hand.</pre><pre>Vid två tillfällen har KU prövat frågan om\r\ninnehavskriminalisering, dels vid dispensbeslutet\r\nden 3 maj, dels när man tog ställning till\r\ninnehavskriminalisering från den 1 januari 1999.\r\nJag har tolkat dagens debatt som att flera\r\nrepresentanter för Moderata samlingspartiet har\r\ngjort klara deklarationer om att man vill har frågan\r\nom en innehavskriminalisering utredd innan man\r\nprövar den på nytt. Därför tror jag inte att en\r\nåterremiss till KU är meningsfull.</pre><pre>Dessutom måste jag få nämna ett par ord om\r\ntidsaspekten för kammaren. En återremiss fordrar\r\natt riksmötet förlängs. Om vi i KU sammanträder i\r\nkväll och moderaterna ändrar sig, måste\r\nbetänkandet skrivas om i icke ringa grad vad gäller\r\nförhållandet mellan innehavskriminaliseringen och\r\nkonfiskationsdelen. Trycklov skulle kunna lämnas\r\npå lördag morgon. Tryckning och bordläggning tar\r\ntvå dagar, och debatt och beslut i kammaren kan\r\nske tidigast på onsdag i nästa vecka. Det är för\r\növrigt den 15 juni, dvs. den sista dagen för en\r\nförlängning av riksmötet. För dagen efter fordras\r\nen urtima riksdag.</pre><pre>Mot denna bakgrund har jag diskuterat John\r\nBouvins återremissyrkande med representanter för\r\nmajoriteten i KU, och det har inte funnits något\r\nstöd för en återremiss. Jag vill därför, herr talman,\r\nyrka avslag på John Bouvins återremissyrkande.</pre><pre>Anf. 141  JOHN BOUVIN (nyd) replik:</pre><pre>Herr talman! Alltså är detta bara ett spel för\r\ngallerierna. Olof Palme sade en gång att politik är\r\natt vilja. I detta fall vill man inte -- så enkelt är det.</pre><pre>Men vi måste tänka på våra barn! Skall vi vänta till\r\n1999? Detta är inte klokt. Jag bibehåller mitt\r\nyrkande, och sedan får vi se om denna kammares\r\nledamöter står för barnens bästa eller för\r\nparagrafer och för att vi skall få det lätt. Vad spelar\r\nen urtima riksdag för roll? Är inte detta värt det?</pre><pre>Mitt yrkande står alltså kvar, och så får vi se hur\r\nledamöterna i denna kammare beter sig.</pre><pre>Anf. 142  PETER KLING (nyd):</pre><pre>Herr talman! För mig som har tre småbarn känns\r\nden här dagen mycket tung; det skall jag villigt\r\nerkänna. Jag jobbar gärna en månad till under\r\nsommaren för att skydda våra barn i samhället. Det\r\när det viktigaste som finns. Jag skäms faktiskt när\r\njag hör att vi skall skylla på att vi måste jobba några\r\ndagar extra.</pre><pre>Innehav av narkotika är förbjudet. Jag vill bara\r\nsäga att skillnaden mellan en narkoman och ett\r\nbarn är att när man första gången tar narkotika så\r\ngör man det av egen fri vilja, men inget barn i\r\nvärlden går in i ett sexuellt utnyttjande av fri vilja.\r\nDär har ni en stor jäkla skillnad!</pre><pre>Jag skall faktiskt säga mitt hjärtas rena mening till\r\nsvenska folket. I dag skäms jag. Jag skäms för att\r\ndet inte finns en bred majoritet i denna riksdag som\r\nkan fatta beslut om förbud mot innehav av\r\nbarnpornografi. Jag skäms; det erkänner jag.</pre><pre>Jag ber hela svenska folket om ursäkt för att det\r\ninte finns en fullständig majoritet i riksdagen, och\r\njag gör det för dem som inte har vett att själva be\r\nom ursäkt till väljarna. Ute bland folk vill en\r\növerväldigande majoritet ha förbud mot innehav av\r\nbarnpornografi, men de folkvalda här inne vill det\r\ninte.</pre><pre>Jag blir ruskigt ledsen och näst intill förbannad när\r\nvi inte kan fatta ett så enkelt beslut. Vi skall skylla\r\npå en massa grejer, som att vi måste ha urtima\r\nriksdag. Vi kan inte stanna kvar utan skall hem och\r\nlata oss i hängmattan. Det är bedrövligt.</pre><pre>Vet ni vad jag skall säga om någon frågar mig vad\r\njag jobbar med nu när jag kommer hem? Jag skall\r\ninte säga att jag är riksdagsman; det skäms jag för\r\nmycket för att säga. I stället skall jag säga att jag\r\njobbar som försäljare.</pre><pre>Anf. 143  THAGE G PETERSON (s) replik:</pre><pre>Herr talman! Jag vet inte hur mycket Peter Kling\r\nhar lyssnat på dagens debatt, men följande -- det\r\nvill jag gärna ha fört till protokollet igen, så att det\r\ninte råder något missförstånd på den punkten -- har\r\nklart framgått:</pre><pre>En majoritet av partierna i konstitutionsutskottet\r\nvill ha en innehavskriminalisering, och en majoritet\r\nav partierna, och därmed ledamöterna, i denna\r\nkammare vill ha en kriminalisering. I mitt\r\ninledningsanförande talade jag för\r\nSocialdemokraterna, Centerpartiet,\r\nKristdemokraterna, Ny demokrati och\r\nVänsterpartiet. Dessa fem partier, som har en\r\nmajoritet i riksdagens kammare, vill ha en\r\ninnehavskriminalisering, därtill i första hand redan\r\nfrån den 1 januari 1995 och i andra hand, när inte\r\ndet gick, från den 1 januari 1999.</pre><pre>Men att detta inte kan genomföras beror på att\r\nfrågan har blockerats av att man inte erhöll en\r\nkvalificerad majoritet i konstitutionsutskottet. Det\r\nfordrades alltså 13 av 15 ledamöters röster för att\r\nman skulle kunna förelägga ett lagförslag om\r\nkriminalisering från den 1 januari 1995.</pre><pre>På den punkten ber jag Peter Kling att inte ställa de\r\nfem partier som vill ha en innehavskriminalisering\r\nvid skampålen. Dessa fem partier har gjort ett klart\r\nställningstagande för en innehavskriminalisering,\r\nmen det blockerades sedan i konstitutionsutskottet.</pre><pre>När jag yrkade avslag på återremissyrkandet hade\r\njag noterat att Moderata samlingspartiet vid två\r\ntillfällen har prövat frågan om\r\ninnehavskriminalisering och röstat nej. Man har\r\nockså här i kammaren i dag gjort tydliga\r\ndeklarationer om att man inte är beredd att pröva\r\nfrågan igen utan att en utredning görs.</pre><pre>Jag tycker i och för sig att representanter för\r\nModerata samlingspartiet, liksom för Folkpartiet,\r\nmöjligen själva skulle kunna säga detta i debatten\r\nhär i dag. Jag behöver inte vara ombud för dessa två\r\npartier.</pre><pre>Min deklaration baserades närmast på att det inte\r\nvar meningsfullt att på nytt återföra frågan til\r\nkonstitutionsutskottet. Sedan gav jag också några\r\nsynpunkter på själva tidsaspekten, men den har\r\ninte varit avgörande för mig.</pre><pre>Om jag skulle få ett ord från Moderaterna om att\r\nde var beredda att vika sig i denna fråga arbetar jag\r\nmed glädje hela juli månad för att åstadkomma ett\r\nsådant förslag. Det vill jag gärna få sagt till\r\nriksdagens kammare.</pre><pre>Anf. 144  PETER KLING (nyd) replik:</pre><pre>Herr talman! Thage G Peterson och jag är tämligen\r\növerens om detta. Jag sade faktiskt i talarstolen att\r\njag bad om ursäkt för minoriteten. Därmed sade\r\njag att majoriteten är för det förslag som Ny\r\ndemokrati står för, liksom de övriga fyra partier\r\nsom Tage G Peterson nämnde här.</pre><pre>Jag tror nämligen att Moderaterna är delade i\r\ndenna fråga, och jag vet att Folkpartiet är delat.\r\nSkall då en handfull ledamöter här i kammaren,\r\nkanske 20--40 stycken, stoppa ett sådant förslag?\r\nDet är därför jag säger att jag skäms för att jobba\r\nhär i dag, och det står jag för. Ni får håna mig hur\r\nmycket ni vill, men jag gör faktiskt det.</pre><pre>Anf. 145  CARL-JOHAN WILSON (fp):</pre><pre>Värderade talman! Jag kan inte låta bli att inleda\r\nmed en kommentar till Peter Kling. Han sade att\r\nhan när han kommer hem från riksdagen inte\r\ntänker tala om att han är riksdagsledamot. Jag kan\r\nförstå det, för risken är ju att han får följdfrågan:\r\nVilket parti representerar du?</pre><pre>Jag begärde ordet mest för att göra en sorts\r\nröstförklaring. Jag har väckt en motion i den här\r\nfrågan, motion 1993/94:K405. Jag har stor respekt\r\nför dem som agerar för att skydda yttrande- och\r\ntryckfrihetsgrundlagarna. Efter att ha lyssnat på\r\nden här debatten tycker jag egentligen att alla\r\nargumenterar för precis samma sak. Varenda en\r\nhar varit noga med att tala om hur illa man tycker\r\nom det som är orsaken till debatten i dag. Därför\r\nmenar jag att skillnaden är så liten att det\r\negentligen inte kan vara något problem för någon\r\natt stödja konstitutionsutskottets hemställan.</pre><pre>Folk utanför det här huset uppfattar sådana här\r\nfinesser som finlir, som inte hör till i sådana här\r\npolitiska debatter. Vi är valda ombud för Sveriges\r\nfolk, inte valda förmyndare.</pre><pre>Jag yrkar bifall till konstitutionsutskottets\r\nhemställan.</pre><pre>Anf. 146  PETER KLING (nyd):</pre><pre>Herr talman! Jag kan inte låta bli att replikera Carl-\r\nJohan Wilson.</pre><pre>Carl-Johan Wilson syftar på att jag inte vågar säga\r\natt jag tillhör Ny demokrati, men det vågar jag. Vi\r\nhar nämligen fått rätt i många politiska frågor. Carl-\r\nJohan Wilson syftade på våra bråk. Innan ni går på\r\noch attackerar dem, vädjar till er att läsa er egen\r\nhistoria, om hur ni hade det när era partier\r\nbildades. Gör det först -- sedan kan vi ta den\r\ndiskussionen.</pre><pre>Anf. 147  CARL-JOHAN WILSON (fp)\r\nreplik:</pre><pre>Värderade talman! Jag skulle med stolthet redovisa\r\nFolkpartiets historia för Peter Kling. Han kan få\r\nlåna en bok som beskriver detta. Åtskilliga partier\r\ni den här kammaren har haft problem med sin\r\nhistoria -- man har bytt namn, osv. -- men vi kan\r\nkänna stolthet över den historia som Folkpartiet\r\nhar. Peter Kling är välkommen att lära sig litet\r\ngrand av den.</pre><pre>Anf. 148  INGELA MÅRTENSSON (fp):</pre><pre>Herr talman! Jag vill bara med anledning av bl.a.\r\nThage G Petersons sista anförande deklarera att det\r\nsom jag har tagit ställning till i\r\nkonstitutionsutskottet är huruvida vi skall använda\r\noss av en undantagsregel och använda det s.k.\r\nsnabbspåret. Jag har däremot inte tagit ställning\r\nmot en kriminalisering av innehavet av\r\nbarnpornografi. Jag står fast vid min inställning,\r\noch jag anser inte att det är lämpligt att använda\r\nsnabbspåret när det gäller en kriminalisering av\r\ninnehavet.</pre><pre>Anf. 149  JOHN BOUVIN (nyd):</pre><pre>Herr talman! Det är alltså finlir som gör att vi skall\r\nskjuta på det här beskedet till 1999?</pre><pre>Överläggningen var härmed avslutad.</pre><pre>Beslut</pre><pre>KU28 Ytterligare åtgärder mot barnpornografi\r\nm.m.</pre><pre>Återförvisningsyrkande (nyd)</pre><pre>Votering:</pre><pre>289 för avslag</pre><pre>23 för bifall</pre><pre>7 avstod</pre><pre>30 frånvarande</pre><pre>Tredje vice talmannen konstaterade att mer än två\r\ntredjedelar av de röstande hade rösta ja och att\r\nkammaren således avslagit yrkandet om\r\nåterförvisning av ärendet till utskottet för\r\nytterligare beredning.</pre><pre>Partivis fördelning av rösterna:</pre><pre>För avslag:</pre><pre>126 s, 78 m, 27 fp, 26 c, 23 kds, 6 v, 3 -</pre><pre>För bifall:</pre><pre>1 kds, 22 nyd</pre><pre>Avstod:</pre><pre>1 s, 6 v</pre><pre>Frånvarande:</pre><pre>11 s, 2 m, 6 fp, 5 c, 2 kds, 1 nyd, 2 v, 1 -</pre><pre>Mom. 1 (kriminalisering av innehav av\r\nbarnpornografi med ikraftträdande den 1 januari\r\n1999)</pre><pre>1. utskottet</pre><pre>2. res. (m)</pre><pre>Votering:</pre><pre>223 för utskottet</pre><pre>93 för res.</pre><pre>2 avstod</pre><pre>31 frånvarande</pre><pre>Kammaren biföll utskottets hemställan</pre><pre>Partivis fördelning av rösterna:</pre><pre>För utskottet:</pre><pre>127 s, 13 fp, 25 c, 24 kds, 20 nyd, 12 v, 2 -</pre><pre>För res.:</pre><pre>77 m, 14 fp, 1 c, 1 -</pre><pre>Avstod:</pre><pre>1 m, 1 nyd</pre><pre>Frånvarande:</pre><pre>11 s, 2 m, 6 fp, 5 c, 2 kds, 2 nyd, 2 v, 1 -</pre><pre>Marianne Jönsson (c) anmälde att hon avsett att\r\nrösta ja men markerats ha röstat nej.</pre><pre>Mom. 2 -- 11</pre><pre>Kammaren biföll utskottets hemställan.</pre><pre>9 §  Ändring i sekretesslagen</pre><pre>Föredrogs</pre><pre>socialutskottets betänkande</pre><pre>1993/94:SoU35 Ändring i sekretesslagen (prop.\r\n1993/94:219).</pre><pre>Tredje vice talmannen konstaterade att ingen talare\r\nvar anmäld.</pre><pre>Beslut</pre><pre>Kammaren biföll utskottets hemställan.</pre><pre>Beslut om uppskjuten votering</pre><pre>På förslag av tredje vice talmannen medgav\r\nkammaren att de ärenden som hann debatteras\r\nfärdigt under återstoden av dagens sammanträde\r\nfick avgöras i ett sammanhang vid morgondagens\r\narbetsplenum.</pre><pre>10 §  Den fortsatta reformeringen av\r\narbetslöshetsförsäkringen</pre><pre>Föredrogs</pre><pre>arbetsmarknadsutskottets betänkande</pre><pre>1993/94:AU18 Den fortsatta reformeringen av\r\narbetslöshetsförsäkringen (prop. 1993/94:209).</pre><pre>Kammaren biföll utskottets hemställan om att\r\närendet skulle avgöras efter endast en\r\nbordläggning.</pre><pre>Anf. 150  JOHNNY AHLQVIST (s):</pre><pre>Fru talman! I dag är över en halv miljon människor\r\ni vårt land utanför arbetsmarknaden. Sverige har\r\nunder regeringen Bildt drabbats av\r\nmassarbetslöshet. Arbetslösheten har bitit sig fast\r\noch riskerar att stanna kvar på en permanent hög\r\nnivå. Människor slås ut från det normala livet.</pre><pre>Arbetsmarknadsminister Börje Hörnlund har\r\npassivt sett siffrorna öka. Att ge fler människor\r\narbete genom en aktiv arbetsmarknadspolitik har\r\nhaft en underordnad betydelse för Hörnlund. Hans\r\nagerande är långt ifrån de stolta paroller som\r\nCentern gick ut med i valet 1991. ''Ge jobb till alla --\r\nfrån Ystad till Haparanda! Hela Sverige skall leva!''\r\nhette det i Centerns slagord i valrörelsen 1991.\r\nSäkerligen var Börje Hörnlund med om att\r\nutarbeta dessa slagord.</pre><pre>Nu hävdar Börje Hörnlund att botten äntligen har\r\nnåtts. Stämmer det är det naturligtvis glädjande,\r\nmen han har också tidigare påstått detta, och då har\r\ndet visat sig inte stämma. Regeringens egna\r\nprognoser pekar på en arbetslöshet på fortsatt hög\r\nnivå även framöver.</pre><pre>Men detta är inte nog. Nu föreslår Börje Hörnlund\r\nockså att de som drabbats av hans ''icke-\r\narbetsmarknadspolitik'' skall få en kraftigt\r\nförsämrad arbetslöshetsförsäkring. Människor som\r\ndrabbas av massarbetslösheten förlorar inte bara\r\nsina arbeten. Det är besvärligt nog att vara utan\r\narbete. Med sänkt ersättningsnivå och stupstock för\r\nutförsäkring riskerar många människor att få sin\r\nekonomi fullständigt havererad. Sådana händelser\r\npräglar både vuxna och barn, kanske för resten av\r\nderas liv.</pre><pre>De som redan drabbats av det fruktansvärda slag\r\nsom arbetslösheten innebär skall återigen få bära\r\nen ännu tyngre börda. Detta är en upprörande\r\npolitik.</pre><pre>Fru talman! Den 15 december, när vi förra gången\r\nbehandlade arbetslöshetsförsäkringen,\r\nkonstaterade jag att Börje Hörnlund kommer att gå\r\ntill historien som den minister vars främsta mål var\r\natt genomföra en klappjakt på löntagarna och de\r\narbetslösa. Detta har ytterligare styrkts sedan dess,\r\noch jag är nog inte ensam i vårt land om denna\r\nuppfattning.</pre><pre>''Börje Hörnlunds förlorade heder'' var rubriken på\r\nen debattartikel den 4 maj. Bakom denna artikel\r\nstod alla TCO-förbundsordförandena med Björn\r\nRosengren i spetsen.</pre><pre></pre><pre>Visst stämmer det! Hörnlunds alla piruetter och\r\nlöften och uttalanden har bara haft ett syfte. Hans\r\nprimära agerande har varit att försvara sin\r\nregeringstaburett.</pre><pre>Alla kommer väl ihåg uttalandet om att inte sitta\r\nkvar och administrera en arbetslöshet över 6 %.\r\nDet var ett historiskt uttalande.</pre><pre>Börje Hörnlund drev igenom kraftiga försämringar\r\ni anställningsskyddet för dem som har ett arbete\r\noch går nu vidare med ett direkt angrepp på de\r\narbetslösa och även på dem som försöker arbeta\r\naktivt med att bekämpa arbetslösheten.</pre><pre>Fru talman! Återigen skall riksdagen ta ställning till\r\nett mycket dåligt förslag. Man kan tycka vad man\r\nvill om de principer som ligger till grund för\r\nförslaget. Likafullt är det uppenbart för var och en\r\natt det är ett dåligt genomtänkt och hafsigt förslag.\r\nIngen kan rimligen vara nöjd. Inte ens regeringen\r\neller utskottsmajoriteten.</pre><pre>Det finns rent av i själva propositionen en diger\r\nlista på frågor som regeringen själv anser att man\r\nmåste utreda vidare. Och det är inga småsaker.\r\nMed så många ouppklarade frågor vill man likafullt\r\npressa fram ett beslut.</pre><pre>Regeringen skickade själv inte ens förslaget till\r\nLagrådet. Nej, initiativet om lagrådsremiss fick tas\r\ni arbetsmarknadsutskottet.</pre><pre>Vad tycker då Lagrådet om förslaget? Så här sade\r\nman: ''Både den komplicerade verklighet som\r\nbestämmelserna avser att reglera och det\r\nförhållandet att bestämmelserna har direkt\r\nbetydelse för enskilda, arbetslösa personer gör att\r\nstora krav måste ställas på att lagstiftningen är\r\ntydligt utformad och så överskådlig och därmed\r\nlättillgänglig som möjligt. Enligt lagrådets mening\r\nuppfyller de remitterade lagförslagen inte dessa\r\nkrav.''</pre><pre>Lägg särskilt märke till den sista meningen!</pre><pre>Lagrådet påpekar vidare att reglerna är mycket\r\nkomplicerade och svårtillgängliga och att\r\n''möjligheterna för en enskild person utan särskilda\r\nkunskaper på området att sätta sig in i vad\r\nbestämmelserna innebär för honom torde vara\r\nsmå.''</pre><pre>Fru talman! Ändå skall förslaget enligt de\r\nborgerliga partierna nu genomföras och börja gälla\r\nom tre veckor.</pre><pre>Arbetsmarknadsutskottet har haft utomordentligt\r\nkort tid på sig att behandla detta mycket dåligt\r\nunderbyggda och komplicerade förslag. Utskottets\r\npersonal har verkligen fått offra sig för att\r\ngenomföra förändringar i lagtexten för att det över\r\nhuvud taget skulle bli begripligt. Bläcket har\r\nknappt torkat på de senaste ändringarna i detta\r\nkomplicerade regelsystem. Jag vill framföra ett\r\ntack till utskottets personal för en mycket fin insats\r\nunder de dagar de jobbat med ärendet.</pre><pre>Fru talman! De över en halv miljon människor runt\r\nom i landet som saknar ett riktigt arbete är i högsta\r\ngrad beroende av det beslut som nu forceras fram.\r\nJag tycker det är en förolämpning mot alla dem och\r\nmot de anställda som skall arbeta med lagen att\r\nbehandla denna viktiga fråga på detta sätt.</pre><pre>Varför då denna brådska? Varför kan man inte\r\nutreda färdigt och tänka igenom denna mycket\r\nkomplicerade sak? Varför skall man riskera att det\r\nblir totalt kaos som kan drabba de arbetslösa?\r\nVarför skall man hasta igenom ett förslag som fått\r\nen sådan förödande kritik?</pre><pre>Svaret är mycket enkelt. Mandatperioden går ut.\r\nHörnlund vet att nästa mandatperiod sitter han\r\nkanske inte på den taburett som han kämpat så hårt\r\natt bli kvar på. Det gäller att till varje pris sjösätta\r\nskutan även om det finns risk för att den läcker.\r\nHuvudsaken är att det skall bli svårt att dra upp den\r\nigen.</pre><pre>Vi socialdemokrater säger nej till detta cyniska spel\r\nmed de arbetslösa. Stora reformer av detta slag\r\nmåste genomföras med omsorg, eftertanke,\r\nnoggrannhet och analys av konsekvenserna. Så\r\ngörs inte nu.</pre><pre>Förslaget till ny arbetslöshetsförsäkring innebär att\r\nett avskräckande praktexempel på byråkrati och\r\nadminstrativt krångel etableras. Det kan i denna\r\nstund inte vara lätt för mina borgerliga\r\nriksdagskolleger, som förväntas stödja detta\r\nförslag.</pre><pre>Inledningsvis nämde jag Centerns vallöfte från\r\n1991. Folkpartiet körde med en mer revolutionär\r\nstil. De skulle ''befria Sverige'' från allt möjligt bl.a.\r\nkrångel! Hur stämmer detta förslag överens med\r\ndet ''käcka'' uttalandet 1991?</pre><pre>Ny demokratis stora valnummer var att stoppa all\r\nbyråkrati. Kom man in i riksdagen så skulle\r\nminsann sunt förnuft få råda. Det var tydligen med\r\ndetta som allt annat Ny demokrati gjort, ett stort\r\nskämt. När Ny demokrati ställer sig bakom detta\r\nförslag, så slår man verkligen fast att byråkrati och\r\noch godtycke skall råda. Långt ifrån sunt förnuft.</pre><pre>Eller ta Moderaternas agitation, ''det skall löna sig\r\natt arbeta''. Det strider rakt emot detta förslag.</pre><pre>Fru talman! Vad innebär alla regeringens stora\r\nuttalanden om en allmän och obligatorisk\r\nförsäkring?</pre><pre>Förslaget innebär att färre människor kommer att\r\nfå ersättning under kortare tid och med lägre\r\nbelopp.</pre><pre>Förslaget innebär att arbetslinjen i\r\narbetsmarknadspolitiken urholkas.</pre><pre>Förslaget innebär ännu ett bakslag för kvinnor.</pre><pre>Förslaget innebär att ungdomar får svårare att få\r\nersättning.</pre><pre>Förslaget innebär också försämringar för\r\nföretagare.</pre><pre>Förslaget innebär att slump, tillfälligheter och\r\ngodtycke kommer att påverka de arbetslösas\r\nersättning.</pre><pre>Fru talman! Enligt det förslag som nu föreligger\r\nskall de statliga kassorna få åtskilliga fördelar som\r\nde privata kassorna inte får. Det är meningen att\r\ndet skall vara fördelaktigare att vara med i en statlig\r\nkassa. En medlem i en privat kassa får själv stå för\r\nadministrationskostnaderna. I t.ex. Fiskarnas\r\nkassa, en kassa för småföretagare, uppgår denna\r\navgift till ca 1 200 kr per år. Om man i stället vänder\r\nsig till en statlig kassa får man dessa kostnader\r\nbetalade av skattemedel.</pre><pre>Konkurrensverket har i ett yttrande till\r\narbetsmarknadsutskottet uppmärksammat denna\r\nkonkurrenssnedvridning.</pre><pre>De statliga kassorna gynnas också på flera andra\r\nsätt. Avsikten är uppenbar. Regeringen vill att\r\nmedlemmarna skall lämna de befintliga kassorna\r\noch söka sig till de statliga kassorna. Detta vill man\r\nav ideologiska skäl. Genom detta förslag hoppas\r\nman att löntagarna och de fackliga\r\norganisationerna försvagas.</pre><pre>Om man verkligen vill ha konkurrensneutralitet\r\nkunde man ju införa den på en gång och inte vänta\r\ntill senare. Jag tycker det är anmärkningsvärt och\r\nupprörande att Börje Hörnlund nu ställer sig\r\nbakom ett sådant förslag trots att han flera gånger\r\nbl.a. i denna talarstol lovat att förslaget skall vara\r\nkonkurrensneutralt.</pre><pre>Jag skulle vilja fråga Börje Hörnlund varför han\r\ninte hållit detta löfte. Skall man inte kunna lita på\r\nett sådant uttryckligt löfte från landets\r\narbetsmarknadsminister?</pre><pre>Regeringens förslag drabbar i synnerhet människor\r\nsom har en svag ställning på arbetsmarknaden. Till\r\ndessa hör människor som bor i glesbygd, ungdomar\r\noch kvinnor. Men detta har Börje Hörnlund inte\r\ntagit hänsyn till. Det finns över huvud taget\r\nknappast några analyser alls av vilka konsekvenser\r\nregeringens förslag kommer att få.</pre><pre>I propositionen om jämställdheten mellan män och\r\nkvinnor framhåller regeringen: ''Förslag och beslut\r\ninom olika politikområden bör analyseras ur ett\r\njämställdhetsperspektiv för att klarlägga\r\nkonsekvenser för kvinnor respektive män.'' Är inte\r\nBörje Hörnlund medveten om att\r\ndeltidsarbetslösheten är könsbunden? Ta bort\r\nskygglapparna Börje Hörnlund, det är kvinnorna\r\nsom i dag är deltidsarbetslösa. Hur skall de klara sin\r\nförsörjning efter det att förslaget gått igenom?</pre><pre>Kvinnorna kommer att drabbas på flera andra sätt.\r\nEftersom kvinnorna har en sämre förankring på\r\narbetsmarknaden kommer de att få svårare att få\r\nersättning med det arbetsvillkor regeringen\r\nföreslår. Reglerna om normalarbetstid drabbar\r\ndeltidsarbetande, dvs. i första hand kvinnor osv.</pre><pre>Hur stämmer detta överens med Folkpartiets och\r\njämställdhetsminister Bengt Westerbergs ambition\r\natt framstå som en försvarare av jämställdheten?</pre><pre>Regeringens förslag om arbetslöshetsförsäkringen\r\när bara ett av flera förslag -- vi har nyligen fattat\r\nbeslut om vårdnadsbidraget -- som allvarligt slår\r\nmot jämställdheten mellan kvinnor och män.</pre><pre>Fru talman! Regeringen föreslår att\r\nersättningsperioderna i försäkringen begränsas.\r\nDet är meningen att man skall kunna få ersättning\r\n300 plus 300 dagar, men detta är inte riktigt sant. I\r\nsjälva verket blir det svårt att få ut två hela\r\nperioder. Om en person tjänar in ett nytt\r\narbetsvillkor innan den första perioden har löpt till\r\nända, minskas den andra perioden med det antal\r\ndagar som återstod av den första perioden när det\r\nnya arbetsvillkoret uppfylldes.</pre><pre>Det föreslagna systemet kommer att uppmuntra till\r\npassivitet och undergräva arbetslinjen. Det blir\r\nfördelaktigt att vänta med att acceptera en åtgärd.\r\nDet blir ofördelaktigt att ta ett arbete med lägre lön\r\nsom leder till lägre dagpenning i nästa period.</pre><pre>De föreslagna arbetsmarknadskassorna utan någon\r\nlokal förankring kommer inte att kunna hålla\r\nindividuell kontakt med de arbetslösa. Alla de\r\nsociala insatser som de fackliga organisationerna\r\nbedriver för att arbetslösa inte skall slås ut hotas av\r\ndetta förslag. Den arbetslinje som vi i Sverige varit\r\nstolta över att ha i vår arbetsmarknadspolitik\r\nkommer att försvagas väsentligt.</pre><pre>Fru talman! Hundratusentals människor är i dag\r\noroliga för vad som skall hända om de inte lyckas få\r\nnågra arbeten när deras ersättningsperioder enligt\r\nregeringens förslag tar slut. Jag tycker verkligen att\r\ndet åligger arbetsmarknadsminister Börje\r\nHörnlund att nu ge klara besked om vad som skall\r\nhända.</pre><pre>Vi socialdemokrater har tidigare varnat för att en\r\nsocialbidragsbomb kan brissera i kommunerna när\r\nmänniskor faller ut ur systemet. Samma sak påtalar\r\nKommunförbundet i sitt yttrande till\r\narbetsmarknadsutskottet. Nu säger Börje\r\nHörnlund att inte en enda människa kommer att\r\nleva på socialbidrag sedan hon eller han har\r\nförbrukat sina ersättningsdagar. Det är alltså ett\r\nnytt storstilat löfte från Börje Hörnlund.</pre><pre>Det är en förvillande dubbel argumentering från\r\nregeringen. Å ena sidan menar Börje Hörnlund att\r\ndet är bra att människor utförsäkras så att de har en\r\npiska i ryggen. Å andra sidan säger Börje Hörnlund\r\natt han skall sätta in särskilda\r\narbetsmarknadspolitiska åtgärder för dem som\r\nutförsäkras. Men han talar inte om vad det är som\r\nskall ske. ''Jag har en plan'', säger Hörnlund, precis\r\nsom Anne Wibble. ''Det är en åtgärd i bakfickan\r\nsom skall lösa alla problem.'' Detta uttalande är\r\nsom hämtat ur filmerna om Jönssonligan och\r\nCharles Ingvar Jönssons stående replik: ''Jag har en\r\nplan.'' Likheten är stor, ingen tror på Charles\r\nIngvar Jönsson och hans storartade planer. Samma\r\nsak är det med Börje Hörnlund och hans planer.</pre><pre>Fru talman! Jag tycker de arbetslösa som nu oroar\r\nsig har rätt att få ett besked om vad som skall\r\nhända -- om inte i detalj så i vart fall på ett ungefär.\r\nVad är det för en fantastisk åtgärd minister\r\nHörnlund har tänkt sig genomdriva? Vilken\r\nersättning kommer den arbetslöse att få? Om det\r\nfinns en sådan åtgärd, Börje Hörnlund, varför sätts\r\nden då inte in på en gång så att alla arbetslösa\r\nslipper vara arbetslösa?</pre><pre>Och varför denna bakvända ordning? Beslut som\r\nberör hundratusentals människors väl och ve skall\r\nfattas innan vi vet vad som skall hända dem i ett\r\nsenare skede. Det rimliga måste ju vara att vi\r\nutreder först och sedan fattar beslut.</pre><pre>Fru talman! Vi har i vår motion krävt en\r\nparlamentarisk utredning om\r\narbetslöshetsförsäkringen. Vi har påtalat detta\r\ntidigare, men varje gång har den borgerliga\r\nmajoriteten tillsammans med Ny demokrati\r\navslagit våra förslag. Det lär inte vara annorlunda i\r\ndag.</pre><pre>Fru talman! För att det inte skall föreligga några\r\noklarheter vill jag avslutningsvis säga följande:</pre><pre>Vi har i vår motion skisserat upp hur vi vill att\r\narbetslöshetsförsäkringen skall fungera i\r\nframtiden.</pre><pre>Om väljarna ger oss förtroende i höstens val\r\nkommer vi med denna motion som grund att\r\nförändra det system som nu införs.</pre><pre>Det betyder bl.a. att begränsningarna till två\r\nersättningsperioder tas bort. Vi kommer att lägga\r\nfram förslag som innebär att vi åter får en\r\narbetslöshetsförsäkring som verkligen är värd\r\nnamnet arbetslöshetsförsäkring, där arbetslinjen\r\nskall vara en av de bärande delarna.</pre><pre>Fru talman! Med detta vill jag yrka bifall till våra\r\nreservationer i betänkandet.</pre><pre>I detta anförande instämde Göran Magnusson,\r\nHans Karlsson, Inger Lundberg, Sigrid Bolkéus,\r\nPer Erik Granström, Bengt-Ola Ryttar, Berit\r\nAndnor, Georg Andersson, Monica Öhman,\r\nLisbeth Staaf-Igelström, Lahja Exner, Lennart\r\nNilsson, Lisbet Calner, Sverre Palm, Anita\r\nJönsson, Karin Wegestål, Sten Östlund, Alf\r\nEriksson, Birthe Sörestedt, Christer Skoog, Kjell\r\nNilsson, Lars Hedfors, Bengt Kronblad, Alf\r\nEgnerfors, Reynoldh Furustrand, Anita Persson,\r\nIngela Thalén, Anita Johansson, Björn Ericson,\r\nLars Ulander och Kaj Larsson (alla s).</pre><pre>Anf. 151  HANS ANDERSSON (v):</pre><pre>Fru talman! Låt mig börja med att säga att jag kan\r\ninstämma i allting som Johnny Ahlqvist sade. Det\r\när kanske inte så konstigt, eftersom de motioner\r\nsom Vänsterpartiet och Socialdemokraterna har\r\nväckt är i sak ganska snarlika. Det finns några\r\nundantag. Låt mig därför passa på att yrka bifall till\r\nreservation 1, som handlar om avslag på\r\npropositionen med de motiveringar som där finns.\r\nDär är Socialdemokraterna och Vänsterpartiet fullt\r\nut överens. Likadant vill jag yrka bifall till\r\nreservation 2, som gäller tillämpningstidpunkt.\r\nDärutöver yrkar jag bifall till meningsyttringen till\r\nmom. 7, som handlar om den inriktning en\r\nutredning om ett nytt a-kassesystem skall ha. Jag\r\nyrkar även bifall till meningsyttringen till mom. 9,\r\nsom handlar om ersättningsnivåer och finansiering.</pre><pre>Fru talman! Jag vill inleda med att ta upp något som\r\njag uppfattar som allvarligt i denna situation. Fru\r\ntalman har ju ofta talat om vikten av att riksdagen\r\ngranskar sina beslut, följer upp dem och genomför\r\nett kvalitativt bra arbete i lagstiftningen. Min\r\nuppfattning är att det i vår har funnits en serie fall\r\ndär riksdagen icke har uppfyllt rimliga krav i\r\nlagstiftningsarbetet. Vi har haft flera sådana fall\r\ninom arbetsmarknadsutskottets ram. Jag har sett\r\nflera sådana fall i socialförsäkringsutskottet. Jag\r\ntyckte att det var så med frågan om lönegarantin\r\nsom behandlades av lagutskottet, och jag upplever\r\natt behandlingen av skarv-acquisen, EES-\r\nanpassningen, inte gick till på ett sätt som man har\r\nskäl att kräva av Sveriges riksdag.</pre><pre>Denna proposition är en av de sämsta. Det är fråga\r\nom mycket dåligt förberedelsearbete.\r\nPropositionen kommer för sent. Riksdagens\r\nutskott får helt otillräckligt med tid att beakta\r\nfrågorna. Lagrådet har inte gått igenom\r\npropositionen i förväg. Inga remissorgan har\r\nkommenterat det hela. Det hela är mycket\r\nkomplicerat.</pre><pre>Vad händer? Utskottet får propositionen på sitt\r\nbord. Vi är naturligtvis oeniga i de typen av\r\närenden som är så ideologiskt präglade. Inte bara\r\ndet! Vi finner att det är över huvud taget svårt att\r\ntänka sig en lagstiftning som utgår från\r\npropositionens förslag.</pre><pre>Utskottet skickar propositionen till Lagrådet.\r\nLagrådet kommer med mycket amper kritik och\r\nsäger att denna proposition egentligen inte duger\r\nsom underlag för en lagstiftning.</pre><pre>Utskottet skickar propositionen till berörda organ\r\noch myndigheter. Vi får många kritiska\r\nkommenterar från Kommunförbundet,\r\nDatainspektionen osv. Vi får nedgörande kritik\r\nfrån de a-kassor som sägs ha en nästan\r\nmyndighetsliknande karaktär i Sverige i dag. Man\r\nsäger att det inte är möjligt att bygga en lagstiftning\r\npå detta material. Naturligtvis avvisar samtliga\r\nfackliga huvudorganisationer samfällt denna\r\nproposition. Det är inte bara för att de tycker att ett\r\noch annat är dåligt, utan denna proposition kan inte\r\nligga till grund för en lagstiftning. Vi pratar här om\r\nregler som under 1993 berörde 800 000 svenskar.</pre><pre>Utskottet har sedan mycket kort tid på sig att\r\narbeta. Jag vill säga, precis som Johnny Ahlqvist\r\nsade, att man tar av sig hatten -- om man hade\r\nnågon -- inför den kanslipersonal som arbetar\r\nunder omänskliga förhållanden under några korta\r\ndagar för att över huvud taget skapa en lagstiftning\r\nsom utifrån Lagrådets kommentarer är möjlig att\r\ntillämpa med någon form av rättssäkerhet.</pre><pre>Därefter blir betänkandet bordlagt endast en gång.\r\nJag förmodar att riksdagens ledamöter har mycket\r\nsvårt att tillgodogöra sig ärendet, vars bilagor dels\r\när regeringens lagförslag, dels Lagrådets\r\nkommentarer till lagförslaget, dels\r\narbetsmarknadsutskottets förslag till belut med\r\nalternativa lagförslag.</pre><pre>Nu är det den 9 juni, och redan den 1 juli, om några\r\nveckor med midsommar emellan, skall det nya\r\nförsäkringssystemet börja tillämpas -- dessförinnan\r\nskall det publiceras, vinna laga kraft och komma i\r\nSFS. Utifrån det systemet skall man reglera\r\nförhållanden för en mängd människor som råkat\r\nilla ut och som icke har försörjningsmöjlighet i kraft\r\nav arbete, utan som måste begära bidrag. Vi får\r\nalltså ett nytt regelsystem.</pre><pre>Regelsystemet leder till stora nackdelar för många\r\narbetslösa. Men för att kamouflera den olustiga\r\nsituationen säger man att det finns ett annat system,\r\nförutom det system som föreslås, nämligen ett\r\növergångsregelsystem. Så det kommer inte att\r\nhända något, Börje Hörnlund. Jag tycker att detta\r\när oskäligt.</pre><pre>Jag tror att fru talmannen och riksdagens ledamöter\r\nvet tillräckligt mycket om denna tidspress och\r\ndenna undermåliga proposition. Det är inte rimligt\r\nmed tidspressen mellan det att beslutet fattas och\r\ntillämpningen hos myndigheter sker. Det är inte\r\nrimligt om man håller rättsstaten högt och om man\r\nvill att det skall finnas rättssäkerhet.</pre><pre>Bara detta faktum är ett starkt motiv för\r\nVänsterpartiets avslagsyrkande i detta läge. Vi vill\r\nha en återremiss. Vi måste få en utredning för att\r\nfå igenom dessa frågorna.</pre><pre>Naturligtvis finns också den politiska skillnaden;\r\nden är mycket stor. Regeringspartierna har drivit\r\nfrågan ideologiskt. Det förekommer skrivningar i\r\nvarenda finansplan som handlar om det. Det som\r\njag läser i finansplanen,\r\nkompletteringspropositionen osv. är\r\nutomordentligt cyniskt. I dessa sägs det egentligen:\r\nJu lättare det är att slänga ut folk från försäkringen,\r\ndesto tryggare blir folk. Mer hävdad blir också\r\narbetslinjen. Men det är ju att fullständigt vända\r\nupp och ned på begreppsbildningen.</pre><pre>Jag är inte förvånad över den fruktansvärda ilska\r\noch folkliga vrede som finns mot detta förslag. Att\r\nvi kan ha olika åsikter och finna olika lösningar är\r\nen sak. Men detta är verkligen ett spjut in i dem\r\nsom redan är sargade, dem som har svårt att klara\r\nsig. Dessa människor hänvisas närmare\r\nsocialbidragskön. Befinner man sig i den har man\r\ningen säkerhet längre. Då får man börja avyttra\r\nsina personliga tillgångar. Då talar vi inte längre om\r\nett trygghetssystem, en omställningsförsäkring.</pre><pre>Regeringen har drivit detta ärende, och regeringen\r\nskulle inte kunna få igenom det om det inte vore för\r\nnydemokraterna. Ny demokrati har visserligen\r\nföreslagit avslag på propositionen, och i Ny\r\ndemokrati delar man i många fall Vänsterpartiets\r\noch Socialdemokraternas syn i en mängd\r\ndetaljfrågor, som arbetsvillkor,\r\nutförsäkringsvillkor, ersättningsperiod osv. Men i\r\nden allmänna maktkampen och i den allmänna\r\nupplösningen av Ny demokrati och snart av\r\nriksdagen, skaffar sig regeringen och\r\nregeringspartierna stöd från resterna av Ny\r\ndemokrati. Det har förorsakat kaos i vårt utskott,\r\nskulle jag vilja säga. Man har knappast vetat hur\r\nreservationer och meningsyttringar skulle\r\nformuleras. Situationen har nämligen ändrats\r\nsekund för sekund, fram till den absoluta\r\nslutpunkten av utskottets arbete med frågan. Men\r\ndet är inte utskottsordförandens fel, tvärtom.</pre><pre>Detta är upprörande och det drar litet av löjets\r\nskimmer över riksdagen; det är det värsta av allt.\r\nDet finns ju inget viktigare än att upprätthålla god\r\nlagstiftningsförmåga och god politisk demokrati\r\ngenom ett bra riksdagsarbete, oavsett om vi inte\r\nofta delar uppfattningar i sak.</pre><pre>Det gör vi inte. Det är alldeles tydligt, vilket man\r\nkan konstatera när man ser närmare på regeringens\r\nstrategi. Det handlar ju om att avreglera\r\narbetsmarknaden och om att försämra för de\r\nfackliga organisationerna och därmed för\r\nlöntagarkollektivet. Det handlar om att försämra\r\narbetsrätten, arbetslöshetsförsäkringen och\r\narbetsmarknadspolitiken, som vi skall diskutera\r\nmer i morgon. Från regeringens sida finns det en\r\nmycket stark inriktning att försämra\r\ntrygghetssystemen. Jag vill t.o.m. säga att den är så\r\nkonsekvent att det är en form av klasspolitik, eller\r\nklasskampspolitik. Men det sker i strukturella\r\nformer med den ena lagen efter den andra och med\r\ndet ena trygghetssystemet efter det andra. Och\r\nudden är alltid riktad mot löntagare och mot dem\r\nsom har det svårast.</pre><pre>Arbetslöshetsförsäkringen i Sverige har en lång\r\nhistoria. Det var just för att man inte skulle få\r\nkonflikten mellan de arbetare som hade jobb och\r\ndem som hade stötts ut från jobb som fackliga\r\nsolidariska a-kassor byggdes upp. Det var för att\r\nman inte skulle få dumpningseffekter, dvs. social\r\ndumpning. Det byggde på en stark\r\nsolidaritetskänsla.</pre><pre>Arbetslöshet uppstår. Den uppstår nu i katastrofal\r\nomfattning. Det är en kombination av strukturella\r\nförändringar i Sverige, konjunkturförlopp och den\r\nekonomiska politik som regeringen driver och har\r\nansvar för.</pre><pre>Arbetslöshetsförsäkringen skall spela en roll i ett\r\ntrygghetssystem där arbetslinjen främjas. Den skall\r\nsamspela med arbetsmarknadspolitiken. Den som\r\när arbetslös skall garanteras trygghet om han\r\nkvalificerat sig genom ett deltagande i arbetslivet.\r\nSedan skall den arbetslöse kunna klara en\r\nomställning, bl.a. med hjälp av\r\narbetsmarknadspolitiken.</pre><pre>Vi har hög anslutningsgrad i Sverige. Inget\r\neuropeiskt land har högre anslutningsgrad. Men\r\nBörje Hörnlund säger att vi i Sverige skall ha en\r\nallmän obligatorisk kassa. Men de länder som har\r\ndet har lägre anslutningsgrad. De har lägre\r\ntäckningsgrad. Hur många som är försäkrade beror\r\nju på vilka kvalifikationsvillkor man i första hand\r\nhar. Vid en europeisk jämförelse är det intressant\r\natt se att de länder, förutom Sverige, som har\r\nkoppling mellan a-kassa och fackförening också har\r\nden i särsklass högsta andelen försäkrade. De har\r\ndessutom de bästa villkoren.</pre><pre>Men det är ju inte så konstigt.\r\nFackföreningsrörelsen har ju ett oerhört stort\r\nintresse av att skydda sina medlemmar, inte bara\r\ndirekt utan också indirekt. Det görs genom att man\r\nskyddar alla dem som skulle kunna konkurrera på\r\nen absolut fri arbetsmarknad. Vi skulle då få\r\ndumpningseffekter.</pre><pre>A-kassans uppgifter är att skapa trygghet för den\r\nenskilde, att stödja en rimlig lönebildning utan att\r\nmängden arbetslösa skall vara som ett sänke som\r\ndrar ned lönenivån vid dåliga konjunkturer. Men\r\ndet är precis det som regeringen vill. Det finns\r\nmycket tydliga skrivningar av det slaget såväl i\r\nkompletteringspropositionen som i finansplanen.</pre><pre>Men tanken med a-kassesystemet är att det tillåter\r\nomstrukturering på arbetsmarknaden, en\r\nomstrukturering som sker av tekniska skäl eller av\r\nmarknadsskäl. Människor kan då om de mister sitt\r\njobb ändå ha sin försörjning, ställa om och komma\r\nin på en sektor som växer. Det är en del av den\r\nfackliga solidariteten, som också är en del av\r\nkontrollapparaten. Våra a-kassor har en\r\ndecentraliserad funktion. Summa summarum är det\r\nden svenska arbetslinjen som till mycket stor del\r\nhar en bas i vårt a-kassesystem.</pre><pre>I Vänsterpartiet menar vi att detta förslag till\r\nlagstiftning inte kan accepteras. Det måste utredas,\r\noch i Vänsterpartiets motion har vi angivit en\r\ninriktning, en inriktning som dock avvisas av\r\nutskottet. Däremot säger utskottet att det skall\r\ngöras utredning med anledning av Vänsterpartiets\r\nkrav. Det är ju klart! Allt måste ju utredas. Det är\r\nsäkerligen 15 till 20 punkter som är oklara, och som\r\npå nytt måste utredas.</pre><pre>Det för mig, helt kort, in på de sakliga problemen.\r\nAtt riksdagen fattar beslut om en tillämpning\r\nfr.o.m. den 1 juli är ohemult. Det måste ske mot\r\nbättre vetande.</pre><pre>Börje Hörnlund säger att det är mycket viktigt med\r\nkonkurrensneutralitet, vilket utskottet också säger.\r\nSedan vill man införa en lagstiftning utan\r\nkonkurrensneutralitet! Det är inte ofta som\r\nmoderaterna föreslår ett förstatligande. Men om\r\nman med ett subventionerat förstatligande kan\r\nkrossa facket kanske ändamålet helgar medlen.\r\nDet är hemskt! Det förvånar mig att ansvariga\r\nriksdagspolitiker kan fatta denna typ av beslut.</pre><pre>Detta är ett oskäligt förslag om utförsäkring,\r\ndeltidsarbete, neutralitet osv. Det är oskäligt på\r\npunkt efter punkt som räknas upp i propositionen\r\noch i utskottets betänkande.</pre><pre>Ersättningsperioderna kommer att verka tvärtemot\r\nvad vi brukar säga, dvs. ju längre tid man kan hålla\r\nsig borta från arbetsmarknadspolitiska åtgärder och\r\nutbildning ju längre tid kan man kanske passivt gå\r\noch stämpla. Vad är det för politik?</pre><pre>Fru talman! Det har ofta sagts att det är viktigt med\r\ngranskning och uppföljning. En av de viktigaste\r\nbitarna i Riksdagsrevisorernas genomgång av\r\narbetsmarknadspolitiken var just detta --\r\nincitamentsstrukturen, som det så vackert heter.\r\nDet gäller alltså att se till att villkor och regler\r\nverkar för de målsättningar som vi är överens om.\r\nHär gör man precis tvärtom. Jag begriper inte hur\r\nBörje Hörnlund och Sonja Rembo över huvud\r\ntaget kan försvara någonting sådant.</pre><pre>Normalarbetstiden har Johnny Ahlqvist\r\nkommenterat. Förslaget leder till oerhörda\r\nproblem, drabbar deltidsarbetande osv.\r\nBeredskapsjobb är inte längre riktiga\r\nberedskapsjobb för dem som har dem. Det har\r\nkulturarbetarna plötsligt upptäckt, som mycket\r\nofta spelar teater -- och vi applåderar. Men de går\r\npå beredskapsarbeten. Då gäller inte det allmänna\r\narbetsvillkoret, utan det blir det särskilda\r\narbetsvillkoret, som inte kvalificerar för ersättning.\r\nErsättningsnivån blir för hög, därför att den är\r\navtalad i beredskapsavtal. Det får man inte räkna\r\nmed. Vad är detta? Ni kommer att få höra från\r\nDramaten och Operan om ni fattar sådana här\r\nbeslut.</pre><pre>Utförsäkringsbomben kamoufleras under tre år,\r\noch man säger att det skall komma någonting\r\nannat. Vi vet inte så noga vad, men någonting skall\r\ndet bli. Man kamouflerar de oerhört negativa\r\neffekterna, så att de inte skall komma upp till ytan\r\nnär lagstiftningen antas. Detta är lurendrejeri. Det\r\när ett sätt att slippa en diskussion om de lagförslag\r\nman lägger fram. Bortsett från att jag är sakligt\r\noense med utskottsmajoriteten, tycker jag att det är\r\nohemult att lägga fram sådana här förslag. Det finns\r\nen lång rad ytterligare förslag, som vi har redovisat\r\ni vår motion.</pre><pre>Summa summarum kommer detta att drabba\r\nlångtidsarbetslösa, kommuner och kvinnor. Det är\r\nett mera komplext förslag. Arbetsvillkoret lånar\r\nman från KAS, och det är mycket sämre än det som\r\nfinns inom arbetslöshetsförsäkringen. Det leder till\r\nstörre godtycklighet. Det viktiga är hur de arbetade\r\ntimmarna är förlagda i kalendern, inte hur mycket\r\njobb man har gjort och vilken förankring man har\r\npå arbetsmarknaden.</pre><pre>Arbetslöshetskassornas samorganisation har vädjat\r\ntill utskottet och sagt: Ta inte detta! De har visat\r\nexempel på 20 olika fall där det här fungerar illa.\r\nUtskottsmajoriteten lyssnar inte -- mest av\r\nideologiska skäl, eller också är man tvungen, inför\r\nvalet. Kontrollen kommer att bli sämre.</pre><pre>Fru talman! Förutom de här regelfrågorna tog vi\r\nupp några andra frågor i den motion som vi väckte\r\noch i andra sammanhang. En sådan fråga är\r\nersättningsnivån för de arbetslösa. Det\r\nstatsfinansiells läget är svårt -- vi är medvetna om\r\ndet. Men de arbetslösa har ett mycket svårt\r\nförsörjningsläge. Det här är den socialförsäkring\r\nsom kan sägas ge lägst ersättning. Taket ligger på\r\nungefär 5,5 basbelopp eller lägre, eftersom det inte\r\när indexreglerat eller basbeloppsreglerat. Vi har\r\nföreslagit en nivå på 90 % i stället för 80 %, och vi\r\nhar föreslagit att man går tillbaka till den nivå som\r\ngällde för ett och ett halvt år sedan, nämligen 598 kr\r\nsom tak. Den finansieringen klarar vi genom en\r\narbetsgivaravgiftshöjning på 0,7 procentenheter.\r\nDet är någonting som vi kan bära väl, i\r\nsolidaritetens namn.</pre><pre>Frågan om ersättningsnivå och finansiering ligger\r\nlitet vid sidan om. För oss är den utomordentligt\r\nviktig; den är en grundbult i den ekonomiska politik\r\nsom vi lägger fram och en grundbult i den\r\nsolidaritetspolitik som vi menar skall prägla\r\narbetsmarknadspolitiken, där a-kassefrågan är en\r\ndel.</pre><pre>Fru talman! Jag har redan nämnt mina yrkanden,\r\nså jag avslutar mitt anförande nu, något för sent.</pre><pre>Anf. 152  SONJA REMBO (m):</pre><pre>Fru talman! Europaunionens ekonomiska och\r\nsociala kommitté har yttrat sig över den s.k.\r\nvitboken om sysselsättningen i Europa. Kommittén\r\nhar funnit att den djupa svenska krisen visar att det\r\nmåste vara balans mellan den produktiva delen av\r\nekonomin och den sociala, offentliga sektorn.</pre><pre>Tyska LO:s representant i kommittén skriver under\r\npå detta och säger att man måste lära av de misstag\r\nsom har gjorts i Sverige.</pre><pre>Ungefär samtidigt presenterade statsvetenskapliga\r\ninstitutionen vid Göteborgs universitet en rapport\r\nom väljarprioriteringar och noterade: ''Samtidigt\r\nsom budgetunderskottet är rekordstort har tilltron\r\ntill och förhoppningarna på den offentliga sektorn\r\naldrig varit större. Denna situation utgör politikens\r\ndilemma under 1990-talet.''</pre><pre>Debatterna med anledning av de förändringar i\r\nolika regelsystem som under de senaste åren\r\nbeslutats av majoriteten i denna kammare bär\r\nvittnesbörd om detta dilemma. De handlar nästan\r\nuteslutande om de etablerade institutionernas\r\nmotstånd mot förändringar, men mycket sällan om\r\nvillkoren för välstånd och välfärd.</pre><pre>Det gäller inte minst debatten kring\r\narbetslöshetsförsäkringen.</pre><pre>Arbetsmarknadsutskottet återkommer nu till\r\nkammaren med förslag till utformning av den\r\nallmänna arbetslöshetsförsäkring som aviserades i\r\nsamband med kammarens principbeslut den 15\r\ndecember förra året om att fr.o.m. den 1 juli i år\r\ninföra en allmän arbetslöshetsförsäkring.</pre><pre>En allmän försäkring har länge stått på\r\nregeringspartiernas lista över angelägna reformer.</pre><pre>Det finns många skäl för att den ekonomiska\r\ntryggheten vid arbetslöshet skall vara utformad\r\nsom en allmän försäkring; först och främst rättvise-\r\noch anständighetsskäl.</pre><pre>Den nuvarande försäkringen administreras av\r\narbetslöshetskassor, knutna till de fackliga\r\norganisationerna. Kassorna är ingalunda att\r\nbetrakta som privata, utan har snarare en\r\nmyndighetsliknande funktion. Alla måste\r\nmedverka till finansieringen utan att kunna\r\ntillgodoräkna sig de förmåner som försäkringen\r\nger.</pre><pre>Alltför ofta är det påtagligt besvärligt för den som\r\ninte är medlem i en facklig organisation att kunna\r\nutnyttja sin rättighet att få vara med i en a-kassa.\r\nOm de över huvud taget lyckas hitta en -- a-\r\nkassorna återfinns t.ex. inte i telefonkatalogen --\r\nmöts de ofta av motstånd. De får ofta en betydligt\r\nsämre service, trots att de flesta kassorna tar ut en\r\nhögre administrationsavgift från medlemmar som\r\ninte samtidigt är medlemmar i den fackliga\r\norganisationen.</pre><pre>Det andra skälet är underskotten i\r\nArbetsmarknadsfonden, som uppgår till totalt mer\r\nän 50 miljarder kronor. Finansieringen motverkar\r\nräntesänkningar och en ytterligare förbättring av\r\ninvesteringsklimatet och därmed möjligheterna att\r\nfå i gång nya verksamheter och fler riktiga jobb.\r\nDärmed bidrar arbetslöshetsförsäkringen till den\r\nobalans som EU-rapporten talar om och som har\r\nlett till arbetslöshet.</pre><pre>Det tredje skälet har att göra med\r\narbetslöshetsförsäkringens roll som ett led i en\r\npolitik för arbete och för att upprätthålla det som vi\r\nkallar arbetslinjen. Den som blivit arbetslös skall så\r\nsnabbt som möjligt kunna återgå i reguljärt arbete.\r\nFörsäkringen skall därvid fungera som det yttersta\r\nskyddsnätet. Däremot har det aldrig varit avsikten\r\natt den, som nu alltför ofta är fallet, medverkar till\r\nvad som i praktiken fungerar som en\r\ninkomstgaranti under obegränsad tid.</pre><pre>Det är naturligtvis berömvärt att den nuvarande\r\nambitiösa arbetsmarknadspolitiken, i kombination\r\nmed de kraftansträngningar som görs av\r\nArbetsmarknadsverket, givit till resultat att antalet\r\nutförsäkringar från arbetslöshetsförsäkringen\r\nligger på en lägre eller samma nivå som de gjorde\r\nunder de överhettade åren på 1980-talet. Det visar\r\natt de s.k. utförsäkringsgarantierna fyllt den\r\navsedda funktionen.</pre><pre>Samtidigt börjar emellertid återigen problemet\r\nmed flaskhalsar att uppträda inom den expansiva\r\ndelen av arbetsmarknaden. Det är då viktigt att det\r\nges klara signaler att det inte finns valfrihet mellan\r\narbete och ersättning från försäkringssystemen.</pre><pre>Det förslag till en allmän arbetsmarknadsförsäkring\r\nsom nu ligger på riksdagens bord innebär att kraven\r\npå den ekonomiska politiken och\r\narbetsmarknadspolitiken skärps.\r\nAnsträngningarna att skapa förutsättningar för\r\nekonomiskt bärkraftiga arbeten i gamla och nya\r\nverksamheter måste fortsätta, liksom\r\nansträngningarna att utforma utbildnings- och\r\narbetsmarknadspolitiken så att de leder till de\r\nkunskaper och andra kvalifikationer som krävs för\r\natt man skall kunna få arbete på den reguljära\r\narbetsmarknaden.</pre><pre>Den parlamentariska arbetsmarknadspolitiska\r\nutredningen har en stor uppgift att fylla i arbetet\r\nmed att analysera den nuvarande\r\narbetsmarknadspolitiken och utforma en politik för\r\nframtiden.</pre><pre>Förslaget till en allmän arbetsmarknadsförsäkring\r\ninnebär att de nuvarande arbetslöshetskassorna\r\nkompletteras med en KAS-administrerad\r\nförsäkring för dem som inte är medlemmar i en\r\nfacklig a-kassa. Den allmänna försäkringen\r\nförutsätter emellertid inte medlemskap.</pre><pre>För att man skall uppbära ersättning måste ett\r\navgiftsvillkor och ett arbetsvillkor uppfyllas. Ett\r\nsärskilt arbetsvillkor införs huvudsakligen avsett\r\nför deltidsarbetande eller sådana med oregelbundet\r\narbete.</pre><pre>Arbetsvillkoret har utformats så att det blir ett\r\nrättvisande underlag för beräkningen av\r\nnormalarbetstiden och dagsförtjänsten samtidigt\r\nsom det markerar att rätten till ersättning har en\r\nklar anknytning till arbetsmarknaden. Så är\r\nknappast fallet med dagens system som innebär att\r\nredan 225 timmars arbete under ett år, dvs. ungefär\r\n15 %, ger rätt till full ersättning under praktiskt\r\ntaget obegränsad tid.</pre><pre>Fler arbetslösa som har en stark anknytning till\r\narbetsmarknaden kommer att kunna uppbära\r\nersättning från försäkringen jämfört med hur det är\r\ni dag. Möjligheterna att genom\r\narbetsmarknadspolitiska åtgärder kvalificera sig för\r\nen ny ersättningsperiod begränsas däremot.</pre><pre>Den praxis som har utvecklats då det gäller\r\nberäkningen av normalarbetstiden och den lön som\r\nförsäkringen skall ersätta innebär -- framför allt vid\r\ndeltidsarbete -- att heltidsersättning i praktiken kan\r\nutgå hur länge som helst. Detta är inte i\r\növerensstämmelse med principerna för\r\nförsäkringen. Detta stämmer inte heller med\r\nintentionerna för arbetsmarknadspolitiken. I stället\r\nför att skapa förutsättningar och incitament för\r\narbete permanentas en struktur på\r\narbetsmarknaden som inte har framtiden för sig och\r\nsom bl.a. har medfört att kvinnor har blivit ensidigt\r\nberoende av offentliga arbetsgivare.</pre><pre>Jag kan inte frigöra mig från intrycket att\r\nutformningen och tillämpningen av dagens\r\narbetslöshetsförsäkring är mer ägnad att stödja och\r\nkonservera den fackliga inkomstpolitiken än att\r\nutgöra en aktiv del av en aktiv\r\narbetsmarknadspolitik.</pre><pre>De nya reglerna ger en inkomsttrygghet under cirka\r\ntre år. De blir mer rättvisande och ger ekonomiska\r\nmotiv för arbete i stället för bidrag. De innebär\r\nockså att vi kan få ett slut på den orättfärdiga\r\nordningen att arbetsgivare -- med arbetstagarens\r\noch fackets goda minne -- endast erbjuder\r\ndeltidsarbete i fullt medvetande om att staten går\r\nemellan och betalar upp till heltidslön.</pre><pre>Ersättningsperioderna för erhållande av\r\ndagpenning begränsas i normalfallet till två om\r\nvardera 300 dagar. För den som har fyllt 55 år är den\r\nförsta ersättningperioden 450 dagar. Grundbelopp\r\nenligt KAS är också fortsättningsvis begränsat till\r\n150 dagar för arbetstagare under 55 år.</pre><pre>Avsikten är att den första ersättningsperioden, som\r\ngivetvis inte skall vara längre än nödvändigt, skall\r\navlösas av arbetsmarknadspolitiska åtgärder. Den\r\nsom fortfarande är arbetslös efter en andra\r\nersättningsperiod skall få tillgång till intensifierade\r\narbetsmarknadspolitiska insatser. Avsikten är\r\ngivetvis att arbetslösa skall komma i arbete.</pre><pre>Som framgår av propositionen är det meningen att\r\nden som under en ersättningsperiod får ett arbete\r\nskall få fortsätta att lyfta ersättning under\r\nåterstående dagar när han eller hon åter blir\r\narbetslös -- detta för att inte motverka att arbetslösa\r\ntar tillfälliga arbeten när sådana erbjuds. Varje\r\narbete är naturligtvis bättre än arbetslöshet.</pre><pre>Begränsningen av ersättningsperioderna har av\r\noppositionen utmålats som att arbetslösa\r\nhänsynslöst skulle lämnas åt sitt öde och tvingas lita\r\ntill socialbidrag. Kommunfolket har skrämts med\r\natt förslaget skulle innebära en tickande\r\n''socialbidragsbomb''.</pre><pre>Fru talman! Jag kanske gör socialdemokrater och\r\nandra besvikna, men det blir ingen\r\n''socialbidragsbomb''.</pre><pre>Tvärtom kommer fler arbetslösa att kunna uppbära\r\narbetslöshetsersättning. Därför räknar såväl\r\nregeringen som Kommunförbundet med att\r\nkommunerna kommer att få ökade skatteintäkter.\r\nHur det blir om ett par år är naturligtvis beroende\r\nav hur arbetsmarknaden utvecklas och hur\r\nframgångsrik den ekonomiska politiken och\r\narbetsmarknadspolitiken är. Men jag kan försäkra\r\natt alla har mycket höga ambitioner.</pre><pre>Övergångsreglerna är mycket generösa. Ingen\r\nbehöver riskera utförsäkring förrän tidigast 1997.\r\nMerparten av dagens arbetslösa bör dessförinnan\r\nrimligen ha kommit i arbete.</pre><pre>Utskottets beredning av propositionen har varit\r\nmycket seriös och tidskrävande. Jag kan hålla med\r\ndem som säger att arbetet otvivelaktigt hade\r\nunderlättats av en bättre underbyggd proposition\r\noch av en proposition som hade kommit då den var\r\naviserad. Nu har emellertid utskottet genomfört en\r\nomfattande remissbehandling som är kompletterad\r\nmed muntliga redovisningar av berörda parter,\r\nmyndigheter och organisationer.\r\nLagrådsbehandlingen har varit ingående.</pre><pre>Jag instämmer i den eloge som har givits utskottets\r\nkansli; den är välförtjänt. Ett intensivt och ytterst\r\nkompetent arbete av detta kansli har, med\r\nlagrådets yttrande som utgångspunkt, lett till att det\r\nbetänkande som nu föreligger innehåller en lagtext\r\nsom är väl genomarbetad. Den är tydligare och\r\nutgör ett bättre underlag för tillämpningen än\r\npropositionens förslag. De förändringar som har\r\ngjorts är av lagteknisk och språklig karaktär.</pre><pre>Enkelt och lättfattligt blir nog aldrig det system som\r\nreglerar en arbetslöshetsförsäkring. Det ligger i\r\nsakens natur. Men jag delar uppfattningen att det\r\nborde gå att få ett system som inte är fullt så\r\nkrångligt som dagens eller det som nu föreslås.</pre><pre>Jag har redan nämnt den arbetsmarknadspolitiska\r\nutredningen, som enligt sina direktiv skall studera\r\narbetslöshetsförsäkringens roll inom\r\narbetsmarknadspolitiken och för lönebildningen.\r\nRegeringen har också i sin proposition aviserat en\r\nrad delfrågor som måste utredas. En hel del av\r\ndessa är gamla bekanta. Dit hör företagarnas\r\nspeciella situation liksom de deltidsarbetandes.\r\nSocialdemokratiska och borgerliga regeringar har\r\nunder många år försökt finna lösningar utan att\r\nlyckas riktigt bra.</pre><pre>Kvar från höstens proposition står frågan om\r\navgångsvederlagen. Detta är en komplicerad fråga,\r\noch utskottet har inte varit berett att utan noggrann\r\nutredning redan nu föreslå en lagstiftning.</pre><pre>Med tanke på den utveckling som kan förutses och\r\nden snabba förändringstakten på arbetsmarknaden\r\nkan det emellertid vara välbetänkt att utreda\r\narbetslöshetsförsäkringen i ett längre perspektiv.\r\nUtredning har också begärts av samtliga\r\noppositionspartier. Utskottet anser att det skall ges\r\nregeringen till känna.</pre><pre>Det finns ett problem som särskilt framhålls som\r\nangeläget att få till stånd en snabb lösning på. Det\r\ngäller frågan om konkurrensneutralitet mellan den\r\nstatliga arbetsmarknadsförsäkringen och de\r\nfackliga arbetslöshetskassorna. Utskottet\r\nuppmanar regeringen att snabbt återkomma med\r\ndet aviserade förslaget.</pre><pre>Just denna fråga har stått i centrum för den fackliga\r\nkritiken mot den allmänna försäkringen. Jag tycker\r\natt denna kritik har antagit orimliga proportioner.\r\nDe enskilda medlemmarnas avgifter till de fackliga\r\na-kassorna uppgår i allmänhet till ett par tior i\r\nmånaden. Att utmåla detta som en fråga om liv och\r\ndöd för de fackliga a-kassorna tyder, enligt min\r\nuppfattning, på dåligt självförtroende.\r\nRepresentanter för de tre huvudorganisationerna\r\nhar inför utskottet berättat om den utomordentliga\r\nservice som de fackliga a-kassorna tillhandahåller\r\nför sina arbetslösa medlemmar. Jag är övertygad\r\nom att denna service också i fortsättningen kommer\r\natt utgöra ett starkt motiv för ett fortsatt\r\nmedlemskap i de fackliga kassorna.</pre><pre>Man kan dessutom ta i beaktande att det inte är så\r\nmånga år sedan de fackliga organisationerna av den\r\ngenerösa socialdemokratiska regeringen -- med\r\nstöd av de dåvarande kommunisterna -- fick en gåva\r\nbestående av ca 2,5 miljarder kronor ur kassornas\r\nfonder. Det skedde i samband med att staten\r\növertog betalningsansvaret för\r\narbetslöshetsersättningarna. Det förefaller mig\r\nsom om de fackliga organisationerna inte har\r\nsärskilt stort fog för sin klagan.</pre><pre>Inte desto mindre skall frågan om\r\nkonkurrensneutraliteten naturligtvis lösas så snart\r\ndet någonsin är möjligt. Också regeringen har\r\nmycket bestämt uttryckt denna uppfattning.</pre><pre>Tidigare socialistiska riksdagsmajoriteter har gång\r\npå gång avslagit motioner från de nuvarande\r\nregeringspartierna om en parlamentarisk\r\nutredning. Socialistiska majoriteter i denna\r\nkammare har inte ens velat medverka till att sprida\r\ninformation om medlemskap i a-kassorna genom\r\nexempelvis arbetsförmedlingarna. Det har det\r\nockså motionerats om i många år.</pre><pre>Därför är socialdemokraterna inte trovärdiga när\r\nde nu begär en parlamentarisk utredning. De är\r\ninte trovärdiga när de nu gör gällande att de vill ha\r\nen försäkring som omfattar alla. Hela deras strävan\r\nhar gått ut på att hindra och förhala en allmän\r\narbetslöshetsförsäkring. De har ingen annan avsikt\r\nän att bevara det fackliga a-kassemonopolet. Deras\r\nandrahandsyrkande om att försäkringen inte skall\r\nträda i kraft förrän vid årsskiftet syftar enbart till att\r\ngöra det enklare att vid ett tänkt regeringsskifte riva\r\nupp den allmänna försäkringen. Detta har också\r\nbekräftats under utskottsbehandlingen.</pre><pre>När man har plöjt igenom allt råskäll och alla\r\ninvektiv i den socialdemokratiska motionen och\r\nkommer fram till kärnan finner man att också\r\nsocialdemokraterna inser behovet av förändringar i\r\ndet nuvarande systemet. De utgår emellertid från\r\natt a-kassorna också skall administrera\r\ngrundskyddet, som motsvarar dagens KAS, och att\r\nde som inte är medlemmar i en a-kassa inte heller\r\nskall få ersättning utöver grundskyddet.</pre><pre>Det är lätt att instämma i deras önskemål om att\r\nersättning borde kunna utgå upp till 7,5 basbelopp.\r\nOm socialdemokraterna inte hade undanröjt den\r\nmöjlighet till tilläggsförsäkringar som den\r\nborgerliga regeringen öppnade 1981/82, så hade vi\r\nredan i dag kunnat ha frivilliga tilläggsförsäkringar\r\nsom hade täckt inkomstbortfallet upp till 7,5\r\nbasbelopp.</pre><pre>Jag noterar att Socialdemokraterna inte föreslår\r\nborttagande av karensdagarna och inte heller en\r\nåtergång till en ersättningsnivå på 90 %.</pre><pre>Däremot finns det anledning att begrunda deras\r\nförslag till finansiering. Det gäller en femprocentig\r\nmarginalskatt på inkomster över 17 000 kronor, en\r\növerföring av arbetsgivaravgiften för\r\nsjukförsäkringen till arbetsmarknadsfonden vilket\r\npå fem till sju år skall, som det heter, frigöra ca 35\r\nmiljarder kronor samt ett avskaffande av\r\negenavgiften men ett återinförande av\r\nfinansieringsavgiften till a-kassorna. Vad det\r\nhandlar om är kort och gott en gigantisk skatte- och\r\navgiftshöjning för såväl arbetstagarna som\r\narbetsgivarna.</pre><pre>Jag skulle gärna vilja höra vilken analys som leder\r\nJohnny Ahlqvist till att tro att detta kommer att\r\nskapa bättre förutsättningar för ett\r\nkonkurrenskraftigt näringsliv och\r\nkonkurrenskraftiga jobb. Och hur mycket kommer\r\nkommuner och landsting att tvingas höja skatten?\r\nOckså de skall ju betala såväl sjukfrånvaron som\r\narbetslöshetsersättningarna. Samtidigt tänker ni er\r\nju att det är kommuner och landsting som skall\r\ntillhandahålla de statligt subventionerade jobben.\r\nHur går det ihop?</pre><pre>Jag har ingen särskild kommentar till det Hans\r\nAndersson sade utöver det som redan har sagts.\r\nUtredningsönskemålet är tillgodosett. I övrigt\r\nnoterar jag att hans parti fortfarande tror på\r\njultomten. Han skriver önskelistor utan tanke på\r\nhur alla gottepåsarna skall finansieras. Men det är\r\nsom det brukar vara från det hållet.</pre><pre>Fru talman! Det finns inga enkla lösningar på de\r\nekonomiska problem som Sverige har dragit på sig\r\nsedan 1960-talet. Vi som bär det politiska ansvaret\r\nför den framtida utvecklingen har all anledning att\r\nlyssna noga på vad EU:s ekonomiska och sociala\r\nkommitté säger när de håller fram Sverige som ett\r\nvarnande exempel på hur det går när\r\nvälfärdssystemet tillåts underminera grunden för\r\nallt det som skapar välstånd.</pre><pre>Det är för att förhindra en utveckling mot att\r\nSverige blir en fattignation i Europa och för att\r\nbereda väg för arbete och välfärd som en majoritet\r\ni arbetsmarknadsutskottet, bestående av de fyra\r\nregeringspartierna och Ny demokrati, nu lägger\r\nfram ett förslag till en arbetsmarknadsförsäkring\r\nför alla som har en fast anknytning till\r\narbetsmarknaden och som ger en god\r\ninkomsttrygghet och möjligheter att efter\r\narbetslöshet komma tillbaka i produktivt arbete.</pre><pre>Fru talman! Jag yrkar bifall till utskottets\r\nhemställan.</pre><pre>I detta anförande instämde Patrik Norinder,\r\nAnders G Högmark och Charlotte Cederschiöld\r\n(alla m).</pre><pre>Anf. 153  JOHNNY AHLQVIST (s) replik:</pre><pre>Fru talman! Jag vill varna Sonja Rembo för det sista\r\nhon sade i sitt inlägg. Sonja Rembo gör samma\r\nmisstag som vissa borgerliga statsråd har gjort. Man\r\nsäger att man nu måste EU-anpassa\r\narbetslöshetsförsäkringen. Jag tillhör den kategori\r\nsom faktiskt tycker att vi skall vara medlemmar i\r\nEU. Det verkar som om de moderata politikerna\r\nhela tiden säger att vi måste genomföra stora\r\nförändringar i våra nuvarande system, annars\r\nklarar vi oss inte i EU. Jag varnar för sådana inlägg,\r\nSonja Rembo. Det räcker med att den biträdande\r\nfinansministern, eller skatteministern, har använt\r\ndet argumentet under sina tre år som minister.</pre><pre>Jag begärde ordet därför att Sonja Rembo sade att\r\nnuvarande regler medför att flera får sysselsättning.\r\nJag vill tala om för Sonja Rembo att 1989/90 var det\r\n500 000 flera människor som hade ett jobb i det här\r\nlandet. Vi hade då ett betydligt generösare\r\nregelsystem i arbetslöshetsförsäkringen än vad vi\r\nhar i dag. Ändå var det så många fler människor\r\nsom hade jobb.</pre><pre>Sonja Rembo säger att man lagt fram förslaget för\r\natt slå vakt om arbetslinjen. Så är det inte, Sonja\r\nRembo. Det förslag som läggs fram i dag liksom det\r\nförslag som har lagts fram tidigare, medför t.ex. att\r\nungdomar inte genomgår utbildning. De får bättre\r\nersättning om de ligger hemma och sparkar sig\r\ntrötta än om de utbildar sig, eftersom\r\nutbildningsbidraget är reducerat.</pre><pre>Detsamma gäller för arbetslöshetsförsäkringen. I\r\ndag har vi ett system som innebär att om man tar\r\nett lägre betalt jobb eller ett kort påhugg, så straffas\r\nman inte. Men med det förslag som Sonja Rembo\r\nsäger främjar arbetslinjen, straffas man om man tar\r\nett deltidsjobb eller ett tillfälligt jobb med sämre\r\nersättning. Hur kan man då, som Sonja Rembo gör,\r\nsäga att detta främjar arbetslinjen? Det stämmer\r\ninte alls, Sonja Rembo, med de vackra parollerna\r\nfrån valrörelsen 1991 om att det skall löna sig att\r\narbeta. Det här förslaget motarbetar alltihop.</pre><pre>Vore det inte bättre om Sonja Rembo en gång för\r\nalla erkände att hon inte har lagt fram detta förslag\r\nmed omsorg om de arbetlösa. I slutet på Sonja\r\nRembos inledningsanförande kom det fram varför\r\nman har lagt fram det här förslaget. Man är ute\r\nefter de fackliga organisationerna. Gång efter gång\r\npåstår Sonja Rembo i talarstolen här i kammaren\r\natt man får sämre service om man inte är med i den\r\nfackliga organisationen. Gång på gång har jag krävt\r\natt Sonja Rembo skall redovisa sina exempel. Det\r\nhar hon aldrig kunnat göra. Det är bara ett påhopp\r\npå de fackliga organisationerna och på hur de\r\nsköter sin verksamhet ute i landet. Jag skäms\r\nfaktiskt när sådana uttalanden görs.</pre><pre>Anf. 154  SONJA REMBO (m) replik:</pre><pre>Fru talman! Johnny Ahlqvist varnade för en EU-\r\nanpassning av politiken. Den rapport jag\r\nrefererade till varnar faktiskt EU-länderna för att\r\nanpassa sig till den svenska modellen. De lär av\r\nSveriges misstag och tänker inte upprepa dem.</pre><pre>I morgon kommer vi att få diskutera\r\narbetsmarknadspolitiken här i kammaren. Men jag\r\nkan inte låta bli att notera att Socialdemokraternas\r\noch Johnny Ahlqvists argumentation när det gäller\r\narbetsmarknadspolitiken i kombination med\r\narbetslöshetsförsäkringen genomgående går ut på\r\natt skapa arbete med hjälp av statliga subventioner\r\ninom den offentliga sektorn, AMS-sektorn. Med\r\ngenerösa stöd ifrån arbetslöshetsförsäkringen\r\nvarvade med sådana åtgärder vill man låsa in\r\nmänniskor i ett permanent B-lag på\r\narbetsmarknaden.</pre><pre>Det är precis en sådan utveckling som EU:s\r\narbetsmarknadspolitiska och sociala kommitté\r\nvarnar för. Jag tycker att det finns anledning även\r\nför Johnny Ahlqvist att ta till sig vad kommittén\r\nfaktiskt säger.</pre><pre>Arbetslösheten har ökat under senare år. Det är\r\nförvisso sant. Jag tycker dock att Johnny Ahlqvist\r\nändå med litet ödmjukhet bör komma ihåg att den\r\nökningen började 1990. Jag minns inte om Johnny\r\nAhlqvist satt med i arbetsmarknadsutskottet vid\r\nden tidpunkten. Men jag kan erinra om hur Göte\r\nBernhardsson, AMS-generaldirektör, kom till\r\nutskottet i december 1990. Han var skakad över de\r\nhöga varseltal som noterades för oktober och\r\nnovember 1990. Våren 1991 uttalade Mona Sahlin\r\natt man inte hade kunnat förutse den dramatiska\r\nutvecklingen på arbetsmarknaden. Det var då det\r\nbörjade. Det var då resultaten av 20 års ekonomisk\r\npolitik i socialdemokratisk anda blev skenande\r\narbetslöshet. Senare blev varseltalen så höga som\r\n20 000 i månaden.</pre><pre>Nu, Johnny Ahlqvist, är vi återigen nere på den\r\nnivå vi hade innan ökningen började 1990. Det är\r\nvad denna regering har åstadkommit, med hjälp. Vi\r\nskall förvisso inte överdriva regeringars och\r\npolitikens betydelse, Johnny Ahlqvist. Men detta\r\när vad denna regering har lyckats pressa ned\r\narbetslösheten till. Nu är det flera människor som\r\nfår arbete. När ni lämnade regeringsansvaret var\r\ndet flera som blev arbetslösa.</pre><pre>Anf. 155  JOHNNY AHLQVIST (s) replik:</pre><pre>Fru talman! Jag förstår att Sonja Rembo har\r\nmycket svårt att argumentera i den fråga som vi i\r\ndag diskuterar. Vi diskuterar faktiskt\r\narbetslöshetsförsäkringen. Jag ställde en enkel\r\nfråga till Sonja Rembo i mitt inledningsanförande.\r\nJag frågade hur man kan acceptera det här förslaget\r\nsom brett slår direkt mot arbetslinjen. Jag\r\nförväntade mig att jag skulle få ett svar, men Sonja\r\nRembo har fortfarande en möjlighet att svara på\r\nfrågan.</pre><pre>I det sammanhanget kan Sonja Rembo också tala\r\nom med vilka åtgärder man skall lösa\r\nutförsäkringsproblemet, vilket varken Sonja\r\nRembo eller Börje Hörnlund har talat om. I\r\nKommunförbundets yttrande står följande: Det\r\nkommer därför att bli en mycket omfattande, svår\r\noch viktig uppgift att ordna individuella insatser\r\nmed utbildning, praktik och rehabilitering för\r\nuppskattningsvis 130 000--200 000 människor.</pre><pre>Vi kan leka med tanken, Sonja Rembo, att hälften\r\nav dessa personer kommer att utförsäkras när ert\r\nförslag har gått igenom helt. De människor som i\r\ndag är föremål för arbetsmarknadspolitiska\r\nåtgärder kommer att ramla ut 1996 eller 1997. Om\r\narbetslösheten har minskats med hälften, kan jag\r\nacceptera beräkningen. I den beräkning som\r\nKommunförbundet har gjort skulle det i Sonja\r\nRembos hemkommun kosta ungefär 500 miljoner\r\nkronor i socialbidrag. Jag kan bjuda på hälften,\r\nSonja Rembo. Kostnaden för Göteborgs kommun\r\nkanske inte blir mer än 200 miljoner. Men jag tror\r\natt även det blir en tung belastning på kommunen.</pre><pre>Sonja Rembo försöker alltid framhäva att Hans\r\nAndersson och jag vill slå vakt om det kooperativa\r\nsystemet. Jag tycker att det är viktigt, fru talman,\r\natt ta till protokollet Sonja Rembos allmänna\r\nbedömning av de fackliga organisationerna och av\r\nde företrädare och ledargestalter som finns i de\r\nfackliga organisationerna.</pre><pre>Jag skall hänvisa till vad Sonja Rembo sade till mig\r\nförra gången vi här hade en debatt i detta ämne.\r\nHon sade följande: ''Det är precis detta som\r\nSocialdemokraternas, LO:s och TCO:s sanslösa\r\nutfall mot förslaget till en allmän\r\narbetslöshetsförsäkring handlar om. Det är för att\r\nbevara de fackligt kontrollerade a-kassorna och det\r\nsocialdemokratiska imperiet som vi i dag ser röda\r\nfanor och hör klasskampsparoller på gatorna i\r\ndemonstrationer som mest av allt påminner om de\r\nkonservativa gammalkommunisternas\r\ndemonstrationer i Moskva.'' Detta är Sonja\r\nRembos uttalande om LO:s ordförande och Björn\r\nRosengren.</pre><pre>Anf. 156  SONJA REMBO (m) replik:</pre><pre>Fru talman! Jag tackar Johnny Ahlqvist för det\r\ncitatet. Jag slipper därmed att använda min dyrbara\r\ntid till att upprepa det själv. Det stämmer precis.\r\nJag tycker att debatten här visar att vad\r\nsocialdemokraterna med stöd av Vänstern gör, så\r\när det att slå vakt om det fackliga A-\r\nkassemonopolet och inte om de arbetslösa och\r\nderas möjligheter att på lika villkor få tillgång till\r\nen arbetslöshetsförsäkring.</pre><pre>Jo, Johnny Ahlqvist, det är på det sättet. Under\r\nårens lopp har jag blivit uppringd av otaliga\r\nmänniskor och jag har många brev i mina gömmor\r\nsom talar om hur illa människor har blivit\r\nbehandlade och hur svårt det är för dem som inte\r\när med i facket att bli anslutna till en facklig\r\norganisation. Vi har haft många debatter om det i\r\ndenna kammare.</pre><pre>Det här är ett förslag som skall hävda arbetslinjen.\r\nJohnny Ahlqvists beräkning bygger på en statisk\r\nutveckling. Han räknar med att samma människor\r\nsom är arbetslösa i dag kommer att vara det år 1997.\r\nHan har tydligen ingen större tilltro till\r\nArbetsmarknadsverket och möjligheterna att få\r\nmänniskor i riktigt arbete. Johnny Ahlqvist\r\nkommer med rena skrämselsiffrorna.</pre><pre>Johnny Ahlqvist talade i sitt första inlägg om\r\ndeltidsarbetande. Det är mycket märkligt att lyssna\r\ntill socialdemokrater och den debatt som förs. I sin\r\nmotion kräver socialdemokraterna en begränsning\r\nav möjligheterna att deltidsstämpla. Man vill\r\nbegränsa möjligheterna för tillsvidareanställning på\r\ndeltid för att dessa människor inte skall få a-kassa\r\nmer än en period. Ni vill sätta punkt efter 300 dagar\r\nrespektive 450 dagar för äldre. För att man på nytt\r\nskall kvalificera sig för ersättning kräver ni att ett\r\nnytt arbetsvillkor upparbetas på annat än\r\nförutvarande deltidsarbete. Vi vill ha en\r\nlagstiftning om rätt för deltidsanställda att få\r\nheltidsarbete. Utskottet har avvisat det kravet.</pre><pre>Jag menar att detta är en typisk fråga som får lösas\r\nfrån arbetsplats till arbetsplats. Vi skall inte göra de\r\nfackliga organisationerna arbetlösa, Johnny\r\nAhlqvist. Det är en typisk facklig fråga att bevaka\r\nmedlemmarnas intresse av att få heltidsarbete om\r\nde så önskar. Men jag noterar att ni vill minska\r\nrätten till deltidsstämpling.</pre><pre>(forts.)</pre><pre>Ajournering</pre><pre>Kammaren beslöt kl. 18.04 att ajournera\r\nförhandlingarna till kl. 19.00 för middagsuppehåll.</pre><pre>Återupptagna förhandlingar</pre><pre>Förhandlingarna återupptogs kl. 19.00.</pre><pre>10 §  (forts.)Den fortsatta reformeringen av\r\narbetslöshetsförsäkringen (forts. AU18)</pre><pre>Anf. 157  HANS ANDERSSON (v) replik:</pre><pre>Herr talman! Sonja Rembo var nästan hatisk mot\r\nfackföreningsrörelsen. Jag skall återkomma till det\r\nsenare.</pre><pre>Låt mig först mycket bestämt avvisa den\r\nschablonkritik -- den var inte värdig Sonja\r\nRembo -- som hon riktade mot mig. Hon sade\r\nangående ersättningsnivån att vänsterpartister tar\r\ntill med vad som helst, de bryr sig inte om\r\nfinansieringen. Vårt förslag är finansierat till sista\r\nöre. Det går att finansiera med både en\r\nskattehöjning och en arbetsgivaravgiftshöjning,\r\näven om moderaterna inte har upptäckt att\r\ninkomstökningar är ett sätt att få balans i budgeten.</pre><pre>Däremot blir det som här föreslås 2,5--3 miljarder\r\ndyrare på ett budgetår. Var är finansieringen? Är\r\ndet som med vårdnadsbidraget där Carl Bildt säger\r\natt man har finansierat det inom budgeten? Det\r\nvisar ungefär hur fånigt det är.</pre><pre>Det för mig till frågan om Arbetsmarknadsfonden.\r\nUnderskotten i den var ett av skälen till att man\r\nskulle reformera arbetslöshetsförsäkringen. Det\r\ntalar ju klarspråk. Det är stora underskott. Motivet\r\när att man skall komma åt de stora underskotten.\r\nAlltså inför man ett system som ger sämre\r\nersättning till de arbetslösa.\r\nArbetsmarknadsfonden visar underskott därför att\r\narbetslösheten är så stor. Det är ett av våra\r\nhuvudargument mot regeringens förslag. Man kan\r\ninte bekämpa arbetslösheten genom att bekämpa\r\nde arbetslösa och deras privata ekonomi. Vi har\r\nständigt föreslagit att man skall förstärka ekonomin\r\ni Arbetsmarknadsfonden. Vi har föreslagit\r\nförstärkningar via arbetsmarknadsavgifter.</pre><pre>Hur kan Sonja Rembo godta ett regelverk som är\r\nprecis motsatsen till vad vi skall ha, om vi skall ge\r\nfolk riktiga incitament, om vi skall få folk att vara\r\nambitiösa och acceptera åtgärder, att utbilda sig?\r\nHur kan man ha ett system som innebär att det\r\nbästa för mig själv privatekonomiskt är att hålla mig\r\nborta från varje aktiv arbetsmarknadspolitisk\r\nåtgärd?</pre><pre>Jag tror att Sonja Rembo egentligen inte tycker att\r\ndet är ett bra förslag. Jag tror att hon är klar över\r\natt det svenska a-kassesystemet har varit\r\nframgångsrikt, att det täcker fler än i något annat\r\nland. Andelen har ökat. Andelen arbetslösa som\r\nhar anknytning till a-kassa eller KAS blir större för\r\nvarje år. Det var ungefär 20 % som inte var\r\nanknutna 1992. Tala om för mig vilket land som\r\nskulle ha ett bättre a-kassesystem. Det går bra att\r\ntitta inom hela EU-området.</pre><pre>Anf. 158  SONJA REMBO (m) replik:</pre><pre>Herr talman! Hans Andersson påstod att jag var\r\nhatisk mot facket. Så är ingalunda fallet. Vad jag\r\nhar sagt är att den socialdemokratiska politiken,\r\nsom stöds av Hans Anderssons parti, bygger på att\r\nslå vakt om det fackliga a-kassemonopolet. Det är\r\ninte att vara hatisk mot facket. Tvärtom har jag\r\nuttalat förtroende för fackens förmåga att ge\r\nservice åt sina arbetslösa medlemmar.</pre><pre>Skatter och avgifter skall finansiera försäkringen,\r\nsäger Hans Anderson och fortsätter med att säga att\r\nman inte skall bekämpa arbetslöshet med att\r\nbekämpa de arbetslösa. Nej, det är precis det som\r\nregeringens politik går ut på: De arbetslösa skall\r\nkomma i arbete. Vi talar om produktivt arbete på\r\nen väl fungerande arbetsmarknad. Men man kan\r\ninte heller bekämpa arbetslöshet genom att\r\nbekämpa arbetsgivarna genom att införa mer och\r\nmer skatter och avgifter, att driva upp\r\nlönekostnaderna, driva upp inflationen och så\r\nsmåningom tvinga fram en devalvering av den\r\nsvenska kronan. Det är den politiken som har\r\nbedrivits så länge i Sverige, och den har fört in oss\r\ni de problem som vi har på arbetsmarknaden i dag.\r\nGenom att bekämpa arbetsgivarna, investeringar\r\noch tillkomsten av nya verksamheter och nya jobb\r\nbekämpar man också de arbetslösa. Men det här är\r\nen fråga där jag tror att Hans Andersson och jag\r\ninte har några som helst förutsättningar att komma\r\növerens. Vi har fört en debatt om detta många\r\ngånger i kammaren.</pre><pre>Regelverket i det förslag till lag som nu ligger på\r\nriksdagens bord syftar till att skapa incitament för\r\narbete. I kombination med ekonomisk politik och\r\narbetsmarknadspolitik skall den leda till arbete för\r\nmänniskor, icke till att de låses in i en rundgång\r\nmed kontantstöd och arbetsmarknadspolitiska\r\nåtgärder. Vi kan inte ha en ordning som förutsätter\r\natt en stor del av arbetskraften inte kan få arbete på\r\nen väl fungerande arbetsmarknad i normala\r\nföretag, normala verksamheter, utan att staten\r\nskickar med ett bidrag.</pre><pre>Den här uppläggningen av försäkringen leder till en\r\nbättre fungerande arbetsmarknad.</pre><pre>Anf. 159  HANS ANDERSSON (v) replik:</pre><pre>Herr talman! Det är inte lätt att bli överens över\r\nhuvud taget. Men man måste veta vad man talar\r\nom. Jag talar om ett\r\narbetslöshetsförsäkringssystem. Sonja Rembo talar\r\nom arbetsmarknaden och arbetsmarknadspolitik.\r\nHon är rädd för att lönekostnaderna blir för stora.\r\nDe har sjunkit 30 % per producerad enhet i Sverige\r\nsedan devalveringen, den så ofrivilliga.</pre><pre>Nej, det är inte bra med rundgång, men då skall\r\nman angripa den punkt i rundgången som vi kan\r\nkomma åt. Det är att förbättra\r\narbetsmarknadspolitiken och\r\narbetsmarknadsutbildningen och få in människor i\r\nföretag. Vi är helt överens om det. Men då skall\r\nman inte försämra a-kassan. Det är att bestraffa de\r\narbetslösa, att svälta ut dem och -- det framgår klart\r\ni skrivningarna i kompletteringspropositionen -- att\r\nfå dem att sänka lönenivåerna. Det är en attack på\r\nlöntagarna och fackföreningsrörelsen. Det skapar\r\ninga nya jobb.</pre><pre>Det är patetiskt att höra Sonja Rembo tala om en\r\npolitik som skapar fler jobb när vi aldrig haft så\r\nmånga människor som är utan jobb som nu. Vi har\r\naldrig haft så många som är passiva bidragstagare.\r\nDå är åtgärden att sänka ersättningsnivån, införa\r\nkarensdagar och därefter införa ett regelsystem\r\nsom försäkrar ut folk från\r\nsocialförsäkringssystemet. Vi går från ett a-\r\nkassesystem som faktiskt har fungerat bra och som\r\nfungerat mycket bättre än i övriga länder i Europa,\r\nbättre än t.ex. den danska, engelska eller spanska\r\nlösningen. Gå och studera, då kommer Sonja\r\nRembo att se att vi har korta perioder. Det kan vi\r\nha därför att vi har en aktiv arbetsmarknadspolitik.</pre><pre>Men de får ju inget jobb när de gått sin kurs, säger\r\nman. Nej, när det förs en ekonomisk politik som\r\ndränerar Sverige på jobben, då finns det ingen\r\narbetsmarknad kvar. Regeringen och den\r\nborgerliga majoriteten riktar därmed vapnen mot\r\nde arbetslösa i stället för åtgärder för att skapa en\r\nbättre arbetsmarknad och möjligheter till jobb för\r\nmänniskor.</pre><pre>Jag tycker att Sonja Rembo försvarar en djupt\r\nreaktionär politik, som inte bara är fientlig mot det\r\njag står för och mot fackföreningsrörelsen utan som\r\nfaktiskt är ett hån mot de halv miljon arbetslösa\r\nmänniskor som inte vill något annat hellre än få ett\r\njobb.</pre><pre>Anf. 160  SONJA REMBO (m) replik:</pre><pre>Herr talman! Jag började mitt huvudanförande\r\nmed att citera vad den europeiska unionens\r\narbetsmarknads- och sociala kommitté hade sagt om\r\nden s.k. vitboken för sysselsättning i Europa.</pre><pre>Man varnade för den utveckling som har skett i\r\nSverige. Jag vill än en gång erinra kammaren och\r\nHans Andersson om det som jag tidigare nämnde.\r\nDet stora raset på svensk arbetsmarknad började\r\n1989--1990, dvs. ett bra tag innan den nuvarande\r\nregeringen fick ta över och försöka skapa ordning\r\noch en bättre ekonomi. Nu är vi på väg att se\r\nresultat.</pre><pre>I rapport efter rapport från AMS kan vi se hur\r\nanställningarna ökar. Fler människor kommer i\r\nriktigt arbete. Arbetslöshetsförsäkringen är ett led\r\ni en aktiv arbetsmarknadspolitik. Det har varit en\r\nhuvudlinje i den svenska arbetsmarknadspolitiken\r\nså länge jag kan överblicka. Men en bra\r\narbetslöshetsförsäkring förhindrar ju att människor\r\nkommer in i ett bestående bidragsberoende. Det är\r\nså illa ställt att den svenska\r\narbetslöshetsförsäkringen, så som den ser ut i dag,\r\nleder just till rundgång, till bidragsberoende och till\r\natt människor inte kommer ut i det arbete som de\r\nskall göra och som de allra flesta vill komma ut till.</pre><pre>De förändringar som nu genomförs kommer att\r\nställa krav på den ekonomiska politiken, på\r\narbetsmarknadspolitiken och på oss alla att vi\r\nställer upp för en politik som skapar arbetstillfällen\r\noch arbetsplatser och inte bara subventionerade\r\narbeten via AMS. Vi kan aldrig få en bra\r\nfungerande arbetsmarknad om vi inte har en politik\r\nsom leder till nya verksamheter, nya företag och\r\nnya jobb. Det är i den politiken som förändringarna\r\ni arbetslöshetsförsäkringen passar in.</pre><pre>Anf. 161  Arbetsmarknadsminister BÖRJE\r\nHÖRNLUND (c):</pre><pre>Herr talman! Johnny Ahlqvist spelade upp ett stort\r\nindignationsnummer. Men det var egentligen bara\r\nen mild västanfläkt jämfört med det\r\nindignationsnummer som spelades upp hösten 1993\r\noch fram till den 20 december 1993. Det gällde 80-\r\nrespektive 90-procentsnivån. Därefter gick det 20\r\ndagar. Sedan gick den socialdemokratiska\r\npartiledningen ut och sade: Vi skall inte ha mer än\r\n80 % någonstans i våra trygghetssystem. T.o.m.\r\nLO-ordföranden blev så överraskad att han gick\r\nupp och bugade instämmande. Men sedan kom\r\nblåsten från de 30 000 som kände sig grundlurade.\r\nDen kom från dem som demonstrerade på\r\nMynttorget. Nu lyder formuleringen: ''när\r\nekonomin så tillåter''.</pre><pre>Johnny Ahlqvist, jag vet att det blir 80 % när det\r\ngäller socialdemokratin.</pre><pre>Herr talman! Den allra viktigast uppgiften för\r\nregering och riksdag är att skapa förutsättningar för\r\nen fullgod ordinarie arbetsmarknad. För detta\r\nbehövs ett antal viktiga grundstenar.</pre><pre>Den första grundstenen är att vi under åren\r\nframöver måste behålla det unikt goda\r\nkostnadsläge som Sverige i dag har gentemot\r\nutlandet.</pre><pre>Den andra grundstenen är vår exportledda\r\nuppgång i ekonomin. Från ett minus på 30--40\r\nmiljarder kronor i bytesbalansen får vi nu lika\r\nmycket plus, och dessutom sker det en ökning.\r\nSverige går ihop.</pre><pre>Den tredje grundstenen är att långsiktigt investera\r\ninför framtiden. Jag vill bara nämna att vårt land\r\naldrig någonsin tidigare har varit i närheten av den\r\nsatsning på forskning och utbildning som har skett\r\nunder de två senaste åren. Det gäller också\r\ninvesteringar i vägar, järnvägar och\r\ntelekommunikation. Dessa investeringar ligger\r\nlångt över det som var normalt under 80-talet.</pre><pre>Dessutom signalerar nu de 300 största företagen en\r\n30-procentig investeringsökning. Det är\r\nvälkommet.</pre><pre>Den fjärde grundstenen i arbete för jobben gäller\r\nsmåföretag, medelstora företag och nya\r\nentreprenörer. Det är viktigt med ett rimligare\r\nskattesystem där man inte beskattar investeringar i\r\nföretag hårdare än vad pengar på banken beskattas.\r\nPengar på banken åstadkommer inga nya jobb.</pre><pre>Arbetsrätten utgör också en viktig del. Jag tänker\r\nfrämst på de lättnader som har skett för\r\nsmåföretagen och de arbetslösa.</pre><pre>Den femte grundstenen är\r\narbetsmarknadspolitiken. Den har aldrig tidigare\r\nhaft den omfattning som den har haft i vår. 6,5 %\r\nav arbetskraften har befunnit sig i olika åtgärder.\r\nGenom tillväxt på den ordinarie arbetsmarknaden\r\nmåste arbetsmarknadsåtgärderna steg för steg\r\nbringas ner till en normal nivå.</pre><pre>En fullgod ordinarie arbetsmarknad kräver att vi\r\nbetraktar a-kassan som en del i\r\narbetsmarkandspolitiken och\r\narbetsmarknadspolitiken i sin tur som en viktig del\r\ni den ekonomiska politiken. Om vi -- som\r\nSocialdemokraterna tydligen vill -- tillåter att a-\r\nkassan skall bli någon sorts socialförsäkring då\r\nbäddar vi för långtidsarbetslöshet och utslagning.\r\nSå skall vi inte ha det i vårt land.</pre><pre>Sedan vill jag göra några kommentarer.</pre><pre>Förslaget att inte tillåta en evig förödande\r\nrundgång a-kassa--AMS-åtgärder och återigen a-\r\nkassa--AMS-åtgärder är i grunden riktigt.\r\nÖvergångsbestämmelserna är generösa. Först efter\r\nden 1 januari 1997 kan det bli aktuellt med\r\nutförsäkring. Syftet är dels att få en bättre\r\narbetsmarknad, dels att vidta åtgärder individuellt\r\nför var och en som hotas av utförsäkring. Den\r\nutförsäkrade kan på så sätt hjälpas in på den\r\nordinarie arbetsmarknaden.</pre><pre>Det är rätt tidpunkt att bryta en evig rundgång i en\r\nuppåtgående konjunktur. Samtidigt görs det i god\r\ntid så att vi med olika åtgärder klarar att ta tag i var\r\noch en enskilt.</pre><pre>AMS-utredningen kommer att få detta uppdrag.\r\nDet gäller att med dagens åtgärder och också med\r\nnya åtgärder -- det kan många gånger vara fråga om\r\nlönebidrag till äldre arbetskraft -- att hjälpa in\r\nutförsäkrade i ordinarie arbete. Men,\r\nriksdagsledamöter, här gäller det att verkligen slå\r\nvakt om arbetslinjen i stället för den passiva\r\nrundgångslinjen.</pre><pre>Också med de nya bestämmelserna kan man vara\r\narbetslös och vara föremål för\r\narbetsmarknadsåtgärder i nära tre år. Jag är\r\növertygad om att det därför behövs en tydlig signal\r\nbåde till den arbetslöse och till samhället att vi\r\nmåste bryta detta. Ingen människa skall behöva\r\nförödas i en evig rundgång.</pre><pre>Låt mig samtidigt säga att socialbidrag inte är någon\r\nlösning. Mycket av de pengar som går till\r\nkommunerna kommer från staten. Egentligen är\r\ndet samma pengar. Det blir inte billigare med\r\nsocialbidrag och andra bidrag. Det är samhällets\r\npengar i båda fallen.</pre><pre>Jag är övertygad om att de ledamöter som nu är\r\nutsedda till AMS-utredningen kommer att ta itu\r\nmed detta på ett seriöst sätt och tillsammans\r\ndiskutera de goda lösningar vi behöver för att\r\nverkligen utveckla arbetslinjen.</pre><pre>Sedan till upprördheten över att vi föreslår och\r\nriksdagen fattar beslut om en allmän, obligatorisk\r\narbetslöshetsförsäkring. Det är bara tre länder som\r\ninte har en allmän, obligatorisk\r\narbetslöshetsförsäkring. Sverige är ett av dessa tre\r\nländer. Är alla andra länder runt om på helt fel\r\nlinje, eller vad är det frågan om? Det luktar\r\nsärintresse på långt håll.</pre><pre>TCO vill ha en allmän, obligatorisk\r\narbetslöshetsförsäkring. Inom LO och\r\nsocialdemokratin är man av någon anledning rädd\r\nför att Sverige skall slå in på en väg som alla andra\r\nländer har valt.</pre><pre>Dagens a-kassor får ju fortsätta precis som tidigare.\r\nDet som kommer till är att dagens KAS-regioner,\r\nsom har många av de arbetslösa, får möjlighet att\r\nge inkomstrelaterad ersättning ihop med\r\ngrunddagpenningen. Märkvärdigare än så är det\r\ninte.</pre><pre>På detta sätt uppstår en valfrihet. Man kan om man\r\nvill välja en annan a-kassa. Om vi vill se det så kan\r\ndet på sikt bli en viss konkurrens mellan a-kassor.\r\nDet är tydligen där skon klämmer. Men då bryr\r\nman sig inte om de arbetslösa. Det är ju dem vi\r\ndiskuterar.</pre><pre>Vårt grannland Norge har klart bättre ekonomi än\r\nSverige tack vare oljan. Där har man en\r\nsocialdemokratisk regering. Där har man bara en\r\nstatlig, allmän, obligatorisk arbetslöshetskassa.\r\nMan har inga fackföreningskassor. Och det går.</pre><pre>I Norge har man, trots en god ekonomi, en\r\nersättningsnivå på 62 %. Den socialdemokratiska\r\nregeringen i Norge har inte en tanke på att förändra\r\nersättningsnivån.</pre><pre>I Sverige, där vi har en arbetsmarknadsfond som\r\nvarje arbetsdag måste låna 150 miljoner kronor,\r\nförs en diskussion som om dessa underskott\r\ningenting betyder.</pre><pre>Vi har en statsbudget som på grund av de ärvda\r\nproblemen visar mycket stora underskott.\r\nStatsbudgeten har ingen förmåga att lägga över\r\npengar för att täcka a-kassornas underskott.</pre><pre>Det går inte att i sak göra det som\r\nSocialdemokraterna säger i ord -- höja\r\nersättningsnivån till 90 % och dessutom höja taket\r\nordentligt. Då ökar vi på jätteunderskottet med 10\r\nmiljarder.</pre><pre>Har inte Johnny Ahlqvist och Socialdemokraterna\r\nlagt märke till att våra stora underskott pressar upp\r\nräntenivån? Den har gått upp med 3,5 % under de\r\nsenaste fyra månaderna. Sverige har i dag ett\r\nfriskare näringsliv än Tyskland. Det som pressar\r\nupp räntenivån i vårt land över den tyska är våra\r\nstora underskott. Då sitter det största\r\noppositionspartiet och visar inte ett dugg\r\nekonomiskt ansvar! Jag beklagar djupt.</pre><pre>Ni har del i ränteuppgången. Denna ränteuppgång\r\nförhindrar investeringar och nya ordinarie jobb.\r\nHär borde det i stället vara stort behov av samsyn\r\noch gemensamma tag.</pre><pre>Jag vill också beröra konkurrensneutraliteten. Det\r\nvar min förhoppning -- nu talar jag helt öppet -- att\r\ni denna proposition kunna föreslå\r\nkonkurrensneutralitet. Det fanns två linjer att välja\r\nmellan. Jag visste vilken linje jag ville ha. Men det\r\nfanns andra åsikter också. Den ena är att ge\r\nstatsbidrag till de fackliga kassorna. Den andra är\r\natt hitta en metod att debitera\r\narbetsmarknadskassan. Nu lovar hela riksdagen --\r\nför det är väl också Johnny Ahlqvist och hans grupp\r\nmed på -- att konkurrensneutralitet skall råda vid\r\nnyår. Under hösten läggs förslag fram. Direktiv\r\nligger färdiga att sändas ut efter denna debatt och\r\nbeslut.</pre><pre>Vad rör det sig då om? Jo, det rör sig om 10--15 kr\r\ni månaden för 15 kassor. För det stora flertalet rör\r\ndet sig om 60--90 kr på ett halvår. Om man betalar\r\n200--250 kr i fackföreningsavgift är det ingen som\r\nlämnar kassan av den orsaken.\r\nFackföreningsavgiften behöver inte höjas, för detta\r\ningår i dagens avgift. Däremot kanske någon kan\r\nbli less när man upplever att all kraft läggs på\r\npolitisk propaganda. Men det är en annan sak.\r\nIngen lämnar a-kassan för 60--90 kr på ett halvår.\r\nDet är jag helt övertygad om. Detta är försumbart\r\njämfört med de stora orättvisor som har funnits i\r\ntidigare system, som ibland t.o.m. genomsyrat\r\ntidigare system.</pre><pre>Sedan till finansieringen. Vi har en sjukförsäkring\r\nsom är överfinansierad. Där skall\r\nSocialdemokraterna höja avgiften 1 % i stället för\r\natt höja avgiften till Arbetsmarknadsfonden. Vad\r\när detta? Är det inte bra om människorna förstår\r\nvad olika saker kostar? Jag är helt övertygad om att\r\nså är fallet.</pre><pre>Men ser man bakåt i tiden har det ju varit så att 2--\r\n3 % har kommit från egenavgifter, ca 27 % från\r\narbetsgivarna och 70 % har skjutits på framtiden\r\nför kommande generationer att finansiera. Det är\r\ninte en försäkring; därför görs dessa förändringar.</pre><pre>Jag anser att Socialdemokraternas agerande i dessa\r\nfrågor blir ett svårslaget rekord när det gäller att\r\nvilseleda människor. Det gäller såväl deras\r\nagerande i frågan om 80- eller90-procentsnivå,\r\nderas agerande vad gäller konkurrensneutraliteten\r\nsom deras agerande när det gäller att inte sätta in\r\navgiften på rätt konto utan på helt fel konto.</pre><pre>Herr talman! Alla bedömare av svensk ekonomi är\r\noroade över obalansen i statens affärer. En stor del\r\nav den obalansen beror på Arbetsmarknadsfondens\r\nsituation. Nu föreslås en obligatorisk försäkring,\r\navgifter som ger ett mer robust system. Det är bra\r\nför staten som sådan och för enskilda medborgare.</pre><pre>Nu gäller det helt enkelt att slå vakt om den\r\nframtidstro som börjar genomsyra svenskt\r\nnäringsliv. Det gäller att satsa på ordinarie jobb och\r\natt ge sig den på att få folk ut ur rundgången och in\r\ni ordinarie arbetsliv. Det är det som debatten gäller.</pre><pre>Anf. 162  JOHNNY AHLQVIST (s) replik:</pre><pre>Herr talman! Börje Hörnlund kan inte ens beskriva\r\nhistorien rätt.</pre><pre>När det gäller frågan om ersättningsnivån skulle\r\nvara 80 % eller 90 % var det faktiskt den borgerliga\r\nregeringen som gjorde denna sänkning i juni 1993.\r\nInför vår partikongress i september 1993 hade vi\r\nlagt fram det förslag som Börje Hörnlund ironiserar\r\növer. Det gjorde vi alltså långt innan människorna\r\ndemonstrerade här utanför den 15 december 1993.\r\nJag tycker att man åtminstone kan begära att folk\r\nhåller sig till fakta i fråga om detta.</pre><pre>De som demonstrerade här den 15 december 1993\r\ndemonstrerade inte bara mot sänkningen a-\r\nkasseersättningen utan även mot försämringen av\r\nmedbestämmandelagen och mot försämringen i\r\nlagen om anställningsskydd. Allt detta är\r\nförsämringar som Börje Hörnlund faktiskt är\r\nansvarig för.</pre><pre>Börje Hörnlund försöker sprida den här mytbilden\r\ni varenda debatt som förs. Jag tycker att en\r\narbetsmarknadsminister skulle hålla sig för god för\r\natt föra en sådan debatt över huvud taget.</pre><pre>Det är Socialdemokraternas fel att investeringar\r\nhar förhindrats, sade Börje Hörnlund. Kan det inte\r\nvara så att det är tilltron till den nuvarande\r\nregeringen som förhindrar investeringar i Sverige i\r\ndag? Att man saknar tilltro till den ekonomiska\r\npolitik som regeringen bedriver och till den icke-\r\narbetsmarknadspolitik som Börje Hörnlund\r\nbedriver är kanske orsaken till att man inte vågar\r\ninvestera här.</pre><pre>Börje Hörnlund försökte hela tiden slingra sig\r\nundan det som vi egentligen skall diskutera här i\r\ndag, nämligen det förslag om en obligatorisk allmän\r\narbetslöshetsförsäkring som nu ligger på riksdagens\r\nbord.</pre><pre>Det är bara att konstatera att försäkringen enligt\r\ndet förslag som föreligger här i dag inte kommer att\r\nomfatta fler människor. Börje Hörnlund sade att\r\nman skall betala en avgift i det andra systemet, men\r\nman får ingen försäkring. Det är precis det ni lägger\r\nfram här i dag! Det finns massor av människor som\r\nkommer att få betala dessa 1 % eller 2 % utan att\r\nfå ut någonting vid arbetslöshet, eftersom de inte\r\nklarar av det komplicerade regelsystem som\r\ndepartementet har försökt hasta fram på några\r\nmånader eller veckor.</pre><pre>Det avgörande för hur många\r\narbetslöshetsförsäkringen omfattar är inte vem som\r\nadministrerar den, utan det är regelsystemet. Och\r\ndet förslag till regelsystem som Börje Hörnlund nu\r\nhar lagt på bordet innebär att färre människor än i\r\ndag kommer att få trygghet.</pre><pre>Jag tycker att det är magstarkt att departementet\r\noch ministern inte har några förslag att komma med\r\nnär man har hållit på så länge med att utreda\r\nkonkurrensneutraliteten och\r\nutförsäkringsbomben. Man hänskjuter allting till\r\nen utredning -- först i framtiden skall vi se om vi\r\nfattade rätt beslut i riksdagen eller inte. Det är\r\nhäpnadsväckande, Börje Hörnlund!</pre><pre>Anf. 163  Arbetsmarknadsminister BÖRJE\r\nHÖRNLUND (c):</pre><pre>Herr talman! Minnet fungerar alldeles perfekt i\r\ndenna fråga. Hösten 1993 organiserade\r\nsocialdemokrater och LO massor av små\r\nuppvaktningar. Budskapet var: Vi\r\nsocialdemokrater ser till att det blir 90-\r\nprocentsnivå! Debatten fördes i kammaren i\r\ndecember 1993. Sedan kom julen, och efter det var\r\ndet 80-procentsnivån som gällde. Partisekreteraren\r\nbetonade mycket noga att vi inte har råd med annat\r\nän en enhetlig nivå på 80 % i våra system.</pre><pre>Jag tycker inte att det är fel att ändra sig, men den\r\nindignation som uppvisades var enorm. Sedan\r\nplanade den ut, och det händer också i många andra\r\nfrågor.</pre><pre>I morgon har vi arbetsmarknadsdebatt. Men\r\nJohnny Ahlqvist är väl medveten om att\r\narbetsmarknaden och ekonomin befann sig i fritt\r\nfall utför under socialdemokratins sista år vid\r\nmakten? Från april 1990 till april 1991 -- vi kan inte\r\nvälja sommarmånaderna -- ökade varslen med nära\r\n500 %. Från april 1993 till april 1994 minskade\r\nvarslen med 70 %, och näringslivet har väl nu färre\r\nvarsel än jag har upplevt sedan början av 70-talet.</pre><pre>När man tar över en så sargad skuta tar det\r\nnaturligtvis ett till två år att vända utvecklingen,\r\noch vi kommer att få jobba många år än för en\r\nåtergång till en fullgod ordinarie arbetsmarknad.\r\nDet gör man inte genom rundgång i a-\r\nkassesystemet eller AMS-systemet.</pre><pre>Anf. 164  JOHNNY AHLQVIST (s) replik:</pre><pre>Herr talman! Jag tror att det faktiskt är Börje\r\nHörnlunds minne som sviktar. Vi hade vår\r\npartikongress i september 1993. Då lade vi fram det\r\nförslag som vi har i dag om att återgå till 90 %.\r\nDemonstrationerna här utanför skedde den 15\r\ndecember i samband med den debatt och den\r\ndiskussion som vi hade vid det tillfället.</pre><pre>Vi kan diskutera arbetsmarknadspolitiken i\r\nmorgon. Men jag får inte svar från Börje Hörnlund\r\npå de frågor som jag har ställt och som människor\r\när oroade över. Vad händer med de människor som\r\nutförsäkras efter att ha gjort av med de 300 plus 300\r\ndagarna? Och det stannar inte vid det -- systemet\r\ninnebär i sig självt att det inte blir 600 dagar i\r\nframtiden.</pre><pre>Börje Hörnlund säger att man har en åtgärd. Jag\r\ntycker att det vore skäligt att informera de\r\nmänniskor som kommer att drabbas om den\r\nåtgärden. Detsamma gäller\r\nkonkurrensneutraliteten, som skall presenteras i\r\nmorgon i kammaren, enligt vad vice ordföranden i\r\narbetsmarknadsutskottet sade i går. Jag får hoppas\r\natt vi kan få svar på detta här i alla fall av nästa\r\nföreträdare för den borgerliga regeringen.</pre><pre>Är det inte så att Börje Hörnlund inte själv tror på\r\ndet förslag som han har lagt fram och att det gäller\r\nbåde i fråga om dess omfattning och dess\r\nkonsekvenser? Vid den presskonferens då det\r\nförslag vi diskuterar presenterades sade nämligen\r\nBörje Hörnlund ordagrant: Jag känner en oro för\r\natt arbetsmarknaden inte klarar det här nu. Det var\r\nBörje Hörnlunds egen bedömning om den\r\nproposition som han har levererat till riksdagen.\r\nHur skall svenska folket kunna tro på ett förslag,\r\nnär inte ens den minister som lägger fram förslaget\r\nsjälv tror på det?</pre><pre>Vad gäller att minska kostnaderna i landet har vi\r\nlagt fram förslag på arbetsmarknadspolitikens\r\nområde. Den största kostnaden i dag är den stora\r\narbetslösheten. Vi har under hela den här\r\nmandatperioden försökt lägga fram förslag som har\r\ninneburit att arbetslösheten minskar, men Börje\r\nHörnlund har med hjälp av Ny demokrati hela\r\ntiden sågat av våra förslag. Det är den\r\nansvarsfördelning som har varit.</pre><pre>Anf. 165  Arbetsmarknadsminister BÖRJE\r\nHÖRNLUND (c):</pre><pre>Herr talman! Det är ju på grund av att tillväxten på\r\nden ordinarie arbetsmarknaden fortfarande är litet\r\nför svag som det ges en garanti fram till 1997. Då\r\nmåste -- och det är ett måste -- vårt land ha en långt\r\nbättre ordinarie arbetsmarknad, annars blir det\r\noerhört tungt att klara de sociala trygghetssystemen\r\növer huvud taget. Där finns alltså inget val.</pre><pre>Låt oss, Johnny Ahlqvist, vara sams om att vi med\r\nhjälp av dagens åtgärder och de nya åtgärder som\r\nbehövs ser till att bryta rundgången och hjälper\r\nmänniskor in på ordinarie arbetsmarknad,\r\nframåtinriktade utbildningar, m.m. Låt oss alltså\r\ngöra allt för att bryta den förödande rundgången.\r\nDet skulle glädja mig om vi kunde vara sams om\r\ndet.</pre><pre>Det kommer faktiskt att bli 70 000--80 000 fler per\r\når som får inkomstrelaterad ersättning. Det är rätt\r\nbra.</pre><pre>Johnny Ahlqvist diskuterar rättvisa. Jag vill då\r\npåminna om debatten i samband med det förra\r\nstora beslutet, då riksdagen höjde de lägsta\r\nersättningarna från ungefär 4 300 kr till 5 400 kr för\r\natt hjälpa dem som har det riktigt riktigt besvärligt.\r\nDå reserverade sig Socialdemokraterna mot\r\nbeslutet.</pre><pre>Låt mig avsluta med att referera till förre\r\nfinansministern Feldt, som är mycket förskräckt\r\növer socialdemokratins agerande. Han säger\r\nungefär så här: Att sätta allas rätt till livslång a-\r\nkassa före målet allas rätt till arbete innebär att man\r\ndevalverar arbetslinjen. Han riktar sig med detta\r\ntill sitt gamla parti. Dessutom är han egentligen\r\nganska hård. Han föreslår nämligen en 70-\r\nprocentig ersättningsnivå i a-kassan.</pre><pre>Anf. 166  HANS ANDERSSON (v) replik:</pre><pre>Herr talman! Först några ord om de 90 procenten.\r\nJag kan tyvärr vidimera den socialdemokratiska\r\nbilden. Socialdemokraterna biträdde nämligen inte\r\nmitt yrkande i december om en 90-procentig nivå.\r\nJag tycker snarast att det är genant att den här\r\nfrågan skall betraktas som indignationsnummer,\r\nsom politiskt käbbleri. Många av de arbetslösa\r\nklarar sig inte på dagens ersättningsnivå. Det är\r\ningen tillfällighet att fackföreningsrörelsen driver\r\ndet här kravet; också vi inom Vänsterpartiet driver\r\ndet. Låt i stället mig hålla Socialdemokraternas\r\nfiskar varma -- det blir löjligt när Börje Hörnlund\r\nförsöker göra det i det här sammanhanget.</pre><pre>Jag vill ta upp frågan om de s.k. incitamenten.\r\nMånga av de här reglerna fungerar faktiskt så att\r\ndet inte lönar sig. Jag kan som arbetslös ha ett\r\ndeltidsjobb för att göra någonting och för att hålla\r\nmig kvar i arbetslivet. Jag får på så vis min lönenivå\r\nsänkt, och det är den lönenivån jag bär med mig i\r\nframtiden.</pre><pre>Teaterförbundet har i sina uppvaktningar upplyst\r\noss om vad som händer. Beredskapsarbeten räknas\r\nliksom inte, men väldigt många inom\r\nkulturområdet jobbar finansierade med\r\nberedskapsmedel -- och teatern blir inte sämre för\r\ndet, Börje Hörnlund.</pre><pre>De incitament som regeringen talar om är för mig\r\nfruktansvärt cyniska.</pre><pre>I kompletteringspropositionen kan man läsa:\r\nErsättningsnivån har sänkts vid arbetslöshet och\r\ndeltagande i arbetsmarknadspolitiska åtgärder.\r\nDen sänkta ersättningsnivån förstärker arbetslinjen\r\ngenom att det blir mer lönsamt att snabbt ta ett\r\njobb, även med lägre lön.</pre><pre>Vad är det för begrepp, arbetslinjen? Det är en\r\nsådan cynism så att man baxnar.</pre><pre>I finansplanen skrev man: Sänkningen av\r\nkompensationsnivån vid arbetslöshet och\r\narbetsmarknadspolitiska åtgärder bidrar till att öka\r\nincitamenten att söka och acceptera ett erbjudet\r\narbete och för dem som har jobb att anpassa\r\nlönekraven.</pre><pre>Cynismer! Att utnyttja arbetslösheten för att slå\r\nmot dem som har det sämst, det kallar jag cynism.</pre><pre>Incitament talas det om. Ersättningsperioden skall\r\nvara 300 plus 300 dagar. Men det är ju inte säkert.\r\nAccepterar jag åtgärder och utbildning blir det inte\r\n300 plus 300 dagar. Ju större ambition, desto\r\nkortare tid. Är det arbetslinjen, Börje Hörnlund?</pre><pre>Och finansieringen? Ja, det är fråga om underskott.\r\nVi har därför föreslagit att man skall ta in större\r\ninkomster. Vi har föreslagit att den normala vägen\r\nbör vara arbetsgivaravgifter, att produktionen skall\r\nbetala den försäkring som solidariskt ger stöd åt\r\narbetslösa. Om det inte räcker, om det blir svåra\r\nkonjunkturförlopp eller strukturkriser och för\r\nmånga arbetslösa, då måste vi ta på oss\r\nfinansieringen av detta som en del av den\r\nekonomiska politiken. Då tar vi finansieringen över\r\nbudgeten, då tar vi en skatteskärpning, en\r\ninkomstförstärkning. Är det så konstigt? Det\r\nverkar omöjligt för den här regeringen att tänka sig.</pre><pre>I övrigt behövs vissa egenavgifter,\r\nfinansieringsavgifter, för att koppla individen till sin\r\na-kassa. Vad är det för fel på det?</pre><pre>Anf. 167  Arbetsmarknadsminister BÖRJE\r\nHÖRNLUND (c):</pre><pre>Herr talman! Om de pengar som går från a-kassan\r\ntill kulturen eller från AMS till kulturen i stället\r\nskulle komma ordinarie kulturbudget till godo, är\r\njag övertygad om att de gör bättre kulturell nytta.\r\nOmvägen via AMS är nog enbart dyrbar.</pre><pre>Hans Andersson talar om cynism. Den verkliga\r\ncynismen är att inte kraftfullt satsa på ordinarie\r\njobb. I det här fallet -- och det vet Hans\r\nAndersson -- gäller det en näringslivsledd\r\nexpansion, en kraftigt näringslivsledd expansion.\r\nDessutom kan det mycket gärna vara fråga om\r\nexport, eftersom vi genom åren har blivit litet för\r\nmycket skyldiga gentemot utlandet. På detta sätt\r\nfår vi också pengar till den viktiga offentliga\r\nsektorn, och därmed kan vi bevara och utveckla en\r\ngod hälso- och sjukvård, forskning, skola,\r\nutbildning, äldreomsorg, m.m., m.m. Där har vi\r\nverkligen anledning att satsa. Det är det allra, allra\r\nviktigaste.</pre><pre>Att stegvis minska utbetalningarna från a-kassan,\r\natt stegvis minska AMS-åtgärderna till fördel för en\r\nutveckling på den ordinarie sidan är den\r\növergripande uppgiften. Då får man inte göra a-\r\nkassan till en socialförsäkring, utan den skall vara\r\nen del i arbetsmarknadspolitiken för ordinarie\r\njobb.</pre><pre>Anf. 168  HANS ANDERSSON (v) replik:</pre><pre>Herr talman! Jag vill ta upp några punkter. Visst\r\nvore det bra om man kunde spela teater finansierad\r\növer kulturbudgeten. Går inte det, får det\r\nkanhända ske över AMS-budgeten. Men har det\r\nnågot att göra med den arbetslöse skådespelaren?\r\nVarför skall han eller hon straffas bara därför att\r\npengarna till uppsättningen råkar komma från det\r\nena eller det andra hållet? En sådan tanke är\r\nfullständigt grotesk.</pre><pre>Det är jättebra att vi skall skapa ordinarie jobb,\r\nmen det är tråkigt att Börje Hörnlund inte har\r\nbidragit till en sådan utveckling. Han säger vidare\r\natt vi måste genomföra den genom att flytta över\r\npengar från arbetslöshetens bekämpande. Då blir\r\njag rädd. Återigen vill han rikta in sig på och skjuta\r\npå dem som har förlorat jobbet och har svårt att\r\nförsörja sig. Samtidigt sänks skatterna för\r\nföretagen och aktieägarnas dubbelbeskattning,\r\nsom det så vackert heter, avskaffas. Man kan slänga\r\nut pengar på vårdnadsbidrag etc.</pre><pre>Detta förslag är dessutom några miljarder dyrare.\r\nDet finns anledning att ändra regelverket så att inte\r\nminst yngre människor kommer in. Ja, det har vi\r\nsocialdemokrater uttalat i motioner, men det\r\naktuella förslaget är 2--3 miljarder dyrare per år, så\r\ndet ger ingen besparing. Detta förslag är mycket\r\nmer likt en socialförsäkring än det system som vi\r\nhar försvarat. Ursäkta, herr talman och herr\r\narbetsmarknadsminister, men det som Börje\r\nHörnlund nu säger är rappakalja.</pre><pre>Han nämnde också arbetsveckan och forskning och\r\nutveckling. Det är bra att det satsas på forskning\r\noch utveckling. En sådan tur att det fanns några\r\npengar kvar i Sverige att satsa! De kallas\r\nlöntarfondsmedel. Det var de enda pengar som\r\nregeringen hade. I övrigt är det bara ett svart hål.</pre><pre>Vad gäller arbetsrätten kan man undra om man\r\nskall gråta eller skratta när den tas upp som en\r\nviktig fråga i dag, den dag när Kjell-Erik Karlsson\r\ninte fick tillbaka jobbet trots att han var olagligen\r\navskedad. Det är i det rättslösa Sverige med udden\r\nriktad mot löntagare och fackföreningsrörelse som\r\nBörje Hörnlund förvaltar en halv miljon\r\narbetslösa.</pre><pre>Anf. 169  Arbetsmarknadsminister BÖRJE\r\nHÖRNLUND (c):</pre><pre>Herr talman! Jag tror att Hans Andersson som\r\ntidigare fackligt aktiv i ett större företag vet att de\r\nsvenska storföretagen under 80-talet skapade\r\njobben utanför Sveriges gränser medan svensk\r\nindustri stagnerade. Det är den utvecklingen som\r\nnu bryts. Med en avreglerad krona och vidöppna\r\ngränser måste Sverige ha ungefärligen samma\r\nregler för företagens beskattning som länder runt\r\nom oss. Den förändring som har gjorts i Sverige\r\ngenomförde den socialdemokratiska regeringen i\r\nNorge ett år tidigare.</pre><pre>Om Hans Andersson hade en miljon, som han satte\r\nin på banken utan att ta någon risk, blir skatten ca\r\n30 %. Men som det var tidigare för enskilda\r\nföretagare och handelsbolag riskerade de att få\r\nbetala över 60 % i skatt. Väljer man under sådana\r\nförhållanden att skapa nya jobb, om man nu har ett\r\nkapital, eller att utan risk och med lägre\r\nbeskattning sätta in det på en bank?</pre><pre>Jag tror att Hans Andersson bör tänka igenom\r\ndetta och inte låta slagorden totalt fördunkla\r\nresonemangen.</pre><pre>Anf. 170  ELVER JONSSON (fp):</pre><pre>Herr talman! Dagens debatt är viktig av två skäl:\r\nDels gäller det en stor och angelägen reform, dels\r\nbehöver en rad missförstånd i den allmänna\r\ndebatten redas ut.</pre><pre>Utskottet föreslår i sitt betänkande att riksdagen\r\nskall ställa sig bakom den reform som skall ge en\r\nallmän och obligatorisk arbetslöshetsförsäkring.\r\nDetta är positivt och glädjande. Vi har från\r\nFolkpartiets sida varit måna om att hävda att alla\r\nsocialförsäkringar skall vara allmänna och ha en\r\nersättningsnivå som ger inkomsttrygghet.</pre><pre>När det gäller hanteringen måste det slås fast att\r\nregeringen inte kunnat hålla en tidtabell som skulle\r\nha gett anständiga arbetsvillkor för\r\nriksdagsbehandlingen. Ärendet var alltför stort och\r\ni vissa delar för ofullständigt för att man med\r\narbetsro skulle kunna lotsa det genom riksdagen.\r\nJag vill gärna instämma i de omdömen och de tack\r\nsom har riktats till vårt hårt arbetande kansli. Det\r\nhar där talats om de arbetstyngda och långa\r\ndebatterna. Jag skulle till det vilja lägga de tunga\r\nhelgerna och nätterna. Långsiktigt borde vi kanske\r\nhär i riksdagen fundera litet mera på en mer\r\nharmonisk arbetssituation.</pre><pre>Åter till ämnet. Med en obligatorisk försäkring\r\nkommer grupper av människor som ej tidigare\r\nerhållit något skydd vid arbetslöshet att få ett\r\nsådant. Reformen är också nödvändig för att hjälpa\r\ntill med att sanera de stora underskotten i\r\nArbetsmarknadsfonden. Som det ser ut med\r\ndagens system är det, som redan här har sagts, ett\r\nunderskott i fonden om ca 50 miljarder kronor. Det\r\när en stor del av de totala underskott som finns\r\ninom arbetslöshetsförsäkringen. Naturligtvis beror\r\nen del av underskottet på det dåliga\r\nkonjunkturläget, men en allmän reformering av\r\ndetta transfereringssystem är ändå ytterst\r\nangelägen.</pre><pre>Vi ser nu att allt fler får jobb och att varslen om\r\nuppsägning ligger på en mycket låg nivå. En\r\nminskning av underskotten i\r\nArbetsmarknadsfonden är därför snart på gång. Nu\r\när det upp till arbetsgivarna att anställa fler, så att\r\na-kassan belastas än mindre. Det är nödvändigt att\r\ndet stora övertidsuttaget motsvarande ca 50 000\r\nårsarbeten snabbt minskar. På sikt är det den bästa\r\ninvesteringen för företagare, de anställda och hela\r\nsamhällsekonomin.</pre><pre>Behovet finns hos industrin, och förmånerna för\r\ndem som nyanställer har aldrig varit bättre än just\r\nnu. Det gäller för alla arbetsgivare att ta ett större\r\nansvar. Om inte statsrådet är alltför upptagen, vill\r\njag ställa en liten fråga till honom. Övertidsuttaget\r\när för stort, och jag vill fråga om\r\ndepartementschefen har gjort insatser för att\r\nföretag och andra arbetsgivare, nu när läget är\r\nförmånligt, mera aktivt skall nyanställa personer\r\nsom för närvarande befinner sig i en\r\narbetslöshetssituation. Jag tror att det vill till litet\r\nav ett psykologiskt tryck från de politiska\r\ninstanserna. Det skulle vara värdefullt om\r\narbetsmarknadsministern kunde bekräfta att ett\r\nsådant s.k. mjukt arbete pågår.</pre><pre>Herr talman! Reformeringen av\r\narbetslöshetsförsäkringen är redan inledd med den\r\navgift som vi alla betalar på vår lön, en avgift som\r\när till för att vi skall få en bättre balans i systemet.</pre><pre>Under mandatperioden har dessutom\r\nersättningsnivån sänkts till 80 %, och karensdag\r\nhar införts. Detta gör att vi nu har en vettig självrisk\r\ni detta socialförsäkringssystem, på samma sätt som\r\ni andra sådana system, t.ex. sjukförsäkringen.</pre><pre>Socialdemokraterna, som till att börja med var\r\nmotståndare till en sänkning av ersättningsnivån,\r\nhar nu alltmera accepterat den. Men visst var\r\nsnabbheten i den socialdemokratiska\r\nkovändningen imponerande. Mellan Lucia och\r\ntrettonhelgen skrotade man hela sin\r\nargumentarsenal mot sänkningen av a-\r\nkasseersättningen. Tala om lappkast!</pre><pre>Den socialdemokratiska oppositionen i övrigt går\r\ndess värre över lag reflexmässigt mot regeringens\r\nförslag. Socialdemokraterna känner ängslan för en\r\nstatlig kassa som verkar bredvid de\r\nfackföreningsdrivna a-kassorna. Man påstår\r\ndessutom att arbetslinjen kommer att raseras och\r\ntror att en mängd människor kommer att vända sig\r\ntill kommunernas socialbyråer i en gigantisk\r\nutförsäkringsbomb, om regeringens förslag antas.\r\nJag tänker här något kommentera den kritiken mot\r\nförslaget.</pre><pre>Vad först gäller den statliga a-kassan tycker jag att\r\ndet är bra att det blir en fristående kassa, som\r\nfångar upp de många som nu står utan skydd vid\r\narbetslöshet. Vi får heltäckande system och\r\nvalfrihet för individen. Den enskilde kan genom\r\neget val antingen tillhöra en facklig a-kassa eller\r\nden statliga och behöver inte som nu vara hänvisad\r\ntill en enda a-kassa.</pre><pre>Jag kan dock hålla med socialdemokraterna om att\r\nden statliga kassan inte skall konkurrera ut de\r\nfackliga kassorna på oschysta grunder.</pre><pre></pre><pre>De fackliga a-kassorna har i allt väsentligt gjort ett\r\nför den enskilde försäkringstagaren bra kassajobb.\r\nDärför är det min och Folkpartiets mening att vi\r\nsnarast skall nå den konkurrensneutralitet som\r\nregeringen utlovat mellan de olika formerna av a-\r\nkassor. Det är en uppfattning som också utskottet\r\nstöder.</pre><pre>Regeringens förslag innebär att arbetslinjen skall\r\nhävdas. Som systemet nu är uppbyggt stimulerar\r\ndet ofta till en oändlig rundgång. Individer kan\r\nslussas mellan åtgärder och kontantstöd under\r\nmycket lång tid. Med en begränsning av\r\nersättningsperioderna ökar kravet på den\r\narbetssökande, men framför allt på\r\narbetsförmedlingen att aktivt ta sig an problemen\r\noch se till att den arbetssökande så snabbt som\r\nmöjligt kommer tillbaka till den öppna\r\narbetsmarknaden.</pre><pre>Skulle de två ersättningsperioderna gå till ända\r\nskall den arbetslöse erbjudas en speciell åtgärd i\r\nsyfte att hindra utförsäkring, men också att få den\r\narbetslöse tillbaka till arbetsmarknaden på ett\r\nsmidigt sätt.</pre><pre>Hur dessa speciella åtgärder skall se ut kommer nu\r\natt ses över av departementet, så att det är klart i\r\ngod tid till 1997, då det tidigast är aktuellt med\r\nnågon utförsäkring.</pre><pre>Den kanske största och i alla fall den mest\r\nhögljudda kritiken mot regeringens förslag har\r\nkommit mot att det nya systemet skulle utlösa en\r\nsocialbidragsbomb när ersättningsdagarna är slut\r\noch man riskerar att bli utförsäkrad. Jag har redan\r\ntalat om vad som händer om man riskerar att bli\r\nutförsäkrad. Enligt min mening är risken dock\r\nstörre för en socialbidragsbomb om vi bifaller det\r\nsocialdemokratiska förslaget i partimotionen A80.\r\nVi har debatten alltsedan regeringförslaget\r\npresenterats fått höra vad socialdemokraterna har\r\ntyckt vara dåligt och vad man skall riva upp vid en\r\nvalseger. Men frågan är vad vill man i stället?</pre><pre>Den saken är det besvärande tyst om, trots att\r\nsocialdemokraterna är medvetna om det är\r\nohållbart att fortsätta med dagens system.</pre><pre>Naturligtvis finns det förslag från den\r\nsocialdemokratiska sidan i deras motion, men den\r\nsaken talas det inte så högt om, för där ligger en\r\nsocialbidragsbomb gömd. Här som på så många\r\nandra ställen kör socialdemokraterna med vad min\r\npartiledare har kallat bisatsmoral. Man talar om\r\nvad man är emot, men nämner bara i förbigående\r\nvad man egentligen vill.</pre><pre>Min fråga till socialdemokraterna blir just nu: Skall\r\ndet enligt socialdemokraterna aldrig förekomma\r\nnågon utförsäkring?</pre><pre>Herr talman! I det socialdemokratiska förslaget till\r\narbetslöshetsförsäkring är det en del som är\r\nbesynnerligt. När man i alla andra system\r\npropagerar för att det skall vara en\r\ninkomsttrygghet, vill man i a-kassan införa ett\r\nsystem med grundtrygghet.</pre><pre>I den socialdemokratiska partimotionen kan man\r\nutläsa att alla skall ha rätt till en grundnivå i a-\r\nkassan motsvarande dagens KAS-ersättning, 245\r\nkr. Sedan är det upp till den som vill eller har råd\r\natt försäkra sig upp till 80-procentsnivån. Detta kan\r\ninnebära att om det socialdemokratiska systemet\r\nträder i kraft, kommer köerna kanske rent av börja\r\nringla utanför landets socialbyråer. Människor som\r\ninte har råd eller inte har iscensatt att försäkra sig\r\nupp till inkomsttryggheten kommer att omgående\r\ntvingas vända sig till det sociala.</pre><pre>Därför vill jag ställa den andra frågan till\r\nsocialdemokraternas företrädare här i debatten:\r\nHur kan det komma sig att socialdemokraterna är\r\nanhängare av en grundtrygghetsmodell i a-kassan\r\nnär man är emot sådana tankar när det gäller andra\r\nförsäkringssystem?</pre><pre>Jag skulle, herr talman, till sist vilja peka på en\r\npunkt där vi i Folkpartiet i ett senare skede skulle\r\nvilja fortsätta reformeringen. Det gäller kopplingen\r\nmellan avgifter och utgifter inom\r\narbetslöshetsförsäkringen.</pre><pre>Från Folkpartiets sida strävar vi efter att alla\r\nförsäkringssystem skall vara lika. I\r\nsjukförsäkringen tas avgiften ut på en inkomst upp\r\ntill sju och ett halvt basbelopp, och ersättningar\r\nlämnas upp till samma nivå. I a-kassan är det\r\nannorlunda. Avgift tas visserligen ut upp till sju och\r\nett halvt basbelopp, men ersättning lämnas bara på\r\ninkomster upp till fem och ett halvt basbelopp.\r\nDetta måste, herr talman, på sikt ändras.\r\nErsättningsnivån om man är sjuk eller arbetslös bör\r\nvara densamma om man tjänar upp till sju och ett\r\nhalvt basbelopp. Vi är dock medvetna om att en\r\nsådan reform får anstå till dess att statsfinanserna\r\när förbättrade. Det lär dröja ytterligare något.</pre><pre>Herr talman! Jag vill med detta yrka bifall till\r\nutskottets hemställan i betänkandet 18.</pre><pre>Anf. 171  HANS ANDERSSON (v) replik:</pre><pre>Herr talman! Först vill jag gratulera Elver Jonsson\r\ntill framträdandet i televisionen i går. Det var i och\r\nför sig en svår roll i en mycket besvärlig pjäs, men\r\nbättre lycka nästa gång!</pre><pre>När det gäller hanteringen håller Elver Jonsson\r\nmed om att den inte har varit bra. Jag har gått\r\nmycket längre. Jag har sagt att den var undermålig.\r\nDen hotar faktiskt både rättssamhället och\r\nriksdagens prestige och rykte som lagstiftare.</pre><pre>Man kan tacka och gratulera utskottets personal,\r\nmen jag tycker det är ett orimligt sätt att arbeta. Vi\r\nhar tidigare under sådana hetsiga förhållanden fått\r\ngöra korrigeringar därför att man jobbade med så\r\noerhört kort varsel. Det är inte bra för någon part.</pre><pre>Jag noterar att det inte dyker upp några svar eller\r\nnågon diskussion om regelverket, om\r\nincitamenten, om ersättningsperioderna, om\r\ndeltidarna, om normalarbetstiden och om allt det\r\nsom gör att det här regelverket står i strid med\r\nmålsättningarna i arbetsmarknadspolitiken. I\r\nstället vill Elver Jonsson ha svar av\r\narbetsmarknadsministern om övertid och\r\nanställning. Vänta med den frågan till i morgon, så\r\nfår vi några minuter kvar att diskutera a-kassan!</pre><pre>Vad tycker Elver Jonsson om att stifta lagar i dag\r\noch ha dem tillämpade den 1 juli, i ett system som\r\nberör hundratusentals människor?</pre><pre>Vad tycker Elver Jonsson om den långa raden av\r\nfrågor som måste utredas på nytt, som inte är\r\nbearbetade, om allt som har behövt ändras under\r\nkaotiska förhållanden?</pre><pre>Vad tycker Elver Jonsson om att denna lagstiftning\r\ngår igenom under oerhört förvirrade former med\r\nhjälp av Ny demokrati, som vad jag förstår\r\negentligen yrkar avslag på den här\r\nförsäkringsformen, men av något för mig\r\noutgrundligt skäl ställer sig bakom regeringens\r\nförslag ändå?</pre><pre>Det enda jag har hört som alternativ i den konkreta\r\nfrågan var att särskilt tänka på dem som tjänar litet\r\nmer, nämligen mellan fem och ett halvt och sju och\r\nett halvt basbelopp. Men inte en tanke på dem som\r\nfått sänkta nivåer genom sänkt tak, genom att man\r\ninte har indexerat. Inte en tanke på dem som tjänar\r\nkanske 11 000 och har 80 % av det.</pre><pre>Är det folkpartistisk politik? Inte är det frisinnat\r\nåtminstone.</pre><pre>Jag upprepar de frågor jag ställde till\r\narbetsmarknadsministern och inte fick besvarade.\r\nDe borde kanske vice utskottsordföranden kunna\r\nbesvara.</pre><pre>Anf. 172  ELVER JONSSON (fp) replik:</pre><pre>Herr talman! Hans Andersson har sådana\r\nbekymmer över det som jag sades inte vara\r\nbekymrad över. Men det intressanta med Hans\r\nAndersson är att han inte nämner en enda rad om\r\natt vi har ett underskott i vår arbetsmarknadsfond\r\nsom är helt ohållbart. De 50 miljarder skall inte\r\nbara räntas, utan också fyllas på.</pre><pre>Den andra punkt som inte bekymrade Hans\r\nAndersson så mycket var att vi har tiotusentals\r\nmänniskor utanför arbetslöshetsförsäkringen, men\r\nsom nu ges en möjlighet att komma in.</pre><pre>Den tredje punkten är den aktiva\r\narbetsmarknadspolitiken som får en särskild\r\ntyngdpunkt här.</pre><pre>Det är ytterst angeläget att vi får en start på alla\r\ndessa tre saker.</pre><pre>När det gäller problemet med utförsäkringen och\r\nvad som kan hända med dem som är arbetslösa får\r\njag väl återigen, för vilken gång i ordningen?,\r\npåminna om att ingen blir utförsäkrad förrän\r\ntidigast 1997. Det finns alltså lång tids rådrum. Där\r\nfinns möjlighet att korrigera de punkter som är\r\noklara och som vi, stödda av utskottet, har påpekat\r\nför regeringen.</pre><pre>Dit hör konkurrensneutraliteten och dit hör en del\r\nsom inte har kommit med t.ex. på företagarsidan\r\neller på en annan punkt där vi är ense i utskottet,\r\nnämligen avgångsvederlagens förhållanden till\r\narbetslöshetsförsäkringen. Jag är inte bekymrad\r\növer att reformen införs den 1 juli. Vi har denna\r\nlånga rådrumstid som gör det möjligt att göra\r\nkorrigeringar så att arbetslöshetsförsäkringen blir\r\nvärd namnet.</pre><pre>Anf. 173  HANS ANDERSSON (v) replik:</pre><pre>Herr talman! Tidigare nämnde Elver Jonsson att\r\nman inte får utförsäkras. Men det verkar vara\r\nhuvudintresset. Ut med folk! Över 20 000 personer\r\nper år utförsäkras ur ALF- och KAS-systemet. Men\r\ndet kanske inte räcker. Hur många skall utförsäkras\r\nför att Elver Jonsson skall bli nöjd?</pre><pre>Jag har inte fått något svar på mina frågor om\r\nincitament och regelverket. Det är de frågorna vi\r\ndiskuterar.</pre><pre>Vidare var det frågan om Arbetsmarknadsfonden\r\noch underskottet. Ja visst är det allvarligt. Därför\r\nhar vi vid en serie motionstillfällen föreslagit en\r\nextra skatt och ökade arbetsmarknadsavgifter för\r\natt täcka underskotten.</pre><pre>Det här systemet är 3 miljarder kronor dyrare. Hur\r\nman än vill argumentera kan man inte säga att det\r\nbidrar till att skapa ett bättre budgetsaldo. Det är\r\nprecis tvärtom, Elver Jonsson.</pre><pre>Anf. 174  ELVER JONSSON (fp) replik:</pre><pre>Herr talman! Jag skall också bli lika kort i repliken\r\neftersom Hans Andersson för en gångs skull blev\r\nfåordig. Han är ju annars en elegant ordförlösare.</pre><pre>Hans Andersson vill på gammalt vpk-vis lösa\r\nproblemet med underskott och saldo med höjda\r\nskatter. Han påstår att budgetsaldot skulle bli\r\nförsämrat med detta upplägg. Det vill jag bestrida.</pre><pre>Hans Andersson nämnde en viktig punkt, nämligen\r\nutförsäkringen. Jag tycker att det finns anledning\r\natt påminna om att trots högkonjunkturen och det\r\ngynnsamma arbetsmarknadsläget under 80-talet\r\nvar antalet utförsäkrade högre då än det har varit\r\nunder de svåra lågkonjunkturåren, t.ex. 1993. Inte\r\nminst beror det på att regeringen har, med\r\nriksdagens stöd, vidtagit åtgärder, t.ex.\r\nungdomspraktik och ALU-projekt, som har fått\r\ngoda effekter. Människor har fått meningsfulla\r\njobb och förhindrats från att utförsäkras.</pre><pre>Herr talman! Jag tror att det är viktigt att hålla kvar\r\nvid huvudgreppet, nämligen att vi har en\r\narbetslöshetsförsäkring som stimulerar och driver\r\npå arbetsförmedlingar och hela samhället att ge\r\nmänniskor jobb.</pre><pre>Anf. 175  JOHNNY AHLQVIST (s) replik:</pre><pre>Herr talman! Jag trodde att Elver Jonsson skulle\r\nhålla sig för god för att förfalla till samma\r\ndebattteknik som arbetsmarknadsminister Börje\r\nHörnlund. Han fortsätter med mytbildningen om\r\nåtgärderna. Det är ingen sanning. Det blir inte mer\r\nsanning för att Elver Jonsson säger så. Vi hade\r\npartikongressen i september 1993. Det var ingen\r\nsvängning från Lucia fram till trettonhelgen, som\r\nElver Jonsson påstod här.</pre><pre>Jag säger, liksom Hans Andersson, att vi har inte\r\nfått svar från vare sig arbetsmarknadsministern,\r\nSonja Rembo eller den tredje talaren som nu har\r\nvarit uppe och försvarat förslaget på frågan om\r\narbetslinjen. Det blir ingen arbetslinje, Elver\r\nJonsson, om man straffas så. Tar man ett tillfälligt\r\npåhugg eller ett annat jobb under en kortare tid,\r\nstraffas men i nästa läge. Därför går det rinmligtvis\r\ninte att hävda att ni verkar för arbetslinjen.</pre><pre>Vidare var det frågan om utförsäkringsbomben och\r\nrundgångarna. Elver Jonsson vet lika väl som jag\r\natt det inte går att ha någon evighetsrundgång i\r\nsystemet. Det är också mytbildning. Här finns\r\nmänniskor som varenda år ramlar ut ur systemet\r\noch utförsäkras. Man måste själv göra en insats för\r\natt vara kvar i systemet. Den tryggheten måste man\r\nha som människa. Det är den tryggheten som har\r\ngjort att man har klarat större omstruktureringar i\r\nvårt samhälle. Det är den tryggheten som har gjort\r\natt man har klarat av att sluta en anställning.</pre><pre>Jag vill ha en garanti från Elver Jonsson. Börje\r\nHörnlund och Elver Jonsson har sagt denna sak två\r\ngånger. Kan Elver Jonsson garantera att ingen\r\nkommer att utförsäkras före 1997? Jag tycker att\r\ndet skulle vara bra att få den garantin.</pre><pre>Det är inte fler människor som kommer in i detta\r\nsystem än i det andra systemet. Elver Jonsson tror\r\natt de sociala kontakter som i dag sköts via de\r\nfackliga a-kassorna skall kunna skötas av KAS-\r\nregionerna. Jag tvivlar mycket på detta. Om Elver\r\nJonsson har fått signaler om att KAS-regionerna\r\nkan sköta dessa åtaganden, vill jag gärna att han\r\nredovisar det i kammaren.</pre><pre>Anf. 176  ELVER JONSSON (fp) replik:</pre><pre>Herr talman! Det var frågan om de sociala\r\nkontakterna för de nyförsäkrade. Det är litet svårt\r\natt veta hur väl skötta de kontakterna blir. Det är\r\nklart att de som står helt utanför försäkringen inte\r\nkan ha så mycket sociala kontakter gentemot en a-\r\nkassa de inte tillhör. Alla förändringar kommer att\r\nbli förbättringar.</pre><pre>Det finns en sak som inte har nämnts här och som\r\njag finner anledning att ta med i min replik till\r\nJohnny Ahlqvist. Arbetsmarknadsverket och de\r\nfyra KAS-regioner som kommer att ansvara för\r\nkontakterna har hög beredskap och känner stor\r\ntillförsikt att klara av arbetet. Flera talare undrar\r\nhur det hela skall klaras av på så kort tid -- systemet\r\nskall vara i gång den 1 juli. Arbetsmarknadsverkets\r\nfrämste företrädare på området har sagt att det\r\nkommer att bli tufft, men man kommer att klara av\r\ndet hela och man kommer att göra ett bra jobb. Jag\r\nvill tillräkna verket att det är en tillräcklig garanti.</pre><pre>Jag tycker att Johnny Ahlqvist hemfaller åt frågan\r\nom det går att få ett system som är perfekt när man\r\när arbetslös. Han borde i stället vara mer bekymrad\r\növer vad vi skall göra för att få människor i arbete.\r\nJag tror att det är viktigare att maximera en\r\narbetslöshetsförsäkring så att det går att åka litet\r\n''slalom'' mellan olika bestämmelser. Därför är det\r\noerhört viktigt att arbetslinjen sätts i främsta\r\nrummet samtidigt som garantin finns.</pre><pre>Vidare var det frågan om utförsäkringen. Inget\r\ntyder på att löftet om att ingen skall bli utförsäkrad\r\nföre 1997 inte kommer att stå sig.</pre><pre>Anf. 177  JOHNNY AHLQVIST (s) replik:</pre><pre>Herr talman! Elver Jonsson avslutar med att säga\r\natt löftet kommer att stå sig. Det är litet skillnad på\r\natt lämna den garanti -- som Elver Jonsson har gjort\r\ntidigare -- att ingen skall utförsäkras före 1997. Det\r\nkan tolkas precis som man vill.</pre><pre>Jag vet inte om Elver Jonsson har läst\r\nGöteborgsposten i dag. Där diskuteras en av KAS-\r\nregionerna som skall hantera dessa frågor. Det\r\nframgår att man inte kommer att klara av arbetet.\r\nDe sökande kommer att bli lidande. Man fruktar en\r\nlång väntetid och folk kommer att tvingas till\r\nsocialen. Det beror på att den beredskap som Elver\r\nJonsson påstår finns faktiskt inte finns. De\r\nmänniskor som skall handlägga frågorna vill att\r\nriksdagen inte skall fatta beslutet. KAS-regionen\r\nklarar inte arbetet. Ändå säger Elver Jonsson att\r\ndet finns en mycket stor beredskap.</pre><pre>Jag har inte fått svar från Elver Jonsson på mina\r\nfrågor om att komma med i systemet. Man omfattas\r\nav systemet genom att betala en avgift. Men man\r\nklarar inte avgiftsvillkoret för att få ersättning när\r\nman blir arbetslös.</pre><pre>Jag skall ta ett exempel. En person tjänar 30 000\r\nunder tre månader. Han uppfyller inte\r\navgiftsvillkoret. Han får ingen ersättning när han\r\nblir arbetslös. Däremot får en person som tjänar\r\n17 000 kr under en månad en sommar och därefter\r\njobbar varje lördag resten av året ersättning. Men\r\nden människa som har betalat in motsvarande 1--\r\n2 % av sina 30 000 kommer inte att omfattas av den\r\ntrygghet som Börje Hörnlund och Elver Jonsson\r\npåstår att man skall få. Det är en lek med orden,\r\nElver Jonsson. Det är ingen allmän obligatorisk\r\narbetslöshetsförsäkring. Utfallet kommer att vara\r\nstörre än antalet medlemmar.</pre><pre>AMS har gjort samma bedömning som vi från\r\nsocialdemokraternas sida har gjort. 12 000--15 000\r\nfler människor kommer med. Men vad händer efter\r\n1997? Jag hoppas att Sverige skall bestå även efter\r\n1996/97. Då kommer 100 000 människor att ramla\r\nut ur systemet.</pre><pre>Jag tror inte att Elver Jonsson har några uppgifter\r\nsom kan innebära att arbetslösheten har kommit\r\nned på 0 % år 1997. I den finansplan som Elver\r\nJonssons partikamrat skrivit under, nämligen Anne\r\nWibble, står det ju att arbetslösheten kommer att\r\nbestå både under 1995 och under 1996. Jag tror inte\r\nmycket på de utfästelser som Elver Jonsson gör.</pre><pre>Anf. 178  ELVER JONSSON (fp) replik:</pre><pre>Herr talman! Vad som står i en och annan bilaga i\r\nen regeringsproposition kanske jag inte vill ta\r\nansvar för. På den punkten har varken utskottet\r\neller jag instämt. Därför har vi kunnat konstatera\r\natt det blivit alltmer gynnsamt i förhållande till det\r\nsom prognosmakarna tänkte sig för bara något år\r\neller halvår sedan.</pre><pre>Nu går det undan när det gäller nyanställningar.\r\nEnbart under maj månad nyanställdes över 50 000\r\npersoner via arbetsförmedlingarna, dvs. ca 2 000\r\npersoner per arbetsdag. Nettotillskottet när det\r\ngäller människor som får arbete är uppemot\r\ntusentalet varje vardag. Visst är detta en rejäl\r\nförbättring.</pre><pre>Det är klart att det inte i varje läge går att förutse\r\nhur det kommer att bli när det gäller de olika arbets</pre><pre>-- eoch avgiftsvillkoren. Men det problemet har vi\r\nredan i dag, så det är inget nytt egentligen. Och det\r\när inget skäl för att avstå från reformen.</pre><pre>Vad gäller bedömningen av hur pass bra detta kan\r\nklaras, går det säkert att hitta någon förgrämd\r\ntjänsteman som inte är särskilt angelägen om att\r\nrycka tag i det. Men Arbetsmarknadsverkets\r\nfrämste företrädare och ytterst ansvarige i sak\r\nsäger: Vi har hög beredskap, vi kommer att ta oss\r\nan detta med stor entusiasm och stort allvar, och vi\r\ngaranterar att det kommer att fungera trots att\r\ntiden är knapp.</pre><pre>Anf. 179  MARIANNE ANDERSSON (c):</pre><pre>Herr talman! Återigen har vi lyssnat till Johnny\r\nAhlqvist och hans klagosång över Börje Hörnlund\r\noch regeringens arbetsmarknadspolitik. Denna\r\ngång kritiserade han Börje Hörnlund för en passiv\r\narbetsmarknadspolitik och för brist på\r\narbetsmarknadspolitik, såvitt jag uppfattade rätt.\r\nSamtidigt slår han vakt om kontantstödet, som ju\r\när passivt. Det går inte riktigt ihop.</pre><pre>En allmän arbetslöshetsförsäkring är ett gammalt\r\ncenterkrav som nu blir verklighet. Centern har\r\nalltid ansett att det är oacceptabelt att den som\r\narbetat och betalt till arbetslöshetsförsäkringen via\r\nskattsedeln, men som av olika skäl inte varit\r\nmedlem i en a-kassa, inte kunnat få ersättning. Det\r\när den ena delen i detta betänkande, och den\r\ntenderar att försvinna i debatten om de övriga\r\nförändringarna av arbetslöshetsförsäkringen.</pre><pre>Detta problem löses nu. Alla med stark förankring\r\ntill arbetsmarknaden får inkomstrelaterad\r\nersättning. Därmed är ytterligare ett av de tre stora\r\nproblemen med den nuvarande\r\narbetslöshetsförsäkringen avklarat. Det första var\r\nfinansieringen där riksdagen beslutade om en avgift\r\nsom trädde i kraft den 1 januari i år, och som i varje\r\nfall förbättrar situationen.</pre><pre>Det andra problemet är möjligheten att växla\r\nmellan a-kassa och åtgärd hur länge som helst.\r\nDärmed riskerar man att en stor grupp människor\r\npermanent hamnar utanför arbetsmarknaden. Det\r\när förödande både för individen och för samhället.\r\nDet är det som den stora debatten handlar om, och\r\nman kan allvarligt fråga sig om socialdemokraterna\r\när intresserade över huvud taget av att sätta in\r\nkrafttag för att undvika detta. Är man det, Johnny\r\nAhlqvist?</pre><pre>Förslaget har mycket generösa övergångsregler.\r\nDet viktiga är att när de två ersättningsperioderna\r\när slut kommer de människor som då inte fått jobb\r\natt omfattas av ytterligare åtgärd, något som nu\r\nskall utredas. Jag lyssnade på TV-debatten i går\r\nkväll. Någon ville veta vad denna åtgärd exakt\r\nskulle innebära, precis som Johnny Ahlqvist här i\r\ndag.</pre><pre>Självfallet är det omöjligt att exakt svara på det i\r\ndag. Ingen vet ju i vilken situation den enskilde\r\nbefinner sig i om två år eller senare. Det måste bli\r\nfråga om mycket individuella åtgärder som är\r\nanpassade till den enskildes ålder, utbildning,\r\nbostadsort och framför allt till situationen på\r\narbetsmarknaden vid det tillfället. Olika alternativ\r\nskall utredas, och det är mycket bra att man\r\nfunderar vidare för att komma fram till\r\nkonstruktiva lösningar.</pre><pre>Man kan inte bara presentera en modell som passar\r\nför alla. En kvinna i TV i går ville att man skulle\r\ntala om exakt vad vi skall göra. Tänk om vi kunde\r\npresentera en modell som passar för alla människor\r\ni Sverige. Det går bara inte.</pre><pre>Det som slår mig i den allmäna debatten om den\r\nnya arbetslöshetsförsäkringen är den oerhörda\r\npessimismen. Jag kan mycket väl förstå att enskilda\r\nmänniskor känner förtvivlan när deras fackliga\r\norganisationer och det parti som de tror skall hjälpa\r\ndem -- hur de nu kan tro det -- talar om för dem att\r\nde skall utförsäkras och att de inte har någon chans\r\natt få jobb.</pre><pre>Kritikerna förutsätter att vi permanent kommer att\r\nha en lika hög arbetslöshet som nu. Detta visar inte\r\nminst de räkneexempel över den s.k.\r\nsocialbidragsbomben som vi har fått till utskottet.\r\nDär utgår man från den arbetslöshet som vi har i\r\ndag. Eftersom ingen riskerar att utförsäkras före\r\n1997 med detta förslag, måste det betyda att man\r\ninte tror på att några förbättringar kommer att äga\r\nrum på arbetsmarknaden innan dess.</pre><pre>Vi i Centern, Börje Hörnlund och regeringen vill\r\nha in människor i riktiga jobb. Det är faktiskt på\r\ngång nu. Det kanske man inte har märkt. Tydligen\r\nhar inte många i den här debatten, och inte heller\r\nmånga människor ute i samhället, märkt att den\r\nsatsning på riktiga jobb och företagsamhet som\r\nregeringen har gjort nu ger resultat.\r\nArbetslösheten har sedan mer än en månad\r\nminskat med ca 1 000 personer per arbetsdag. Det\r\när lika mycket som arbetslösheten ökade med varje\r\ndag under Mona Sahlins sista månader som\r\narbetsmarknadsminister 1991.</pre><pre>Arbetslösheten ökar nu när vi har en ovanligt stor\r\nkull ungdomar som kommer ut från skolan, men\r\nden positiva trenden är entydig. Arbetsmarknaden\r\nförändras nu kraftigt i positiv riktning jämfört med\r\nde senaste åren.</pre><pre>Långtidsarbetslösheten är ett stort problem. Den är\r\nalldeles för hög, men den minskade med 5 000\r\npersoner mellan april och maj i år. Antalet personer\r\ni åtgärder är större än under motsvarande tid förra\r\nåret. Nu dominerar arbetsmarknadsutbildningen\r\nvilket är riktigt i en konjunkturuppgång då\r\nmöjligheterna att få jobb efter utbildningen ökar\r\nkraftigt.</pre><pre>Fler människor får arbete. Under maj månad fick\r\n56 000 jobb enligt AMS statistik. Det är 16 000 fler\r\nän under maj 1993. Varslen minskar kraftigt och\r\nantalet nyanmälda platser ökar. Detta säger\r\noptimisterna.</pre><pre>Pessimisterna förutsätter att det är samma grupp\r\nsom hela tiden skall stå utanför arbetsmarknaden.\r\nDen risken är mycket stor med det system som vi\r\nhar i dag. Det visar alla erfarenheter och all\r\nforskning från länder som har haft hög arbetslöshet\r\nunder lång tid och dessutom en ersättning som\r\nvisserligen är låg men inte alls tidsbegränsad.</pre><pre>Jag tror inte att det finns någon som inte vill ha ett\r\njobb. Jag tror att alla gör vad de kan för att skaffa\r\nsig ett arbete. Men trots det är det mycket lätt att,\r\nnär man har varit arbetslös under längre tid, hamna\r\ni en situation där självförtroendet sjunker, där ens\r\ngamla kunskaper känns omoderna och man inte\r\nklarar av att med kraft anstränga sig för att skaffa\r\nsig ett arbete.</pre><pre>Med en bortre gräns ökar trycket på den enskilde.\r\nJag tror faktiskt att det är bra att ha tryck på sig. Vi\r\nvet alla att det i situationer där vi måste göra något\r\när ganska nyttigt att ha tryck på sig. Men trycket\r\nökar på både arbetsförmedlingar och arbetsgivare\r\npå att de skall ta sig an de svåra fallen så att de kan\r\nfå ett jobb på den ordinarie arbetsmarknaden. I\r\nSverige vill vi inte och skall vi inte ha en grupp\r\nmänniskor som aldrig har haft ett jobb. Dit vill vi\r\ninte komma.</pre><pre>Det är olyckligt att frågan om\r\nkonkurrensneutraliteten inte har lösts. Den är inte\r\nenkel att lösa eftersom avgifterna och kostnaderna\r\när så olika för olika kassor. Det hade självfallet varit\r\natt föredra att frågan hade varit löst i dag. Därför\r\nhar också utskottet i ett tillkännagivande sagt att\r\nfrågan måste lösas snabbt så att\r\nkonkurrensneutralitet mellan de olika kassorna kan\r\nfinnas från 1 januari 1995.</pre><pre>Jag förstår att de fackliga a-kassorna inte tycker om\r\nden här övergångstiden, men jag kan inte låta bli\r\natt tänka på hur tongångarna var när de stora\r\nlöntagarorganisationerna besökte utskottet.\r\nSamtidigt som man talade om alla de insatser som\r\ngörs för de arbetslösa uttalades en stor farhåga för\r\natt folk nu skulle lämna sin a-kassa och övergå till\r\nden nya, fria kassan. Jag tror att den risken är\r\nbetydligt överdriven. Varför skulle jag som\r\nförsäkringstagare lämna en försäkring som jag vet\r\nfungerar -- och som ger all den service som man\r\nräknade upp inför utskottet -- om jag blir arbetslös,\r\nför att gå till något nytt, som jag vet mindre om,\r\nbara därför att avgiften under en mycket kort\r\nperiod blir något högre i den kassa som jag tillhör?\r\nJag tycker att det är en mycket pessimistisk\r\ninställning. Det visar ett mycket dåligt\r\nsjälvförtroende, som förvånar mig mycket.</pre><pre>När någon av de fackliga företrädarna vid den\r\nhearing som vi hade i utskottet sade att det nu\r\nsaknas motiv för att gå med i facket, måste jag säga\r\natt jag hoppade ganska högt. Jag trodde faktiskt att\r\nvåra starka svenska fackföreningar hade många\r\nandra uppgifter med att företräda sina medlemmar\r\nän att administrera a-kassorna. Men vi har ju sett\r\nen del tecken som är oroväckande.</pre><pre>När man får exakt likalydande brev från en mängd\r\nolika fackliga organisationer angående det här\r\nförslaget, dessutom med vilseledande uppgifter,\r\nbörjar man undra. Har inte varje organisation ens\r\nförmågan att formulera egna brev?</pre><pre>Dessutom har vi fått en skrivelse från någon som\r\nkallar sig Tvärfackliga gruppen mot arbetslöshet,\r\nsom i ett diagram talar om att man först får en\r\nersättningsperiod med 80 %, sedan åtgärder och\r\ndärefter en ersättningsperiod med 80 % av 80 %.\r\nDet är fel.</pre><pre>Jag tycker att det är ganska ansvarslöst att sprida\r\nsådan felaktig information. Det är ju klart att\r\nmänniskor blir oroliga då. Det vore mycket bättre\r\nom man försökte tala om vad som är sant, sprida\r\nriktig information och kämpa för att människor\r\nskall få arbete.</pre><pre>Nu föreslår vi den här förändringen, som hjälper till\r\natt lösa de grundläggande problemen med a-\r\nkassan. De som betalar och uppfyller\r\narbetsvillkoret får ersättning. Rundgången bryts,\r\nmen mycket mjukt, så att människor i stället kan gå\r\nin i riktiga jobb. Jag tycker att det är ett bra förslag.\r\nDe saker som vi inte är riktigt säkra på skall\r\nutredas. Jag tycker inte att det är något fel med en\r\nsådan här stor förändring.</pre><pre>Jag skall inte kommentera alla de olika frågor som\r\nhar varit uppe i dag, bara några. Johnny Ahlqvist\r\nondgjorde sig mycket över de yttranden som har\r\nkommit in, bl.a. från Lagrådet. Man säger att det\r\nföreslagna systemet inte uppfyller kravet att vara\r\ntydligt utformat och enkelt. Samtidigt är det så,\r\nvilket Johnny Ahlqvist nogsamt glömde bort, att\r\ndet här förslaget bygger på den gamla lagen, som ju\r\nSocialdemokraterna tycker är så bra. Det blir\r\nkrångligt, men det är inte lätt -- det är nästintill\r\nomöjligt -- att ta fram ett enkelt system, eftersom\r\narbetslivet är så komplicerat som det är.</pre><pre>Jag skall inte ta upp en stor debatt om tidpunkten\r\nnär Socialdemokraterna beslutade om 90 eller 80 %\r\noch kongressbeslutet -- jag kommer inte ihåg det.\r\nJag kan bara säga att man lyckades dölja det\r\nmycket väl, både för många av sina egna\r\nmedlemmar och även för oss här i kammaren. Jag\r\nminns mycket väl när jag hörde Mona Sahlin på en\r\npresskonferens i januari tala om att man inte kunde\r\nåtergå till 90 %. Det har vi kanske diskuterat\r\nfärdigt för i dag.</pre><pre>Jag vill också, som flera andra här har gjort, rikta\r\nett mycket stort tack till utskottskansliets personal,\r\nsom har dragit ett enormt lass under våren. Det är\r\ninte bara den här propositionen som har\r\nbehandlats, utan det har varit flera andra stora\r\npropositioner. Personalen har verkligen fått ligga i\r\noch jobba på gränsen till vad som är möjligt. Vi\r\nuppskattar er alla -- det vet ni säkert.</pre><pre>Herr talman! Med det yrkar jag bifall till utskottets\r\nhemställan i dess helhet.</pre><pre>Anf. 180  JOHNNY AHLQVIST (s) replik:</pre><pre>Herr talman! Marianne Andersson och jag kan i\r\nvarje fall vara överens om att en mytbildning har\r\navlivats här i kväll. Vi hade vår partikongress i\r\nseptember, och demonstrationen var den 15\r\ndecember. Den mytbildningen är alltså nu borta ur\r\ndiskussionen.</pre><pre>Marianne Andersson försöker köra med en ny\r\nmytbildning, som är mycket farlig. Hon påstår att\r\narbetslösheten minskar och att antalet sysselsatta\r\nökar. Vi har just lämnat ifrån oss ett yttrande -- som\r\nMarianne Andersson förmodligen också står\r\nbakom -- till finansutskottet, där vi skriver att\r\nökningen av sysselsättningen är mycket marginell.\r\nDå kan vi tänka litet framåt, på vad som händer när\r\nskolorna slutar och helt plötsligt 80 000--90 000\r\nmänniskor ytterligare kommer ut på\r\narbetsmarknaden. Jag tror inte att Marianne\r\nAndersson kan påstå att sysselsättningen ökar.</pre><pre>Marianne Andersson säger att jag drar en klagovisa\r\növer den politik som Börje Hörnlund har fört. Ja,\r\ndet gör jag -- och det är nog flera än jag som gör\r\ndet. Börje Hörnlund lär bli historisk i det här\r\nsammanhanget. Det har inte funnits någon\r\narbetsmarknadsminister i Sverige i modern tid som\r\nhar kunnat gå från 2--3 % arbetslöshet upp till 8 %.\r\nDet rekordet har Börje Hörnlund faktiskt lyckats\r\nslå. Jag tycker att man då har rätt att klaga på den\r\narbetsmarknadspolitik som har förts.</pre><pre>Sedan säger Marianne Andersson att det inte är\r\nsamma människor som kommer att befinna sig i\r\narbetslöshetskön 1997. Jag skall bara läsa ett stycke\r\nur en skrivelse från Kommunförbundet. Deras\r\nuttalande i den här frågan är viktigt, därför att\r\nKommunförbundets styrelse har i dag en borgerlig\r\nmajoritet. Det är alltså inte särintressena och de\r\nfackliga organisationerna som styr\r\nKommunförbundet. Man skriver:</pre><pre>''Risken är stor att denna grupp växer även om\r\narbetsmarknaden blir bättre. Efterfrågan på\r\narbetskraft kommer i första hand att gynna yngre\r\npersoner med en färsk utbildning.''</pre><pre>Dessa larmsignaler är oerhört viktiga; de som i dag\r\när långtidsarbetslösa kommer att fortsätta att vara\r\ndet. Man förstår ju att kommunerna, när det går\r\nuppåt på arbetsmarknaden, gör den bedömningen\r\natt de i första hand skall ta yngre arbetskraft med\r\nfärsk utbildning. Vi kan leka med tanken att det\r\nbara är hälften av dessa som utförsäkras -- det är\r\nändå en stor socialbidragsbomb som kommer att\r\nbrisera.</pre><pre>Marianne Andersson säger att kravet på en\r\nobligatorisk arbetslöshetsförsäkring är ett gammalt\r\ncenterkrav. Jag skall be att till henne, som\r\nföreträdare för Centerpartiet, få överlämna ett\r\nantal namnunderskrifter, som är insamlade från\r\nmänniskor i Borlänge som är väldigt oroliga för hur\r\nderas framtid kommer att se ut.</pre><pre>Efter detta kommer jag inte att ta fler repliker. Jag\r\nhar ställt frågor till fyra talare från regeringspartier,\r\noch jag har ännu inte fått svar på en enda fråga.\r\nDärför vill jag inte fråga mer.</pre><pre>Anf. 181  MARIANNE ANDERSSON (c)\r\nreplik:</pre><pre>Herr talman! Vi kan diskutera om ökningen av\r\nsysselsättningen är marginell, men jag tycker att det\r\när mycket positivt när arbetslösheten under mer än\r\nen månad har minskat med 1 000 personer per\r\narbetsdag. Det är inte så litet.</pre><pre>Jag berörde just detta att det naturligtvis är ett stort\r\nproblem att skolorna slutar och att så många\r\nkommer ut därifrån och vill ha jobb. Men trenden\r\ngår åt rätt håll, och det är oerhört viktigt.</pre><pre>Johnny Ahlqvist och Börje Hörnlund m.fl. har\r\ndeltagit i oerhört många debatter om orsakerna till\r\narbetslösheten. Nu skylls helt plötsligt allting på\r\nBörje Hörnlund; han skulle ha sett till att\r\narbetslösheten har ökat. Jag tycker att det är\r\nfruktansvärt. Det är det mest osakliga påhopp som\r\nman kan tänka sig, att skylla på en\r\narbetsmarknadsminister som tillträdde efter valet\r\n1991. Att ha mage att påstå någonting sådant är på\r\ngränsen till vad som är tänkbart i kammaren. Vi\r\nhinner tyvärr inte diskutera orsaken till\r\narbetslösheten nu, även om jag gärna skulle göra\r\ndet.</pre><pre>Aldrig någonsin har så många människor befunnit\r\nsig i arbetsmarknadspolitiska åtgärder som under\r\nden här perioden. De nya åtgärderna, med\r\nungdomspraktik och arbetslivsutveckling, har gjort\r\natt detta har varit möjligt. Utan dessa åtgärder hade\r\ndet aldrig gått. Det erkänner alla som jobbar med\r\narbetsmarknadsfrågor och på arbetsförmedlingar\r\noch även Göte Bernhardsson. Johnny Ahlqvist kan\r\nsäga vad han vill.</pre><pre>Ni har varit kritiska, men ni har inte kommit med\r\nnågra alternativ som skulle kunna ge resultat. Jag\r\ntycker att det är ganska fantastiskt.</pre><pre>Jag påstår fortfarande att det inte är samma\r\nmänniskor som kommer att vara arbetslösa. Vi\r\nmåste göra allt vad vi kan för att se till att det inte\r\nblir så, som i Europa, där det är ett gäng människor\r\nsom blir utslagna. Här är det yngre personer med\r\nfärsk utbildning som får jobb, sägs det, och det är\r\nbra. Ungdomarna är ju ett problem, och det finns\r\nmånga ungdomar som är långtidsarbetslösa. De\r\nkanske kan gynnas, som Kommunförbundet säger.\r\nDet finns också grupper med äldre som har det\r\nsvårt. Vi måste se till att vi finner på lösningar för\r\ndessa människor. Det har ju oerhört stora\r\nkunskaper. Jag tror att vi med gemensamma krafter\r\nkan se till att också dessa människor får jobb.\r\nSituationen skall inte vara permanent. Detta är\r\nsvårt, men vi måste helt enkelt klara av det. Vi\r\naccepterar bara inte att det skall vara en sådan\r\nlångtidsarbetslöshet.</pre><pre>Anf. 182  HANS ANDERSSON (v) replik:</pre><pre>Herr talman! Jag hade egentligen inte heller tänkt\r\nbegära någon replik på Marianne Andersson, men\r\nhon säger så konstiga saker att jag måste göra några\r\nkommentarer.</pre><pre>Marianne Andersson talar om pessimism och\r\noptimism. Den som är genuint pessimistisk tror\r\nnaturligtvis att det blir många arbetslösa och att det\r\nkostar mycket pengar, eftersom de får ersättning\r\nfrån a-kassan. Det innebär i sin tur att\r\nArbetsmarknadsfonden dräneras. I det läget\r\nskjuter man på de arbetslösa. Man sänker deras\r\nnivå på a-kasseersättningen eller föräkrar ut dem ur\r\nsystemet. Då kostar det inte så mycket längre.</pre><pre>Om man, som jag, är optimist bibehåller man ett\r\ntrygghetssystem som är bra. Man gör alla satsningar\r\nsom man mäktar med för att skapa arbeten, gynna\r\nnäringslivet, upprätthålla vård och omsorg i\r\nkommunerna osv. Jag delar uppfattningen att det\r\ninte är Börje Hörnlunds fel att det finns en halv\r\nmiljon arbetslösa. Men Marianne Andersson har\r\nfullständigt fel när det gäller optimism och\r\npessimism. Hennes lösning är den pessimistiska.\r\nDen innebär att a-kasseersättningen måste skäras\r\nner.</pre><pre>Långtidsarbetslösheten är mycket stor i Europa.\r\nDet beror framför allt på att det saknas en aktiv\r\narbetsmarknadspolitik. Det var någonting som\r\nSonja Rembo inte nämnde när hon läste ur\r\nvitboken. Man rekommenderar länderna i Europa\r\natt satsa på utbildning och en aktiv\r\narbetsmarknadspolitik i stället för på långvariga\r\npassiva ersättningsperioder. Det är den svenska\r\nmodellen med fackliga a-kassor, korta perioder och\r\nsnabba insater som vi skall ha. Den går ni ifrån.</pre><pre>Elver Jonsson hade inte förstått att den allmäna\r\narbetslöshetsförsäkringen kostar mer. Marianne\r\nAndersson pratar också om\r\nArbetsmarknadsfonden som en kostnad. Ja visst,\r\nmen den allmäna arbetslöshetsförsäkringen kostar\r\nungefär 2--3 miljarder mer. I\r\nkompletteringspropositionen kommenterar\r\nregeringen själv den nya allmänna\r\narbetslöshetsförsäkringen. Jag citerar:\r\n''Kostnadsökningen till följd av detta uppskattas till\r\ndrygt 2 miljarder kronor.'' Jag säger detta för att det\r\nskall vara klart.</pre><pre>Marianne Andersson sade att man måste få stopp\r\npå rundgången och att rundgången med detta\r\nförslag bryts på ett mjukt sätt och att människor får\r\narbeten. Vad får människor för arbeten när de med\r\nett hårdare regelverk stöts ut ur a-kassesystemet?\r\nDetta är, som jag sade tidigare, rappakalja och\r\ningenting annat.</pre><pre>Anf. 183  MARIANNE ANDERSSON (c)\r\nreplik:</pre><pre>Herr talman! Vi kan diskutera pessimism och\r\noptimism. Jag tycker att optimism är när man inser\r\nde problem som finns och försöker göra någonting\r\nför att lösa dem. Det är när man tror att det är\r\nmöjligt att lösa dessa problem. Det är inte när man\r\nstoppar huvudet i busken och tror att man kan\r\nfortsätta som man alltid har gjort. Det går inte. De\r\nekonomiska förutsättningarna har vi inte i dag. Jag\r\när optimist.</pre><pre>Med det här förslaget försöker vi göra någonting åt\r\nsituationen. Det finns också förslag om att det i\r\nslutet av dessa två perioder skall finnas en åtgärd så\r\natt människor i allra största utsträckning kommer\r\nin i ett ordinarie arbete. Vi accepterar inga\r\n''socialbidragsbomber''. Vi har stora ekonomiska\r\nproblem i Sverige.</pre><pre>Det är sant att det i Europa saknas en aktiv\r\narbetsmarknadspolitik och att många länder tittar\r\npå Sverige, eftersom vi har en aktiv\r\narbetsmarknadspolitik. Jag vill minnas att Finlands\r\nnye socialdemokratiske president alldeles nyligen\r\nuttryckte en oerhört stor beundran för hur vi i\r\nSverige i denna svåra situation har lyckats klara av\r\nvåra åtgärder och vår arbetsmarknadspolitik. Det\r\nhar faktiskt inte varit lätt, men det har med tanke\r\npå de omständigheter som har funnits lyckats\r\nmycket bra.</pre><pre>Den nya a-kassan blir inte billigare i början, men\r\nden blir rättvisare. På sikt minskar kostnaderna\r\nnågot. Detta är inte bara ett besparingsförslag. Det\r\när också ett förslag som innebär att det blir ett tryck\r\npå arbetsgivarna, arbetsförmedlingarna och den\r\nenskilde personen så att de arbetslösa kommer ut i\r\narbete och aktiverar sig mera. När arbetslösheten\r\nminskar, som den håller på att göra, är detta också\r\nmöjligt.</pre><pre>Anf. 184  HARALD BERGSTRÖM (kds):</pre><pre>Herr talman! Det betänkande som nu debatteras\r\nfullföljer höstens riksdagsbeslut om att en allmän\r\noch obligatorisk arbetslöshetsförsäkring skall\r\nutformas. Vi kristdemokrater hälsar detta med\r\ntillfredsställelse. Ur rättvise- och\r\ntrygghetssynpunkt är det ett stort framsteg att det\r\nblir fler som nu kommer att omfattas av ett rimligt\r\nekonomiskt skyddsnät vid arbetslöshet.</pre><pre>Under debatten den 15 december liknade jag det\r\nregelverk som regeringen hade föreslagit i\r\nproposition nr 80 vid en sömmerska som beslutar\r\nsig för att sy en ny klänning. När hon första gången\r\nprovar den visar det sig att ärmarna måste justeras\r\nså att den sitter bättre. Den är litet trång när hon\r\ndrar på sig den, vilket medför att dragkedjan i sidan\r\nmåste göras litet längre så att öppningen blir större\r\nosv. Faktum är att hon har bestämt sig för att det\r\nskall bli en klänning. Hon har bestämt sig för\r\nmodellen, och hon har köpt tyget.</pre><pre>Jag menar att förslagen i betänkande AU18 som vi\r\nnu debatterar -- tillsammans med förslagen i AU6,\r\nfrån i höstas, om förändringar i\r\narbetslöshetsförsäkringen som vi fattade beslut om\r\nden 15 december -- leder fram till en\r\narbetslöshetsförsäkring som tillgodoser såväl\r\nrättvise- och trygghetsaspekter för den som vid\r\narbetslöshet har anknytning till arbetsmarknaden\r\nsom kraven på en rimlig finansiering.</pre><pre>Beslutet strax före jul om en höjning av den lägsta\r\nersättningsnivån i KAS-systemet från 198 kr till 245\r\nkr till den som inte kvalificerar sig för en\r\ninkomstrelaterad ersättning ger också en riktig\r\nfördelningspolitisk profil på den här försäkringen.</pre><pre>Herr talman! Vi har från kds sida aktivt deltagit i\r\nberedningen av den nya arbetslöshetsförsäkringen.\r\nEn av våra utgångspunkter har varit att problemet\r\nmed rundgång mellan kontantstöd och\r\narbetsmarknadspolitiska åtgärder måste begränsas,\r\nmen det måste ske vid rätt tidpunkt, och det måste\r\nske på ett socialt acceptabelt sätt. Vi menar att vi\r\nhar fått detta krav tillgodosett.</pre><pre>När jag nu har sagt detta får jag finna mig i att Hans\r\nAndersson också betecknar min argumentation\r\nsom rappakalja. Jag vill då peka på ett faktum när\r\ndet gäller utförsäkringen. Arbetslöshetskassornas\r\nsamorganisation har en tabell som en kommentar\r\ntill sitt framträdande i arbetsmarknadsutskottet.\r\nDen visar att ungefär 12 000 personer utförsäkrades\r\når 1987 och att den totala arbetslösheten låg på runt\r\n5 %. 1993 utförsäkrades ungefär 8 000 personer,\r\noch den totala arbetslösheten var ca 15 %.\r\nRegeringen har alltså goda traditioner när det\r\ngäller att bevaka utförsäkringen och arbetslinjen.\r\nJag menar att vi verkligen har lyckats bra i det\r\nfallet. Det skall vi fortsätta med.</pre><pre>Nåväl, de krav som vi hade vid beredningen av den\r\nhär propositionen innebar för det första att det\r\nskulle vara mycket generösa övergångsregler och\r\natt ingen skulle komma i fråga för en utförsäkring\r\nförrän tidigast 1997, när arbetsmarknaden med all\r\nsannolikhet är betydligt bättre än vad den är i dag.\r\nHur kommer den att se ut?</pre><pre>Det beror i hög grad på hur den ekonomiska\r\npolitiken kommer att utformas under den närmaste\r\ntiden och framöver. Men därom handlar\r\nmorgondagens debatt och sommarens valrörelse\r\noch inte den här debatten.</pre><pre>För det andra skall den som då står inför\r\nutförsäkring erbjudas någon form av\r\nåtgärd/rehabilitering. Hur denna skall se ut ålägger\r\nvi Arbetsmarknadsutredningen att föreslå. Vi\r\nkristdemokrater har liksom många andra funderat\r\npå, vilket också propositionen säger, att det bör bli\r\nnågot slags individrelaterade åtgärder om man skall\r\nklara utförsäkringen. I alla händelser kvarstår det\r\nsom ett faktum att eftersom utredningen är\r\nparlamentarisk sammansatt så har oppositionen\r\nstor möjlighet att påverka förslaget om hur\r\nåtgärden skall se ut.</pre><pre>För det tredje drev kds i samband med beredningen\r\nav propositionen kravet på ett alternativt\r\narbetsvillkor. Det finns också inskrivet. Detta\r\ninnebär att den som inom en ramtid av tolv\r\nmånader arbetat minst 65 timmar per månad under\r\ntio månader blir berättigad till a-kassa. Detta krav\r\ndrev vi särskilt med tanke på de deltidsarbetande.</pre><pre>För det fjärde fanns ett förslag förra hösten om att\r\nden som gick in i en andra ersättningsperiod skulle\r\nfå sänkt ersättningsnivå. Den skulle bli 80 % av den\r\nförsta periodens nivå. Detta förslag var naturligtvis\r\nhelt oacceptabelt och är nu ändrat så att den\r\nersättning man får när man uppfyller det särskilda\r\narbetsvillkoret för en andra ersättningsperiod ligger\r\npå samma nivå som under den första\r\nersättningsperioden.</pre><pre>Herr talman! 70 000--80 000 arbetslösa som tidigare\r\nendast varit berättigade till KAS har nu fått rätt till\r\nen inkomstrelaterad ersättning. Det tvistas om\r\nantalet. Kommunförbundet anger 50 000--55 000.\r\nMan kan förvisso tvista om siffran, men\r\ntillsammans med höjningen av den lägsta\r\nersättningsnivån innebär förändringen i alla fall att\r\nde grupper som haft det sämsta ekonomiska\r\nskyddet vid arbetslöshet nu får en kraftig\r\nförstärkning. Detta kommer att innebära en\r\navlastning på kommunernas socialbidragskonto,\r\nmen det har vi inte hört något om i den\r\nsocialdemokratiska kritiken av regeringens förslag.</pre><pre>På s. 107 i propositionen visas att avlastningen\r\ntorde bli i storleksordningen 3 miljarder kronor.\r\nNär socialdemokraterna nu yrkar avslag på\r\npropositionen innebär det i praktiken att de\r\nhänvisar de svagaste grupperna på\r\narbetsmarknaden till ett fortsatt\r\nsocialbidragsberoende. Med tanke på det vore det\r\nklädsamt om den socialdemokratiska retoriken\r\nvore litet mera återhållsam.</pre><pre>Herr talman! I den socialdemokratiska\r\nreservationen kritiseras regeringen för att flera\r\nfrågor hänskjuts till fortsatt utredning. Låt mig för\r\nordningens skull påpeka att flera av dessa frågor\r\nrepresenterar problemområden som vi redan har i\r\nden nuvarande försäkringen, exempelvis\r\nföretagarnas ersättningsrätt, risk för svartjobb och\r\nannat fusk, ersättning i samband med bisyssla,\r\navvisande av arbetserbjudanden m.m.</pre><pre>Enligt vår uppfattning är det en styrka att dessa\r\nfrågor lyfts ut och kommer att få en allsidig\r\nbelysning i en parlamentarisk utredning. Det\r\nunderlättar arbetet att komma fram till lösningar\r\nmed bred förankring, där även oppositionen har ett\r\ninflytande över slutresultatet. Vi är överens om att\r\ndet skall göras en utredning. Det framgår av såväl\r\nSocialdemokraternas som Vänsterns motioner.</pre><pre>Att skjuta upp avgörandet av de frågor som i dag\r\nenligt AU18 är föremål för debatt skulle dock vara\r\nfelaktigt enligt kristdemokratisk syn. Rimligtvis\r\nmåste den allmänna och obligatoriska\r\narbetslöshetsförsäkring som vi före jul beslutade\r\nom att införa, och för vilken vi också beslutade att\r\nta ut avgifter fr.o.m. den 1 januari i år, fyllas med\r\nett regelverk som reglerar dess funktion.</pre><pre>Personligen är jag dock litet besviken över att\r\nregeringen har hänvisat frågan om\r\nkonkurrensneutraliteten mellan\r\narbetslöshetskassorna och arbetsmarknadskassan\r\ntill en utredning. Jag hade faktiskt hoppats på ett\r\nförslag om detta i propositionen, i synnerhet som\r\ndepartementschefen gått ut ganska starkt och\r\nutlovat ett förslag. Han har upprepat det i debatten\r\nhär i kväll. Jag förväntar mig att det kommer ett\r\nförslag före jul. Det här är en knepig fråga. Vid\r\nnärmare eftertanke är det kanske inte så enkelt att\r\nge ett bra förslag till hur problemet skall lösas. Det\r\när nog klokast att låta den svenska modellen verka\r\ngenom att utreda frågan.</pre><pre>Slutligen vill jag påvisa att påståendena i debatten\r\nom att de nuvarande 42 arbetslöshetskassorna\r\nskulle vara privata eller representera en privat\r\nverksamhetsform förefaller mig betydligt\r\növerdrivna. Riktigare är väl att säga att\r\nfackföreningarna har ett slags oligopol på att driva\r\na-kassor. De drivs dessutom med ett slags\r\nmyndighetsutövning som i varje fall till vissa delar\r\när sekretessbelagd.</pre><pre>Vi kristdemokrater tror att det är bra att den nya\r\narbetsmarknadskassan skapas som ett slags motvikt\r\ntill det nuvarande systemet med a-kassor och att\r\nförsäkringskassorna knyts närmare till denna form\r\nav verksamhet som så nära ansluter till det statligt\r\nadministrerade sociala försäkringssystemet.</pre><pre>Herr talman! Med det anförda vill jag yrka bifall till\r\nhemställan i arbetsmarknadsutskottets betänkande\r\nAU18 och avslag på samtliga reservationer.</pre><pre>I detta anförande instämde Harry Staaf (kds).</pre><pre>Anf. 185  LAILA STRID-JANSSON (nyd):</pre><pre>Herr talman! Först vill jag börja med att konstatera\r\natt jag är både förvånad över och besviken på\r\nArbetsmarknadsdepartementets hantering av\r\npropositionen om den fortsatta reformeringen av\r\narbetslöshetsförsäkringen.</pre><pre>Genom att man så sent lämnar ifrån sig en\r\nproposition som dessutom har så många brister,\r\nanser jag att man inte till fullo har tagit sitt ansvar.\r\nI stället förlitar man sig på att Lagrådet och\r\narbetsmarknadsutskottets kansli klarar av de\r\nproblem som departementet borde ha tagit på sitt\r\nansvar. Det är upprörande att man på detta sätt\r\nlåter kansliets personal få en arbetsbelastning som\r\nvarit nästintill omänsklig.</pre><pre>Vidare måste jag säga till arbetsmarknadsminister\r\nBörje Hörnlund att med den erfarenhet av\r\narbetsmarknadspolitik som han besitter, så borde\r\nhan redan hösten 1991 ha tillsatt parlamentariska\r\nutredningar om arbetslöshetsförsäkring,\r\narbetsmarknadspolitik, regionalpolitik,\r\nföretagsstöd och anställningsstöd. Jag anser att det\r\när oansvarigt av Börje Hörnlund att så inte skett.\r\nOm så hade varit fallet hade man i dag kunnat\r\nkänna sig nöjd med att man har ordentligt på\r\nfötterna.</pre><pre>Eftersom regeringen säger sig värna om\r\nsmåföretagen så borde man väl i rimlighetens namn\r\nha löst småföretagares rätt att få en ersättning vid\r\narbetslöshet. Inte ens det har man klarat av. Min\r\nbesvikelse över allt detta är stor, Börje Hörnlund.</pre><pre>Enligt min uppfattning bör en allmän och\r\nobligatorisk arbetslöshetsförsäkring skapas. Skälen\r\när flera. Precis som i fråga om sjukpenning bör alla\r\nha rätt till ekonomiskt skydd vid arbetslöshet. Det\r\när principiellt felaktigt att en inkomstrelaterad\r\nersättning skall förutsätta medlemskap i en privat\r\narbetslöshetskassa.</pre><pre></pre><pre>Detta har under de gångna åren blivit alltmer\r\npåtagligt. Den kraftigt ökande arbetslösheten med\r\nåtföljande kostnadsökningar har medfört att\r\nmedlemmarnas bidrag till finansiering blivit allt\r\nmindre.</pre><pre>Som redovisas i propositionen motsvarade under\r\n1993 medlemmarnas avgifter ca 3 % av den\r\nutbetalade arbetslöshetsersättningen. Om alla\r\narbetande medborgare är med och finansierar\r\nförsäkringen via skattsedeln bör de också ha lika\r\nrättigheter om de blir arbetslösa. Den vid årsskiftet\r\ninförda obligatoriska avgiften pekar i samma\r\nriktning. Avgiften tas ut av alla med\r\nförvärvsinkomster över viss nivå. Självfallet skall\r\nde betalande också ha lika rättigheter oberoende av\r\nom de är medlemmar i en privat arbetslöshetskassa\r\neller ej. Regeringsförslaget har enligt min mening\r\nbåde förtjänster och brister.</pre><pre>Som redan sagts ansluter jag mig till\r\nregeringsförslagets bakomliggande ambition att\r\nskapa en arbetslöshetsförsäkring som omfattar med\r\nen stark anknytning till arbetsmarknaden. Jag\r\ngodtar också att denna försäkring tills vidare\r\ndelfinansieras genom avgiftslagen -- i övrigt via\r\narbetsmarknadsavgiften och statsbudgeten -- och\r\natt rätten till försäkringsersättning knyts till\r\nskyldigheten att erlägga avgifter enligt den lagen.</pre><pre>Jag har inte heller något att erinra mot att de s.k.\r\nKAS-regionerna, arbetsmarknadskassorna, initialt\r\nadministrerar försäkringen. Inom en snar framtid\r\nbör emellertid försäkringskassorna, som ju finns på\r\nde flesta orter, handha administrationen. KAS-\r\nregionerna, som endast finns på fyra ställen i\r\nlandet, kommer inte att klara hela landet.</pre><pre>Lagtekniskt bör den allmänna försäkringen införas\r\npå det sätt regeringen föreslår, dvs. genom att det\r\ninförs en inkomstrelaterad ersättning inom ramen\r\nför KAS.</pre><pre>Mina invändningar mot regeringsförslaget är\r\nföljande.</pre><pre>Under nuvarande förhållanden på\r\narbetsmarknaden med extremt hög arbetslöshet\r\nkan det inte komma i fråga att öka utförsäkringen.\r\nEtt sådant beslut skulle skapa otrygghet bland de\r\nmånga arbetslösa. Den besparing för staten som\r\nmöjligen skulle bli effekten av regeringsförslaget --\r\ndet är att märka att propositionen inte innehåller\r\nnågon beräkning i detta hänseende -- skulle i\r\nmotsvarande mån öka trycket på kommunernas\r\nsocialbudgetar och i förlängningen leda till krav på\r\nkompensation från kommunerna gentemot staten.</pre><pre>Även om regeringen säger sig vilja göra\r\nintensifierade insatser i form av utbildning, praktik\r\neller rehabilitering för denna kategori av\r\narbetslösa, är det tänkbart att en stor del av dem\r\nändå kommer att fastna i ett\r\nsocialbidragsberoende. Detta är inte någon\r\nönskvärd utveckling. Att de arbetslösa omfattas av\r\nett försäkringssystem som ger starka incitament att\r\naktivt söka arbete eller förkovra sig genom\r\nutbildning är att föredra.</pre><pre>Vad som nu anförts innebär att jag inte kan ställa\r\nmig bakom förslaget i propositionen att den som\r\ninte efter den andra ersättningsperioden\r\nåterkvalificerar sig genom förvärvsarbete blir\r\nutförsäkrad. Jag kan inte heller ansluta mig till\r\nförslaget om två skilda arbetsvillkor med olika\r\nmöjligheter till kvalificering för ersättning.\r\nRegeringsförslaget medför i detta hänseende inte\r\nbara den nyss nämnda utförsäkringen utan också\r\natt möjligheterna att kvalificera sig för den första\r\nersättningsperioden försämras.</pre><pre>Två olika arbetsvillkor komplicerar regelsystemet\r\noch ökar byråkratin. Någon försämring av\r\nmöjligheterna att kvalificera sig för ersättning bör\r\növer huvud taget inte genomföras nu.</pre><pre>Jag anser således att det nuvarande arbetsvillkoret\r\ni 6 § ALF bör bibehållas. Detta arbetsvillkor bör\r\ndessutom gälla inom KAS. För detta talar inte bara\r\nönskvärdheten ev enhetliga regler inom de båda\r\nsystemen. ALF:s arbetsvillkor framstår dessutom\r\nsom mera rättvist eftersom det grundar sig på den\r\ntotala mängd arbete som utförts under en angiven\r\ntid och inte på hur det utförda arbetet fördelat sig i\r\ntiden.</pre><pre>Som framgått har jag i väsentliga avseenden andra\r\nuppfattningar än regeringen om hur den nya\r\nförsäkringen bör utformas. Jag hänvisar härvid till\r\nNy demokratis motion A79 med förslag om en\r\nframtida arbetslöshetsförsäkring. Försäkringen\r\nbyggs upp enligt en trestegsmodell, bestående av\r\nett grundskydd, en obligatorisk påbyggnad och en\r\nfrivillig påbyggnad. Grundskyddet skall motsvara\r\n60 % av lönen och finansieras av arbetsgivarna,\r\narbetstagarna och staten med en tredjedel vardera.</pre><pre>Dessa avgifter fastställs en gång om året baserat på\r\nförsäkringens kostnader föregående år. För skydd\r\nupp till 80 % av lönen eller högst sju och ett halvt\r\nbasbelopp tecknar arbetsgivaren en obligatorisk\r\nsparförsäkring. Premieinbetalningen fördelas\r\nmellan arbetsgivare och arbetstagare efter\r\nförhandlingar mellan parterna. Arbetsgivaren skall\r\nbetala sin del av premien under fem till sju år,\r\nmedan arbetstagaren betalar sin del fram till\r\npensioneringen. Då omvandlas försäkringen till en\r\npension.</pre><pre>Den som vill försäkra sig för inkomstbortfall över\r\n80 % eller förlänga den tid under vilken ersättning\r\nkan utgå kan teckna en privat tilläggsförsäkring.\r\nDenna försäkring skall administreras helt av\r\nförsäkringskassan.</pre><pre>Jag anser att den framtida försäkringen bör vara\r\nuppbyggd enligt denna modell. Eftersom det är\r\nfråga om så genomgripande förändringar anser jag\r\natt förslagen bör vara förankrade hos en bred\r\nmajoritet. Förslagen kan lämpligen beredas i en\r\nstor parlamentarisk utredning. En utgångspunkt\r\nskall vara att reglerna är utformade så att de\r\nuppmuntrar till ett aktivt arbetssökande.</pre><pre>Utöver denna fråga om själva grundkonstruktionen\r\nav försäkringen är det en rad delfrågor som behöver\r\nbelysas av utredningen. Dit hör t.ex. företagarnas\r\nförsäkring. Nuvarande regler är inte acceptabla.\r\nEnligt min mening bör utredningen ta fasta på ett\r\nförslag i Ny demokratis motion A32, där vi föreslår\r\natt en företagare skall kunna anses arbetslös utan\r\natt behöva avyttra rörelsen. En revisor skall kunna\r\nintyga att ingen verksamhet bedrivs i företaget. Ett\r\nliknande förslag finns också i Ny demokratis\r\nmotion A262.</pre><pre>Utredningen bör också avväga om och i så fall hur\r\nsamordning bör ske mellan avgångsvederlag och\r\nersättning vid arbetslöshet.</pre><pre>Eftersom vi ändå tycker att det är så viktigt att vi\r\nfår en ny och allmän arbetslöshetsförsäkring\r\naccepterar vi under en mellanperiod en allmän\r\nförsäkring som bygger på de nuvarande reglerna.\r\nSkillnaderna mot i dag är att man kvalificerar sig\r\ngenom att betala avgift via skattsedeln och inte\r\ngenom att vara medlem i någon a-kassa.</pre><pre>Herr talman! Ju längre tiden har gått efter det att\r\nregeringen lämnade över förslaget till en ny a-kassa\r\natt behandlas av riksdagen, desto mer ofullständigt\r\noch orättvist har det visat sig vara.</pre><pre>I vår motion A79 har vi förordat att den nya a-\r\nkassan skall vara en allmän försäkring. Det svenska\r\nfolket som har en förankring på arbetsmarknaden\r\nskall ha rätt till ett automatiskt skydd vid\r\narbetslöshet. Vi föreslår även igångsättning den 1\r\njuli 1994. Vi har fått tillgodosett kravet att en\r\nparlamentarisk utredning tillsätts för att få ett\r\ntotalgrepp om hur den nya a-kassan skall se ut.</pre><pre>Egentligen är det ganska dumt, enfaldigt och\r\norättvist att låsa den kommande utredningen\r\ngenom att nu fatta delbeslut om ändringar i\r\nregelverket som på ett anmärkningsvärt sätt kan\r\ndrabba den försäkrade.</pre><pre>Det är en omöjlighet att från propositionen dra\r\nslutsatser om hur effekterna kommer att bli.\r\nRegeringen har inte ens försökt att redovisa vilka\r\nsom drabbas. Man tiger om de obehagliga följderna\r\nav förslagen. Man talar bara om de positiva\r\neffekterna för en liten grupp och inte om de\r\nnegativa effekter som drabbar en betydligt större\r\ngrupp.</pre><pre>Det som hittills kommit fram räcker dock för att jag\r\nskall kunna konstatera följande:</pre><pre>Vi säger nej till att nu ändra ersättningsperioden.\r\nVi säger alltså nej 300 plus 300 dagar.</pre><pre>Vi säger nej till nya regler om normalarbetstid.</pre><pre>Vi säger nej till hårdare arbetsvillkor.</pre><pre>Vi säger nej till utökad byråkrati.</pre><pre>Vi säger nej till de nya komplicerade reglerna.</pre><pre>Jag yrkar bifall till vår motion A79, yrkandena 3\r\noch 5 i mom. 2.</pre><pre>Genom att stödja Ny demokratis motion säger ni\r\nnej till regeringens förslag om försämringar i\r\narbetslöshetsförsäkringen, dvs. nej till bl.a. 300\r\nplus 300 dagar. Nu räcker det inte längre med\r\nläpparnas bekännelse för vissa partier.</pre><pre>Johnny Ahlqvist sade tidigare i debatten att det är\r\nregelverket som är problemet med den nya a-\r\nkassan och inget annat. Det håller jag med om.\r\nDärför har jag framställt ett yrkande. Om nu\r\nJohnny Ahlqvist vill vara konsekvent och stå fast\r\nvid sitt ord går det utmärkt genom att stödja mitt\r\nyrkande. Nu är det klarspråk som gäller. Hur\r\nkommer ni att göra?</pre><pre>Det svenska folket har rätt att kräva ett rakt och\r\nentydigt svar från sina politiker och från sina\r\npolitiska partier. Vi har nu avgivit vårt. Hur lyder\r\nert?</pre><pre>Herr talman! Enligt riksdagsordningen måste jag\r\nnu läsa upp hela mitt yrkande, dvs. lagtexten som\r\nomfattar åtta sidor. Jag beklagar om det blir\r\ntröttande. Lagtexten låter kanske krånglig, men\r\nden är betydligt enklare än regeringens förslag.</pre><pre>Men hänsyn till vad jag nu har sagt vill jag\r\nframställa mitt särskilda yrkande.</pre><pre>Yrkandet fogas som bilaga till detta protokoll.</pre><pre>Yrkandet innebär i klartext följande.</pre><pre>1. Att jag säger ja till att medlemsvillkoret i ALF-\r\nlagen ersätts av ett avgiftsvillkor.</pre><pre>2. Att jag säger nej till ett arbetsvillkor enligt KAS-\r\nlagen och till förslaget om allmänna och särskilda\r\narbetsvillkor; ett enda arbetsvillkor skall gälla.</pre><pre>3. Effekterna av detta är att man inte blir\r\nutförsäkrad såsom regeringen föreslår.</pre><pre>4. I grund och botten tycker jag att försäkringen\r\nskall se annorlunda ut. Ny demokrati har förslag\r\nom det i sin motion A79, men detta måste en\r\nutredning se på.</pre><pre>5. Det lagförslag som jag nyss läste upp är vad jag\r\ntycker skall gälla fram till dess att en utredning\r\nkommit med förslag om en helt ny\r\narbetslöshetsförsäkring.</pre><pre>Herr talman! Med mycket stort intresse kommer\r\njag efteråt att ta del av voteringsprotokollet. Med\r\nstöd av det kommer vi att i organiserad form till\r\nföreningar och svenska folket redovisa\r\nriksdagsmännens omröstning samt dess innebörd\r\noch konsekvenser.</pre><pre>I detta anförande instämde Arne Jansson och John\r\nBouvin (båda nyd).</pre><pre>(Applåder)</pre><pre>Anf. 186  JOHNNY AHLQVIST (s) replik:</pre><pre>Herr talman! Jag skall fatta mig mycket kort. Det är\r\nju så intressant att att lyssna till Laila Strid-Janssons\r\nröst när hon står och läser upp allt detta.</pre><pre>Vi har haft en oerhört stor diskussion i utskottet i\r\nfrågan, och detta är egentligen en sak mellan\r\nborgerligheten och Ny demokrati. Men här\r\nkommer alltså ett helt nytt lagförslag, som jag inte\r\ntror att någon kommer att hinna sätta sig in i i kväll.\r\nDärför kommer jag att yrka på återremiss till\r\nutskottet.</pre><pre>Anf. 187  LAILA STRID-JANSSON (nyd)\r\nreplik:</pre><pre>Herr talman! Jag är glad över att Johnny Ahlqvist\r\njust tog upp frågan om hur saken har behandlats i\r\nutskottet.</pre><pre>När jag under utskottsbehandlingen ville reservera\r\nmig till förmån för min motion gick inte det.\r\nSamtliga partier påtalade detta med en rörande\r\nenighet. Eftersom jag ännu inte har den\r\npolitikervana och politikermentalitet som ni andra\r\nhar, blev jag helt enkelt överkörd. I den situationen\r\ntrodde jag på er och grämde mig över min\r\noerfarenhet.</pre><pre>Efteråt har man gjort klart för mig att jag åkte på\r\nen politisk överkörning som låg på gränsen till det\r\noacceptabla. Då jag därefter förstod varför ni var\r\nså livrädda för en reservation på denna punkt, har\r\njag nu yrkat bifall till min motion A79, yrkandena\r\n3 och 5, som innebär samma sak.</pre><pre>Nu gäller det för er att ta ställning och visa korten.\r\nDet svenska folket förväntar sig det.</pre><pre>Anf. 188  JOHNNY AHLQVIST (s) replik:</pre><pre>Herr talman! Nog har Laila Strid-Jansson blivit en\r\nfullfjädrad politiker; något annat kan man inte\r\nsäga. Men naturligtvis redovisar man inte hela\r\nsanningen, utan man väljer att redovisa det som\r\npassar bäst.</pre><pre>När utskottet behandlade den här frågan fanns det\r\nfaktiskt inga formella yrkanden från Laila Strid-\r\nJansson. Det var helt och hållet en diskussion\r\nmellan det borgerliga blocket och Ny demokrati. Vi\r\nhöll på med detta ärende varje morgon i en hel\r\nvecka för att komma fram till ett slutligt avgörande.\r\nVid dessa tillfällen var Laila Strid-Jansson en gång\r\ninne på den ena linjen, en annan gång på den andra.</pre><pre>När vi tog slutlig ställning i fredags röstade Laila\r\nStrid-Jansson för det borgerliga förslaget, alltså för\r\nen obligatorisk allmän arbetslöshetsförsäkring\r\nenligt det regelsystem som vi har kritiserat här i\r\nkväll. Så nog är Laila Strid-Jansson politiker alltid!</pre><pre>Anf. 189  LAILA STRID-JANSSON (nyd)\r\nreplik:</pre><pre>Herr talman! Jag har hela tiden sagt att jag kommer\r\natt stödja min motion, men jag trodde faktiskt att\r\ndet var vid justeringstillfället som man hade\r\nmöjlighet att avge en reservation. Och som jag helt\r\nnyss sade blev jag helt enkelt överkörd av er därför\r\natt jag var oerfaren.</pre><pre>Jag åkte på en överkörning som jag anser vara på\r\ngränsen till det oacceptabla. Jag kan inte förstå\r\nvarför inte jag skulle få avge en reservation till\r\nförmån för min motion, yrkande 3 och 5. Men det\r\nhar jag gjort nu.</pre><pre>Anf. 190  SONJA REMBO (m) replik:</pre><pre>Herr talman! Jag vill bara säga att detta är helt i stil\r\nmed den hantering som har försiggått under dessa\r\ntre år.</pre><pre>Laila Strid-Jansson åberopar ännu efter tre år sin\r\npolitiska oerfarenhet. Ja, hon är oerfaren när det\r\ngäller ansvarsfullt politiskt arbete. Däremot är hon\r\nerfaren när det gäller att politisera i ordets allra\r\nsämsta mening. Det är precis vad hon håller på med\r\njust nu.</pre><pre>Regeringspartierna och Ny demokrati i\r\narbetsmarknadsutskottet hade en\r\növerenskommelse ända tills för ett par minuter\r\nsedan, innan Laila Strid-Jansson började sin långa\r\nuppräkning.</pre><pre>Laila Strid-Jansson bekräftade denna\r\növerenskommelse i utskottet vid ett par tillfällen,\r\nsåväl vid den preliminära som vid den slutliga\r\njusteringen. Utskottsordföranden,\r\nsocialdemokraten Ingela Thalén, begärde gång på\r\ngång bekräftelse på att Laila Strid-Jansson stödde\r\nden uppgörelse som innebar ett\r\nutredningsuppdrag, och Laila Strid-Jansson\r\nbekräftade också gång på gång att denna\r\nuppgörelse gällde. Hon bekräftade vid\r\nslutjusteringen att hon stod fast vid uppgörelsen.</pre><pre>Ingen kan hindra någon från att avge en\r\nreservation. Men Laila Strid-Jansson valde vid\r\nslutjusteringen att stå fast vid uppgörelsen. Sedan\r\nhar hon fått kalla fötter och ångrat sig. Det är inte\r\nförsta gången det händer Ny demokrati i den här\r\nkammaren, och jag är inte på något sätt förvånad.</pre><pre>Jag tycker att det är märkligt, herr talman. Här\r\nframför Laila Strid-Jansson kritik av hanteringen\r\nav den nya arbetslöshetsförsäkringen, av\r\npropositionen och av utskottshanteringen.</pre><pre>Det är tack vare utskottet som detta förslag har\r\nkommit fram. Vi har haft en lång hantering i\r\nutskottet med utfrågningar och\r\nLagrådsbehandling. Lagrådet har ägnat sex dagar\r\nåt detta lagförslag. Utskottets tjänstemän har\r\nbokstavligen arbetat dag och natt med att få denna\r\nlag färdig att presenteras för kammaren. Vi --\r\ninklusive Laila Strid-Jansson -- har ställt oss bakom\r\nden.</pre><pre>Laila Strid-Jansson visar ett ohöljt förakt för\r\nriksdagens lagstiftningsarbete när hon kommer så\r\nhär och muntligen slänger fram ett lagförslag som\r\ninte är berett på något som helst sätt och som inte\r\nhar varit hos något lagråd. Men hon begär att vi\r\nhastigt och lustigt skall påbörja detta arbete. Jag\r\ntycker att detta är otroligt ansvarslöst, och det,\r\nLaila Strid-Jansson, kommer jag att tala om för\r\nväljarna!</pre><pre>Anf. 191  LAILA STRID-JANSSON (nyd)\r\nreplik:</pre><pre>Herr talman! Jag håller med Sonja Rembo om att\r\nvi har haft väldigt många utfrågningar, men\r\ndiskussionstiden i utskottet har varit mycket kort.</pre><pre>Jag kan inte förstå att det är något fel att yrka bifall\r\ntill sin egen motion. Jag har gjort det hela tiden och\r\nsagt att jag vill ha igenom de förslagen. Kan jag få\r\nreservera mig? sade jag i tisdags, men det fick jag\r\ninte. För mig är detta politiskt mygel från er sida.</pre><pre>Jag har en helt annan version av den träffade\r\nuppgörelsen. Jag har hela tiden hävdat detta, vilket\r\nandra i utskottet kan stödja. Även om inte Sonja\r\nRembo är nöjd med detta går det i alla fall att\r\ndiskutera och kanske rösta på det här förslaget.</pre><pre>Anf. 192  SONJA REMBO (m) replik:</pre><pre>Herr talman! Vi har haft gott om diskussionstid i\r\nutskottet. Vi har alla funnits tillgängliga i huset\r\nunder de veckor som propositionen och\r\nmotionerna har beretts i utskottet.</pre><pre>Vi preliminärjusterade förra fredagen. Jag hörde\r\ninte ett ord från Laila Strid-Jansson förrän halvsju\r\npå tisdag morgon; hon hörde inte inte av sig lördag,\r\nsöndag eller måndag. På tisdagsmorgonen ringde\r\nhon och krävde att få inskrivet ''med anledning av\r\nmotionerna'' i hemställanspunkt 7, om\r\ntillkännagivande om utredning. Detta beviljades\r\noch står i hemställanspunkten.</pre><pre>Däremot nämnde Laila Strid-Jansson icke ett ord\r\nom att hon gick ifrån den gjorda\r\növerenskommelsen. Kl. 8.45 samma morgon\r\nsamlades arbetsmarknadsutskottet och\r\nslutjusterade betänkandet. Detta är sanningen,\r\nLaila Strid-Jansson!</pre><pre>Jag hävdar fortfarande att Ny demokrati genom\r\nLaila Strid-Jansson visar ett ohöljt förakt för\r\nriksdagens arbete och lagstiftningsarbetet. Det är\r\ndjupaste omoral, och det är politiserande när det är\r\nsom allra sämst, herr talman!</pre><pre>Jag yrkar avslag på det särskilda yrkandet.</pre><pre>Anf. 193  LAILA STRID-JANSSON (nyd)\r\nreplik:</pre><pre>Herr talman! Sonja Rembo bad mig: Kan du inte\r\nkomma med ett bättre förslag? Försök att göra ett\r\neget förslag! Jag gjorde ett eget förslag som\r\nframställdes till alla ledamöter i utskottet och\r\ndiskuterades. Sedan fördes ingen dialog utan bara\r\nen monolog.</pre><pre>Jag har visat detta förslag och sagt att jag yrkar\r\nbifall till det. Men samtidigt har jag sagt att jag\r\nsäger ja till att medlemsvillkoret i ALF ersätts av\r\nett avgiftsvillkor och ja till igångsättningen. Men\r\njag har yrkat på bifall till min motion. Nu får vi se\r\nhur det går i voteringen.</pre><pre>Anf. 194  HANS ANDERSSON (v) replik:</pre><pre>Herr talman! Jag inledde i dag med att under\r\nganska många minuter tala om beredningen,\r\nutskottsarbetet och problemen med riksdagens\r\nrykte som lagstiftare.</pre><pre>Jag talade också om att den borgerliga regeringen\r\nutnyttjade resterna av nydemokraterna och deras\r\nrykte för att driva igenom detta förslag mot alla\r\narbetslösa.</pre><pre>Så kommer jag till slutfasen i den revy som\r\narbetsmarknadsutskottets behandling av detta har\r\nvarit. Den har varit mycket konstig.\r\nNydemokraternas representant sade: Jag kan inte\r\nställa mig bakom förslaget om ersättningsperioder\r\ni propositionen. Jag kan inte heller ansluta mig till\r\nförslaget om två olika arbetsvillkor, osv.</pre><pre>Ett flertal av dessa punkter är gemensamma med\r\nden detaljkritik som vi i Vänsterpartiet och även\r\nSocialdemokraterna har fört fram.</pre><pre>Men sedan står det: Med hänsyn till att det kommer\r\natt dröja avsevärd tid innan regeringens förslag om\r\nförkortade perioder får genomslag är jag ändå\r\nberedd att acceptera den i proposition 209\r\nföreslagna reformen, att träda i kraft den 1 juli\r\n1994.</pre><pre>I och med det var liksom loppet kört, och det var\r\nskälet till att jag anklagade Sonja Rembo och\r\növriga borgerliga representanter för att de förlitar\r\nsig på den här bråten som kallas Ny demokrati.</pre><pre>Nu säger Sonja Rembo att det var hemskt vad\r\nnydemokraterna var olustiga och otrevliga och att\r\nde inte är att lita på. Nej, de är inte det.</pre><pre>Ledamöterna, både de i Ny demokrati och andra\r\nsom är oroliga, har emellertid nu en god möjlighet\r\natt yrka avslag på propositionen och att yrka bifall\r\ntill förslagen om ytterligare utredning -- detta är ju\r\nmånga överens om. Laila Strid-Jansson kan vara\r\ntrygg, eftersom detaljer i hennes förslag återfinns i\r\nbåde Vänsterpartiets och Socialdemokraternas\r\ninriktning i den utredning som jag gärna vill få till\r\nstånd.</pre><pre>Det var ett bedrövligt bevis på det jag förut\r\nantydde, och det är klart att det här påverkar\r\nrespekten för Sveriges riksdag. Jag är ledsen för\r\ndet, herr talman, men jag har ingen skuld härtill.</pre><pre>Anf. 195  LAILA STRID-JANSSON (nyd)\r\nreplik:</pre><pre>Herr talman! Hans Andersson borde väl nu vara\r\nnöjd, eftersom Hans Andersson har sagt att det är\r\nregelverket och inget annat som är problemet med\r\nden nya a-kassan. Genom att stödja vårt förslag kan\r\nHans Andersson få igenom en hel del av sina krav.\r\nVisa korten inför era väljare nu, Hans Andersson!</pre><pre>Anf. 196  HANS ANDERSSON (v) replik:</pre><pre>Herr talman! Vi har en serie krav. Det tror jag Laila\r\nStrid-Jansson kan se om hon läser våra motioner.\r\nVad Ny demokratis förslag riktigt innehåller är jag\r\nfortfarande litet oklar över. Det är inte alltid så lätt\r\natt förstå. I 11 § läser jag: ''Med tid så sökanden\r\nskall ha utfört -- -- --.'' Det kan inte vara rätt, utan\r\ndet är förmodligen något ord som är fel. Vi kanske\r\nfår ett nytt skriftligt yrkande i morgon.</pre><pre>Fy skäms, Laila Strid-Jansson!</pre><pre>(Applåder)</pre><pre>Anf. 197  LARS ULANDER (s):</pre><pre>Herr talman! Jag deltar själv för sista gången i en\r\ndebatt här i riksdagen, eftersom jag lämnar\r\nriksdagen i och med det här riksmötets avslutning.</pre><pre>Ämnet i betänkandet AU18 är gammalt och vant\r\nför min del. Jag har ju under 18 år haft\r\narbetsmarknadsfrågor som förstahandsuppgift.</pre><pre>Under mina 20 år i riksdagen har jag aldrig varit\r\nmed om maken till situation till den som vi nu har\r\ngenomlevt. Jag kommer i mitt anförande helt att\r\nbortse från Ny demokratis långa uppläsning av sina\r\nkrav. Ärendet får väl återgå till utskottet, och vi får\r\nväl ta upp det på nytt.</pre><pre>Vi har under åren haft många uppfriskande\r\ndebatter om arbetslöshetsförsäkringen, men\r\ndagens debatt har inte varit speciellt uppfriskande.\r\nDet beslut som vi skall fatta -- inte i morgon, utan\r\nefter vad jag kan förstå något senare -- är\r\nnaturligtvis djupt olyckligt, och det kommer att ge\r\nskadeverkningar på både kort och lång sikt. Att det\r\när de mörkblå inslagen i regeringen som har avgått\r\nmed segern är uppenbart.</pre><pre>Den reservation som Socialdemokraterna har\r\nbilagt betänkandet bör läsas av många. Det är en\r\nbeskrivning av vad som borde göras, medan\r\nmajoritetens skrivningar verkar drivna av en\r\nmissriktad ideologisk tvångstanke, att ändra ett\r\nfungerande system därför att man tror att\r\nfackföreningsrörelsen därmed försvagas och\r\nskadas.</pre><pre>Regeringen lägger fram förslag som klart försämrar\r\nför enskilda människor som blir eller är arbetslösa.\r\nI stället för att underlätta och bära bördor för de\r\nsvaga snyter regeringen -- och regeringens underlag\r\nhär i riksdagen -- till och ser till att hopplösheten\r\nsprids i ännu större utsträckning.</pre><pre>Jag kan konstatera att Johnny Ahlqvist och även\r\nHans Andersson i sak har torpederat förslaget, och\r\njag behöver inte göra mer i den vägen. Förslaget är\r\ndåligt, och jag förutsätter att en kommande\r\nsocialdemokratisk regering kommer att göra\r\nbetydande förändringar i a-kassereglerna.</pre><pre>Jag tycker att regeringen har gjort ett ordentligt\r\nsjälvmål, när man lägger fram en dylik proposition\r\nstrax före ett val. Ni skall veta att förslaget har\r\nväckt ilska och besvikelse bland många många som\r\ninte i vanliga fall är speciellt politiskt intresserade.\r\nDet här förslaget ger oss socialdemokrater många\r\nnya valarbetare.</pre><pre>Herr talman! Det är inte bara propositionen och\r\nbetänkandet som är eländiga utan även regeringens\r\nförsök till förklaringar av förslagets innebörd.</pre><pre>Arbetsmarknadsdepartementet har i ett\r\npressmeddelande gått till angrepp på en rapport\r\nfrån industrifacket. I rapporten hävdas enligt\r\npressmeddelandet att förändringar av\r\narbetslöshetsförsäkringen skulle ge ett ökande\r\nantal socialbidragstagare. Om -- och det är vad\r\nregeringen har föreslagit -- en försämring av\r\nmöjligheterna att få kontantstöd vid arbetslöshet\r\ngår igenom, är det en ytterst rimlig konsekvens att\r\ndet blir fler som uppbär socialhjälp.</pre><pre>Det märkliga i detta pressmeddelande är i stället\r\nkommentarerna från arbetsmarknadsministern:\r\n''Regeringens förslag innebär att arbetslinjen skall\r\nhävdas och att människor inte skall vara hänvisade\r\ntill en förödande rundgång mellan upprepade\r\nperioder av kontantstöd och åtgärder.''</pre><pre>Runt 600 000 människor står utanför\r\narbetsmarknaden. Långtidsarbetslösheten är hög,\r\noch regeringen tror att man klarar att få fram\r\nsysselsättning genom besvärjelser. Eller skall man\r\ntolka statsrådets uttalande så, att genom att\r\nförsämra villkoren för de arbetslösa, anstränger de\r\nsig hårdare för att söka arbete? Det har tidigare\r\nsagts av såväl Hörnlund som Wibble -- de arbetslösa\r\nskall bli mindre lata och vara mer benägna att\r\nskaffa sig ett arbete.</pre><pre>Pressmeddelandet fortsätter: ''Förslaget innebär\r\ninte att arbetslösa för sin försörjning skall vara\r\nberoende av socialbidrag utan att insatserna skall\r\nintensifieras för att hjälpa människor till ett arbete\r\npå ordinarie arbetsmarknad.''</pre><pre>Det har förts en debatt i debatten om hur\r\narbetslösheten ser ut för närvarande. Då kan man\r\nväl ändå till protokollet få läsa in hur det ser ut,\r\nvilket är något annat än de något glättiga\r\nkommentarer som tidigare har uttalats från\r\ntalarstolen.</pre><pre>Pressmeddelandet från Arbetsmarknadsstyrelsen\r\nför maj säger att arbetslösheten ökar inför\r\nsommaren. Man berättar att arbetslösheten ökade\r\nmed 8 000 personer under maj månad. Antalet\r\narbetslösa gick därmed upp till nära 333 000, och\r\ndet motsvarar 9,7 % av arbetskraften eller 6,1 % av\r\nbefolkningen. Jämfört med maj 1993 är antalet\r\narbetslösa 3 000 färre.</pre><pre>Antalet personer i arbetsmarknadspolitiska\r\nåtgärder uppgick till 245 000, vilket motsvarar\r\n5,9 %.</pre><pre>Ökningen av antalet arbetslösa sedan april har så\r\ngott som uteslutande drabbat ungdomar i åldern\r\n16--24 år. Ungdomsarbetslösheten uppgick i maj till\r\n88 000, jämfört med 80 000 under april.</pre><pre>Vi kan konstatera att antalet lediga jobb har ökat,\r\nmen inte så mycket. Under de första fyra\r\nmånaderna i år anmäldes 117 400 lediga jobb, vilket\r\nkan jämföras med 93 800 under samma tid 1993.\r\nTidigare år fanns det emellertid avsevärt fler.\r\nUnder samma period 1992 var det 126 400, 1991 var\r\ndet 183 200, och 1990 var antalet lediga jobb\r\n300 300.</pre><pre>Det är något speciellt med det här. Tror Börje\r\nHörnlund verkligen på vad han själv säger, att om\r\nman försämrar de arbetslösas möjligheter att få\r\nersättning, så kommer den ordinarie\r\narbetsmarknaden att ge dem ett arbete? Då kan\r\nman fråga sig: Varför i Herrans namn har inte\r\nHörnlund kommit med det här förslaget tidigare,\r\nutan låtit arbetslösheten stiga till den högsta under\r\nefterkrigstiden?</pre><pre>Det har talats och skrivits om intensifierade\r\narbetsmarknadsinsatser som lösning på problemen.\r\nMarianne Andersson försökte ge en förklaring till\r\ndetta, men jag begrep inte ett skvatt. Sonja Rembo\r\nkan möjligen ge ett besked om vari de\r\nintensifierade arbetsmarknadsinsatser som skulle\r\nleda fram till de nya jobben på arbetsmarknaden\r\nbestår av. Hittills har ingen lyckats klara att berätta\r\nvad det är fråga om.</pre><pre>Under en av de många demonstrationer som\r\nförekommit under det senaste året stod några och\r\ndelade ut flygblad där de protesterade mot\r\nförsämringar av a-kassan. Fram till\r\nflygbladsutdelarna kom Bert Karlsson, som käckt\r\nlovade att bara sossarna håller stånd är a-kassan\r\ninte alls i fara. Ny demokrati skulle minsann inte\r\nvara med om några försämringar.</pre><pre>Ingen är väl speciellt förvånad över det som har\r\nhänt här i kväll, även om det är notabelt i denna\r\nkammares historia.</pre><pre>Herr talman! I går hade ledarna för LO och TCO,\r\nBertil Jonsson och Björn Rosengren, en artikel\r\ninförd i Aftonbladet under rubriken ''Ett hån mot\r\nde arbetslösa''. Artikeln började så här:</pre><pre>''I morgon ska riksdagen fatta beslut om den nya\r\narbetslöshetsförsäkringen. Och riksdagens\r\nledamöter vet att mer än fyra miljoner organiserade\r\nlöntagare -- medlemmar i LO, TCO och SACO --\r\navvisar regeringens förslag.''</pre><pre>Jonsson och Rosengren avslutar artikeln med\r\nföljande ord: ''För oss framstår det som om det är\r\nviktigare för regeringen att bekämpa facket och de\r\narbetslösa än att bekämpa den högsta\r\narbetslösheten under efterkrigstiden.''</pre><pre>Att de mörkblå kan finna en poäng i att hamna i\r\ndenna situation gentemot löntagarna och deras\r\norganisationer är t.o.m. troligt, men att Folkpartiet\r\noch Centern har manövrerat sig till denna position\r\när ytterst märkligt. Jag måste fråga: Känns det bra,\r\nElver Jonsson?</pre><pre>I detta anförande instämde Sylvia Lindgren, Mats\r\nHellström och Kristina Persson (samtliga s).</pre><pre>Anf. 198  SONJA REMBO (m) replik:</pre><pre>Herr talman! Vi kommer i morgon att debattera\r\narbetsmarknadspolitiken i stort. Jag skall inte ge\r\nmig in på att diskutera sakfrågan med Lars\r\nUlander. När det gäller arbetslöshetsförsäkringen\r\ntror jag att argumenten i den föregående debatten\r\när väl belysta från båda sidor.</pre><pre>Vad jag ville ta upp är att detta, som Lars Ulander\r\nsade, är hans sista debatt här i kammaren. Jag är\r\nglad över att Lars Ulander då valde att gå upp i ett\r\narbetsmarknadspolitiskt ärende. Vi har i många år\r\narbetat tillsammans i arbetsmarknadsutskottet, där\r\nLars Ulander varit ordförande. Vi har haft många\r\nduster i denna kammare, men vi har respekterat\r\nvarandras åsiktsskillnader. Det var hårda debatter,\r\nmen de var sakliga, och jag tror att de allteftersom\r\nkan ha fört politiken ett snäpp längre.</pre><pre>Jag har lärt känna Lars Ulander som en hedervärd\r\npolitiker, som man kan lita på. Det är ju tyvärr si\r\noch så med den senare tillkomna generationen här\r\ni kammaren.</pre><pre>Vi har också delat den arbetsgemenskap som man\r\nhar i utskottet. Jag tror att jag talar för alla mina\r\nutskottskamrater som lärde känna Lars Ulander\r\nnär jag säger att vi uppskattade den tiden väldigt\r\nmycket. Jag vill gärna tacka Lars Ulander för de här\r\nåren, och jag vill önska honom lycka till i\r\nsommarstugan på Gotland.</pre><pre>Anf. 199  LARS ULANDER (s) replik:</pre><pre>Herr talman! Jag blir litet smått rörd, eftersom vi\r\nhar haft en fin kontakt och en god arbetsgemenskap\r\ni arbetsmarknadsutskottet. Jag tror att vi var litet\r\ngrand kända för det. Det inträffade när man kom\r\nut i kammarfoajén att kolleger sade: Hur kommer\r\ndet sig att ni står här och har det så trevligt och\r\nskojar med varandra sedan ni har tagit heder och\r\nära av varandra? Det har vi nog aldrig gjort, även\r\nom vi har haft hårda debatter.</pre><pre>Men låt mig kvittera med ett tack till Sonja Rembo\r\nför de fina orden. Jag hoppas att man i\r\narbetsmarknadsutskottet skall återgå till den gamla\r\nidens anda. Det skulle nog riksdagen och\r\narbetsmarknadspolitiken tjäna på.</pre><pre>Anf. 200  HANS KARLSSON (s):</pre><pre>Herr talman! Förutsättningarna för den här\r\ndebatten har ju något förändrats, och därför stödjer\r\njag förslaget om återremiss.</pre><pre>Men jag vill samtidigt säga att grundproblematiken\r\nkvarstår. De fackliga arbetslöshetskassorna, den\r\nsolidariska lönepolitiken och\r\narbetsrättslagstiftningen har ju alltid varit en nagel\r\ni ögat på moderaterna och andra högerkrafter i\r\nsamhället. Det är därför inte förvånande att\r\nmoderaterna på alla sätt försöker slå sönder de\r\nfackliga a-kassorna. Det som förvånar är att\r\nfolkpartister och centerpartister kan ställa sig\r\nbakom detta fackföreningsfientliga förslag.</pre><pre>Arbetslöshetskassorna har tillkommit på fackligt\r\ninitiativ. Det var den fackliga rörelsen som såg till\r\natt en arbetslöshetsförsäkring inrättades. De\r\nfackliga organisationerna har tagit ansvar för sina\r\nmedlemmar och för en aktiv\r\narbetsmarknadspolitik.</pre><pre>Nu riktar den borgerliga regeringen ett nytt slag\r\nmot fackföreningsrörelsen, och då gäller det hela\r\nfackföreningsrörelsen. Alla\r\nhuvudorganisationerna, LO, TCO och SACO, tar\r\navstånd från det förslag vi nu behandlar.</pre><pre>Fackföreningsrörelsen tar avstånd från förslaget\r\ndärför att det innebär att det blir svårare att ta\r\nansvar för de arbetslösa, därför att det innehåller\r\nmånga tekniska brister och därför att det är\r\norättfärdigt till sin uppläggning.\r\nFackföreningsrörelsens möjligheter att vara en del\r\ni en aktiv arbetsmarknadspolitik försämras.</pre><pre>Till råga på detta innehåller förslaget också\r\nkonkurrensfördelar för den statliga a-kassan. Där\r\nbetalar skattebetalarna administrationen, men i de\r\nfackliga a-kassorna är det medlemmarna som\r\nbetalar. Hur en arbetsmarknadsminister kan lägga\r\nfram ett sådant förslag är för mig obegripligt.</pre><pre>Det fackföreningsfientliga i förslaget blir än mer\r\nuppenbart när man konstaterar att\r\nmedlemsvillkoret i den statliga a-kassan är sex\r\nmånader, medan de fackliga kassornas villkor är\r\ntolv månader. Det blir alltså billigare att vara med\r\ni den statliga a-kassan, och man kommer snabbare\r\nfram till att vara berättigad till ersättning. Syftet\r\nkan bara vara ett, och det är att rikta ännu ett slag\r\nmot de fackliga a-kassorna, fackföreningsrörelsen\r\noch dess medlemmar.</pre><pre>De fackliga organisationerna har naturligtvis anlagt\r\nmoteld. Det är deras skyldighet som\r\nintresseorganisation att ta till vara medlemmarnas\r\nintressen. Men detta har inte lämnat borgerligheten\r\nnågon ro.</pre><pre>Fackföreningsrörelsen har beskyllts för att sprida\r\noro och driva hätska kampanjer mot regeringen.\r\nMen vad hade man väntat sig? Att de fackliga\r\norganisationerna skulle lägga sig platt på marken --\r\neller vad?</pre><pre>Herr talman! Börje Hörnlund, regeringen och de\r\nborgerliga partierna har visserligen förlängt\r\nstubinen till socialbidragsbomben. Men bifaller\r\nkammaren det här förslaget, om vi någon gång\r\nkommer fram till att besluta om det, innebär det\r\nändå att stubinen är påtänd och att bomben\r\nkommer bringas att detonera, om inte vi får en\r\nannan majoritet i denna kammare.</pre><pre>Det är fackföreningsrörelsens skyldighet att\r\nredovisa dessa omständigheter och konsekvenser,\r\nsåväl för sina medlemmar som för oss politiker. De\r\nsom kritiserar fackföreningsrörelsen för dess\r\nopinionsbildning vill förmena den rätten att ta till\r\nvara sina medlemmars intressen.</pre><pre>Och det är, märk väl, inte enbart LO som påtalar\r\ndessa konsekvenser. Bland kritikerna finns\r\norganisationer som sannolikt har -- eller åtminstone\r\nhade -- en klar borgerlig övervikt bland sina\r\nmedlemmar. Regeringen och de borgerliga\r\npartiernas sätt att hantera\r\narbetslöshetsförsäkringen har säkert inneburit att\r\nen och annan omprövar sin partipolitiska hemvist.</pre><pre>Herr talman! Låt mig ta ett exempel på\r\nkonsekvenserna från min hemkommun Hallsberg.\r\nHade de regler som nu föreslås varit i kraft, skulle\r\ndet ha inneburit att 461 personer hade utförsäkrats,\r\ntill en kostnad av ca 28 miljoner på ett år. Det skulle\r\nbetyda en sexdubbling av\r\nsocialbidragskostnaderna.</pre><pre></pre><pre>Kommunens enda sätt att finansiera en sådan bomb\r\när att säga upp personal i barnomsorg, skola och\r\näldreomsorg. Drygt hundra personer skulle mista\r\nsina jobb och kvaliten drastiskt försämras i\r\nverksamheterna.</pre><pre>De flesta av dessa hundratalet nya arbetslösa skulle\r\nvara kommunalare. Så det är alldeles självklart att\r\nKommunalarbetareförbundet gör allt man kan för\r\natt förmå kammarens ledamöter att inse det\r\nallvarliga i det ärende vi nu behandlar och avvisa\r\nförslaget.</pre><pre>Arbetslöshetsförsäkringen är ett fackligt redskap.\r\nEtt redskap för att göra tillvaron lite tryggare för\r\nmedlemmarna, men också ett redskap för att\r\nmedlemmarna skall våga ställa krav på inflytande,\r\narbetsmiljö och anställningsvillkor. Detta redskap\r\nvill nu de borgerliga partierna vrida ur händerna på\r\nden samlade fackföreningsrörelsen.</pre><pre>Men en bra arbetslöshetsförsäkring är också en\r\ntillgång för hela samhället. Den underlättar att göra\r\nomstruktureringar i företag och verksamheter.\r\nMänniskor vågar byta jobb, vågar satsa på något\r\nnytt om det finns en trygghet i form av en fungerade\r\narbetsmarknad och en bra arbetslöshetsförsäkring.</pre><pre>Med det systemskifte den nuvarande\r\nkammarmajoriteten är på väg att genomföra, blir\r\nföljden att arbetsmarknaden inte fungerar och\r\nskyddet för den enskilde kraftigt försämras. Det är\r\nett högt pris Sverige får betala för att delar av\r\nborgerligheten tycker så illa om fackföreningarna.</pre><pre>Anf. 201  BENGT-OLA RYTTAR (s):</pre><pre>Herr talman! Den 15 december i fjol talade Laila\r\nStrid-Jansson om den kollektiva lögnen här i\r\nkammaren. Det var LO-distriktet i Gävle-Dala som\r\nhon anklagade, därför att distriktet då drev en\r\nkampanj emot a-kasseförslaget och emot\r\nförsämringarna i arbetsrätten.</pre><pre>Då sade Laila Strid-Jansson så här:\r\nUtförsäkringsbomben är stoppad av Ny demokrati.\r\nErsättningen från a-kassorna sjunker inte. Det blir\r\ningen snabb utförsäkring från a-kassorna. De\r\ndeltidsarbetande stängs inte ute ifrån a-kassan.\r\nIngen behöver gå till socialen på grund av ändrade\r\nregler. Det blir inga förändringar beträffande\r\narbetsvillkoret.</pre><pre>Sanningen har ändrat sig litet sedan dess. I tisdags\r\nsatt jag själv vid väggen i utskottet när Laila Strid-\r\nJansson godtog regeringens förslag med\r\nutskottsmajoritetens kompletteringar och\r\nförändringar. Hon hade inget annat eget yrkande.</pre><pre>I dag, här i kväll, får kammaren ta del av ett helt\r\nannat, nytt förslag.</pre><pre>När Laila Strid-Jansson kallade LO-distriktets\r\nagerande för den kollektiva lögnen, vad kallar man\r\ndå det hon nu ger exempel på? Jag har ingen\r\npassande vokabulär för det, men det är bedrövligt.</pre><pre>När folk frågar hur det är i riksdagen, har jag\r\nbrukat säga: Det fattas bara sågspånet i manegen.\r\nMen nu har det gått så långt att jag tycker det skulle\r\nvara en förolämpning emot cirkuskonsten att säga\r\nså.</pre><pre>Jag beklagar det som sker här i kammaren i kväll,\r\nmen jag instämmer i Johnny Ahlqvists\r\nåterremissyrkande.</pre><pre>Så kanske några ord i den mera seriösa delen i\r\ndebatten om a-kasseförslaget. Det som slår en är att\r\ni den här frågan agerar regeringen efter helt andra\r\nriktlinjer än vad man normalt brukar tillämpa. Det\r\nnormala är att regeringen pläderar för frivillighet.\r\nNär det gäller a-kassan tar man till\r\ntvångsanslutning.</pre><pre>Privatisering är ett högt uppburet mål för\r\nregeringen. Nu förstatligar man verksamhet.</pre><pre>Konkurrensneutralitet har vår näringsmsinister\r\npredikat ifrån den här talarstolen många gånger.\r\nMen när det gäller a-kassan inför man en\r\nkonkurrensdiskriminerande åtgärd.</pre><pre>Det måste vara någonting alldeles speciellt som\r\nligger bakom detta. Som jag ser det är det den\r\ngamla överklassuppfattningen att folk inte vill\r\narbeta som ligger bakom detta förslag. Folk måste\r\ntvingas att arbeta.</pre><pre>Inom socialdemokratin har vi en helt annan\r\nuppfattning. För oss är folkets vilja till arbete den\r\nstörsta resurs vi har.</pre><pre>Förutom den här synen tror jag att ett starkt motiv\r\nbakom förslaget är att försvaga\r\nfackföreningsrörelsen. Det handlar om\r\nmaktstrukturen i samhället. Sonja Rembo beskrev\r\ndet här i debatten den 15 december mycket klart\r\noch tydligt. Det är inte så många som gör det.\r\nHeder åt Sonja Rembo som talar klarspråk!</pre><pre>Det ligger en sak till i det här, och det är att få ned\r\nlöneförväntningarna. Hela systemet med det\r\nregelverk som nu skall sättas i sjön om regeringen\r\nfår som den vill -- det vet vi ju inte än -- sätter folk\r\ni den situationen att de får acceptera vilket arbete\r\nsom helst till vilket pris som helst. Det är inte bra\r\nför Sverige i det långa loppet. Det kanske leder\r\nfram till att Sverige får något slags\r\nHongkongekonomi, och det kan inte vara en riktig\r\nväg för den svenska nationen att gå.</pre><pre>I detta anförande instämde Per Erik Granström (s).</pre><pre>Anf. 202  LAILA STRID-JANSSON (nyd)\r\nreplik:</pre><pre>Herr talman! Bengt-Ola Ryttar antyder att han har\r\nvarit med i hela behandlingen av a-kassefrågan och\r\nhan vet tydligen allt.</pre><pre>Jag förstår Bengt-Ola Ryttars dilemma. Nu måste s\r\nvisa sina kort inför hela svenska folket. Nu måste ni\r\nvisa vad ni står för.</pre><pre>Det här utskottsbetänkandet AU18 skickades i\r\nsöndags till samtliga ledamöter i utskottet. Här står\r\ntryckt under mom. 2 ''reservation (nyd)''.</pre><pre>Vi kom till utskottsmötet på tisdagen, och det var\r\nhelt klart att jag skulle reservera mig till förmån för\r\nmin motion. Precis som jag sagt tidigare så\r\nförvägrades jag detta av samtliga partier. Jag skulle\r\ni stället ha ett särskilt yttrande.</pre><pre>Det var ju skrivet här! Hur kan det ha\r\nmissuppfattats? Det har stått tryckt och klart. Det\r\när inte jag som har skrivit det. Det står ''reservation\r\n(nyd)'', och jag går dit i förvissningen att jag har en\r\nreservation till förmån för min motion. När jag inte\r\nhade det trodde jag i min naivitet att det skulle vara\r\nså. Men jag kan inte förstå det -- det står ju tryckt\r\nhär!</pre><pre>Anf. 203  BENGT-OLA RYTTAR (s)\r\nreplik:</pre><pre>Herr talman! Jag har inte gjort anspråk på att ha\r\nvarit med i hela hanteringen. I tisdags satt jag vid\r\nväggen under utskottsbehandlingen, och jag vet ju\r\nså mycket att Laila Strid-Jansson ställde upp bakom\r\nregeringens förslag.</pre><pre>Gör man det kan man naturligtvis inte reservera sig\r\nemot de förslag som man stöder. Det är så solklart\r\noch enkelt som allra helst.</pre><pre>Anf. 204  LAILA STRID-JANSSON (nyd)\r\nreplik:</pre><pre>Herr talman! Jag skulle vilja be Bengt-Ola Ryttar\r\natt komma hit och titta på detta. Det är ju inte jag\r\nsom har tryckt detta. Det stod ''reservation (nyd)''.\r\nDet är ju klart att jag tror på det som kommer från\r\nkansliet. Under utskottsbehandlingen ändrades det\r\nhela. Kom hit och se!</pre><pre>Anf. 205  BENGT-OLA RYTTAR (s)\r\nreplik:</pre><pre>Herr talman! Många har prisat kansliet under\r\ndagens debatt. Det finns all anledning att göra det.\r\nMen det är inte så att kansliet dikterar de olika\r\npartiernas politik. Det är självklart det som sägs vid\r\nsammanträdesbordet av företrädarna för ett\r\npolitiskt parti som gäller.</pre><pre>Anf. 206  SONJA REMBO (m):</pre><pre>Herr talman! Detta blir märkligare och märkligare.</pre><pre>Jag skall börja med en kort kommentar till vad\r\nBengt-Ola Ryttar sade med anledning av att jag\r\nskulle ha sagt något om att tala klartext i fråga om\r\nmaktstrukturer och a-kassa. Om jag minns rätt\r\nciterade jag i mitt anförande den 15 december vad\r\nstatsvetaren Bo Rothstein skriver om det s.k.\r\nGentsystemet inom arbetslöshetsförsäkringen i en\r\navhandling som heter Den korporativa staten. Det\r\när en avhandling som jag rekommenderar för\r\nläsning för samtliga riksdagens ledamöter.</pre><pre>Så till Laila Strid-Jansson. Jag kan bara konstatera\r\natt efter tre år har Laila Strid-Jansson inte lärt sig\r\nhur man lägger fram förslag i utskottet, hur man\r\nyrkar bifall, hur man förhandlar och hur man står\r\nfast vid en förhandling och en överenskommelse.</pre><pre>Jag kan hänvisa till det förhållandet att Arne\r\nJansson, som är suppleant i utskottet, var\r\nnärvarande när vi gjorde vår överenskommelse\r\nrunt ett kaffebord på torsdagen. Den bekräftades\r\nav Laila Strid-Jansson i utskottet på fredag morgon.\r\nDärefter har inte jag, och såvitt jag vet icke någon\r\nannan i utskottet heller, blivit förelagd några\r\nreservationer från Ny demokratis sida. Jag hävdar\r\nfortfarande att vår överenskommelse vidgades på\r\ntisdag morgon och bekräftades på\r\nutskottssammanträdet så sent som innevarande\r\ntisdag -- jag talar om tisdag i denna vecka. Det\r\ngjordes inga som helst reservationer från Laila\r\nStrid-Janssons sida. Ordföranden gjorde stora\r\nansträngningar för att få ett klart besked från Laila\r\nStrid-Jansson, och Laila Strid-Jansson gav detta\r\nklara besked som sedan avspeglades i utskottets\r\nbetänkande.</pre><pre>Men det är väl med detta som med så mycket annat\r\nsom Laila Strid-Jansson har gjort. Man gör saker i\r\nlönndom. Man tänker, tycker, säger, pratar och\r\nändrar sig gång på gång.</pre><pre>Vi räknar med att avtal skall hållas. Det är\r\nuppenbart att Ny demokrati i form av Laila Strid-\r\nJansson har en annan uppfattning om avtal. Det är\r\nockså uppenbart att Laila Strid-Jansson har en\r\nannan uppfattning om riksdagens skyldigheter när\r\ndet gäller att bereda lagförslag, om\r\nriksdagsledamöternas rättigheter att få ta del av\r\nförslag och att få en grundlig diskussion. Jag tycker\r\natt detta är en ynkedom. Jag hoppas verkligen att\r\nväljarna tar lärdom av detta.</pre><pre>Anf. 207  BENGT-OLA RYTTAR (s)\r\nreplik:</pre><pre>Herr talman! Det är precis som Sonja Rembo säger,\r\ndvs. hon citerar statsvetaren. Men det råder inget\r\ntvivel om att hon delar de uppfattningar som han\r\nför fram. Min uppfattning är att ett land mår bra av\r\noch har möjligheter till utveckling när det kan\r\nupplevas att människorna är lika värda, dvs. när de\r\nhar samma möjligheter att göra sin rätt gällande.\r\nMen om man bara förstärker den redan starka\r\nparten i samhället går det på tok. Det går snett, och\r\ndet går dåligt.</pre><pre>Anf. 208  ARNE JANSSON (nyd) replik:</pre><pre>Herr talman! Sonja Rembo sade: Avtal är till för att\r\nhållas. Ja visst! Men först skall avtal träffas.</pre><pre>Vi har många gånger försökt diskutera med Sonja\r\nRembo, senast här utanför, innan vi gick ner för att\r\ndricka kaffe. Då sade Sonja Rembo till oss: Se till\r\natt ni får det här i hemställanspunkten -- det här\r\nstöder jag -- men säg det ordenligt till Elver\r\nJonsson! Sedan gick vi ner och drack kaffe, och det\r\nblev ingenting alls av detta.</pre><pre>Sonja Rembo! Avtal skall hållas.</pre><pre>Det är skönt att höra att Sonja Rembo har en så\r\nverkligt stor erfarenhet av det här utskottet. Vi tar\r\ntill oss allt det hon säger. Tyvärr kommer det ibland\r\nledamöter till riksdagen som inte är så erfarna, och\r\nde behöver en viss lärotid. Vi får be om ursäkt, men\r\ndet tar litet tid att lära sig det här arbetet. Men avtal\r\nskall hållas.</pre><pre>Det är ibland bra med självkritik. Vi har tidigare\r\nberömt utskottskansliet -- det är perfekt, det är\r\njättebra. Där har man gjort precis vad man skall\r\ngöra. Man har t.o.m. i ett utskick tryckt\r\n''reservation (nyd)'' under mom. 2. Anklagar nu\r\nSonja Rembo kansliet för att ha gjort fel? Vad är\r\nförklaringen till att detta står tryckt?</pre><pre>Anf. 209  INGELA THALÉN (s):</pre><pre>Herr talman! Eftersom jag är utskottsordförande\r\ntycker jag att det finns anledning att kommentera\r\nnågra av de frågor som har varit uppe till debatt.\r\nAnnars har sakdebatten förts av min partikamrat\r\nJohnny Ahlqvist och ett antal andra partikamrater\r\nfrån den socialdemokratiska gruppen. När det\r\ngäller hanteringen i utskottet vill jag säga följande.</pre><pre>Representanten för Ny demokrati har vid varje\r\ndiskussionstillfälle under hanteringen växlat mellan\r\nå ena sidan den socialdemokratiska gruppen och\r\nVänstern och å andra sidan den borgerliga\r\ngruppen. Efter partiförhandlingar, som självklart\r\ningen från Socialdemokraterna eller Vänsterpartiet\r\ndeltog i, redovisade man vid utskottsbordet under\r\nutskottssammanträdet att man hade en gemensam\r\nståndpunkt när det gällde hemställanspunkten nr 2\r\ni utskottets betänkande.</pre><pre>Det är korrekt att det i det utskick som Arne\r\nJansson hänvisar till stod ''reservation (nyd)''. Det\r\nvar alltså det förslag som inte var justerat. Jag\r\nreagerade som utskottsordförande mycket starkt,\r\neftersom Laila Strid-Jansson inte hade begärt\r\nreservation. Jag hade vid sammanträdet innan vid\r\ntvå tillfällen frågat: Är det så att Ny demokrati\r\nstöder regeringens förslag? När vi kom till\r\njusteringssammanträdet tog man ställning, inte vid\r\nsammanträdet innan. Då frågade jag återigen: Är\r\ndet så att Ny demokrati stöder det som regeringen\r\noch utskottsmajoriteten har presenterat i\r\nhemställanspunkten nr 2? På detta svarade Laila\r\nStrid-Jansson: Ja, jag stöder det som finns där. Om\r\nhon gjorde det kunde hon inte föra fram en\r\nreservation.</pre><pre>Att Laila Strid-Jansson därefter har ändrat\r\nuppfattning är en fråga för henne. Att det därmed\r\nockså blev en diskussion mellan de borgerliga\r\npartierna och Laila Strid-Jansson om huruvida de\r\nhade en uppgörelse är inte en fråga för\r\nSocialdemokraterna att ta ställning till.</pre><pre>Däremot är det definitivt en fråga för\r\nSocialdemokraterna att ta ansvar för att ett sådant\r\nyrkande som Laila Strid-Jansson här läser upp blir\r\nberett i laga ordning. Därför biträder jag\r\nnaturligtvis det återremissyrkande som Johnny\r\nAhlqvist har framfört.</pre><pre>Anf. 210  LAILA STRID-JANSSON (nyd):</pre><pre>Herr talman! Jag skulle vilja fråga om Ingela Thalén\r\nanklagar arbetsmarknadsutskottets kansli för att ha\r\ngjort en felbedömning. Man har ju skrivit in en\r\nreservation från Ny demokrati. På\r\ntisdagsmorgonen när protokollet skulle justeras\r\nvidhöll jag mitt ställningstagande.</pre><pre>Det blev en lång diskussion. Därefter blev jag\r\ntillsagd att jag skulle gå med på ett särskilt yttrande.\r\nPrecis som jag tidigare klargjort gick jag med på\r\ndet. Men eftersom jag nu fått anledningen därtill\r\nklar för mig, har jag yrkat bifall till min motion. Så\r\nenkelt är det.</pre><pre>Anf. 211  INGELA THALÉN (s):</pre><pre>Herr talman! Utskottets kansli bereder frågor på\r\nuppdrag av utskottet. Utskottets kansli lägger inte\r\nfram några förslag. Det är utskottets ledamöter\r\nsom lägger fram dem. Utskottets kansli gör heller\r\ninga egna tolkningar. Det fanns alldeles riktigt en\r\nreservation anmäld i det utkast som sändes ut.\r\nEftersom jag satt ordförande vid sammanträdet när\r\nfrågan bereddes ställde jag frågor huruvida det\r\nfanns en majoritet bakom hemställanspunkten 2.</pre><pre>Jag konstaterade då att det fanns en majoritet. Vid\r\njusteringstillfället ställde jag frågan ännu en gång\r\nom det fanns en majoritet för förslaget. Jag fick\r\nbeskedet: Ja, det finns en majoritet för förslaget.</pre><pre>Därefter säger Laila Strid-Jansson att hon har\r\nytterligare synpunkter att framföra. Då\r\nkonstaterade jag att om man röstar för de\r\nborgerliga partiernas förslag, men ändå vill\r\nframföra synpunkter, gör man det i ett särskilt\r\nyttrande till protokollet. Så gör alla andra partier,\r\noch så gör också Ny demokrati.</pre><pre>Om Ny demokrati därefter har ändrat uppfattning\r\när det en fråga för Ny demokrati. Sjävfallet har man\r\nsom ledamot i denna kammare rätt att ändra\r\nuppfattning. Men jag anser att i den situation som\r\nnu har skapats och med den vändning som frågan\r\nnu har tagit är det ett ansvar för samtliga ledamöter\r\natt frågan får en korrekt beredning.</pre><pre>Herr talman! Återigen biträder jag\r\nåterremissyrkandet.</pre><pre>Anf. 212  LAILA STRID-JANSSON (nyd):</pre><pre>Herr talman! Jag vidhåller det som jag tidigare har\r\nsagt. Det tryckta ordet om reservation finns. Det\r\nenda jag har gjort är att jag har yrkat bifall till Ny\r\ndemokratis motion, vilket klart har framgått hela\r\ntiden.</pre><pre>Anf. 213  INGELA THALÉN (s):</pre><pre>Herr talman! Partiförhandlingar förekommer\r\nnaturligtvis i denna i riksdag och i utskotten. De\r\nskall förekomma; det ingår i arbetet.</pre><pre>Att det skickas ut utkast och underhandsförslag är\r\ninte heller något märkligt. Men det är det justerade\r\nprotokollet från utskottets sista sammanträde som\r\nman har att ta ställning till. Återigen vill jag säga,\r\nLaila Strid-Jansson, att man självfallet har rätt att\r\nin i det sista ändra uppfattning. Men på det sätt som\r\nförslaget nu är utformat måste utskottet se närmare\r\npå förslaget. Förslaget är nämligen av den\r\nkaraktären att det helt enkelt inte går att ta\r\nställning till, rakt av, i kammaren.</pre><pre>Jag vill också biträda de synpunkter som förts fram\r\nnär det gäller att vara ny i kammaren. Jag måste\r\nsäga att för att bara ha varit i denna kammare under\r\ntre år har jag sällan sett något mer läraktigt än\r\nledamöterna från Ny demokrati när det gäller\r\nmanipulation och sättet att utnyttja riksdagen och\r\nriksdagsarbetet till fulländning -- och enligt min\r\nuppfattning åt fel håll.</pre><pre>(Applåder)</pre><pre>Överläggningen var härmed avslutad.</pre><pre>(Beslut skulle fattas den 10 juni.)</pre><pre>11 §  Uppskov med behandlingen av vissa\r\närenden</pre><pre>Föredrogs</pre><pre>arbetsmarknadsutskottets betänkande</pre><pre>1993/94:AU19 Uppskov med behandlingen av vissa\r\närenden.</pre><pre>Förste vice talmannen konstaterade att ingen talare\r\nvar anmäld.</pre><pre>Överläggningen var härmed avslutad.</pre><pre>(Beslut skulle fattas den 10 juni.)</pre><pre>12 §  Bordläggning</pre><pre>Anmäldes och bordlades</pre><pre>Socialförsäkringsutskottets betänkande</pre><pre>1993/94:SfU28 Förnyad behandling av vissa\r\ntandvårdsfrågor</pre><pre>13 §  Kammaren åtskildes kl. 22.24.</pre><pre>Förhandlingarna leddes</pre><pre>av talmannen från sammanträdets början t.o.m. 8\r\n§ anf. 65 (delvis),</pre><pre>andre vice talmannen därefter t.o.m. anf. 114\r\n(delvis),</pre><pre>tredje vice talmannen därefter t.o.m. beslutet om\r\nuppskjuten votering,</pre><pre>av talmannen därefter t.o.m. ajourneringen kl.\r\n18.04,</pre><pre>av andre vice talmannen därefter t.o.m. 10 § anf.\r\n185 (delvis) och</pre><pre>av förste vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}