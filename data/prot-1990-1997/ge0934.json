{"dokumentstatus":{"dokument":{"hangar_id":"2438922","dok_id":"GE0934","rm":"1990/91","beteckning":"34","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"34","slutnummer":"0","datum":"1990-11-28 00:00:00","systemdatum":"2010-02-17 00:00:00","publicerad":"1990-11-28 00:00:00","titel":"Riksdagens snabbprotokoll 1990/91:34 Onsdagen den 28 november","subtitel":null,"status":null,"htmlformat":null,"relaterat_id":null,"source":"webbnav","sourceid":"{83F18009-E9CE-4911-8A31-7D382E6B32BD}","dokument_url_text":"http://data.riksdagen.se/dokument/GE0934/text","dokument_url_html":"http://data.riksdagen.se/dokument/GE0934","dokumentstatus_url_xml":"http://data.riksdagen.se/dokumentstatus/GE0934","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1990/91:34</div>\r\n<div class=\"sidhuvud_datum\">Onsdagen den 28 november</div>\r\n<div class=\"sidhuvud_klockslag\">Kl. 9.00</div>\r\n<hr class=\"sidhuvud_linje\">\r\n<pre>1 § Justering av protokoll</pre><pre>Justerades protokollet för den 22 november.</pre><pre>2 § Hänvisning av ärenden till utskott</pre><pre>Föredrogs och hänvisades</pre><pre>Proposition</pre><pre>1990/91:55 till kulturutskottet</pre><pre>Motionerna</pre><pre>1990/91:Sf12--Sf19 till socialförsäkringsutskottet</pre><pre>1990/91:U5 till utrikesutskottet</pre><pre>3 § Förnyad bordläggning</pre><pre>Föredrogs men bordlades åter</pre><pre>Konstitutionsutskottets betänkande</pre><pre>1990/91:KU17</pre><pre>Socialutskottets betänkanden</pre><pre>1990/91:SoU6--SoU8</pre><pre>Utbildningsutskottets betänkanden</pre><pre>1990/91:UbU1 och UbU2</pre><pre>Näringsutskottets betänkanden</pre><pre>1990/91:NU2 och NU8</pre><pre>4 § Beslut rörande utskottsbetänkande som\r\nslutdebatterats den 21 november</pre><pre>Företogs till avgörande arbetsmarknadsutskottets\r\nbetänkande 1990/91:AU7 (beträffande debatten i\r\ndetta ärende, se prot. 29.)</pre><pre>\r\nArbetsmarknadsutskottets betänkande AU7</pre><pre>Utskottets hemställan bifölls.</pre><pre>\r\nMeddelande om samlad votering</pre><pre>Talmannen meddelade att finansutskottets\r\nbetänkanden FiU3 och FiU4,\r\nkonstitutionsutskottets betänkanden KU9 och\r\nKU14, skatteutskottets betänkanden SkU2 och\r\nSkU4, lagutskottets betänkanden LU11 och LU12,\r\nutrikesutskottets betänkanden UU6 och UU12\r\nsamt kulturutskottets betänkanden KrU4 och\r\nKrU6 skulle avgöras i ett sammanhang efter\r\navslutad debatt.</pre><pre>5 § Höjning av Sveriges kvot i Internationella\r\nvalutafonden, m.m.</pre><pre>Föredrogs</pre><pre>finansutskottets betänkande</pre><pre>1990/91:FiU3 Höjning av Sveriges kvot i\r\nInternationella valutafonden, m.m. (prop.\r\n1990/91:9).</pre><pre>Anf. 1 BENGT HURTIG (v):</pre><pre>Herr talman! Innan Sverige beslutar om en så\r\nbetydande kvothöjning i Internationella\r\nvalutafonden som det nu är fråga om borde först\r\ntydligt ha gjorts klart vad fonden avser att göra med\r\ndenna höjning. Dessutom borde det ha förts en\r\nprincipiell diskussion om vad IMFs hittillsvarande\r\nverksamhet under 80-talet inneburit och vad det\r\nkommer att innebära för såväl gamla som nya\r\nskulddrabbade länder.</pre><pre>Jag skulle vilja resa frågan om ordet ''utlåning'' är\r\nrätt ord när man beskriver den verksamhet som\r\nIMF medverkat till under 70- och 80-talen.</pre><pre>En hel del av de totala lån som IMF och andra\r\nmedverkat till -- bortåt en tredjedel -- har gått till\r\nräntor och amorteringar av gamla lån, alltså inte till\r\ninvesteringar.</pre><pre>Genom den omfattande korruptionen i tredje\r\nvärlden och i det internationella banksystemet, har\r\nytterligare en stor del, t.ex. via falska fakturor,\r\nhamnat på privatpersoners konton i Schweiz och på\r\nandra håll.</pre><pre>Det torde vara en del av förklaringen till att\r\npersoner som Shahen av Iran, Idi Amin, Ferdinand\r\nMarcos, Haile Selassie m.fl. skapat sig\r\nförmögenheter utomlands.</pre><pre>Dessutom har en del av lånen getts till projekt, som\r\nom de legat i vårt land, skulle ha lett till åtal eller\r\nsparken för ansvariga banktjänstemän. Det är\r\nprojekt som helt enkelt inte visat sig fungera och\r\ninte ger någon avkastning.</pre><pre>Det kan t.ex var ett lån till ett kärnkraftverk som\r\nbyggs, men sedan inte kan användas på grund av att\r\ndet placerats mitt i ett jordbävningsdrabbat\r\nområde. Det kan vara bevattningsanläggningar\r\nsom är felplanerade och inte fungerar osv.</pre><pre>Vidare har en del av lånen gått till ren\r\nlyxkonsumtion hos den inhemska överklassen, som\r\nfortsätter att exploatera sina fattiga landsmän.\r\nAndra delar av lånen har gått till överdådiga\r\nlyxhotell, autostrador och överdrivna\r\nflygplatsanläggningar. Slutligen menar jag också att\r\nen del av lånen gått till den omfattande\r\nvapeninköpen i tredje världen.</pre><pre>I stället för långivning borde man kanske kalla\r\nverksamheten för finansiella transaktioner i syfte\r\natt berika de redan besuttna.</pre><pre>Till verklig investering har bara en liten del av lånen\r\ngått. Det skulle inte förvåna mig om den del av\r\nlånen som gällt nyttiga investeringar är mindre än\r\nen femtedel av den totala låneskulden. Trots det\r\ntvingas nu människor i tredje världen vara med och\r\nbetala tillbaka dessa lån till sista öret.</pre><pre>Höjda räntor, dollarkursens uppgång och det\r\nfaktum att man fått låna till skuldtjänsten har i\r\nmånga fall lett till att skulden har växt av sig själv\r\nlångt över den ursprungliga skulden, trots att man\r\nbetalat tillbaka mer än denna ursprungliga skuld.\r\nMexico är ett exempel på detta.</pre><pre>Men IMF står på sig och skall ha full betalning,\r\nannars riskerar dessa länder att tappa sin rösträtt i\r\nfonden.</pre><pre>Det är inte att undra på att kritiken mot IMF och\r\nVärldsbanken har växt kraftigt de senaste åren, inte\r\nminst inom non-governmental organizations och nu\r\näven inom FN. I våras kom ju också vårt eget SIDA\r\nmed en mycket kritisk rapport.</pre><pre>FNs kommission för Afrika, ECA, kom 1989 med\r\nen rapport som var förödande för IMFs s.k.\r\nstrukturanpassningsprogram i Afrika. ECA visade\r\natt de länder som inte drabbats av dessa\r\nstrukturanpassningsprogram klarat sig bättre! De\r\nsom drabbats av strukturprogrammen hade en\r\nnegativ tillväxt medan de med svaga eller inga\r\nprogram faktiskt hade en tillväxt.</pre><pre>Självklart är det så att om man stramar åt sjuk- och\r\nhälsovård, utbildning, livsmedelsförsörjning,\r\nbostäder osv., sjunker förr eller senare\r\nproduktionen på grund av att folk blir apatiska. Är\r\ndet dessutom så att själva produktionsbasen är\r\nsmal, tekniken dålig, miljön förstörd, människorna\r\nsplittrade, infrastrukturen i övrigt svag, umedan\r\ntbildade människor har flyttat utomlands,\r\nkorruption och byråkrati frodas, är\r\nförutsättningarna dåliga att lånen skall bli annat än\r\nen obetalbar skuldbörda.</pre><pre>Det är alltså fundamentala brister i kunskapen om\r\nde verkliga villkoren för utlåning som gjort att så\r\nmycket gått snett. Den teori som bankens\r\ntjänstemän med fundamentalistisk lidelse förlitat\r\nsig på är det nyliberala monetaristiska tänkandet.\r\nMänniskornas behov av utveckling för att kunna\r\nfungera i ett ekonomiskt system har man glömt av.</pre><pre>Det är också därför SIDA säger i sin rapport att\r\nkraven på IMFs godkännande av u-ländernas\r\nanpassningsprogram som villkor för skuldskrivning\r\nbör bortfalla. Vidare säger man att IMFs roll bör\r\nomprövas. Man pekar på en möjlighet: fonden\r\nborde upphöra med långivning till\r\nlåginkomstländerna, och Världsbanken borde lösa\r\nut bankens fordringar på IDA-villkor.</pre><pre>SIDA säger vidare att det finns goda skäl för att helt\r\nenkelt skriva av alla utestående IMF-krediter till\r\nlåginkomstländerna. Det är lätt att finna liknande\r\nkällor som riktar skarp kritik mot IMF.</pre><pre>Frågan är om nu inte Östeuropa hotar att ramla in\r\ni samma skuldfälla som u-länderna och i praktiken\r\nställas under samma förmyndarskap med samma\r\nkonflikter som följd. Östeuropas skulder är redan\r\nca 170 miljarder dollar. Man måste ställa frågan om\r\nockså Östeuropa skall börja låna till skuldtjänsten.</pre><pre>Vi får hoppas att lånen inte används till vapen. Det\r\när inte heller troligt. Men hur mycket kommer att\r\ngå till kapitalflykt och lyxkonsumtion hos en ny\r\növerklass? Därom vet vi litet.</pre><pre>Vi i vårt parti föreslår inte något utträde ur\r\nInternationella valutafonden, men menar att vårt\r\nland i nuvarande läge, tills det klarnat hur IMFs\r\npolitik blir, borde söka alternativa vägar för\r\nlånepolitik till Östeuropa och tredje världen.</pre><pre>En rad personligheter, FN-organ och stater har\r\npresenterat alternativa utvecklingsstrategier. För\r\nsådana nya strategier bör Sverige enligt vår mening\r\nsöka samarbete med de nordiska staterna och\r\nEFTA. Alternativa utvecklingsstrategier måste\r\nutgå från att basen är människans behov av\r\nutveckling i en sund miljö och inte kapitalets behov\r\nav tillväxt.</pre><pre>Den fundamentalistiska monetarismen måste\r\növerges. Om människan ges chansen att utvecklas\r\noch miljöproblemen kan hanteras, kommer också\r\nden ekonomiska utveckling.</pre><pre>Därmed yrkar jag bifall till reservation 1.</pre><pre>Anf. 2 CARL FRICK (mp):</pre><pre>Herr talman! Våra miljöproblem är ju\r\ngränsöverskridande, och vi vet att många länder\r\nhar fantastiskt stora problem med sina miljöfrågor.\r\nVi tycker därför att det är mycket viktigt, när nu\r\nSverige vill förstärka sin andel i IMF, att vi ställer\r\nekologiska krav. Vi har i vår motion sagt att man\r\nskall ge denna förstärkning under förutsättning att\r\ndenna kan användas på ett ekologiskt ansvarsfullt\r\nsätt och även att IMFs en stadgar ändras på ett\r\nsådant sätt att de ekologiska frågorna lyfts fram\r\nsom ett av huvudskälen till att använda dessa\r\nkvoter.</pre><pre>Man skall även, i samband med att man anslår\r\npengar, göra ekologiska konsekvensanalyser. Vi\r\nvet ju fuller väl hur det står till i många länder och\r\nmed vilken fart som miljön förstörs. I samma takt\r\nsom miljön förstörs, förstörs även de\r\ngrundläggande livsbetingelserna för de människor\r\nsom skulle kunna använda de här pengarna. Vi\r\ntycker därför att det är synnerligen beklagligt att\r\nutskottsmajoriteten på intet sätt har velat beakta\r\natt man faktiskt skulle kunna ställa ekologiska krav\r\npå den här verksamheten.</pre><pre>Detta är i och för sig ganska sensationellt med\r\ntanke på att vi för drygt två år sedan hade en\r\nvalkampanj med ett stort antal miljöpartier som\r\ndeltog i debatten. Det visar sig sedan när det\r\nkommer till kritan att detta är litet påmålat. Gång\r\npå gång struntar man i alla sina olika stolta\r\ninternationella paroller när det gäller miljöansvar\r\nosv. Nu finns det ju ändå ett exempel där man\r\nfaktiskt skulle kunna föreskriva förutsättningar för\r\nvissa medels användning, men inte heller då ställer\r\nman upp. Man säger att dessa pengar är av\r\nkortfristig karaktär.</pre><pre>Man bollar väldigt mycket med vackra ord. Man\r\ntalar om kortfristighet, och nyligen hade vi en\r\nproposition som talade om ekonomin på medellång\r\nsikt. Jag trodde i min enfald att det väl var på tio\r\når, men döm om min förvåning när jag fick höra att\r\nmedellång sikt var två till tre år. Man måste försöka\r\natt stabilisera sitt ordval, så att vi verkligen vet vad\r\nman menar med kort sikt, medellång sikt och lång\r\nsikt. Kort sikt är för mig möjligen ett till två år,\r\nmedellång sikt borde åtminstone vara tio år och\r\nlång sikt långt bortom tio år. Det skulle faktiskt ge\r\nlitet stabilitet åt den ekonomisk-politiska debatten\r\ni dag om man försökte fastlägga någon sorts\r\nrimlighetsgräns för de olika siktigheterna.</pre><pre>Jag beklagar att utskottsmajoriteten inte har\r\nkunnat följa en ekologiskt rimlig linje även i detta\r\nfall. Jag är icke förvånad. Jag yrkar bifall till\r\nreservation nr 2.</pre><pre>Anf. 3 ARNE KJÖRNSBERG (s):</pre><pre>Herr talman! Huvuduppgiften för Internationella\r\nvalutafonden är att bistå de medlemsländer som\r\ntemporärt hamnar i betalningsbalansproblem.\r\nMen, och det är viktigt, det skall inte bara vara\r\nkonstgjord andning, utan principen är att landet i\r\nfråga med hjälp av Internationella valutafondens\r\nlån skall kunna motverka en kris och lättare kunna\r\ngenomföra nödvändiga ekonomiska anpassningar,\r\ndetta för att få en långsiktig och hållbar tillväxt.\r\nDetta har tidigare varit problemet. Dessa pengar\r\nkastades, litet slarvigt uttryckt, efter dessa länder\r\nnär det fanns långivare som hade gott om dem. De\r\nanvändes dock inte på det här sättet för att få en\r\nlångsiktig och hållbar ekonomisk tillväxt. Därav\r\nkommer de problem som Bengt Hurtig berör.</pre><pre>För att Valutafonden skall kunna göra de här\r\ninsatserna behövs det pengar. Detta tillgodoses\r\ngenom fondens ordinarie resurser, dvs.\r\nmedlemsländernas insatser. Nu behövs det mer\r\npengar för att klara detta, och därför stöder\r\nutskottets majoritet regeringens förslag att vi skall\r\ndelta i den höjning som nu planeras. Efterfrågan på\r\ndetta finansiella stöd har blivit större under senare\r\når, och många tecken tyder på att det blir så också\r\nde närmaste åren.</pre><pre>Valutafonden och dess långivning betyder mycket\r\nför att komma till rätta med de internationella\r\nskuldproblemen som förvisso är mycket stora.\r\nIbland är de kanske t.o.m. avgörande. För många\r\nmedlemsländer har de av fonden stödda\r\nanpassningsprogrammen varit en förutsättning för\r\natt få låna eller få hjälp på annat sätt med\r\nskuldreglering från andra kreditgivare. Av de här\r\nskälen är det viktigt att Valutafondens permanenta\r\nresurser, dvs. insatskapitalet, är så stora att fonden\r\näven i fortsättningen kan spela en, kanske inte\r\navgörande men dock viktig roll.</pre><pre>Enligt stadgarna är Valutafondens långivning, Carl\r\nFrick, i första hand avsedd att hjälpa länder med\r\nakuta betalningsbalansproblem. Därför anser inte\r\nutskottsmajoriteten att det är lämpligt med den typ\r\nav krav som miljöpartiet för fram som en\r\nförutsättning för att stödja kvothöjningen.</pre><pre>I övrigt har Carl Frick hållit detta anförande i varje\r\ndebatt -- det spelar ingen roll om det är\r\nValutafonden, Världsbanken,\r\nkompletteringspropositionen eller budgeten som\r\ndebatteras. Carl Frick håller med vissa utvikningar\r\nsamma anförande varje gång. Detta har vi ju\r\ntidigare diskuterat och bemött varandra om. Det är\r\nlitet onödigt att köra samma visa en gång till, med\r\nall respekt för Carl Frick och hans ihärdighet, som\r\njag utifrån andra utgångspunkter kan förstå.</pre><pre>Bengt Hurtig skyllde med stor emfas näst intill\r\nvärldens undergång, alla olyckor som finns, allt\r\nmissbruk och alla misstag som har gjorts på\r\nInternationella valutafonden. Det är väl möjligen\r\natt ta i. Argumentationen skulle kanske bli litet mer\r\ntrovärdig om det fanns mer balans i den. Bengt\r\nHurtig sade också att det nu finns risk för att\r\nÖsteuropa ramlar in, jag tror att det är ett\r\nordagrannt citat, i samma problem. Det behöver\r\ninte Östeuropa alls göra. Om inte länder som vi\r\nåtminstone tidigare kallade Östeuropa vill ha stöd\r\nfrån Valutafonden, kommer inte Valutafonden att\r\nkasta några pengar efter dem, för att på nytt\r\nanvända detta slarviga uttryck. Man kanske inte\r\nskall skära så väldigt tjocka skivor, eftersom\r\ntrovärdigheten kanske minskar då. Jag gissar det i\r\nvarje fall.</pre><pre>I propositionen begär regeringen också riksdagens\r\nbemyndigande för att få stödja en ändring av\r\nValutafondens stadgar. Det finns nu bara två\r\nsanktionsåtgärder mot länder som inte sköter sina\r\nåtaganden. Det har dess värre blivit så att det finns\r\nett mindre antal länder, åtta--tio stycken, som inte\r\nvarit beredda att samarbeta med fonden.</pre><pre>Jag har tidigare sagt att de pengar som fonden kan\r\nanvända i huvudsak är insatskapitalet. För några\r\nmånader sedan hade 7--8 % av detta insatskapital\r\ninte betalats tillbaka som överenskommits. De två\r\nsanktionsmöjligheter som jag nyss talade om är dels\r\natt avstänga det aktuella landet från att använda\r\nfondens allmänna resurser -- en förhållandevis mild\r\nåtgärd --, dels att uppmana ett land att lämna\r\norganisationen. Som mellanåtgärd föreslås nu att\r\nett land som under lång tid, kanske flera år, inte\r\nsköter sina åtaganden och dessutom vägrar\r\ndiskutera alternativa lösningar med IMF, tillfälligt\r\nskall kunna avstängas från att rösta. Det står från\r\nsvensk sida fullständigt klart att detta inte är något\r\neftersträvansvärt mål. För oss är det självklart att\r\nman skall försöka diskutera alternativa lösningar.\r\nMen om de länder som lånat pengar och lovat\r\nbetala tillbaka dem, för att fonden skall kunna\r\nanvända dem till att stödja andra länder, vägrar att\r\növer huvud taget diskutera detta, behöver man\r\nkanske en åtgärd till. Här får man en mellanåtgärd\r\noch behöver inte ta till storsläggan direkt.\r\nUtskottets majoritet tycker att detta är en rimlig\r\nmellanåtgärd och tillstyrker således detta förslag.</pre><pre>Herr talman! Det är måhända på sin plats med\r\nytterligare några synpunkter för att direkt\r\nkommentera några av reservationerna. Centern\r\nanser, kort sammanfattat, att vi bör eftersträva en\r\nbreddning av kompetensen hos våra representanter\r\ni Valutafonden, och Sveriges agerande i\r\nValutafonden bör dessutom vägledas, som\r\nuttrycker det, av våra biståndspolitiska mål.</pre><pre>Sveriges representant i Valutafonden är\r\nriksbankschefen, och de nordiska länderna har en\r\ngemensam företrädare i fondens direktion. Dessa\r\npersoner får löpande instruktioner från de nordiska\r\nländerna resp. från Sverige, och vår gemensamma\r\nrepresentant kan därför framträda som nordisk\r\ntalesman. I vår beredning deltar inte bara\r\nriksbanken utan också finans- och\r\nutrikesdepartementen, och det blir därför en bredd\r\npå de instruktioner som vår gemensamma\r\nrepresentant får. Vi tycker faktiskt att det inte finns\r\nnågot skäl att klaga på kompetensen hos våra\r\nföreträdare.</pre><pre>När det gäller de biståndspolitiska målen påstår jag\r\nfaktiskt att Valutafondens agerande inte står i strid\r\nmed dessa mål men att fonden, just som en följd av\r\nsina speciella uppgifter, i vissa stycken måste ta\r\nandra hänsyn än rent biståndspolitiska. Ett skäl till\r\ndetta är exempelvis att man behöver ha en säkerhet\r\nför att pengarna skall komma tillbaka så att man på\r\nså sätt skall kunna ge stöd till andra länder. Det är\r\nju de andra länderna som blir lidande om inte\r\npengarna går runt i systemet.</pre><pre>Jag vill till sist, för att fördela gracerna, vända mig\r\ntill vänsterpartiet. Vänsterpartiet anar -- eller\r\nkanske t.o.m. påstår -- att IMF står i begrepp att\r\nstödja Sydafrika och därmed, outtalat, kanske\r\nbryta mot FN-sanktionerna. Bengt Hurtig tog i sitt\r\nanförande inte upp detta, men det finns ju en\r\nreservation i frågan.</pre><pre>Låt mig säga rakt på sak: Sveriges åsikter i denna\r\nfråga är väl kända, och de ligger fast. Sydafrika har\r\ninte fått några lån under senare år, och fonden har\r\ninga fordringar på Sydafrika. Det är heller inte\r\naktuellt att lämna några lån.</pre><pre>Herr talman! Jag har, i vissa stycken kanske litet\r\nrapsodiskt, berört de viktigaste frågorna i det här\r\nbetänkandet. Jag yrkar bifall till utskottets\r\nhemställan i betänkandet och därmed, som en\r\nnaturlig följd, avslag på samtliga reservationer.</pre><pre>Anf. 4 CARL FRICK (mp):</pre><pre>Herr talman! Jag tror att Arne Kjörnsberg lider av\r\nvissa minnesfel; jag har inte hållit detta anförande\r\ntidigare i kammaren. Däremot kan jag gå med på\r\natt jag har haft anföranden av liknande innebörd,\r\ndock ej med samma ordalydelse.</pre><pre>Det är intressant att höra vad Arne Kjörnsberg\r\nfaktiskt säger -- man kan gott ta fasta på vad\r\nmotståndarna säger. Arne Kjörnsberg säger att det\r\nhär inte är fråga om konstgjord andning, utan att\r\ndet skall vara medel för en långsiktig och hållbar\r\ntillväxt. Ja, det låter alldeles utmärkt, och det är ju\r\negentigen det vi säger i vår motion och i vår\r\nreservation till betänkandet. Om man skall kunna\r\nha en hållbar tillväxt, måste man faktiskt se till att\r\nde ekologiska grundförutsättningarna finns kvar,\r\neftersom detta annars är fullständigt uteslutet. På\r\nnågot sätt kan man tycka att socialdemokraterna nu\r\nhar börjat förstå litet grand vad det i grunden är\r\nfråga om. Då borde ju egentligen också utskottets\r\nhemställan i betänkandet ha sett litet annorlunda\r\nut, med tanke på det som Arne Kjörnsberg faktiskt\r\nsade här i kammaren.</pre><pre>Jag hoppas att jag får tillfälle att återkomma till\r\ndetta -- inte med samma anförande, men kanske\r\nmed ett anförande med samma innebörd -- och att\r\nvi då kanske kan stå på samma sida, så att vi kan få\r\nett beslut som faktiskt långsiktigt går i rätt riktning\r\noch inte tvärtom.</pre><pre>Anf. 5 BENGT HURTIG (v):</pre><pre>Herr talman! När det gäller Sydafrika säger\r\nutskottet att någon förändring av lånen inte är att\r\nvänta. Man föredrar däremot att inte kommentera\r\ndet faktum att Center for International Policy i\r\nWashington kommit över en rapport om att man\r\ninom IMF diskuterar en omprövning av dessa lån. I\r\njuni sammanträffade också en IMF-delegation med\r\nSydafrikas finansminister och centralbankschef.\r\nDessa möten har starkt kritiserats av FNs\r\navkolonialiseringskommitté. Utskottet föredrar att\r\ninte kommentera eller dementera de uppgifterna.</pre><pre>Den salva som SIDA i våras riktade mot\r\nVärldsbanken föranleddes av att man upplever att\r\nverksamheten hos IMF och Världsbanken inte är\r\nförenlig med de långsiktiga målen för vårt bistånd.</pre><pre>Arne Kjörnsberg sade också att jag skjuter över\r\nmålet och skär för tjocka skivor. Vi kanske skall\r\nlyssna på en av de tjänstemän som inte har stått ut\r\nmed att jobba på Världsbanken, nämligen Michael\r\nIrwin, en britt som hoppade av i våras. Han säger:\r\n''Förutom över misslyckandet med att hjälpa de\r\nutfattiga människorna i världen är jag också mycket\r\noroad över bankens överdimensionerade byråkrati,\r\nslösaktighet, dåliga administration över lag och\r\nobefogade arrogans.'' Han har under många år\r\narbetat inom såväl IMF som FNs barnfond, Unicef.</pre><pre>Det har också kommit en bok av Davidson\r\nBudhoo, som har varit medlem av bankens stab och\r\nkommer från Grenada. Han säger att det för\r\ntjänstemännen i banken handlar om första klassens\r\nresor och att ''nattklubbar ingår när vi jobbar för att\r\nruinera infödingarna i Afrika, Asien och på andra\r\nhåll''. Flera flotta förmåner är vanliga. De anställda\r\nvid Världsbanken och Internationella valutafonden\r\ni Washington får varje dag för 5 dollar en\r\nsubventionerad lunch som annars skulle kosta 30\r\ndollar.</pre><pre>Den här typen av kritik går alltså att plocka fram\r\nfrån folk som står verksamheten mycket nära. Jag\r\ntycker inte, herr talman, att jag har skurit alltför\r\ntjocka skivor.</pre><pre>Anf. 6 IVAR FRANZÉN (c):</pre><pre>Herr talman! Arne Kjörnsberg gav här sken av att\r\nallt var närmast perfekt när det gäller\r\nValutafondens hantering, långivning, osv. till\r\nutvecklingsländerna och att det egentligen inte\r\nfanns några som helst motiv för att Sverige skulle\r\nöka sin aktivitet för att verka för mer av\r\nlångsiktighet i långivningen och mera beakta vilka\r\nbiståndsvillkor vi vill ställa upp. Utan att därför\r\nrikta kritik mot dem som i dag representerar oss i\r\nfonden -- det har vi inte någon anledning till -- vill\r\nvi från centern ändå påpeka att ingenting är så bra\r\natt det inte kan bli bättre. Vi menar att det finns ett\r\nstort behov av att vi från Sveriges sida driver dessa\r\nfrågor, att vi också bygger under med bättre\r\nkompetens och att vi, med de möjligheter vi har,\r\nverkligen aktivt arbetar i enlighet med de\r\nsynpunkter som centern för fram i reservation nr 4.\r\nFör att göra en markering av att vi ändå fäster stor\r\nvikt vid detta, yrkar jag också bifall till reservation\r\nnr 4.</pre><pre>Anf. 7 ARNE KJÖRNSBERG (s):</pre><pre>Herr talman! När jag sade att Carl Frick höll\r\nsamma anförande som tidigare, trodde jag att\r\ncitationstecknen kring samma liksom hördes. Det\r\nvar naturligtvis innehållet i anförandet jag menade\r\noch inte ordalydelsen. Jag menade inte att Carl\r\nFrick ur någon pärm uppe på rummet skulle ha slitit\r\nfram exakt samma anförande som han höll förra\r\ngången. Jag ville bara säga att Carl Fricks\r\nargumentation i alla frågor är av samma typ, och\r\ndet blir därför, i alla fall på sikt, litet meningslöst att\r\ndiskutera, eftersom vi kan alla argument, både bak-\r\noch framlänges.</pre><pre>Det sammanträffande som direktionen i IMF hade\r\nmed bl.a. finansministern i Sydafrika var, Bengt\r\nHurtig, av mycket vanlig karaktär. Fondens\r\ndirektion har varje år ett sådant sammanträffande\r\nmed alla fondens medlemsländer, så man skall inte\r\növerdriva betydelsen av det.</pre><pre>Sveriges linje står i varje fall fast. Vi tillämpar och\r\nföljer FN-sanktionerna mot Sydafrika.</pre><pre>Om alla de exempel på slösaktighet, arrogans, dyra\r\nluncher, förstaklassresor med flyg -- Concorde\r\nkanske, vad vet jag -- och en överdimensionerad\r\nadministration som Bengt Hurtig nämner är\r\nriktiga, finns det självfallet all anledning att göra\r\nnågonting åt det. Vi borde väl alla kunna vara\r\növerens om att man inte skall ha en administration\r\nför dess egen skull. Detta gäller inte bara IMF utan\r\näven på andra, kanske mer närliggande, håll. Men\r\ndet får vi tillfälle att diskutera i andra sammanhang.</pre><pre>Naturligtvis är allting inte världsbäst -- Ivar\r\nFranzén. Det finns säkert skäl att göra förändringar.\r\nMen med förlov sagt: centern hade faktiskt\r\nmissuppfattat propositionen. Ni hade kommit litet\r\nsnett från början, men jag berörde inte det tidigare.\r\nJag vill faktiskt påstå att den verksamhet som IMF\r\nbedriver när man arbetar med andra saker än direkt\r\nbistånd inte strider mot våra biståndspolitiska mål.</pre><pre>Anf. 8 IVAR FRANZÉN (c):</pre><pre>Herr talman! Det är kanske inte möjligt att här i\r\nkammaren reda ut vem som missförstår och vem\r\nsom förstår fullt ut. Jag vill nog hävda att vi i\r\ncentern mycket väl har begripit vad detta innebär.\r\nVi kanske t.o.m. har tittat litet bakom kulisserna,\r\noch det har i någon mån satt sin prägel på våra\r\nställningstaganden. Det tror jag är välbetänkt när\r\nman skall verka för de långsiktigt hållbara besluten.</pre><pre>Anf. 9 ARNE KJÖRNSBERG (s):</pre><pre>Herr talman! Eftersom Ivar Franzén bjuder upp till\r\ndans skall jag ställa upp. Jag tycker nästan att det\r\när litet genant både för centern och för mig att tala\r\nom att man i centern har skrivit en motion, där man\r\nmenar att länderna om de inte kan betala det nya\r\ninsatskapitalet kommer att avstängas från\r\nrösträtten. Man har uppfattat propositionen på det\r\nsättet, men det är inte alls vad det handlar om. Jag\r\ntog tidigare inte upp detta utan lät det glida förbi.\r\nMen eftersom Ivar Franzén nu tar upp frågan tillät\r\njag mig att något i marginalen säga att centern\r\nkanske har missuppfattat detta. Men det kommer\r\nfler tillfällen, och vi kanske då kan ordna upp det\r\nhela.</pre><pre>Anf. 10 IVAR FRANZÉN (c):</pre><pre>Herr talman! Detta är inte någon missuppfattning\r\nfrån vår sida, Arne Kjörnsberg. Det vi har uttryckt\r\ni vår motion är att ett borttagande av rösträtt inte\r\nfår ske på den grunden att länderna inte har\r\nmöjlighet att betala, och detta är ett mycket viktigt\r\nförtydligande. Det är den synpunkten som vi har\r\nframfört, och sedan har man mycket riktigt gjort\r\nden tolkningen att en sådan risk inte föreligger. Det\r\nvar alltså ett mycket viktigt förtydligande som blev\r\nföljden av vår motion. Det råder inget tvivel om,\r\nArne Kjörnsberg, att det förelåg en risk för en\r\nannan tolkning. Vi hoppas nu att utskottet har gjort\r\nen gardering som håller.</pre><pre>Anf. 11 BENGT HURTIG (v):</pre><pre>Herr talman! De orättvisa röstförhållandena är\r\nredan ett av de stora problemen med IMF. I-\r\nländerna, med 16,5 % av jordens befolkning, har\r\n60,4 % av rösterna. U-länderna, som har 83,5 %\r\nav jordens befolkning, har bara 39,6 % av rösterna.\r\nKommer nu u-länderna att berövas sin rösträtt\r\nkommer denna snedbalans att förvärras.</pre><pre>Denna rösträtt används i många fall på ett sätt som\r\njag anser uppenbart strider mot vår svenska\r\nbiståndspolitik. Ett exempel på detta är Vietnam.\r\nUSA använder banken för sin utrikespolitik och går\r\ninte med på krav från Sverige och andra länder att\r\nhjälpa Vietnam att klara upp sina mellanhavanden\r\nmed IMF. T.o.m. bankens tjänstemän har ansett att\r\nVietnam har uppfyllt de villkor som IMF har ställt\r\noch att man därför borde få möjlighet att reglera sin\r\nskuld. Men detta har USA, som har en stark\r\nställning tillsammans med industriländerna, vägrat\r\natt gå med på. Detta är ett exempel på hur den\r\norättvisa röststyrkan påverkar utvecklingen.</pre><pre></pre><pre>Anf. 12 ARNE KJÖRNSBERG (s):</pre><pre>Herr talman! När det gäller frågan om Vietnam är\r\nvi helt överens, Bengt Hurtig. Fondens ledning och\r\nVietnam är, precis som Bengt Hurtig sade, överens\r\nom hur man skall klara detta. Sverige och de andra\r\nnordiska länderna stödjer fullt ut dessa förslag till\r\nlösningar. Här obstruerar, om jag får använda det\r\nuttrycket, USA. Sverige försöker tillsammans med\r\nvåra nordiska grannländer och andra länder att\r\npåverka USA. Jag säger oförbehållsamt att vi anser\r\natt USA uppträder helt felaktigt. Där har vi inga\r\ndelade meningar. Det vore skönt om vi i alla fall\r\nkunde vara överens om detta.</pre><pre>Överläggningen var härmed avslutad.</pre><pre>(Beslut fattades efter 16 §.)</pre><pre>6 § Riksgäldskontoret och den statliga\r\nfinansförvaltningen</pre><pre>Föredrogs</pre><pre>finansutskottets betänkande</pre><pre>1990/91:FiU4 Riksgäldskontoret och den statliga\r\nfinansförvaltningen (prop. 1990/91:29).</pre><pre>Anf. 13 FILIP FRIDOLFSSON (m):</pre><pre>Herr talman! Vi skall nu diskutera finansutskottets\r\nbetänkande nr 4. I detta ärende har vi moderater i\r\ntre reservationer framfört avvikande meningar. Det\r\ngäller statsskuldspolitikens mål,\r\nutlandsupplåningen och hushållsupplåningen. Det\r\när ganska marginella ändringar vi föreslår, så jag\r\nkan därför hålla en ganska låg profil i talarstolen.</pre><pre>När det gäller statsskuldspolitikens övergripande\r\nmålsättning att minimera kostnaderna för statens\r\nupplåning är vi i utskottet eniga. Detta\r\növerensstämmer med den linje som vi moderater\r\nlänge har drivit. Men vi moderater menar att det\r\ninte ankommer på riksgäldskontoret att lägga upp\r\nstatsupplåningen på ett sådant sätt att hushållens\r\nsparande särskilt stimuleras. Den målsättningen\r\nmenar vi skall uppnås med andra medel inom den\r\nekonomiska politiken, framför allt genom en\r\nsänkning av skattetrycket. Vi moderater hävdar\r\nockså att samordningen med penningpolitiken i allt\r\nväsentligt skall ske via marknaden. Vi har en\r\nutförlig motivering på denna punkt i reservation\r\nnr 1.</pre><pre>I frågan om upplåningen av utländsk valuta är\r\nutskottet, bortsett från vänsterpartiet, överens om\r\natt staten även i fortsättningen bör avstå från att\r\nnettolåna i utländsk valuta. Men vi moderater\r\nfinner det däremot inte rimligt att\r\nriksgäldskontoret i tider av växande underskott i\r\nbytesbalansen skall vid valutainflöde som följer av\r\nett högt ränteläge tvingas betala av på statens\r\nutlandsskuld. Vi menar att ett sådant agerande\r\nskulle medföra höjda upplåningskostnader för\r\nstaten samtidigt som enskilda förmedlare av lån\r\nskulle tjäna pengar. Jag hänvisar i denna fråga till\r\nreservation nr 3 i betänkandet. Vi menar där att\r\nriksbanken och riksgäldskontoret bör söka andra\r\nvägar att parera ett valutainflöde som beror på en\r\nhög räntenivå.</pre><pre>Så till frågan om hushållsupplåningen. Vi anser att\r\nregeringens motiv för en direktupplåning hos\r\nhushållen är vaga. Vi menar att om målet för\r\nstatsupplåningen skall vara kostnadseffektivitet,\r\nskall hushållens bidrag till statsupplåningen\r\nadministreras av befintliga kreditinstitut. Att\r\nbibehålla den av regeringen förordade\r\nhushållsupplåningen är vi emot, och vi menar att\r\nden bör avvecklas. Betydande rationaliseringar och\r\nbesparingar kan då göras inom riksgäldskontoret.\r\nDessa synpunkter har vi framfört i reservation nr 5.</pre><pre>Allra sist ett par ord om det till betänkandet fogade\r\nsärskilda yttrandet. Vi borgerliga ledamöter i\r\nutskottet står fast vid att de konkurrensutsatta\r\ndelarna i affärsverken bör ombildas till aktiebolag\r\noch privatiseras. I och med ett sådant agerande\r\nlöses deras finansieringsproblem på ett naturligt\r\nsätt.</pre><pre>Herr talman! Med detta yrkar jag bifall till\r\nreservationerna 1, 3 och 5.</pre><pre>Anf. 14 ANNE WIBBLE (fp):</pre><pre>Herr talman! Detta betänkande handlar, som\r\ntidigare nämnts, om statens upplåning och hur man\r\nskall finansiera sådan statlig verksamhet som inte\r\nfinansieras via budgeten, och det berör också de\r\nstatliga kreditgarantierna.</pre><pre>Folkpartiet liberalerna är överens med majoriteten\r\ni utskottet om att det viktigaste målet för\r\nstatsskuldspolitiken är kostnadsminimering. Vi har\r\nockså samma uppfattning i vad gäller behovet av\r\nsamråd mellan riksgäldskontoret och riksbanken i\r\nfråga om effekterna av penningpolitiken. Vi tycker\r\natt det är viktigt att detta mål är det enda mål som\r\ngäller för statsskuldspolitiken, dvs. att staten skall\r\nlåna så billigt som möjligt. Detta skulle vi alla ha\r\nstor glädje av.</pre><pre>I reservation 2 har vi opponerat oss mot att det\r\nföreligger en liten målkonflikt i\r\nutskottsmajoritetens texter. Där skrivs det\r\nnämligen fortfarande, om än i försiktigare ordalag\r\nän tidigare, om stimulans av hushållssparandet.\r\nDet hade varit mycket enkelt att undvika denna\r\nmålkonflikt. Man skulle ha kunnat stryka två små\r\nord i majoritetens texter. Det står t.ex. ''i regel''.\r\nHade man tagit bort ''i regel'' hade det enda mål\r\nsom funnits kvar för statsskuldspolitiken varit just\r\ndetta att minimera kostnaderna. Det är synd att det\r\ninte blivit så. Vi har därför känt oss tvungna att\r\nreservera oss på denna punkt och markera att det\r\ninte får finnas någon konflikt eller något annat mål\r\nän just kostnadsminimering. Det där har vi tagit\r\nupp i ytterligare en reservation. Även om man inte\r\nbör ha som mål att stimulera hushållssparandet\r\nmed hjälp av just statsskuldspolitiken --\r\nhushållssparandet är angeläget, men det skall ske\r\npå annat sätt -- är det viktigt att riksgäldskontoret\r\nkan låna på hushållsmarknaden. Detta bör då\r\nsjälvfallet ske i sådana former och med sådana\r\nvillkor att just målet om kostnadsminimering\r\nuppfylls. Enligt vår åsikt hade det varit naturligt att\r\näven utskottsmajoriteten hade markerat att\r\nvillkoren och formerna för upplåning på\r\nhushållsmarknaden skall överensstämma med vad\r\nsom gäller för vanliga kreditinstitut. Annars finns\r\ndet en viss risk för snedvridning av\r\nkonkurrenssituationen, vilket vi anser vara\r\nolyckligt.</pre><pre>Slutligen har vi känt oss tvungna att markera en viss\r\noro för att riksgäldskontoret enligt majoritetens\r\nuppfattning tycks anses behöva bygga upp något\r\nslags företagsekonomisk kompetens för bedömning\r\nav inhemska kreditgarantier. Vi menar att denna\r\nkompetens finns rikligt företrädd inom andra delar\r\nav kreditmarknaden, varför det är onödigt att också\r\nriksgäldskontoret skall lägga ned resurser på detta.\r\nEn markering från vår sida återfinns i den sista\r\nreservationen, reservation 7.</pre><pre>Vad beträffar det särskilda yttrandet kan jag helt\r\ninstämma i vad Filip Fridolfsson sade. För att spara\r\nlitet tid för kammaren skall jag nöja mig med att\r\nyrka bifall till reservation 2.</pre><pre>Anf. 15 LARS-OVE HAGBERG (v):</pre><pre>Herr talman! Det har kommit på min lott att yrka\r\nbifall till reservation 4.</pre><pre>Vår uppfattning beträffande upplåningen i utländsk\r\nvaluta är den att upplåningen bör vara mycket mer\r\nflexibel. Den utlandslånenorm som nu föreslås,\r\neller som i praktiken tillämpas i dag, är enligt vår\r\nåsikt alltför rigid. Vi måste kunna minimera\r\nkostnaderna för våra lån och då måste man också\r\nkunna låna utländsk valuta. Genom att öka vår\r\nnettoupplåning i utländsk valuta skulle vi faktiskt\r\nkunna reducera kostnaderna för statsskulden.\r\nDetta är en möjlighet som vi måste ha, och därför\r\nmenar vi alltså att det måste finnas en större\r\nflexibilitet och inte en fastlåst norm.</pre><pre>Vi vet dock att andra gör stora vinster med det\r\nnuvarande systemet. Svenska kapitalintressen\r\nlånar utländsk valuta för att sedan använda\r\nkapitalet för utlåning till svenska staten. Följden\r\nblir naturligtvis att det är skattebetalarna som får\r\nbetala, medan kapitalintressena tar vinsten.</pre><pre>Vad skriver nu utskottet med anledning av förslaget\r\natt öka nettoupplåningen i utländsk valuta och inte\r\nha en sådan oerhört fast norm? Jo, man medger att\r\ndet naturligtvis engångsvis är en bra sak, man kan\r\nordna det hela litet bättre. Men sedan skriver\r\nutskottet: ''Med ett sådant förfarande köper man\r\nsig endast en dyrbar frist som i ett längre\r\ntidsperspektiv framtvingar en än kraftigare\r\nekonomisk åtstramning.'' Man kan fundera över\r\nvilken tilltro utskottsmajoriteten egentligen har till\r\nsin egen ekonomiska politik. Resonemanget\r\ninnebär ju att vi inte skulle kunna hantera en lägre\r\nränta i det här landet utan vara tvungna att i alla\r\nsituationer ha den höga räntenivån. Det är\r\negentligen vad utskottet skriver som svar på vårt\r\nförslag. Här är vi fast. Utskottets förslag kanske\r\növerensstämmer med vad riksbankschefen anser,\r\neftersom denne hela tiden vill ha ett högt ränteläge\r\ni vårt land. För vår del ser vi ingen som helst\r\nanledning att ha en norm som ständigt håller statens\r\nutgiftstryck låst i ett så högt läge. Detta blir ju\r\nföljden om normen får finnas kvar.</pre><pre>Härmed ber jag att få yrka bifall till reservation 4.</pre><pre>Anf. 16 ARNE ANDERSSON i Gamleby\r\n(s):</pre><pre>Herr talman! Den 1 juli 1989 övertog regeringen\r\nhuvudmannaskapet för riksgäldskontoret. Inför\r\növergången fick en utredning i uppdrag att se över\r\nkontorets framtida organisation och\r\narbetsuppgifter. Vi har här i riksdagen redan\r\ntidigare behandlat vissa delförslag som utredningen\r\nhar fört fram. Den nu aktuella propositionen\r\nbygger på riksgäldskommitténs slutbetänkande och\r\nbehandlar riksgäldskontorets framtida verksamhet\r\npå ett mera övergripande plan. I propositionen\r\nföreslås riktlinjer för statsskuldspolitiken samt\r\nstatens upplåning i utländsk valuta och i\r\nhushållssektorn. Förslagen omfattar också frågor\r\nmed anknytning till den statliga\r\nkreditgarantigivningen och affärsverkens\r\nlånefinansiering samt riksgäldskontorets roll i detta\r\nsammanhang, liksom kontorets uppgifter\r\nbeträffande den statliga betalningsverksamheten.\r\nFörslagen innebär att riksgäldskontorets roll inom\r\nden statliga finansförvaltningen stärks och\r\ndefinieras tydligare.</pre><pre>Tre motioner har väckts med anledning av\r\npropositionen. Ser man till de synpunkter som\r\nframförs i motionerna, kan man konstatera att\r\nanslutningen till propositionens förslag är stor och\r\natt flertalet av de erinringar som görs närmast kan\r\nsägas vara mindre randanmärkningar, vilket också\r\nframhållits av företrädare för moderaterna och\r\nfolkpartiet.</pre><pre>De kraftigaste invändningarna riktas mot vad som\r\nsägs i propositionen om den statliga\r\nutlandsupplåningen och den s.k.\r\nutlandslånenormen som har tillämpats sedan\r\nmitten av 1980-talet. Med den precisering som\r\ngjordes efter det att valutaregleringen avvecklades\r\nden 1 juli förra året är dess innebörd numera att\r\nstaten inte skall nettolåna utländsk valuta för att\r\nfinansiera statens budgetunderskott eller för att\r\nförvalta statsskulden.</pre><pre>Så långt godtas normen av alla partier utom\r\nvänsterpartiet som vill att riksgäldskontoret skall\r\nha möjligheter att bedriva utlandsupplåning. Enligt\r\nvänsterpartiet skulle riksgäldskontoret med en\r\nsådan möjlighet kunna minimera kostnaderna för\r\nstatsskulden med ca 10 miljarder kronor. Det kan\r\nvara riktigt att vi övergångsvis skulle kunna göra\r\nvinster. Men det är att märka att det skulle bli högst\r\ntillfälliga fördelar som snabbt får motsatta effekter,\r\nvilket också har understrukits av\r\nutskottsmajoriteten. När jag hörde Lars-Ove\r\nHagbergs redovisning blev jag litet förvånad. I en\r\ndel sammanhang visar han ju stora kunskaper om\r\ndet internationella kapitalets makt och dess sätt att\r\nagera. Men att här förorda att vi i större omfattning\r\nborde finansiera statsskulden via utländsk\r\nupplåning är något förvånande, men det kan\r\nkanske ha blivit nya överväganden efter de senaste\r\nförändringarna i olika sammanhang.</pre><pre>Detta, herr talman, är bakgrunden till att normen\r\nmed åren blivit något av en tvingande restriktion i\r\nstatsskuldspolitiken. Det hindrar inte riksbanken\r\noch riksgälden från att kortfristigt ta upp sådana lån\r\ni utländsk valuta som behövs för att parera snabba\r\nförändringar i valutaflödena.</pre><pre>Utlandslånenormen innebär också att statens\r\nutlandslåneskuld skall amorteras ned för att\r\nbalansera sådana mer omfattande valutaflöden som\r\nkan uppkomma när riksbanken av inhemska skäl\r\nanser det nödvändigt att ha ett högt ränteläge.\r\nDetta förhållande ifrågasätts inte bara av\r\nvänsterpartiet utan också av moderata\r\nsamlingspartiet.</pre><pre>När det gäller hushållsupplåning för moderaternas\r\nfram sitt upprepade krav på att riksgäldens direkta\r\nupplåning hos hushållen skall avskaffas och att man\r\ni stället skall kanalisera hushållsupplåningen via\r\navkastningsfonder i banker.</pre><pre>Folkpartiet vill på sikt avskaffa allemanssparandet\r\noch oroar sig också för den konflikt som kan\r\nuppkomma om riksgälden har som mål för sin\r\nverksamhet att stimulera hushållens sparande. En\r\nsådan målkonflikt torde inte behöva uppkomma,\r\ndetta med hänvisning till vad som anförs i\r\npropositionen, nämligen att riksgäldskontoret\r\nframdeles i regel bör eftersträva det allmänt\r\nsparstimulerande målet endast i den mån det inte\r\nstår i konflikt med det övergripande målet om\r\nkostnadsminimering.</pre><pre>På denna punkt delar utskottet den mening som\r\nframförs i propositionen.</pre><pre>Med det anförda yrkar jag bifall till utskottets\r\nhemställan och avslag på reservationerna.</pre><pre>Anf. 17 LARS-OVE HAGBERG (v):</pre><pre>Herr talman! Jag vill göra två korta kommentarer\r\nnär det gäller det internationella kapitalet. Även\r\ndet svenska är väl sammanflätat med och ingående\r\ni detta kapital i dag och helt beroende av det. Om\r\ndet svenska kapitalet lånar från det utländska\r\nkapitalet och sedan lånar ut det till staten, så lär det\r\nväl i det läget inte vara någon större gradskillnad\r\nnär det gäller beroendet utomlands.</pre><pre>Frågan gäller om vi skall gå den här vägen i stället\r\nför att ha en konstlat hög ränta genom att\r\nbudgetunderskottet och statsskulden finansieras\r\ngenom denna norm. Det handlar alltså om\r\nhuruvida vi snabbt skall amortera bort detta eller\r\ninte. Jag tror att socialdemokratin har en övertro på\r\natt man genom ett högt ränteläge i Sverige skulle\r\nkunna fixa detta, alltså att man skulle kunna strama\r\nåt genom penningpolitiken i stället för att vidta de\r\nåtgärder som är nödvändiga i den svenska\r\nekonomin.</pre><pre>Om man har denna norm undrar jag vad som\r\nhänder vid ingången av en lågkonjunktur. Är det då\r\nbra för svensk ekonomi med ett konstlat högt\r\nränteläge? Det borde ju då egentligen vara ett lågt\r\nränteläge.</pre><pre>Anf. 18 ANNE WIBBLE (fp):</pre><pre>Herr talman! Eftersom Arne Andersson nämnde\r\nallemanssparandet och vår uppfattning i fråga om\r\ndetta vill jag gärna komplettera med några\r\nsynpunkter.</pre><pre>Allemanssparandet har ställt till en icke obetydlig\r\nmängd trassel när det gäller riksgäldskontorets\r\nförvaltning av statsskulden. Och eftersom det\r\nviktiga i det här ärendet är statsskuldspolitiken,\r\nvilken också är målet för riksgäldskontorets\r\nverksamhet, menar vi att det finns skäl att på sikt\r\nompröva allemanssparandets existens. Det följer\r\nav det mål som jag anförde, nämligen att staten\r\nskall låna så billigt som möjligt. Och man skall inte\r\nblanda ihop olika mål och uppgifter i\r\nriksgäldskontorets verksamhet.</pre><pre>En helt annan sak är att folkpartiet i många\r\nsammanhang har fört fram, och då i ganska\r\nuppenbar konflikt med socialdemokraterna, hur\r\nangeläget det är att stimulera hushållssparandet via\r\ngenerella sparstimulerande åtgärder. Som Arne\r\nAndersson säkert vet kommer det att ske en\r\nbetydande stimulans via skattereformen. Men vår\r\nuppfattning är att detta inte är tillräckligt utan att\r\ndet krävs ytterligare insatser. Men stimulans av\r\nhushållssparandet är faktiskt icke en uppgift som\r\nskall blandas ihop med riksgäldskontorets\r\nverksamhet att sköta den statliga skuldpolitiken på\r\neffektivaste möjliga sätt.</pre><pre>Anf. 19 FILIP FRIDOLFSSON (m):</pre><pre>Herr talman! Jag skall inte återupprepa de\r\nargument som jag framförde i talarstolen när det\r\ngäller amortering av utlandslånen vid ett\r\nvalutainflöde som följer av ett högt ränteläge. Jag\r\nvill bara säga till Arne Andersson i Gamleby att\r\nLO, som förmodligen står Arne Andersson nära,\r\ntycker som vi, nämligen att konsekvenserna skulle\r\nbli en avsevärd höjning av statens\r\nupplåningskostnader, samtidigt som andra skulle\r\ngöra stora vinster på grund av den ränteskillnad\r\nsom finns. Jag förmodar att Arne Andersson måste\r\ntillstå att vi, från Arne Anderssons synpunkt, är i\r\ngott sällskap, eftersom LO tycker som vi.</pre><pre>Anf. 20 ARNE ANDERSSON i Gamleby\r\n(s):</pre><pre>Herr talman! Lars-Ove Hagberg talade om det\r\nkonstlade höga ränteläget. Han vet mycket väl att\r\ndet inte är konstlat utan nödvändigt på grund av\r\nvalutapolitiken och penningpolitiken i allmänhet\r\noch den allmänna ekonomiska situationen och de\r\ninternationella förhållandena. Det finns väl ingen\r\nsom skulle behålla räntorna på dessa höga nivåer\r\nom inte en rad faktorer nödvändiggjorde det.\r\nMeningen med det här, precis som en rad andra\r\nförslag från regeringen, är ju att minimera de\r\nsamlade kostnaderna för statens upplåning. Och\r\ndetta måste stå i samklang med övriga ekonomisk-\r\npolitiska åtgärder, inte minst på det\r\npenningpolitiska området.</pre><pre>Beträffande Anne Wibbles synpunkt när det gäller\r\nallemanssparandet vill jag säga följande. I en\r\nutveckling på det ekonomiska området i vårt eget\r\nland och runt omkring oss kan det ju hända att även\r\nallemanssparandet måste komma att omprövas,\r\näven om det nu inte sker i dessa sammanhang.</pre><pre>Filip Fridolfsson sade att LO tycker som\r\nmoderaterna. Men det är inte säkert att LOs\r\nsynpunkter är de allra bästa av det skälet att de för\r\nen gångs skull överensstämmer med en synpunkt\r\nsom moderaterna anfört.</pre><pre>Överläggningen var härmed avslutad.</pre><pre>(Beslut fattades efter 16 §.)</pre><pre>7 § Vissa kyrkliga frågor</pre><pre>Föredrogs</pre><pre>konstitutionsutskottets betänkande</pre><pre>1990/91:KU9 Vissa kyrkliga frågor.</pre><pre>Anf. 21 GÖRAN ÅSTRAND (m):</pre><pre>Herr talman! Vi befinner oss mittemellan\r\ndomssöndagen och första advent, i slutet på ett\r\nkyrkoår och i början av ett annat. Den här frågan\r\nbör kanske sättas in i detta sammanhang. Kyrkans\r\nverksamhet löper från första advent till\r\ndomssöndagen år efter år, århundraden igenom.\r\nDe relationer som är huvudfrågan i detta\r\nbetänkande har vi haft i drygt 400 år, litet beroende\r\npå hur vi räknar. Om vi räknar från Uppsala mötes\r\nbeslut har vi haft dem under 397 år, och om vi\r\nräknar från Västerås riksdag har vi haft dem under\r\n463 år. Redan den långa perioden på 1500-talet,\r\ninnan man fann en författningsmässigt rimlig\r\nkonstruktion av relationerna mellan kyrka och stat,\r\när ett memento för oss som är inblandade i den här\r\nfrågan.</pre><pre>Frågan om kyrka och stat handlar ju också om\r\nsamhället, om staten skall ha någon relation till\r\nkyrkan, något intresse för kyrkan och något\r\nengagemang i kyrkan. Det handlar också om i vad\r\nmån kyrkan ser ett samarbete med staten som ett\r\nvärde och kanske också något som ger styrka.</pre><pre>Fram till 1860 var vi alla medlemmar i svenska\r\nkyrkan, vare sig vi ville det eller inte, tvångsvis. När\r\ndissenterlagen kom 1860 gavs möjlighet för dem\r\nsom ville att gå ur kyrkan och gå till ett visst givet\r\nfrikyrkosamfund. Den perioden som kom därefter\r\när egentligen den viktigaste av alla perioder när\r\nman diskuterar kyrka och stat, nämligen den\r\nsekulariseringsperiod då fattigvård och skola fördes\r\növer från kyrkan till samhället.</pre><pre>Jag har under de senaste 35 åren mer eller mindre\r\naktivt deltagit i debatter om kyrkans relationer till\r\nstaten. Jag har följt alla utredningar och alla de\r\nopinioner som har kommit fram i olika lägen. Det\r\nsom är ett problem för oss som beslutsfattare i\r\nSveriges riksdag är att opinionen är mycket\r\nsplittrad, även efter 40 års utredningsarbete.</pre><pre>Jag som lever i kyrkan vet att opinionen i kyrkan är\r\nsplittrad. Det finns de som hängivet arbetar för att\r\nkyrkan skall bli friare eller helt fri. Det finns andra\r\nsom lika hängivet arbetar för att vi skall behålla ett\r\netablerat samarbete för kyrkans skull och för\r\nsamhällets skull. Som riksdagsledamöterna vet hör\r\njag till den senare kategorin. Jag ser ett starkt värde\r\ni ett samspel mellan kyrkan och staten.</pre><pre>Eftersom opinionen är delad har den ena\r\nutredningen efter den andra havererat. Man har\r\nkommit med förslag som i olika strukturer har\r\ninneburit en förändring av relationerna. Men den\r\nopinion som har varit den avgörande, nämligen\r\nförsamlingsopinionen, har sagt nej även om\r\nopinionen har varit splittrad. Det är, herr talman,\r\nfortfarande läget. Det har lett till att två av\r\nriksdagens partier, nämligen moderaterna och\r\nsocialdemokraterna, nu icke föreslår någon åtgärd,\r\nmedan fyra partier föreslår att man skall gå i den\r\nena eller den andra riktningen. Vi har från\r\nmoderaterna fört fram vår markering i ett särskilt\r\nyttrande. Vi har inte funnit någon som helst\r\nanledning att reservera oss. Som alla vet är också vi\r\nsplittrade, med just nu kanske en majoritet för att\r\nman skall skapa en friare ställning. Vi menar att de\r\ntvå utredningar som nu arbetar är helt avgörande\r\nför framtida ställningstaganden. Den ena\r\nutredningen har beslutats under kyrkomötets\r\nsammanträde här i riksdagenens plenisal. Då sade\r\nvi att vi bör utreda kyrkans ekonomiska\r\nförhållanden vid bevarad relation resp. vid\r\neventuell skilsmässa. Den utredningen håller Carl\r\nAxel Petri på med, och den kommer under nästa år.\r\nDen får, som vi ser det, en helt avgörande\r\nbetydelse. Då får vi ett beslutsunderlag som gör det\r\nmöjligt att väga in den ena handlingsvägen mot den\r\nandra.</pre><pre>När det gäller den andra utredningen är det mera\r\noklart när ställningstaganden kan komma. Det är\r\nden som kyrkan själv arbetar med och som handlar\r\nom dop och kyrkotillhörighet, alltså en eventuell\r\nkoppling mellan sakramentet dopet och\r\nmedlemskap i svenska kyrkan. Vi hänvisar i vårt\r\nsärskilda yttrande till dessa två utredningar. Det\r\ngör också utskottet, och det gör utskottet alldeles\r\nrätt i. Man skall nog bestämt avvakta dessa två\r\nutredningar innan man bestämmer sig för det som\r\ntre av partierna vill, nämligen att direkt inleda en\r\nskilsmässoprocess.</pre><pre>Jag nöjer mig när det gäller denna fråga, herr\r\ntalman, med att hänvisa till vårt särskilda yttrande.</pre><pre>Sedan vill jag mycket kort ange en synpunkt på det\r\nsom i det tryckta betänkandet är reservation 6 men\r\ni det utdelade rättelsebladet reservation 5. Det\r\nhandlar om kyrkofonden. Jag yrkar bifall till\r\nreservation 5. Kyrkofondens konstruktion har vi\r\ndiskuterat många gånger här. Dess uppbyggnad är\r\nmycket komplicerad. Men jag hävdar här från\r\nriksdagens talarstol att det är kyrkans pengar, i\r\nhuvudsak genererade av kyrkans insatser. Då har vi\r\ni konsekvens härmed tyckt att det är rimligt att\r\nkyrkan också har inflytande över denna kyrkofond.\r\nHär handlar det egentligen, herr talman, om vem\r\nsom skall ha majoritet. Vi har i reservation 5 sagt\r\natt det är rimligt att kyrkan har majoritet i\r\nkyrkofonden. Som sagt yrkar jag därför bifall till\r\nreservation 5.</pre><pre></pre><pre>Anf. 22 YLVA ANNERSTEDT (fp):</pre><pre>Herr talman! Det är folkpartiet liberalernas\r\nmening att varje trossamfund bör stå fritt från\r\nstaten. Vi har därför under alla år varit pådrivande\r\ni religionsfrihetsfrågor. Vi medverkade aktivt vid\r\ntillkomsten av religionsfrihetslagen 1951, i\r\nutredningarna 1958 och 1978 om stat--kyrka-\r\nfrågan, likaså vid beslutet om de fortsatta samtalen\r\nmellan staten och kyrkan i mitten av 1970-talet.\r\nDessa samtal resulterade i ett förslag om nya\r\nrelationer mellan staten och svenska kyrkan. Det\r\npresenterades för 1979 års allmänna kyrkomöte av\r\nden dåvarande folkpartiregeringen. Tyvärr\r\navvisade kyrkomötet förslaget till uppgörelse.\r\nDärmed stod det klart att det inte under de\r\nnärmaste åren skulle vara möjligt att få ett beslut\r\ntill stånd. I det läget valde vi att arbeta för en\r\nfrigörelse för svenska kyrkan genom successiva\r\nreformer. Ett antal beslut har fattats i den\r\nriktningen.</pre><pre>Utifrån den principiella syn som folkpartiet\r\nföreträder är det angeläget att både staten och\r\nsvenska kyrkan klargör vilken avsikt man har med\r\nsvenska kyrkans relationer till staten i framtiden.\r\nDen religösa situationen i vårt land har under de\r\nsenaste åren förändrats på ett markant sätt. Sedan\r\nlänge tillhör en betydande del av vårt lands\r\ninvånare något av de frikyrkliga samfunden.\r\nGenom de senaste årtiondenas invandring har\r\ndärutöver kyrkor med fast kyrkostruktur och\r\nfolkkyrkotradition, som ställer bestämda krav på\r\nrespekt från det nya värdlandets sida, kommit att\r\nbli representerade i Sverige i en tidigare oanad\r\nomfattning.</pre><pre>Svenska kyrkans lagfästa ställning innebär i den här\r\nsituationen i ännu högre grad än vad hittills har\r\nvarit fallet en orimlighet. Skall vi som nation leva\r\nupp till våra ideal i fråga om praktiskt fungerande\r\nreligionsfrihet för samtliga invånare i landet ställer\r\ndet också krav på att svenska kyrkans ställning\r\nförändras. Svenska kyrkan har manifesterats i\r\nformer som växlat efter historiska situationer. I\r\ndagens pluralistiska samhälle menar många inom\r\nsvenska kyrkan att samfundet bäst uttrycker vad\r\nKristi kyrka är genom att stå fritt gentemot\r\nstatsmakten.</pre><pre>Enligt vår mening bör det bli tydligare för alla att\r\nsvenska kyrkan är något annat än en\r\nsamhällsfunktion eller en offentlig myndighet.\r\nSvenska kyrkan måste själv få finna den form i\r\nvilken samfundet bäst anses kunna fullgöra sin\r\nuppgift. Många aktiva inom svenska kyrkan menar\r\natt kyrkan måste bli fri från statligt inflytande för\r\natt bättre kunna hjälpa människor med att tolka de\r\nstora livsfrågorna, uttrycka sin tro och gestalta sina\r\nliv som kristna.</pre><pre>Av omtanke om svenska kyrkans möjlighet att fylla\r\ndenna funktion vill vi uttala som vår mening att\r\noavsett hur det fortsatta reformarbetet genomförs\r\nskall svenska kyrkan garanteras goda möjligheter\r\natt också i fortsättningen fungera som en öppen\r\nfolkkyrka och kunna bedriva sin verksamhet över\r\nhela landet. Genomförandet av reformer bör\r\ndärför ske i den takt och på sådant sätt att svenska\r\nkyrkans egen åsikt om övergången respekteras.</pre><pre>Utöver de förändringar i relationerna mellan stat\r\noch kyrka som redan har beslutats krävs ytterligare\r\nett antal delreformer för att slutmålet skall kunna\r\nnås. Svenska kyrkan bör själv få bestämma över sin\r\norganisation. Svenska kyrkan bör som trossamfund\r\nfå fri och självständig befogenhet att tillsätta\r\nbiskopar, domprostar och övriga prästtjänster, som\r\ni dag tillsätts av staten.</pre><pre>I fråga om begravningsväsendet skall också beslut\r\nfattas. Den kyrkliga egendomen bör förbli svenska\r\nkyrkans egendom. Målet bör vara att åstadkomma\r\nen lösning som tryggar egendomens bestånd för\r\navsett ändamål, slå vakt om kulturhistoriska värden\r\noch medge att kyrkans förmögenhet utnyttjas\r\nrationellt. Det ligger i svenska kyrkans eget intresse\r\natt snarast ta ställning till på vilket sätt och i vilken\r\ntakt som kyrkan skall ta eget ansvar för sin\r\nekonomiska situation. Ett första steg togs med\r\ntillsättandet av den utredning som Carl Axel Petri\r\nstår för. Det sägs i direktiven att arbetet skall vara\r\nslutfört före utgången av 1991. Det är oerhört\r\nangeläget att så blir fallet, eftersom en förändring\r\nav relationerna ändå innebär att lång tid går åt --\r\ndet handlar ju om en grundlagsändring.</pre><pre>Herr talman! Jag yrkar bifall till reservation 1 som\r\ntar upp denna fråga om ett uttalande om de\r\nframtida relationerna.</pre><pre>Folkpartiet har också väckt en motion som handlar\r\nom medlemskapsreglerna. Vi anser att det borde\r\nvara självklart i en demokrati att det krävs en\r\nviljeyttring för att bli medlem i ett trossamfund. Så\r\när det faktiskt inte i dag. Justitieombudsmannen\r\nhar påtalat att utländska medlemmar som tillhör ett\r\nevangeliskt-lutherskt samfund automatiskt blir\r\nmedlemmar i svenska kyrkan när de blir svenska\r\nmedborgare. JO hänvisar till de propåer som har\r\nkommit till invandrarverkets medlemskapsbyrå om\r\nsynpunkter på detta.</pre><pre>Den övergångsbestämmelse som riksdagen\r\ntvingades införa för 13 år sedan håller på att\r\npermanentas. Det strider mot naturen hos en\r\növergångsbestämmelse. Vi anser inte att man i det\r\nhär fallet kan avvakta svenska kyrkans utredning i\r\nfrågan. Svenska kyrkan har arbetat med det detta i\r\nsju år, och det är orimligt. Det är också orimligt att\r\nreligionsfriheten inte fungerar i vårt land. Därför\r\nbör regeringen snarast lägga fram ett förslag för\r\nriksdagen som korrigerar dessa förhållanden,\r\nalldeles speciellt som justitieombudsmannen har\r\ngjort klara påpekanden.</pre><pre>Herr talman! Jag står självfallet bakom reservation\r\n5, men jag avstår i det här läget från att yrka bifall.</pre><pre>Anf. 23 BENGT KINDBOM (c):</pre><pre>Herr talman! Den öppna folkkyrkan är starkt\r\nförankrad i vårt land, och vi i centern anser att\r\nriksdagen borde kunna bekräfta detta med ett\r\nuttalande av det slag som vi föreslår.</pre><pre>Den kraft och säkerhet som ligger i sambandet\r\nkyrka--samhälle gör svenska kyrkan unik. I alla\r\ndelar av landet kan den samla människor\r\noberoende av ekonomiska, sociala eller andra\r\nförutsättningar till andakt och gudstjänst, till barn-\r\noch ungdomsverksamhet, till social verksamhet\r\ngenom diakonalt arbete, och kyrkan kan ta sig an\r\npersoner i kris och i samband med katastrofer. Det\r\när detta vi slår vakt om från centerpartiets sida, och\r\nvi menar att riksdagen bör uttala att sambandet\r\nkyrka--stat bör bestå.</pre><pre>Herr talman! Därmed yrkar jag bifall till\r\nreservation 2 i konstitutionsutskottets betänkande\r\nnr 9.</pre><pre>Med hänsyn till att en rad förslag inom den\r\nnärmaste tiden kommer att föreläggas riksdagen\r\noch kyrkomötet kommer jag inte i detta anförande\r\natt göra någon längre genomgång av de olika\r\nkyrkliga frågorna. Jag konstaterar bara att en ny\r\nvåg av utredningar sköljer över kyrkan, i stället för\r\natt den skall kunna få arbeta enligt de\r\nförutsättningar som gavs i och med att den nya\r\nförsamlingslagen och den nya regionala\r\norganisationen trädde den i kraft.</pre><pre>Det arbete som har bedrivits i regeringskansliet\r\nmed förslag till en ny kyrkolag som skall ersätta\r\n1686 års kyrkolag kommer snart att redovisas.\r\nKyrkomötet kommer att behandla ärendet till\r\nhösten och så småningom kommer det till\r\nriksdagens bord. Det kommer också förslag om\r\nbekräftelse av detta i grundlagen. Här kommer\r\nfrågor om den kyrkliga egendomen, ekonomin och\r\norganisationen i övrigt, medlemskapsregler samt,\r\nlagen om svenska kyrkan som trossamfund att tas\r\nupp. Vi får återkomma till detta. Jag noterar att\r\nden frihet som Ylva Annerstedt talade om\r\nomgärdades av ett omfattande regelkomplex, som\r\nkanske radar upp fler inskränkningar, restriktioner\r\noch detaljstyrningar av svenska kyrkan än vi har i\r\ndag.</pre><pre>Jag skall inte heller orda närmare om\r\nmedlemskapsreglerna. Dessa återkommer senare.\r\nVi har avfärdat motionerna om att de icke står i\r\növerensstämmelse med grundlagen. Vi har regler i\r\ngrundlagen om medlemskap och vi har regler i\r\nreligionsfrihetslagstiftningen.</pre><pre>I fråga om den kyrkliga egendomen och reservation\r\n6 om kyrkofondens styrelse vill jag, i motsats till\r\nGöran Åstrand, säga att det är fråga om\r\nkyrkokommunernas pengar. Kyrkans medel är mer\r\nmångfasetterade än de som hanteras av\r\nkyrkofonden. De motiv som anfördes när\r\nkyrkomötet gavs möjligheter att välja ledamöter i\r\nkyrkofondens styrelse tycker jag fortfarande är\r\nbärande. Det var då fråga om att staten genom\r\nstatsbidrag bidrog till kyrkofonden. Efter\r\növerläggningar som skall förevara denna vecka\r\nriskerar väl alla statsbidrag att ryka för kyrkans\r\nvidkommande. Däremot finns det andra motivet\r\nkvar. Som jag hänvisade till finns bestämmelser om\r\nde kyrkokommunala pengarna i församlingslagen,\r\nlagen om den kyrkliga egendomen och reglerna om\r\nden kyrkokommunala skatteutjämningen. För vår\r\ndel motiverar detta att vi behåller denna ordning.</pre><pre>Till yttermera visso har en utredning inom\r\nkyrkofonden lagt fram vissa förslag beträffande den\r\nkyrkliga egendomen. Det har jag tagit upp i den\r\nmotion som jag tillsammans med andra har skrivit.\r\nDen utredningen går nu på remiss. Med det\r\nförslaget kommer förändringar att vidtas. Om det\r\nkan leda till en ändrad syn på kyrkofondens\r\nstyrelses sammansättning återkommer vi till detta\r\nvid det tillfället.</pre><pre>Jag ber, herr talman, att i övrigt få yrka bifall till\r\nutskottets hemställan.</pre><pre>Anf. 24 YLVA ANNERSTEDT (fp) replik:</pre><pre>Herr talman! Jag har svårt att förstå vad det var\r\nför extra regler som Bengt Kindbom ville tillskriva\r\nmig. Det jag sade var att vi i folkpartiet liberalerna\r\nanser att svenska kyrkan själv bör bestämma över\r\nsin organisation, att svenska kyrkan som\r\ntrossamfund själv bör få tillsätta biskopar,\r\ndomproster och andra prästtjänster. Dessutom\r\nuttalar vi att den kyrkliga egendomen bör förbli\r\nsvenska kyrkans egendom. Jag tycker faktiskt inte\r\natt det är några regler som man kan ha någonting\r\nemot. Det är vårt uttalande om de fortsatta\r\nrelationerna, som vi anser bör omfatta de här\r\nsakerna. Att jag sedan hävdar att\r\nreligionsfrihetsparagrafen i grundlagen bör gälla,\r\ntycker jag är ett självklart liberalt krav som flera\r\nborde kunna ställa upp på.</pre><pre>Anf. 25 BENGT KINDBOM (c) replik:</pre><pre>Herr talman! Jag noterar att Ylva Annerstedt nu\r\ntog med delar av det hon räknade upp i\r\nåtgärdskatalogen. Där var frågor om den kyrkliga\r\negendomen i övrigt, kyrkobyggnader,\r\nkulturhistoria samt möjligheterna att driva\r\nverksamhet över hela landet, vilket det kommer att\r\nsaknas garantier för om det inte sker någon\r\nreglering av dessa frågor. Det var detta jag\r\nbetraktade som en rad detaljregler som vi i dag inte\r\nhar i svenska kyrkan, men som jag förmodar\r\nkommer till i stället.</pre><pre>Anf. 26 EVA ZETTERBERG (v):</pre><pre>Herr talman! Till dagens debatt, angående vissa\r\nkyrkliga frågor, vill jag gärna komma med några\r\npersonliga reflektioner.</pre><pre>Min far, Åke Zetterberg, var riksdagsledamot från\r\nStockholm för socialdemokraterna under många år.\r\nHan var ordförande i Broderskapsrörelsen och han\r\nhade den ovanliga kombinationen att samtidigt\r\nvara präst, pastor primarius, och självklart mycket\r\nengagerad i frågan om kyrka--stat. Han deltog\r\nunder många år i utredningen om kyrka--stat, som\r\narbetade med direktiv från Alva Myrdal. Jag har\r\npåtagliga minnen från min barndom om ständiga\r\ndiskussioner på hemmaplan om denna utrednings\r\nidoga arbete. Han föreföll övertygad om att\r\nutredningen skulle resultera i beslut efter rimlig tid.</pre><pre>Jag har nu roat mig med att läsa några gamla\r\nprotokoll där min far beskriver arbetet med denna\r\nutredning. Han betonar i en riksdagsdebatt 1962\r\nhur mycket tid som utredningen redan har avsatt.\r\nJag citerar direkt ur protokollet:</pre><pre>''Utredningen har ingalunda på något lamt eller\r\nföga intresserat sätt tagit itu med sina uppgifter för\r\natt kunna dra ut arbetet långt på tiden, utan det\r\narbetsprogram som uppgjorts för utredningen bör\r\nkunna bidra till att konkreta förslag framlägges\r\nrelativt snart. Det finns ett avskräckande exempel i\r\nden utredning som för några årtionden sedan\r\nföretogs i Danmark. Man förbrukade då femton år\r\npå ett utredningsarbete som slutade i ett\r\nbetänkande, vilket tillhör det mest svårpenetrerade\r\nsom kan tänkas, med reservationer och ytterligare\r\nreservationer inne i reservationerna. Betänkandet\r\nföranledde inte heller några som helst praktiska\r\nåtgärder. När det gäller utredningen kyrka--stat har\r\nman vänt på steken och börjat med att utreda ett\r\nantal alternativ, vilka sedan vederbörande får\r\növerväga när utredningens resultat föreligger.''</pre><pre>Herr talman! När jag läser utskottets svar på de\r\nolika motioner som föreslår att kyrkan skiljs från\r\nstaten, och där ingen förändring föreslås från\r\nutskottets sida, utan man hänvisar till nya\r\nutredningar, kan jag inte låta bli att fundera över\r\nvad min far skulle ha sagt i dag. Kunde han\r\nverkligen drömma om frågan om att att skilja\r\nkyrkan från staten inte skulle vara färdigutredd i\r\ndag, 1990? Skulle han ha trott att Sverige med bred\r\nmarginal skulle ha slagit Danmarks 15 års\r\nutredande om frågan? Knappast.</pre><pre>Utredningsförfarandet om kyrka--stat måste\r\ntillhöra rekorden för långbänk i riksdagen. Det är\r\nfaktiskt förvånande med tanke på med vilken\r\nsnabbhet man i dag vill behandla andra utredningar\r\nsom t.ex. gäller författningsförändringar. Jag är\r\növertygad om att det går att utreda och snabbt\r\nkomma till beslut i de här frågorna, med full hänsyn\r\noch respekt tagen till svenska kyrkans medlemmar\r\noch med hänsyn tagen till det kulturarv som\r\nsvenska kyrkan utgör för alla medborgare i dag,\r\näven för de icke troende.</pre><pre>Herr talman! Jag undrar om mina barn skall behöva\r\ndiskutera och eventuellt stå i riksdagen eller på\r\nannat håll och debattera frågan om att skilja kyrkan\r\nfrån staten. Jag tycker att det är dags att fatta beslut\r\ni dag.</pre><pre>Jag hänvisar här till vänsterpartiets reservationer.\r\nVad gäller medlemskapsregler tycker jag att Ylva\r\nAnnerstedt argumenterade på ett sätt som jag kan\r\ndela, nämligen att det gäller en klar religionsfrihet.\r\nI övrigt vill jag yrka bifall till reservation 3 från\r\nvänsterpartiet.</pre><pre>Anf. 27 HANS LEGHAMMAR (mp):</pre><pre>Herr talman! Detta är verkligen en\r\nlångbänksfråga. Jag tycker själv att det är litet\r\ntråkigt och litet slöseri med tid att under min korta\r\ntid i riksdagen gå upp en tredje gång för att\r\ndebattera kyrka--stat-frågan. Men det är ingenting\r\nmot den situation som Eva Zetterberg så vältaligt\r\ntog upp alldeles nyss. Detta är en följetong som\r\nsnart måste få ett slut.</pre><pre>Våra åsikter i kyrka--stat-frågan är välformulerade\r\ni reservationerna, och jag tänker inte gå djupare in\r\npå dem. Den här frågan måste komma vidare. Det\r\ngår inte att utreda någonting som redan är utrett\r\nhundratals gånger.</pre><pre>Samma sak gäller medlemskapsreglerna i\r\nreligionsfrihetslagen. Ylva Annerstedt tog upp\r\ndetta i ett anförande som jag kan ställa upp bakom.\r\nDet är också en fråga som har debatterats åtskilliga\r\ngånger i riksdagen.</pre><pre>Herr talman! Jag yrkar bifall till reservation 3 och\r\nreservation 5 och hoppas att riksdagen snart kan\r\nkomma fram till beslut i dessa utredningsfrågor.</pre><pre>Anf. 28 OLLE SVENSSON (s):</pre><pre>Herr talman! Jag skall bara beröra de reservationer\r\nsom gäller stat--kyrka-frågan. Det finns olika\r\ninställningar i de reservationerna. Centern\r\nreserverar sig direkt för en bevarad samverkan\r\nmellan stat och kyrka. I folkpartiet har man en klar\r\nviljeinriktning. Man önskar en skilsmässa men vill\r\nändå avvakta utredningar och ser detta som en\r\nsuccessiv process. Miljöpartiet och vänsterpartiet\r\nvill däremot mycket mer klart och omedelbart\r\ntillkännage för regeringen att man vill ha ett förslag\r\nom en skilsmässa.</pre><pre>Jag vill gärna säga att jag med stort intresse\r\nlyssnade till Eva Zetterbergs anförande, i all\r\nsynnerhet som jag också var god vän med hennes\r\nfar och hade möjlighet att diskutera många\r\npolitiska frågor med honom, bl.a. denna.</pre><pre>Vi var från socialdemokratisk sida för den\r\nutredning som leddes av Alva Myrdal. Men det vi\r\nhela tiden betonade i den diskussionen var, att om\r\nman på det här området skall åstadkomma en\r\nreform, bör man inte göra det i strid mot en bred\r\nfolkopinion, utan man måste ha en bred folkopinon\r\nmed sig. Utifrån dessa utgångspunkter är det\r\ntragiska att Göran Åstrand har alldeles rätt.\r\nOpinionen har under alla dessa år varit mycket\r\nsplittrad.</pre><pre>Nu hoppas jag att man, efter de pågående\r\nutredningar som bl.a. Göran Åstrand nämnde, på\r\nnytt skall kunna diskutera de här frågorna och inte\r\nbara diskutera, utan kunna komma fram till ett\r\nställningstagande. Det bör enligt min mening gå i\r\nriktning mot en relationsförändring, vilken ofta\r\nbrukar beskrivas som en skilsmässa mellan stat och\r\nkyrka. Det är min bestämda uppfattning. Jag\r\nkänner också en viss otålighet inför detta långa\r\nutredande kring dessa frågor.</pre><pre>Jag tycker ändå att det är riktigt, om man har denna\r\nuppfattning, att man vill samla en bred opinion\r\nbakom ett sådant här förslag. I sådant fall bör man\r\ninte i dag gå fram med ett ställningstagande, utan\r\nman bör avvakta de utredningar som finns och\r\nsedan försöka skapa största möjliga enighet. Jag vill\r\ninte ge upp hoppet om att man skall kunna vinna\r\ndenna enighet.</pre><pre>Med detta vill jag yrka bifall till utskottets\r\nhemställan i samtliga delar.</pre><pre>Anf. 29 EVA ZETTERBERG (v):</pre><pre>Herr talman! Jag är helt på det klara med att det\r\nkrävs en opinion ute bland människorna för att\r\ngenomföra viktiga förändringar. Den skall vi vara\r\nmycket aktsamma om i alla sammanhang, inte bara\r\ni detta avseende. Men om vi skall kunna få en\r\nförankring för ett beslut om att skilja kyrkan från\r\nstaten, åligger det de partier som faktiskt driver den\r\nfrågan, som är ense med oss om att det vore viktigt\r\natt göra den förändringen, att på allvar föra ut den\r\nuppfattningen bland sina partiorganisationer, föra\r\nut den bland människor. Jag vet att opinionen även\r\nbland dem som tillhör svenska kyrkan är delad,\r\nmen många hävdar också att det vore en vinst för\r\nsjälva kyrkan och för den kristna tron att få detta\r\nskiljande till stånd och få bort prägeln av svenska\r\nkyrkan som en bland alla andra myndigheter i vårt\r\nland.</pre><pre>Jag tror alltså inte att vi gör kyrkan en otjänst\r\ngenom att skilja den från staten. Jag tror tvärtom\r\natt det skulle befrämja kyrkans eget arbete. Jag\r\nhävdar bestämt att det är partiernas uppgift att föra\r\nut frågan och se till att man hittar så smidiga och\r\nenkla lösningar som möjligt. Det finns skisserat\r\nsedan många år tillbaka.</pre><pre>Anf. 30 YLVA ANNERSTEDT (fp):</pre><pre>Herr talman! Jag tycker nog att det är rimligt att de\r\npartier som anser att ett skiljande bör komma till\r\nstånd också uttalar sin avsikt och sin mening. Det\r\när ju så i all utredningsverksamhet att man har ett\r\nmål med sitt utredande. När man har en\r\nförutsättningslös utredning talar man om det från\r\nbörjan. Men här har man ju faktiskt inte en\r\nförutsättningslös utredning. Här finns en majoritet\r\nför att svenska kyrkan inte skall fortsätta att vara\r\nen offentlig myndighet. Det är då rimligt att man\r\nuttalar det.</pre><pre>I utskottsbetänkandet ges inga som helst argument\r\nför att man nu inte gör någon meningsyttring. I\r\nförra årets debatt beklagade Jan-Erik Wikström att\r\nutskottet hade avfärdat den här frågan med fyra\r\nrader; i årets betänkande räcker det med två och en\r\nhalv. Jag beklagar det också.</pre><pre>Anf. 31 OLLE SVENSSON (s):</pre><pre>Herr talman! Det är ju inte så att det inte har hänt\r\nnågonting under de 30 år som den här frågan har\r\nutretts. Förslag har lagts fram. En del har avvisats.\r\nDet har skett en utveckling mot en friare ställning\r\nför kyrkan och nu finns det ytterligare utredningar\r\nsom arbetar.</pre><pre>Jag vill gärna säga att det i det läget är riktigt att\r\ninta en avvaktande hållning. Men låt mig även\r\nanmäla en viss otålighet. Snart är det verkligen\r\nnödvändigt att övergå från ord till handling.</pre><pre>Anf. 32 YLVA ANNERSTEDT (fp):</pre><pre>Herr talman! Jag noterar att Olle Svensson inte alls\r\nberör medlemskapsfrågorna. Vår reservation som\r\ngäller medlemskapet i svenska kyrkan tar upp en\r\nmycket viktig principiell medborgerlig frihet,\r\nnämligen religionsfriheten. I dag råder inte full\r\nreligionsfrihet. När utländska medborgare får\r\nsvenskt medborgarskap införs de automatiskt som\r\nmedlemmar i svenska kyrkan om de tillhör den\r\nevangelisk-lutherska tron. Tycker verkligen Olle\r\nSvensson att det är rimligt att vi skall ha den\r\nordningen i fortsättningen också?</pre><pre>Anf. 33 OLLE SVENSSON (s):</pre><pre>Herr talman! Som framgår av utskottets\r\nbetänkande har den frågan uppmärksammats och\r\när föremål för utredning. Jag anser självklart inte\r\natt man skall påtvinga någon medlemskap i kyrkan.\r\nJag tror att man kommer att kunna lösa detta. I\r\növrigt har ju medlemskapsfrågan samband med den\r\nstora fråga som vi här har talat om, nämligen\r\nrelationen mellan stat och kyrka. Den kommer\r\nalltså upp i ett naturligt sammanhang. I avvaktan på\r\ndetta finns det speciella regler i grundlagen. Jag har\r\nsjälv varit med och diskuterat dem i fri- och\r\nrättighetsutredningen.</pre><pre>Anf. 34 YLVA ANNERSTEDT (fp):</pre><pre>Herr talman! Jag anser faktiskt inte att\r\nmedlemskap i svenska kyrkan för andra\r\ntrosbekännare hör samman med den stora\r\nutredningen. Det handlar om helt andra saker. Det\r\nhandlar om rätten för andra trosbekännare att inte\r\nbehöva bli medlemmar i svenska kyrkan\r\nautomatiskt. Detta har utretts i sju år. Jag tycker\r\ninte att vi skall behöva vänta längre. Det här är en\r\ngrundlagsfäst frihetsfråga som riksdagens\r\nkonstitutionsutskott borde beakta. Dessutom har\r\nJO uttalat kritik i den här frågan.\r\nJustitieombudsmannen är ju allmänhetens\r\nförespråkare i det här fallet. Är det då inte\r\nmeningen att vi skall fästa något som helst avseende\r\nvid vad JO säger? Vi kan inte vänta i sju år till på\r\natt det skall komma ett förslag. Det är riksdagens\r\nskyldighet att bevaka svenska medborgares\r\ngrundlagsfästa friheter.</pre><pre></pre><pre>Anf. 35 OLLE SVENSSON (s):</pre><pre>Herr talman! Jag vill hänvisa till utskottets\r\nbetänkande s. 7, där vi just berör den här frågan. Vi\r\nunderstryker att ett initiativ bör kunna komma från\r\nkyrkan och vidare att man överväger detta inom\r\nsvenska kyrkans centralstyrelse. Detta kan alltså\r\nprövas vid sidan om de stora utredningarna. Jag\r\nmenar alltså att det som här förts fram från JOs sida\r\nbör vi kunna överväga i ett särskilt sammanhang.</pre><pre>Anf. 36 YLVA ANNERSTEDT (fp):</pre><pre>Herr talman! Nu är det ju faktiskt så att vi har\r\nväntat på ett initiativ i sju år från svenska kyrkan\r\ni den här frågan. När nu inget sådant initiativ har\r\nkommit under den här tiden, är det riksdagens och\r\nkonstitutionsutskottets skyldighet att bevaka\r\nsvenska medborgares fri- och rättigheter enligt\r\ngrundlagen.</pre><pre>Anf. 37 BENGT KINDBOM (c):</pre><pre>Herr talman! Jag kan inte låta det som Ylva\r\nAnnerstedt säger stå opåtalat, nämligen att det inte\r\nskulle ha tagits några initiativ från svenska kyrkan\r\npå sju år. Man har ju genomfört ett\r\nutredningsarbete efter beslut av kyrkomötet. Det\r\nhar varit på remiss till svenska kyrkans samtliga\r\n2 500 församlingar och en rad organisationer i\r\növrigt. Det finns ingen opinion för att vidta den\r\nförändring som Ylva Annerstedt efterlyser.</pre><pre>Beträffande frågan om invånare i Sverige som inte\r\när svenska medborgare vill jag peka på att det inte\r\när så ensidigt som Ylva Annerstedt säger. Det finns\r\nett par hundra tusen finska medborgare som bor i\r\nSverige och som anser det som fullkomligt\r\nsjälvklart att de tillhör den svenska evangelisk-\r\nlutherska kyrkan i och med att de har varit\r\nmedlemmar i den finska evangelisk-lutherska\r\nkyrkan. Men så är det inte. Det finns alltså två sidor\r\nav den här saken.</pre><pre>Anf. 38 YLVA ANNERSTEDT (fp):</pre><pre>Herr talman! Vi skall inte vänta på en opinion inom\r\nsvenska kyrkan för att tillförsäkra svenska\r\nmedborgare deras grundlagsfästa fri- och\r\nrättigheter. Det faktum att det finns en stor grupp\r\nsom tycker att det är självklart att man automatiskt\r\nskall bli ansluten till svenska kyrkan hindrar inte att\r\ndet är vår skyldighet att bevaka deras rättigheter\r\nsom inte vill bli automatiskt anslutna till svenska\r\nkyrkan.</pre><pre>Anf. 39 BENGT KINDBOM (c):</pre><pre>Herr talman! Det finns möjlighet för var och en att\r\nfå frågan om medlemskap i svenska kyrkan prövad.\r\nDet är alltså inget tvång.</pre><pre>Anf. 40 YLVA ANNERSTEDT (fp):</pre><pre>Herr talman! Det är ett tvång i så måtto att man\r\nautomatiskt blir ansluten och att det krävs en\r\nviljeyttring. Man måste tala med pastorn i\r\nförsamlingen för att inte bli automatiskt ansluten. I\r\nalla andra sammanhang är vi kritiska mot en sådan\r\nordning. Inom folkpartiet liberalerna tycker vi att\r\ndet är självklart att man även när det gäller\r\nreligionsfrihet skall befästa sitt medlemskap med\r\nen aktiv handling.</pre><pre>Överläggningen var härmed avslutad.</pre><pre>p (Beslut fattades efter 16 §.)</pre><pre>8 § Begravningslag</pre><pre>Föredrogs</pre><pre>konstitutionsutskottets betänkande</pre><pre>1990/91:KU14 Begravningslag (prop. 1990/91:10).</pre><pre>Anf. 41 GÖRAN ÅSTRAND (m):</pre><pre>Herr talman! Jag satt kvar i min bänk under det\r\nlånga replikskiftet, och jag skall inte ta upp en\r\ndebatt som just är avslutad, utan jag vill ta upp två\r\nandra principiellt viktiga frågor som berör samma\r\nintressefält, men med några nya dimensioner.</pre><pre>Hur skall vi huvudmannaskapsmässigt hantera\r\nfrågan om icke kristnas begravningar? Detta är en\r\nsvår fråga. När vi i utskottet behandlade det här\r\närendet, berättade jag att jag var med i den\r\nutredning som har gjort underlaget, nämligen 1982\r\nårs kyrkokommitté. Vi arbetade i rätt många år med\r\nen hel rad frågor som gällde strukturen i samhället\r\noch i kyrkan, och främst hur vi skulle ha det med\r\nden organisatoriska strukturen.</pre><pre>När det gäller svenskar, som är medlemmar i vår\r\nkyrka, är det självklart att svenska kyrkan skall\r\nvara ansvarig. Vi valde i kommittén -- och det har\r\nsedermera kyrkomöte och riksdag bekräftat -- att\r\nflytta ansvaret från församlingar till pastorat för att\r\nmöjliggöra att kyrkogårdsväsendet organiserades\r\npå ett rimligt sätt. Men det går inte, sade vi i\r\nutredningen, att lägga ansvaret på pastorat när det\r\ngäller begravningsplatser för icke kristna; vi måste\r\nfinna en annan huvudman. Då diskuterades två\r\nhuvudmän. Den ena var stiftssamfälligheten, alltså\r\nden nya organisation vi har på stiftsplanet, och den\r\nandra var den borgerliga kommunen. Det var\r\nmycket delade meningar i utredningsarbetet, men\r\nvi bestämde oss slutligen för att föreslå att det skall\r\nvara stiftssamfälligheten som har ansvaret.</pre><pre>När detta material remissbehandlades framkom två\r\nopinioner, som var i stort sett lika stora. Den\r\nopinion som var emot förslaget sade att det finns en\r\nrad principiella invändningar mot att den kristna\r\nkyrkan skall ha ett organ som ansvarar för\r\nbegravning av icke kristna. Det är den\r\nuppfattningen som fyra partier nu har följt upp i\r\nreservation 1 till det här betänkandet. Vi har menat\r\natt man bör utreda om ändå inte någon annan än\r\nsvenska kyrkan skall vara ansvarig för dessa\r\nbegravningsplatser.</pre><pre>Reservation 1 är principiellt viktig och intressant.\r\nDet här är en svår fråga. Det handlar i första om att\r\nfå en huvudman som kan ta ansvar för denna\r\nverksamhet på ett tillräckligt stort område, så att\r\nunderlaget för åtgärderna är tillräckligt stort. Man\r\nbör också lösa den principiella frågan.</pre><pre>Även om jag, som alla vet, är starkt engagerad i\r\nsvenska kyrkan, hör jag till dem som menar att man\r\nhär bör finna en lösning där kyrkan icke är\r\nhuvudman. Det kan också bero på att jag som\r\ngammal kommunalman i Stockholm är van vid att\r\nvi i Stockholm -- sedan 1925 -- har en ordning som\r\ninnebär att den borgerliga kommunen är ansvarig\r\nför kyrkogårdsförvaltningen. Jag har alltså\r\npersonliga erfarenheter av att den borgerliga\r\nkommunen kan hantera den här typen av frågor.</pre><pre>Herr talman! Den andra frågan handlar om\r\ngravrätt, och den är också principiellt mycket\r\nviktig. Som företrädare för mitt parti skall jag här\r\nställa mig på gravrättsinnehavarens sida gentemot\r\nkyrkan, och i första hand gentemot\r\nkyrkogårdsförvaltningarna.</pre><pre>Om ni har läst betänkandet, så vet ni att det\r\negentligen handlar om huruvida man har möjlighet\r\natt bryta -- och inte fullfölja -- det avtal som från\r\nbörjan rimligen har som utgångspunkt den dödes\r\nönskemål, och sedan gravrättsinnehavarens. Man\r\nkan svara ja eller nej, och vi som står för\r\nreservation 2 i det här betänkandet svarar nej. Vi\r\nmenar att man inte får bryta det avtalet. Det finns\r\nrättssäkerhetsaspekter, men det finns också, menar\r\nvi, alldeles klara aspekter som gäller kultur och\r\ntradition -- och det är för mig mycket viktiga\r\naspekter.</pre><pre>Våra kyrkogårdar skulle, som vi skriver i\r\nreservationen, komma att förändras om man följer\r\nregeringens förslag på den här punkten. Jag skall be\r\ndem av ledamöterna som är så intresserade att de är\r\nnärvarande här i salen att fundera litet på hur våra\r\nkyrkogårdar skulle komma att förändras om man\r\nföljer förslaget. Det innebär nämligen att\r\nkyrkogårdsförvaltningarna, när man inte kan\r\nidentifiera gravrättsinnehavaren, plötsligt\r\nförändrar -- gör om -- kyrkogården. Det är ju så vi\r\ngör i alldeles klara termer, fast jag menar att man\r\nskall ha det långa perspektivet och inte det ytterst\r\nkorta perspektiv som regeringen här har valt.</pre><pre>Vi tycker att denna fråga är så viktig att man av\r\ndessa skäl -- rättssäkerheten och integriteten för\r\ngravrättsinnehavaren, traditionella och kulturella\r\nskäl -- bör direkt och bestämt avvisa regeringens\r\nförslag.</pre><pre>Herr talman! Jag yrkar bifall till reservation 2.</pre><pre>I detta anförande instämde Lars Ahlmark (m).</pre><pre>Anf. 42 YLVA ANNERSTEDT (fp):</pre><pre>Herr talman! I vår motion har vi påpekat att det är\r\nprincipiellt felaktigt ur religionsfrihetssynpunkt att\r\nsvenska kyrkan skall ha huvudmannaskapet för\r\nallmänna begravningsplatser också för dem som\r\ninte tillhör något kristet samfund.\r\nUtskottsmajoriteten anger som ett argument att\r\nalla ju betalar skatt till svenska kyrkan för\r\nbegravningsväsendet. Enligt min uppfattning är\r\ndetta inte något argument för att behålla den\r\nrådande ordningen; det är ju faktiskt bara en\r\nbeskrivning av hur verksamheten finansieras just\r\nnu.</pre><pre>Vi anser att det finns flera frågor att utreda innan vi\r\nkan fatta beslut om verksamheten -- för det första\r\nhuvudmannaskapet för verksamheten, för det\r\nandra hur den skall organiseras och för det tredje\r\nhur den skall finansieras. Därför har vi föreslagit att\r\nman skall tillsätta en arbetsgrupp som analyserar\r\ndessa frågor.</pre><pre>Jag tycker inte att det bara handlar om att vara\r\nrationell i det här sammanhanget. Det handlar om\r\nvad människor av annan trosbekännelse känner för\r\nsin religion och dess begravningsritualer. Det\r\nhandlar om att ha respekt för de hinduer, buddister\r\noch muslimer som är upprörda och bestörta över att\r\nsvenska kyrkan, som företräder en helt främmande\r\nreligion, skall ha ansvar för deras\r\nbegravningsväsende. Här finns många aspekter\r\nsom man inte utan vidare kan förutse, och det är\r\ndärför som vi har begärt att arbetsgruppen skall få\r\nkartlägga de förutsättningar som kan komma att\r\ngälla.</pre><pre>Herr talman! Jag yrkar bifall till reservation 1.</pre><pre>Anf. 43 OLLE SVENSSON (s):</pre><pre>Herr talman! Jag noterar med tillfredsställelse att\r\nden här frågan kan avgöras i stor enighet. Detta har\r\nunderlättats genom kontakter partierna emellan, i\r\nutredningsarbete och även genom överläggningar\r\ninnan propositionen har lagts fram. Jag behöver väl\r\ninte säga att det här är en fråga där vi inte har några\r\npartikontroverser. Det är en fråga där man får\r\nförsöka nå fram till så bra resultat som möjligt. Den\r\nhär ekumeniken har kunnat fullföljas under\r\nutskottsbehandlingen, och vi framlägger ett i allt\r\nväsentligt enhälligt betänkande.</pre><pre>De båda reservationerna skall jag gärna något\r\nkommentera. Jag tycker att reservation 1, som\r\nGöran Åstrand och Ylva Annerstedt har talat för,\r\nföreträder en principiellt respektabel linje. Men\r\nsamtidigt klargörs i betänkandet att praktiska skäl\r\nkan tala för den lösning av\r\nhuvudmannaskapsfrågan som förordas i\r\npropositionen, nämligen att huvudmannaskapet\r\nligger hos stiftssamfälligheterna. Göran Åstrand\r\nhar ju själv genom sin förändrade inställning under\r\nutredningens gång visat att detta är en\r\nbedömningsfråga där man kan komma fram till\r\nolika resultat.</pre><pre>Jag vill ändå understryka att det är självklart att\r\nman här måste visa respekt för olika berörda\r\ntrossamfund och andra grupper. Utskottet uttalar\r\nockså att garantier bör skapas för att dessa grupper\r\nges möjligheter att påverka utformningen av de\r\nallmänna begravningsplatserna.</pre><pre>Ytterligare en gång vill jag understryka att även det\r\nhär förslaget i propositionen har utformats efter\r\növerläggningar och noggrann utredning. Det är\r\nmöjligt att man så småningom, när man har skaffat\r\nsig erfarenheter, kan ha anledning att komma fram\r\ntill andra resultat och pröva andra ting. Men för\r\nnärvarande bedömer jag reservationens yrkande\r\nom nya övervägande som otillräckligt motiverat.</pre><pre>Med anledning av reservationen om gravrätt, som\r\ngår ut på ett fullföljande av krav som ställts i en\r\nmoderat motion, vill jag erinra om att\r\npropositionens förslag inte innebär en ändring av\r\ngravrättens rättsliga natur i förhållande till nuläget.\r\nJag har litet svårt att följa Göran Åstrands\r\ntankegång. Som jag ser det är det inte stötande för\r\nrättskänslan att gravrätten anses återlämnad till\r\nupplåtaren, om det inte finns någon bärare av\r\ngravrätten.</pre><pre>För mig, och säkerligen för alla andra som då och\r\ndå besöker kyrkogårdar, är det lätt att instämma i\r\nGöran Åstrands åsikt att dessa representerar\r\nviktiga kulturhistoriska värden och att vi självklart\r\ninte skall göra några stora förändringar. Vi kan utgå\r\nfrån att de kyrkor och myndigheter som finns\r\nrepresenterade och har inflytande inte är okänsliga.\r\nI en särskild lag regleras också skyddet för dessa\r\nvärden.</pre><pre>Herr talman! Med detta yrkar jag bifall för\r\nutskottets hemställan.</pre><pre>Anf. 44 GÖRAN ÅSTRAND (m):</pre><pre>Herr talman! Olle Svensson sade inledningsvis\r\nnågot viktigt som också jag borde ha sagt. I detta\r\nstora och tunga samt principiellt viktiga\r\nfrågekomplex har det förekommit överläggningar\r\nsom skapat en bred enighet, och här fattas en rad\r\nmycket viktiga beslut. Jag har lyft fram två\r\ndelfrågor i detta komplex.</pre><pre>Låt mig korrigera Olle Svensson på en punkt. Vad\r\ngäller huvudmannaskapet för begravningsplatser\r\nför icke kristna säger han sig inte se någon annan\r\nmöjlighet. Där har nog Olle Svensson fel, därför att\r\nregeringen ser andra möjligheter. Den kan, som\r\nframgår av propositionen, låta borgerlig kommun\r\nsom ansöker därom ta ansvar för kyrkogårdarna.\r\nDet är en oerhört viktig kommentar. Så har\r\nexempelvis Stockholms stad gjort, och det har man\r\nockså gjort på några andra håll i landet. I\r\nexempelvis Malmö och Tranås har man prövat\r\nmöjligheten med annat huvudmannaskap. Om\r\ndetta blir vanligare eller mindre vanligt lägger jag\r\nmig inte i just nu, men jag noterar mera som en\r\nkorrigering av det Olle Svensson sade att\r\nmöjligheten finns.</pre><pre>Så till frågan om gravrätten, som jag inte tycker vi\r\nskall bråka om. Jag hade gärna sett att man hade\r\nvalt att ställa sig på gravrättsinnehavarens sida.\r\nOlle Svensson säger, att om det inte finns någon\r\nbärare av gravrätten, så kan\r\nkyrkogårdsförvaltningen vidta åtgärder. Men det är\r\nprecis det som är problemet, Olle Svensson. Om\r\ndet inte finns någon bärare, finns det kanske ändå\r\nen tanke bakom gravrätten. Det bör kanske ändå\r\nfinnas en gravsten och en plats som anhöriga kan\r\nbesöka. Vi ger uttryck för oro att man, om det inte\r\nfinns någon bärare, vidtar åtgärder som\r\ngravrättsinnehavaren och den avlidne\r\nursprungligen inte hade tänkt sig.</pre><pre>Anf. 45 YLVA ANNERSTEDT (fp):</pre><pre>Herr talman! Jag noterar Olle Svenssons uttalande\r\nom att det kan bli aktuellt med nya överväganden\r\nvad gäller begravningsväsendet. Som det nu är\r\nfungerar det faktiskt, även om vi vet att det finns\r\nkonflikter. Det finns också indikationer på att\r\nverksamheten på sina håll inte fungerar särskilt bra.\r\nDet har att göra med fundamentalt olika synsätt på\r\nreligon och kultur.</pre><pre>Det kan finns andra lösningar, förutom\r\nhuvudmannaskap för svenska kyrkan eller för en\r\nborgerlig kommun, som vi i detta läge -- utan att ha\r\ngjort en utredning -- inte har kommit på. Vi tycker\r\ndet vore bättre med en genomlysning av frågan\r\ninnan beslut fattas. Det gäller att undvika att rusa\r\nin i ett stadfästande av huvudmannaskapet som vi\r\nkanske snart på nytt måste ändra. Därför har vi\r\nföreslagit att en analys av frågan skall göras.</pre><pre>Anf. 46 OLLE SVENSSON (s):</pre><pre>Herr talman! Jag är glad över att Göran Åstrand\r\nkorrigerade mig, om jag nu uttryckte mig oklart.\r\nJag sade att det klargörs i betänkandet att praktiska\r\nskäl talar för den här lösningen av\r\nhuvudmannaskapsfrågan. Jag borde ha sagt att\r\nhuvudregeln är att huvudmannaskapet i princip\r\nligger hos stiftssamfälligheterna inom svenska\r\nkyrkan. I övrigt ställer jag mig bakom\r\npropositionens linje. Det betyder inte att jag anser\r\natt andra möjligheter skall vara uteslutna.</pre><pre>Jag tycker att man i reservationen om gravrätt\r\nmålar i alltför dystra färger med tanke på det ansvar\r\nsom jag tror att myndigheten kommer att ta. Det\r\nligger också en garanti i lagen när det gäller att\r\nskydda kulturella och kulturhistoriska värden. Jag\r\nstår således fast vid mitt yrkande om bifall till\r\nutskottets hemställan.</pre><pre>Överläggningen var härmed avslutad.</pre><pre>p (Beslut fattades efter 16 §.)</pre><pre>9 § Ändring i lagen om allmän energiskatt,\r\nm.m.</pre><pre>Föredrogs</pre><pre>skatteutskottets betänkande</pre><pre>1990/91:SkU2 Ändring i lagen om allmän\r\nenergiskatt, m.m. (prop. 1990/91:19).</pre><pre>Anf. 47 KARL-GÖSTA SVENSON (m):</pre><pre>Herr talman! Grunden för ett modernt\r\nenergibeskattningssystem måste vara att skatten\r\nskall ha en miljöstyrande effekt. Den\r\nenergibeskattning som träder i kraft den 1 januari\r\n1991 blir inte tillräckligt styrande mot miljövänliga\r\nalternativ.</pre><pre>De globala klimatförhållandena är troligen de\r\nallvarligaste miljöhoten mot vår planet. Det är\r\ndärför nödvändigt att minska utsläppen av\r\nkoldioxid i atmosfären. I konsekvens härmed\r\nförordar moderata samlingspartiet att all\r\nenergibeskattning baseras på en koldioxidskatt\r\navseende fossila bränslen i kombination med en\r\nindelning av oljeprodukter i olika miljöklasser på\r\nmotsvarande sätt som avses träda i kraft den 1\r\njanuari 1991. Det innebär att vi vill kombinera vårt\r\nförslag med stimulansbidrag i miljöklasserna 1 och\r\n2 för att få en harmonisering med de nya\r\nbestämmelserna.</pre><pre>Moderaterna vill alltså införa nollmoms avseende\r\ntillhandahållande av fjärrvärme. De\r\nsocialdemokratiska skattehöjningarna den 1\r\njanuari 1991 leder till att priset på bl.a. fjärrvärme\r\nmed hänsyn till momseffekten stiger mycket\r\nkraftigt och därmed får en hämmande inverkan på\r\nutnyttjandet av det miljövänliga\r\nfjärrvärmealternativet.</pre><pre>Sammanfattningsvis innebär den moderata\r\nenergibeskattningen att vi stimulerar till\r\nanvändning av miljövänliga alternativ som\r\nbiobränslen, vind och sol. Produktion av el med\r\nhjälp av icke-fossila bränslen punktbeskattas inte\r\nenligt det moderata förslaget. Biobränslebaserad\r\nfjärrvärme blir helt skattefri med vårt förslag.\r\nIngen punktbeskattning och ingen mervärdeskatt\r\nförekommer.</pre><pre>Den proposition som ligger till grund för dagens\r\nbetänkande från skatteutskottet innebär att en del\r\noljeprodukter som tidigare inte beskattats nu skall\r\nomfattas av de nya reglerna om miljödifferentierad\r\nbeskattning.</pre><pre>Med en koldioxidutsläppsrelaterad\r\nenergibeskattning enligt moderat modell hade\r\ndessa produkter redan inrymts i skattebasen. Det\r\nvisar på ett tydligt sätt att vårt\r\nenergibeskattningsförslag förutom miljöstyrande\r\ndessutom är enkelt, rakt och entydigt.</pre><pre>Det är bra att utskottet delar vår uppfattning att\r\nregeringen bör analysera konsekvenserna av de\r\nmiljöklasser som införs den 1 januari 1991 och\r\nsnarast återkomma till riksdagen med en\r\nredovisning och eventuella förslag.</pre><pre>Vid en eventuell omröstning avseende mom. 1 i\r\ndetta betänkande kommer moderata\r\nsamlingspartiet att avstå från att rösta, eftersom vi\r\ni grunden vill ha en annan energibeskattning.</pre><pre>I propositionen föreslår regeringen också införande\r\nav en lagerskatt avseende de oljeprodukter som i\r\ndagsläget undgår beskattning. Regeringen hade\r\nkännedom om detta förhållande redan i april i år.\r\nRegeringen hade således möjlighet att i samband\r\nmed att riksdagen fattade beslut om en ny\r\nenergibeskattning i juni månad ta itu med den\r\nkonkurrenssnedvridning som föreligger. Det finns\r\nenligt vår uppfattning inget skäl att nu i efterhand\r\ninföra en lagerskatt för att lindra regeringens\r\nsenfärdighet. Det är fråga om en retroaktiv\r\nlagstiftning. Vi har därför motsatt oss införandet av\r\ndenna lagerskatt.</pre><pre>Herr talman! Jag yrkar därmed bifall till\r\nreservation 5.</pre><pre>Anf. 48 KJELL JOHANSSON (fp):</pre><pre>Herr talman! I det betänkande som vi nu\r\ndebatterar behandlar skatteutskottet regeringens\r\nproposition 1990/91:19 om ändring i lagen om\r\nallmän energiskatt. I lagförslaget sägs att allmän\r\nenergiskatt och koldioxidskatt skall utgå på i\r\nprincip alla oljeprodukter som inte uttryckligen\r\nundantas i lagstiftningen. Folkpartiet tycker att det\r\när en rimlig princip och ställer sig bakom den\r\ntanken. Det är olyckligt att fotogen med vissa\r\ntillsatser har runnit i skattefria rör mellan\r\nmiljöklasserna.</pre><pre>Behandlingen i utskottet har också visat på tydliga\r\nbrister när det gäller definition och differentiering\r\nav miljöklasser. Miljöfarliga och hälsovådliga\r\nutsläpp fångas inte upp eller beskattas enligt den\r\nnuvarande lagstiftningen. Systemet medger inte\r\nheller en nödvändig och i allra högsta grad\r\nönskvärd stimulans av miljövänliga bränslen. Detta\r\nhar fått oss i folkpartiet att yrka avslag på förslaget\r\nför att regeringen snabbt skulle kunna återkomma\r\nmed ett bättre underbyggt förslag.</pre><pre>Vi har inte nått dithän. Däremot ger utskottet\r\nregeringen till känna att dessa problem bör\r\nanalyseras snarast och att regeringen bör\r\nåterkomma med redovisning och förslag. Det ser vi\r\nnaturligtvis som en framgång. Socialdemokraterna\r\nhar velat dramatisera frågan litet genom att tala om\r\natt ett uppskov med lagstiftning skulle kunna leda\r\ntill skattebortfall på 100 miljoner per vecka. Detta\r\när rena fantasier. I så fall är regeringens\r\nsenfärdighet helt obegriplig. Det stod klart redan i\r\nvåras att det här förhållandet rådde. Att då låta\r\nfrågan bero så länge är inte försvarbart.</pre><pre>Propositionen innehåller även ett annat inslag som\r\nvi från folkpartiets sida har funnit oacceptabelt,\r\nnämligen ett förslag om lagerskatt. De produkter\r\nsom fanns i lager vid ett visst tillfälle skulle\r\nbeskattas. Detta innebär uppenbart en retroaktiv\r\nlagstiftning och medför risk för att människor som\r\nhar gjort lagliga affärer skulle kunna drabbas av en\r\nbeskattning som över huvud taget inte existerade\r\nnär affären genomfördes.</pre><pre>Tidpunkten för ikraftträdandet har skjutits fram,\r\nvilket vi ser som en framgång för vårt agerande i\r\nutskottet. Detta bör mänskligt att döma kunna\r\ninnebära att detaljister kan avveckla sina lager utan\r\nförluster.</pre><pre>Med anledning av den här propositionen har\r\nfolkpartisten Sören Norrby väckt en motion. Han\r\nkräver där bl.a. att riksdagen skall besluta att\r\nendast oljeprodukter som distribueras i\r\nreturförpackning skall undantas från allmän\r\nenergiskatt. Han avser de mindre förpackningar\r\nupp till 5 liter som säljs på mackar och annat. Jag\r\nvill gärna understryka att denna motion tar upp ett\r\nallvarligt och växande problem. På våra soptippar\r\nväxer det upp berg av miljöfarliga och\r\nmiljöskadliga plastprodukter. Utskottet har ställt\r\nsig tveksamt till att belasta skattesystemet med den\r\nhär uppgiften. Jag vill dock fästa riksdagens\r\nuppmärksamhet på problemet. Ett retursystem\r\nmåste komma till stånd.</pre><pre>Jag vill även säga ett par ord med anledning av\r\nKarl-Gösta Svensons inlägg. Moderaterna kräver\r\nnollmoms på fjärrvärme. Av den fjärrvärme som i\r\ndag produceras i Sverige torde ca 85 % komma\r\nifrån äldre fjärrvärmeverk med mycket låga\r\nkapitalkostnader. Om man skulle införa nollmoms\r\npå fjärrvärme skulle det innebära en ren gåva till\r\ndessa verk. Det skulle inte på något sätt hjälpa till\r\natt förbättra etableringen av ny fjärrvärme eller\r\nhjälpa de konsumenter som bäst behöver det.</pre><pre>Herr talman! Jag yrkar bifall till reservation nr 5.</pre><pre></pre><pre>Anf. 49 ROLF KENNERYD (c):</pre><pre>Herr talman! Den proposition som ligger till grund\r\nför detta betänkande innehåller i huvudsak tre\r\nkomponenter. Det gäller för det första en\r\nbreddning av det skattepliktiga området för såväl\r\nallmän energiskatt som koldioxidskatt. För det\r\nandra är det fråga om en differentiering av\r\nbeskattningen med hänsyn till olika bränslens\r\nmiljöpåverkan. För det tredje finns förslag om\r\nlagerskatt.</pre><pre>Basbreddningen, dvs. att i princip alla\r\noljeprodukter skall omfattas av skatteplikten,\r\nställer vi oss i centerpartiet bakom. Däremot tycker\r\nvi att differentieringen är otillräcklig. Den är inte\r\ntillräckligt styrande. Det är en gammal ståndpunkt\r\nfrån centerpartiet att skatter och avgifter utgör bra\r\nekonomiska styrmedel, som påverkar efterfrågan\r\noch därmed också användningen i riktning mot\r\nmindre miljöförstörande produkter. Det är\r\nangeläget att icke-fossila miljövänliga drivmedel\r\nkan introduceras på marknaden och vinna\r\ntillräckliga marknadsandelar. En sådan utveckling\r\nbör således stimuleras av samhället.</pre><pre>Den miljöklassning av oljor som till följd av tidigare\r\nbeslut träder i kraft den 1 januari 1991 har till syfte\r\natt öka användningen av miljövänliga drivmedel.\r\nDet beslutet fattades av riksdagen under våren 1990\r\noch bygger på ett förslag som\r\nmiljöavgiftsutredningen lade fram hösten 1989.\r\nSedan dess har utvecklingen gått framåt. Nya\r\nutredningar har lagts fram. Det senaste i den raden\r\när att naturvårdsverket i våras i sitt aktionsprogram\r\nLUFT '90 föreslog justeringar av de krav som\r\nriksdagen antog ungefär vid samma tillfälle.\r\nFörslaget ifrån naturvårdsverket, LUFT '90,\r\ninnebär dels en skärpning av svavelkravet i\r\nmiljöklass 2, dels att t.ex. tändvilligheten skall\r\nbeaktas vid miljöklassindelningen.</pre><pre>Vi anser att den rabatt som angavs i\r\nregeringspropositionen för miljöklasserna 1 och 2,\r\ndvs. de miljövänligare miljöklasserna, är\r\notillräcklig. Detta gäller särskilt miljöklass 2. Det\r\när viktigt att differentieringen mellan klass 2 och 3\r\när stor, för att styrningen skall få avsedd effekt. Vi\r\nvill ha en så snabb övergång som möjligt till klass 2\r\nför att så småningom även kunna gå över till den\r\nallra miljövänligaste klassen, klass 1.</pre><pre>Skattefriheten för fotogenprodukter har gjort det\r\nmöjligt att i Sverige utveckla och marknadsföra\r\nbränslen som är något dyrare att tillverka men som\r\nhar relativt goda miljöegenskaper. Om inte\r\nrabatten blir tillräcklig kommer dessa produkter\r\nefter breddningen av skatten inte att kunna hävda\r\nsig på marknaden. Marknaden styrs alltid av det\r\nrelativa kostnadsläget.</pre><pre>Vi anser i den delen, i likhet med utskottets\r\nmajoritet, att propositionens förslag vilar på\r\nbräcklig grund. Majoriteten föreslår därför att\r\nförslagen enbart skall betraktas som ett\r\nprovisiorium och begär förnyad skyndsam prövning\r\nfrån regeringens sida. På denna punkt skiljer vi oss\r\nåt.</pre><pre>Vi anser nämligen att beslutsunderlaget genom\r\ntillkomsten av förslaget i LUFT '90 har tillförts\r\nytterligare kunskap och kännedom. Det kan\r\nsjälvfallet behövas justeringar även i förslaget från\r\nLUFT '90. Vi anser dock att det är bättre, t.o.m.\r\navsevärt bättre, än propositionens förslag. Det\r\nbekräftades för övrigt vid en sittning som vi i\r\nutskottet hade tillsammans med företrädare för\r\nsåväl finans- som miljödepartementet. Det förslag\r\nsom har lagts fram i LUFT '90 bör nu leda till beslut\r\nav riksdagen. Rabatten bör vara 20 öre per liter för\r\nmiljöklass 2 och 50 öre per liter för miljöklass 1.</pre><pre>Mot bakgrund av detta yrkar jag bifall till\r\nreservation nr 1 i betänkandet.</pre><pre>Anf. 50 MAGGI MIKAELSSON (v):</pre><pre>Herr talman! Jag skall fatta mig mycket kort i dag,\r\neftersom vi väntar på en proposition som skall\r\nkomma till våren och som förhoppningsvis skall ha\r\nett helhetsperspektiv på miljöfrågorna. Vi har fogat\r\ntvå reservationer till detta betänkande.</pre><pre>Den första handlar om att vi tycker att det skall vara\r\nstörre skillnader mellan de olika skatteklasserna så\r\natt ett mindre miljöfarligt alternativ blir mera\r\nförmånligt. Det är bra att utskottet har insett\r\nproblemet och begär att regeringen skall analysera\r\nkonsekvenserna och eventuellt återkomma med\r\nförslag och en redovisning. Vi tycker dock att det\r\nskulle vara tydligare uttalat att man kräver ett\r\nförslag till nya miljöklasser och att man vill ha en\r\nökad differentiering.</pre><pre>Vår andra reservation handlar om att vi inte tycker\r\natt det finns någon anledning att undanta små\r\nförpackningar från den skatt som införs. Vi tycker\r\natt det är omotiverat att ha en gräns på fem liter\r\nunder vilken man inte skall behöva betala skatt.\r\nDet motverkar intentionerna att man skall hushålla\r\nmed resurserna och minska avfallsmängderna.</pre><pre>Vi har samma uppfattning som miljöpartiet när det\r\ngäller att flyget skall belastas med minst samma\r\nskatter och avgifter som andra trafikslag. Tidigare\r\når har en motion med det kravet avslagits. Därför\r\nfann vi ingen anledning att ta upp denna fråga i\r\nsamband med den här propositionen.</pre><pre>Herr talman! Med detta vill jag ställa mig bakom\r\nde reservationer som vi har undertecknat i det här\r\nbetänkandet.</pre><pre>Anf. 51 ROY OTTOSSON (mp):</pre><pre>Herr talman! Vi tycker att skatter skall sättas så att\r\nsamhället som helhet utnyttjar tillgängliga resurser\r\nså snålt och effektivt som möjligt. Det faktum att vi\r\ni dag upplever en fortgående miljöförstöring tyder\r\npå att det nuvarande skattesystemet har allvarliga\r\nbrister. Miljöförstöring innebär alltid att såväl\r\nnaturresurser som mänskliga resurser utnyttjas\r\nineffektivt. Miljöförstöring betyder\r\ndefinitionsmässigt att naturresurser förstörs eller\r\nförsämras i något avseende.</pre><pre>Ett viktigt exempel är det sätt som\r\nenergibeskattningen är utformad på.\r\nEnergislöseriet i vårt land är påtagligt, och\r\ndessutom förslösas i hög grad ändliga, fossila\r\nenergiråvaror.</pre><pre>Därför har vi från miljöpartiet de grönas sida\r\nföreslagit en omfattande reformering av\r\nenergibeskattningen. I stora drag innebär förslaget\r\ndels att beskattningen alltid läggs på energiråvaran,\r\ndels att beskattningen i hög grad miljörelateras.\r\nVåra förslag innebär att energibeskattningen\r\nutökas i syfte att gynna en effektivare\r\nenergianvändning och att flödande och\r\nmiljöanpassade energikällor kraftigt gynnas. För\r\natt förhindra att det totala skattetrycket ökar\r\nföreslår vi samtidigt sänkningar av vissa andra\r\nskatter, särskilt beskattningen av arbete.</pre><pre>Det ärende som vi nu behandlar berör en detalj i\r\nenergibeskattningen. Regeringen har föreslagit att\r\nenergibeskattningen och koldioxidskatten skall\r\nutvidgas till att gälla vissa oljeprodukter som hittills\r\ninte beskattats. Detta är, som vi ser det, en befogad\r\nförbättring av energibeskattningen. Men vi vill gå\r\nlängre än regeringen och skatteutskottets majoritet\r\ni två avseenden, nämligen i fråga om\r\nskatteskillnaden mellan olika dieselkvaliteter och\r\nbeskattningen av flygbränsle.</pre><pre>Vi vill öka skatteskillnaden mellan olika\r\ndieselbränslen, så att de miljöanpassade gynnas\r\nmer i förhållande till dem som är sämre för miljön.\r\nVår erfarenhet är att den nuvarande\r\nskatteskillnaden mellan diesel, lättdiesel och\r\ntätortsdiesel är otillräcklig. Kostnaden för att\r\nframställa de ur miljösynpunkt bättre\r\nbränslekvaliteterna har visat sig vara högre än vad\r\nbl.a. miljöavgiftsutredningen bedömde för drygt ett\r\når sedan. Vårt förslag till utökad skatteskillnad till\r\n30 öre per liter mellan normaldiesel och lättdiesel\r\noch till 60 öre per liter mellan normaldiesel och\r\ntätortsdiesel grundar sig på den prisskillnad vi\r\nkunnat observera.</pre><pre>I utskottsbehandlingen har vi mött viss förståelse\r\nför detta krav, och utskottet föreslår också\r\nriksdagen att göra ett tillkännagivande till\r\nregeringen som går ut på att konsekvenserna av den\r\nnuvarande skatteskillnaden skall analyseras.\r\nAvsikten torde vara att regeringen skall återkomma\r\ni vårens miljöproposition med ett förbättrat förslag.</pre><pre>I naturvårdsverkets aktionsplan mot\r\nluftföroreningar, Luft 90, som är ett viktigt\r\nunderlag för den kommande miljöpropositionen,\r\nföreslås en ändring av miljöklassningen av\r\nmotorbrännoljor, dvs. dieselbränsle. Förslaget\r\ninnebär främst att kraven på miljöklass 2, som\r\nmotsvarar den nuvarande lättdieseln skärps, och att\r\nhänsyn också tas till cetantal och densitet för alla tre\r\nmiljöklasserna. Detta är såvitt vi kunnat bedöma,\r\nklara förbättringar. En sådan förändring bör också\r\nmedföra att skatteskillnaderna justeras så att en\r\nstörre skattelättnad erhålls för den förbättrade\r\nlättdieseln i förhållande till normaldieseln.</pre><pre>Herr talman! Vi har i reservation 2 vidhållit vårt\r\nkrav på en ökad skatteskillnad mellan de\r\nnuvarande miljöklasserna. I reservation nr 1\r\nföreslås en snarlik, men inte lika långtgående,\r\nökning av skatteskillnaderna, som dessutom utgår\r\nfrån naturvårdsverkets förslag till ny\r\nmiljöklassning. Med tanke på att naturvårdsverkets\r\nförslag till ny miljöklassning sannolikt skulle\r\nmedföra en snabbare övergång till mer\r\nmiljöanpassade motorbrännoljor och att det kan\r\nvara opraktiskt att ändra på skattesatserna alltför\r\nofta kommer vi vid votering att stödja reservation\r\nnr 1.</pre><pre>Vi har också föreslagit att energibeskattningen\r\nskall omfatta flygbränslen. För närvarande är dessa\r\nbränslen helt befriade från energiskatt, vilket\r\ninnebär att flyg ges en omotiverad ekonomisk\r\nfördel framför andra transportslag. Flyget är\r\ndessutom ett betydligt mer energikrävande\r\ntransportsätt än andra. Den nuvarande\r\nskattebefrielsen för flyg medför därför ett\r\nineffektivt resursutnyttjande, där energislösande\r\ntransporter favoriseras framför mer\r\nenergieffektiva. Med tanke på att riksdagen\r\nupprepade gånger beslutat att\r\nkonkurrensneutralitet skall råda mellan de olika\r\ntransportslagen och att varje transportslag skall\r\nbära sina samhällsekonomiska kostnader, så borde\r\näven flygbränslen omfattas av energibeskattningen.\r\nÄndå har vi tvingats reservera oss på den punkten.\r\nAlla andra partier här i riskdagen, utom\r\nvänsterpartiet, anser tydligen att flyget skall gynnas\r\nmed skattefrihet.</pre><pre>En komplikation i sammanhanget är de\r\ninternationella avtal som gäller för flyget. Enligt\r\nChicago-konventionen får inga skatter läggas på\r\nbränsle som används i internationell luftfart. Detta\r\när dock inget hållbart skäl för att undanta flyget\r\nfrån energibeskattning. Skatten kan tas ut på andra\r\nsätt än direkt på bränslet. Dels kan energiskatten\r\nbyggas in i den nuvarande miljöbeskattningen av\r\ninrikesflyg, dels kan landningsavgifterna\r\ndifferentieras med hänsyn till flygplanens\r\nenergiförbrukning. En liknande differentiering av\r\nlandningsavgifterna med hänsyn till buller och\r\nutsläpp av luftföroreningar har för övrigt föreslagits\r\nav miljöavgiftsutredningen, och ett förslag i den\r\nriktningen är att vänta i vårens miljöproposition.</pre><pre>Internationella konventioner kan också förändras.\r\nVi anser att Sverige skall verka för att Chicago-\r\nkonventionen skall förändras så, att det blir möjligt\r\natt införa energi- och miljöskatter direkt på\r\nflygbränslet.</pre><pre>Herr talman! Jag yrkar bifall till reservation nr 4.</pre><pre>Anf. 52 BO FORSLUND (s):</pre><pre>Herr talman! Det ärende vi nu behandlar hör inte\r\ntill de större som skatteutskottet har att ta ställning\r\ntill under detta år. Frågan är ändå viktig, men jag\r\nskall trots det begränsa mitt anförande.</pre><pre>Jag vill börja med att bemöta reservation nr 5, som\r\nbehandlar frågan om lagerskatt. Vad som\r\nföranleder den föreslagna ändringen är att\r\nnuvarande lagstiftning kan kringgås. Man har alltså\r\nupptäckt en lucka i lagen, och det har föranlett den\r\nföreslagna ändringen. Jag ser detta som en\r\nrättvisefråga. Jag anser att det riktiga är att skatt tas\r\nut av alla vid konsumtionstillfället. Nu fungerar det\r\nemellertid inte så, och jag skall ta ett exempel för\r\natt visa det.</pre><pre>Det bussföretag som köper sina drivmedel på en\r\nmack betalar skatt. Ett bussföretag som är\r\nstorförbrukare och som har ekonomiska\r\nmöjligheter att köpa upp ett jättelager och hyra in\r\ndetta hos en lagerhållare kan undgå beskattning så\r\nlänge lagret räcker. Jag ställer frågar: Främjar detta\r\nden fria konkurrensen? Har du kapital så att du kan\r\nlagerhålla drivmedel, kan du uppnå skattefrihet.\r\nFör den som inte har denna möjlighet blir\r\ndrivmedlet skattepliktigt. Reservanterna har med\r\nandra ord inte tänkt tanken ut.</pre><pre>I fråga om de övriga reservationerna vill jag, liksom\r\nflera föregående talare, hänvisa till vad som\r\nkommer att hända inom en snar framtid. Jag tänker\r\npå den miljöproposition som regeringen har\r\naviserat. Jag kan emellertid instämma med Karl-\r\nGösta Svenson, som sade att miljöskatterna bör\r\nstyra mot användning av miljövänliga bränslen. Jag\r\nhar alltså på den punkten ingen annan uppfattning\r\nän Karl-Gösta Svenson och andra som deltagit i\r\ndenna debatt.</pre><pre>Jag kan också konstatera att vi i stort är tämligen\r\növerens. Flera av talarna har sagt att deras förslag\r\nhar mött stor förståelse. Det är ju bra att vi har\r\nkunnat uppnå en så pass stor enighet.</pre><pre>Det beräknade skattebortfallet på 100 milj.kr. i\r\nveckan är enligt Kjell Johansson överdrivet. Jag har\r\nemellertid ett minne av att det var just folkpartiet\r\nsom begärde att det skulle göras en uppskattning av\r\nhur stort skattebortfallet skulle kunna bli, och man\r\nhar vid beräkningen kommit fram till just denna\r\nsumma. Jag vill fråga Kjell Johansson om nu\r\nfolkpartiet har någon annan, mer preciserad siffra\r\npå skattebortfallet.</pre><pre>Herr talman! Som jag sade kommer riksdagen\r\nsannolikt redan under våren att få ta ställning till\r\nolika skatteklasser och miljöavgifter. Därför anser\r\njag att det inte finns några skäl att i dag närmare\r\nutveckla bl.a. de synpunkter som kommit fram i\r\nnaturvårdsverkets aktionsprogram LUFT '90, som\r\nhär har citerats. Vi kommer alltså att få tillfälle att\r\nåterkomma till frågan, och därför inskränker jag\r\nmig till detta och yrkar bifall till hemställan i\r\nskatteutskottets betänkande och avslag på\r\nreservationerna.</pre><pre>Anf. 53 KJELL JOHANSSON (fp):</pre><pre>Herr talman! Bo Forslund efterlyser en bättre\r\nberäkning av skattebortfallet. Siffran 100 milj.kr.\r\ntorde ha baserats på en beräknad mycket kraftig\r\növergång till den här typen av bränsle. En övergång\r\nav den omfattningen anser jag vara fullständigt\r\norealistisk. Den stupar på rent praktiska\r\nförhållanden: omställning av distributionsnätet,\r\nlagerutrymmen, konsumenternas fordon osv.\r\nFörbrukningen av dessa produkter tyder på att\r\nskattebortfallet blir bråkdelar av dessa 100 milj.kr.</pre><pre>Självfallet är det en tvivelaktig metod att\r\nregeringen i ett pressmeddelande aviserar en\r\nlagändring, som i praktiken kommer att drabba\r\nmänniskor retroaktivt. Vi kräver att medborgarna i\r\nvårt land skall hålla reda på många lagar,\r\nföreskrifter och annat. Att dessutom kräva att\r\nmedborgarna skall hålla reda på regeringens\r\npressmeddelanden anser jag vara att begära litet för\r\nmycket.</pre><pre>Anf. 54 ROLF KENNERYD (c):</pre><pre>Herr talman! Bo Forslund anser också att skatterna\r\npå detta område skall styra mot användning av\r\nmiljöanpassade produkter. Det är ju\r\nhoppingivande. Skall detta tolkas så att\r\nsocialdemokraterna i avvaktan på den kommande\r\nmiljöpropositionen är beredda att skicka ut de\r\nriktiga signaler som vi tycker borde ha kommit\r\nredan i samband med beslutet om det fortsatta\r\nutvecklingsarbetet bl.a. inom oljebolagen, dvs. att\r\nmiljöpropositionen kommer att innehålla förslag\r\nom en ökad differentiering i förhållande till det\r\nbeslut som majoriteten nu står i begrepp att fatta?</pre><pre>Anf. 55 ROY OTTOSSON (mp):</pre><pre>Herr talman! Bo Forslund undvek frågan om\r\nbeskattningen av flygbränsle. Anser verkligen Bo\r\nForslund att det är bra att flyget undantas från viss\r\nbeskattning och på det sättet gynnas framför andra\r\ntransportslag?</pre><pre>Anf. 56 BO FORSLUND (s):</pre><pre>Herr talman! Jag skall inte polemisera ytterligare\r\nom dessa 100 miljoner. Jag konstaterar bara att\r\nKjell Johansson inte heller har någon mer\r\npreciserad siffra på vad skattebortfallet skulle\r\nkunna tänkas bli.</pre><pre>Rolf Kenneryd frågar om socialdemokraterna\r\nredan i dag är beredda att skicka ut signaler\r\nbeträffande den kommande miljöpropositionen. Vi\r\nbehöver inte skicka ut de signalerna, eftersom jag\r\när övertygad om att arbetet i departementet redan\r\nhar denna inriktning. Arbetet med den\r\npropositionen är mycket omfattande, och jag vill --\r\näven till Roy Ottosson -- säga att man måste\r\nförsöka bedöma vilka konsekvenserna kan bli. I\r\naktionsprogrammet LUFT '90 finns många fina\r\nsynpunkter som man direkt kan skriva under på.\r\nJag tycker att det vore oansvarligt av Sveriges\r\nriksdag att i samband med ett definitivt beslut om\r\nden framtida miljöpolitiken inte se på vilka\r\nkonsekvenser det beslutet kommer att medföra.</pre><pre>Anf. 57 KJELL JOHANSSON (fp):</pre><pre>Herr talman! Det går självfallet inte att precisera\r\nsumman. Man kan dra vissa slutsatser av vad som\r\nförevarit under det dröjsmål som regeringen har\r\nkostat på sig. Detta förhållande var ju känt redan\r\nföre sommaren genom domstolsutslag. Det skulle\r\nha medfört stor skada om det hade varit fråga om\r\ndessa siffror. Jag vill inte precisera någon siffra,\r\nmen om jag säger 10 à 20 milj.kr. kommer jag\r\nförmodligen mycket närmare sanningen än vad\r\nregeringen gör.</pre><pre>Jag vill också understryka vad jag sade om\r\nlagerskatten. Vi kommer i dag att besluta att\r\nföretag helt plötsligt blir skattskyldiga för en affär\r\nsom de gjort ganska långt tillbaka i tiden. Dessa\r\nföretag har inte fått något besked om denna\r\nbeskattning annat än genom ett pressmeddelande\r\nfrån regeringen. Jag tycker att Bo Forslund skulle\r\nkunna kosta på sig att erkänna att detta är en högst\r\ntvivelaktig metod att avisera en lagstiftning.</pre><pre>Anf. 58 ROY OTTOSSON (mp):</pre><pre>Herr talman! Bo Forslund undvek min fråga.\r\nAnser han att flyget skall gynnas framför andra\r\ntransportslag genom lägre skatter?</pre><pre>Jag kan förstå att man vill ha\r\nkonsekvensbedömningar på allting, men man kan\r\nju faktiskt kosta på sig att uttala att beskattningen\r\nskall vara densamma. Man skall inte gynna vissa\r\ntransportslag genom skattebefrielse, eller hur?</pre><pre>Anf. 59 BO FORSLUND (s):</pre><pre>Herr talman! Beträffande det sista vill jag säga att\r\njag vill ha konkurrensneutralitet så långt som\r\nmöjligt. Roy Ottosson måste väl vara ganska nöjd\r\nmed svaret.</pre><pre>Kjell Johansson, som återkommer till lagerskatten,\r\nvill jag bemöta ytterligare med tanke på\r\nreservationen. Jag tycker att den är rätt\r\nanmärkningsvärd. Jag måste citera dessa rader:\r\n''Skälet till att det finns obeskattade lager är ju att\r\nlagstiftaren tidigare inte har beslutat om en\r\nbeskattning av dessa produkter. Det är då knappast\r\nrimligt att de som följt gällande skatteregler i\r\nefterhand skall belastas enbart för att lagstiftaren\r\nför sent har upptäckt denna lucka i lagstiftningen.''\r\nMan konstaterar alltså att det finns en lucka i\r\nlagstiftningen.</pre><pre>Jag måste säga att om man nu har haft en eller ett\r\npar månader på sig för att göra sig fri från lagret,\r\ntycker jag inte att det föreligger något fel från\r\nlagstiftarens sida. Det är ingen tvivelaktig metod.\r\nDet är tvärtom riksdagens skyldighet att rätta till de\r\nfelaktigheter eller möjliga försummelser man\r\ntidigare har gjort.</pre><pre>Överläggningen var härmed avslutad.</pre><pre>(Beslutet fattades efter 16 §.)</pre><pre>10 § Totalisatorskatten</pre><pre>Föredrogs</pre><pre>skatteutskottets betänkande</pre><pre>1990/91:SkU4 Totalisatorskatten (prop.\r\n1990/91:33).</pre><pre>Andre vice talmannen konstaterade att ingen talare\r\nvar anmäld.</pre><pre>(Beslut fattades efter 16 §.)</pre><pre>11 § Avskaffande av medborgarskapskrav i\r\naktiebolagslagen m.m.</pre><pre>Föredrogs</pre><pre>lagutskottets betänkande</pre><pre>1990/91:LU11 Avskaffande av\r\nmedborgarskapskrav i aktiebolagslagen m.m.\r\n(prop. 1989/90:160).</pre><pre>Anf. 60 ELISABET FRANZÉN (mp):</pre><pre>Herr talman! I dag står majoriteten i Sveriges\r\nriksdag återigen beredd att offra en bit av svensk\r\nsjälvständighet och makt på EG-kultens altare.</pre><pre>I dag gäller det reglerna i aktiebolagslagen och en\r\ndel andra författningar som föreskriver att\r\nledamöter och suppleanter i styrelsen,\r\nverkställande direktör, vice verkställande direktör\r\noch likvidatorer skall vara svenska medborgare och\r\nbosatta i Sverige.</pre><pre>Dessa bestämmelser har, även om\r\nkommerskollegium och regeringen ibland varit\r\nfrikostiga med dispenser, gjort att de styrande i\r\ninhemska företag har varit bekanta med svenska\r\nförhållanden och dessutom, i de flesta fall, haft en\r\npersonlig lojalitet mot landet, dess invånare och\r\nintressen.</pre><pre>Utskottets majoritet vill nu ta bort\r\nmedborgarskapskravet och inskränka kravet på\r\nbosättning i Sverige för funktionärer i aktiebolag\r\noch andra bolag och i ekonomiska föreningar.\r\nSkälet är att våra regler skall anpassas till de\r\nregelverk som råder i en del andra västeuropeiska\r\nländer. Detta görs som ett led i det fördjupade\r\nsamarbete med den Europeiska gemenskapen som\r\nskall leda till EGs fyra friheter -- fri rörlighet över\r\ngränserna för varor, tjänster, arbetskraft och\r\nkapital.</pre><pre>Herr talman! Det är väl känt vid det här laget, att\r\nmiljöpartiet gärna vill öka det internationella\r\nutbytet på de flesta områden, t.ex. när det gäller\r\nmänskliga kontakter, kulturutbyte och samarbete\r\nför att lösa miljöproblemen, fredsfrågorna och\r\nandra gemensamma angelägenheter.</pre><pre>Däremot är vi mycket skeptiska till de strävanden\r\ninom EG som vill ge de kommersiella krafterna fritt\r\nspelrum på bekostnad av miljön, demokratin och\r\nfolkstyret och människornas livskvalitet. Det är\r\nockså väl känt.</pre><pre>EGs fyra friheter leder med stor säkerhet till att\r\nkapitalintressena stärks i förhållande till viktiga\r\nsamhälls- och miljöintressen.</pre><pre>Om man nu tar bort medborgarskapskravet och\r\nlindrar, som det heter i betänkandet,\r\nbosättningskravet för funktionärer i bolag och\r\nekonomiska föreningar, får det flera negativa\r\nföljder.</pre><pre>Det leder säkert till en ökad koncentration av\r\nmakten till de stora internationella\r\nkapitalintressena, vilken i sin tur leder till en\r\nminskad självtillit inom det svenska näringslivet\r\noch till ett minskat inflytande för det svenska\r\nsamhället och för den enskilda människan.</pre><pre>Det leder till att de svenska företagens styrelser kan\r\nkomma att domineras av utländska intressen. Det\r\nhar patent- och registreringsverket varnat för i sitt\r\nremissvar. Det blir t.ex. svårare för\r\nfackföreningarna att i fortsättningen hävda\r\nlöntagarnas intressen.</pre><pre>Det blir svårare att göra brottsutredningar och att\r\nställa de ansvariga inför rätta för begångna brott\r\nmot svensk lag. Det har flera remissinstanser, bl.a.\r\nrikspolisstyrelsen och Sveriges advokatsamfund,\r\nvarnat för.</pre><pre>Med dessa ord, herr talman, yrkar jag bifall till\r\nmiljöpartiets reservation.</pre><pre></pre><pre>Anf. 61 ROLF DAHLBERG (m):</pre><pre>Herr talman! Det förslag till ändringar i\r\naktiebolagslagen som vi nu behandlar är ett led i de\r\neuropeiska integrationssträvanden som Sverige nu\r\naktivt deltar i. Krav på svenskt medborgarskap för\r\nstyrelseledamöter, styrelsesuppleanter,\r\nverkställande direktör, vice verkställande direktör,\r\nfirmatecknare och likvidatorer skall enligt detta\r\nförslag inte längre ställas. Vidare föreslås att\r\nkraven på bosättning i Sverige endast skall avse\r\nhälften av styrelseledamöterna och\r\nstyrelsesuppleanterna i svenska bolag. Kravet på\r\nsvensk bosättning för firmatecknare kommer i\r\nfortsättningen endast att gälla en firmatecknare.</pre><pre>Praktiskt taget alla remissinstanser har tillstyrkt det\r\nförslag som kommer från kommerskollegium. 1985\r\nmjukades medborgarskaps- och\r\nbosättningsreglerna upp för nordiska medborgare.\r\nTiden är nu inne att liberalisera dessa regler\r\nytterligare.</pre><pre>Ett av de viktigaste inslagen i det pågående\r\neuropeiska integrationssamarbetet inom EFTA och\r\nEG är strävandena att skapa en ökad rörlighet för\r\nvaror, tjänster, människor och kapital. En\r\nliberalisering av de angivna svenska\r\nmedborgarskaps- och bosättningskraven utgör ett\r\nbetydelsefullt led i Sveriges strävanden i dessa\r\navseenden.</pre><pre>Det hör också till saken att Sverige har betydligt\r\nhårdare regler än de flesta andra europeiska länder\r\ni det här avseendet. Det har fått till följd att flera\r\nbolag har blivit tvungna att ansöka om dispens för\r\npersoner som inte är bosatta i Sverige eller inte har\r\nsvenskt medborgarskap för att dessa skall kunna ta\r\nplats i resp. bolags styrelser. Detta förfarande är\r\nnaturligtvis byråkratiskt, kostnadskrävande och\r\nkrångligt. Dessutom är det tidskrävande.</pre><pre>I praktiken har man i de flesta fall bifallit\r\ndispensansökningarna. Nu får vi en ordning som\r\nblir enklare och riktigare och bättre stämmer\r\növerens med Sveriges allmänna strävanden att\r\nnärma sig Europa.</pre><pre>Miljöpartiet har inte överraskande motsatt sig\r\ndetta. Miljöpartiet är ju klar motståndare till\r\nSveriges strävanden att komma in i den Europeiska\r\ngemenskapen. Med stora överdrifter använder man\r\nargument som att nu offrar vi makt och inflytande\r\npå EGs altare och att detta beslut skulle få skadliga\r\nföljder ekologisk och socialt. Detta är, herr talman,\r\nrent nonsens.</pre><pre>Jag vill yrka bifall till utskottets hemställan och\r\navslag på reservationen som Elisabet Franzén har\r\nfogat till betänkandet.</pre><pre>Anf. 62 ELISABETH PERSSON (v):</pre><pre>Herr talman! Det verkar av både Elisabet Franzéns\r\noch Rolf Dahlbergs anföranden som om detta\r\nförslag skulle ha skräddarsytts för att personer från\r\nEG-länderna skall kunna komma och ta över våra\r\naktiebolag. Detta är ett typiskt fall där bara själva\r\nordet EG får all sans och allt förnuft att försvinna\r\nfrån debatten och ställningstagandena.</pre><pre>Herr talman! Vi har inte reserverat oss mot\r\nhemställan i utskottets betänkande om uppluckring\r\neller förändring av medborgarskapskraven för\r\nmedlemmar i aktiebolagsstyrelser, eftersom som vi\r\ninte anser att detta är en specifik EG-fråga. Man\r\nöppnar ju inte möjligheter för enbart EG-ländernas\r\nmedborgare, utan det är över huvud taget en\r\nanpassning till gällande regler. Om det inte hade\r\nstått i propositionen att detta var en anpassning till\r\nEG, vilket jag inte anser att det är, tror jag att den\r\nhär debatten över huvud taget inte hade kommit till\r\nstånd. Vi har ju i vårt land sedan länge givit dispens\r\nfrån gällande krav på medborgarskap, och\r\negentligen ser jag inte den här förändringen som\r\nnågot annat än en anpassning till gällande praxis.</pre><pre>Problemet med dessa dispenser är att de har slagit\r\nolika. Det finns t.ex. många förtroendevalda som\r\nhar utsetts till representanter i kommunala bolag\r\noch som inte har varit svenska medborgare. De har\r\nutestängts från det här uppdraget.</pre><pre>Det är också problem för många invandrare som\r\nhellre skulle välja att bilda aktiebolag än att behöva\r\nlaborera med enskilda bolag, handelsbolag eller\r\nenkla bolag. Det har varit problem för dem\r\neftersom de inte har haft samma möjligheter som\r\nsvenska medborgare att bilda aktiebolag. Vi anser\r\natt det är orättfärdigt. Sverige tjänar på att sådana\r\nhär affärstransaktioner tar skepnad av aktiebolag.\r\nDär är bl.a. insynen betydligt större än när det\r\ngäller stiftelser eller handelsbolag som inte har\r\nmotsvarande restriktioner.</pre><pre>Med detta, herr talman, vill jag yrka bifall till\r\nutskottets skrivningar. Jag önskar egentligen att\r\nregeringen, när den skrev propositionen, inte hade\r\nvarit så ambitiös att man, för att kanske få några\r\npluspoäng, framställt det som om propositionen\r\nenbart var till för att EG-anpassa det hela. Det\r\nhade varit bättre om det hade framgått att det är en\r\nanpassning till rådande situation och en förbättring\r\nav möjligheterna för människor i Sverige att bilda\r\naktiebolag i vanlig ordning.</pre><pre>Anf. 63 ELISABET FRANZÉN (mp):</pre><pre>Herr talman! Det var bra att Elisabeth Persson\r\ntalade om vänsterns ståndpunkt här. På der\r\njusteringssammanträde som vi hade i utskottet var\r\nju Elisabeth Persson förhindrad att närvara. Det\r\nvar tåghinder om jag minns rätt. Jag undrar om\r\nvänstern, med den argumentering som Elisabeth\r\nPersson hade, verkligen ställer sig bakom utskottets\r\nskrivning. Det står ju: ''Utskottet vill för sin del\r\nunderstryka att de regler om medborgarskap och\r\nbosättning för styrelseledamöter m.fl. som i dag\r\nfinns i vår associationsrättsliga lagstifting är\r\nbetydligt mer långtgående än vad som är fallet i de\r\nflesta andra västeuropeiska länder. Att -- -- -- vi\r\nskulle bibehålla de nuvarande reglerna kan enligt\r\nutskottets mening inte anses står i samklang med\r\nsträvandena från EFTA-ländernas sida mot ett\r\nfördjupat samarbete med EG i fråga om en ökad\r\nrörlighet över gränserna för varor, tjänster,\r\nmänniskor och kapital.'' Om man jämför den\r\nskrivningen med Elisabeth Perssons argumentering\r\nförmodar jag att Elisabeth Persson hade kommit\r\nmed en motivreservation om tillfälle hade givits.</pre><pre>Anf. 64 ELISABETH PERSSON (v):</pre><pre>Herr talman! Elisabeth Franzén är duktig på att\r\nmästra mig. Låt mig göra henne uppmärksam på att\r\ndessa regler eller lagar som vi nu får, öppnar för\r\nmänniskor inte bara från de nuvarande EG-\r\nländerna att vara med i svenska\r\naktiebolagsstyrelser utan även för människor från\r\nÖsteuropa, Österrike, Norge och invandrare från\r\nSudan, Eritrea, Turkiet osv.</pre><pre>Jag försöker varna för den enögdhet och nästan\r\nryggmärgsaktiga rädsla som gör att man, så fort\r\nman ser bokstäverna EG, med automatik intar en\r\nståndpunkt som medför att vanligt förnuftigt och\r\ninternationalistiskt tänkande försvinner. Jag påstår\r\natt både Rolf Dahlberg och Elisabet Franzén ramlar\r\ni denna galna tunna.</pre><pre>Anf. 65 ELISABET FRANZÉN (mp):</pre><pre>Herr talman! Jag är medveten om att den här lagen\r\nöppnar styrelserummen även för medborgare från\r\nicke EG-länder. Om det är på gott eller ont vill jag\r\ninte säga här.</pre><pre>Att nordiska medborgare har möjlighet att sitta i\r\nsvenska företags styrelser tycker jag är rätt,\r\neftersom de nordiska länderna tillhör samma\r\nkultursfär och i stort sett har samma intressen och\r\ntankesätt. Det är inte bara folk från Sudan som kan\r\nkomma hit, utan även stora japanska företag som\r\nhelt kan komma att dominera svenskt näringsliv.\r\nDet är en sak som vi faktiskt borde tänka på.\r\nElisabeth Persson yrkade faktiskt uttryckligen\r\nbifall till utskottets skrivning som den står, och den\r\ntalar faktiskt om EG-anpassningen.</pre><pre>Anf. 66 ROLF DAHLBERG (m):</pre><pre>Herr talman! Jag skall inte lägga mig i\r\nmeningsutbytet mellan Elisabeth Persson och\r\nElisabet Franzén.</pre><pre>Jag måste säga till Elisabet Franzén, som pratar om\r\nmakten i företagen, att detta ju inte har med det att\r\ngöra. Makten i företagen har aktieägarna. Det är\r\ndet totala innehavet av aktier som är den samlade\r\nmakten. Den berörs ju inte i det här\r\nsammanhanget. Det är en felaktig argumentering\r\nnär Elisabet Franzén pratar om makten, att man\r\növerlämnar företagen i händerna på människor\r\nutifrån osv. Här är det fråga om att anpassa vår\r\nlagstiftning när det gäller rätten att välja\r\nstyrelsemedlemmar, suppleanter och verkställande\r\ndirektörer i företag så att de även kan ha andra\r\nmedborgarskap än svenskt. Det fungerar redan i\r\ndag på det viset, men man måste gå omvägen via\r\nkommerskollegium, via dispensförfarandet, och\r\ndetta är onödigt byråkratiskt och kostsamt. Det är\r\ndetta som vi avskaffar här. Så enkelt är det.</pre><pre>Anf. 67 ELISABET FRANZÉN (mp):</pre><pre>Herr talman! Jag tror, Rolf Dahlberg, att det är bra\r\nom man skiljer på den formella makten och den\r\nreella makten. Om de små aktieägarna i ett företag\r\nformellt kanske har hälften av aktierna så har de i\r\npraktiken långt mindre makt än de ägare som har\r\nstora aktieposter. Det är dessa som också har\r\ninflytande över vem som sitter i styrelsen och vem\r\nsom blir verkställande direktör. Detta går hand i\r\nhand, och det vet nog Rolf Dahlberg lika väl som\r\nvi.</pre><pre>Anf. 68 ELISABETH PERSSON (v):</pre><pre>Herr talman! Jag hade inte tänkt yttra mig mer i\r\ndet här ärendet, men jag hajade till när Elisabet\r\nFranzén sade att nordiska medborgare är lika oss\r\noch kommer från samma kultur och att de därför\r\nkan få sitta i svenska aktiebolags styrelser --\r\nunderförstått: människor som inte tänker precis\r\nlikadant som vi, som inte bor i Norden och som inte\r\när lika oss har inte där att göra. Om det är sådana\r\nställningstaganden som ligger bakom miljöpartiets\r\nreservation, blir jag litet orolig. Jag trodde att vi var\r\növerens om att varken en människas moraliska\r\nkvaliteter eller hennes möjligheter att fungera inom\r\nett aktiebolag var knutna till egenskaper som t.ex.\r\nhennes hårfärg, ras eller religion.</pre><pre>Jag hoppas att det var förflugna ord i en\r\nreplikföring och att Elisabet Franzén inte menade\r\nriktigt vad hon sade.</pre><pre>Anf. 69 ELISABET FRANZÉN (mp):</pre><pre>Herr talman! Jag har inte sagt att hårfärg och\r\nhudfärg skulle påverka det hela. Vad jag sade var\r\natt det var fråga om samma kultursfär.\r\nArgumenteringen är att det bland folk i Sverige och\r\ni de nordiska länderna finns gemensamma\r\nintressen, ett demokratiskt tänkesätt och en vilja\r\ntill inflytande för folket. Vi ser här företagen som\r\nen del av samhället, och vi menar att medborgarna\r\noch de anställda skall ha sin rätt.</pre><pre>Jag tror att det vore olyckligt om de intressen skulle\r\nfå en mycket stark dominans i svenska företag som\r\nser enbart till kapitalet och som har en helt annan\r\nsyn på hur företag skall drivas och var makten och\r\ninflytandet skall ligga. Det var det jag menade.</pre><pre>Överläggningen var härmed avslutad.</pre><pre>p (Beslut fattades efter 16 §.)</pre><pre>12 § Ändring i övergångsbestämmelserna till\r\nlagen om handelsbolag och enkla bolag</pre><pre>Föredrogs</pre><pre>lagutskottets betänkande</pre><pre>1990/91:LU12 Ändring i övergångsbestämmelserna\r\ntill lagen (1980:1102) om handelsbolag och enkla\r\nbolag (prop. 1990/91:26).</pre><pre>Andre vice talmannen konstaterade att ingen talare\r\nvar anmäld.</pre><pre>p (Beslut fattades efter 16 §.)</pre><pre>13 § Mellanöstern</pre><pre>Föredrogs</pre><pre>utrikesutskottets betänkande</pre><pre>1990/91:UU6 Mellanöstern.</pre><pre>Anf. 70 BENGT HURTIG (v):</pre><pre>Herr talman! Mot bakgrund av den utveckling vi\r\nnu bevittnar i Persiska viken känns det riktigt att i\r\ndag diskutera fredliga lösningar på problemen i\r\nMellanöstern.</pre><pre>Det spelas nu ett mycket högt spel om framtiden i\r\ndenna del av världen, ett spel som kan komma att\r\nha stor betydelse för hela världen. Skulle ett krig\r\nmellan USA och dess allierade och Irak bryta ut,\r\när risken stor för omfattande mänskliga offer och\r\nlidanden. Jag för min del begriper inte vilka\r\ngarantier som finns för att inte kärnvapen och\r\nkemiska och biologiska stridsmedel skall komma\r\ntill användning eller för att inte oljelager och\r\noljekällor skall sättas i brand.</pre><pre>Tålamodet med att blockaden skall ha sin verkan\r\nmåste vara stort. Jag är övertygad om att Irak, om\r\nman låter blockaden verka och utnyttjar dialog och\r\ndiplomati, så småningom kommer att tvingas ge\r\nvika. Iraks ockupation av Kuwait är totalt\r\noacceptabel.</pre><pre>Det är också illavarslande att den stora\r\nfredskonferensen inom ramen för ESK som nyligen\r\nhölls i Paris blev ett forum för diskussion om\r\nanfallskrig mot ett land utanför Europa.</pre><pre>Israel och palestinierna kan lätt dras in i denna\r\nkonflikt. Det är naturligtvis alldeles nödvändigt att\r\ni dag instämma i utskottets mening att regeringen\r\nfortsättningsvis skall verka för att uppnå en\r\nförhandlingslösning på konflikten, som det står\r\nskrivet i betänkandet. Den grundliga genomgång\r\nav Palestinas historia som utskottet har gjort är\r\nenligt min uppfattning också värdefull.</pre><pre>Det är ytterligt alarmerande att Israels regering, i\r\nstrid med folkrätten, i dagarna tar ställning för att\r\ninvandrande judar skall ges bosättningar i de\r\nockuperade områdena. Denna upptrappning mot\r\npalestiniernas rättigheter är ytterligare ett bidrag\r\ntill alla de brott som Israel har begått mot det\r\npalestinska folket.</pre><pre>Vänsterpartiet har tidigare i år tagit upp\r\nkränkningarna av de mänskliga rättigheterna i\r\nPalestina. Denna gång har turen kommit till andra\r\npartier att agera i frågan, vilket också visar på\r\nbredden i kritiken mot Israel.</pre><pre>Hela världen har upprörts av den israeliska\r\nkrigsmaktens brutala framfart under årens lopp.\r\nObeväpnade civila skjuts. För några veckor sedan\r\nskedde den stora massakern på demonstranter, då\r\nminst 21 människor dödades. Enligt vissa uppgifter\r\nvar det över 30 människor som dödades. Många har\r\ntorterats och misshandlats till döds. Soldater har\r\nskjutit barn. Palestinska hus har raserats.\r\nDiskriminering, förnedring, berövande av\r\negendom och deportationer förekommer.</pre><pre>Vi har tidigare konstaterat att det, med tanke på\r\nalla de brott i strid med FNs allmänna förklaring om\r\nde mänskliga rättigheterna som palestinierna har\r\nutsatts för, har varit rätt att göra uppror mot\r\növermakten. I själva motiveringen för de mänskliga\r\nrättigheterna i FN-förklaringens inledning sägs att\r\ndet är väsentligt att de mänskliga rättigheterna\r\nskyddas genom lagens överhöghet för att icke\r\nmänniskor skall tvingas att, som en sista utväg,\r\ntillgripa uppror mot tyranni och förtryck.</pre><pre>Omvärlden måste enligt min mening tvinga Israel\r\natt efterleva folkrätten, om inte terrorn skall bli än\r\nvärre i den här delen av världen.</pre><pre>Det är riktigt att det, som utskottet skriver, har rått\r\nviss osäkerhet om PLOs avståndstagande från Iraks\r\ninvation av Kuwait. För min del tycker jag att det\r\nhar klarnat betydligt efter att jag har lyssnat på\r\npalestinier i ledande ställning som har slagit fast att\r\nman inte accepterar ockupation av något slag.\r\nSamtidigt finns de som likt en drunknande griper\r\nefter ett halmstrå och gör kanske mindre noggrant\r\növervägda uttalanden.</pre><pre>Vårt parti känner, herr talman, sympati för de tre\r\nreservationer som finns till betänkandet och som\r\ntar upp dels frågan om sanktioner mot Israel, dels\r\nfrågan om en förstärkning av PLO-kontorets\r\nstatus, dels frågan om att markera att staten\r\nPalestina utgör den rättmätiga förvaltaren av den\r\narabisk-palestinska stat som upprättades av FN\r\n1947.</pre><pre>Anf. 71 CARL FRICK (mp):</pre><pre>Herr talman! Förhållandena i Mellanöstern är\r\nsynnerligen komplicerade och besvärliga, och det\r\när självklart att Sverige har deltagit i\r\nbojkottaktionen mot Iraks invasion av Kuwait. Vår\r\nförhoppning är emellertid att även den här typen av\r\nkonflikter skall kunna lösas på ett fredligt sätt\r\ngenom kommande förhandlingar. Jag hoppas att\r\nblockaden kommer att ge de verkningar som alla\r\nhoppas på. Det känns också mycket skönt att de\r\nsvenskar som har blivit fast i Irak nu har möjlighet\r\natt komma hem. Det är alldeles utmärkt att så sker.\r\nDet har i varje fall för mig känts som en stor börda\r\natt de har suttit där i snart fyra månader utan att\r\nveta vad som skulle hända med dem.</pre><pre>När man har varit på Västbanken och på\r\nGazaremsan kommer man hem med fruktansvärda\r\nupplevelser av hur människor hanteras i vår värld,\r\noch det av en stat som vi betraktar som en\r\ndemokrati och som ett civiliserat land. Jag har, efter\r\nden resa jag deltog i för drygt ett år sedan, mycket\r\nsvårt att betrakta behandlingen av palestinier på\r\nVästbanken och i Gaza som civiliserad. Inget\r\nciviliserat land kan behandla människor på ett så\r\nfruktansvärt sätt som Israel behandlar palestinier\r\npå i de ockuperade områdena, på Västbanken och\r\ni Gaza.</pre><pre>Israel begår ju kontinuerligt brott mot folkrätten,\r\noch det vore inte mer än rimligt att Sverige faktiskt\r\ntog initiativ i Förenta nationerna för att genomföra\r\nsanktioner mot Israel, så att man faktiskt där\r\nförstår att det ligger ett djupt internationellt allvar\r\nbakom protesterna mot behandlingen av\r\nursprungsbefolkningen på de ockuperade\r\nområdena.</pre><pre>Det är svårt att tro att man i något annat\r\nsammanhang under så lång tid skulle ha tillåtit så\r\ngroteska handlingar som faktiskt sker på\r\nVästbanken och i Gaza. Det finns ingen anledning\r\natt upprepa allt som vi har upplevt, eftersom det\r\nfinns gedigna reserapporter från den resa som en\r\ngrupp från riksdagen gjorde för ett år sedan och\r\nmånga andra vittnesbörd om den fasansfulla\r\nbehandlingen av palestinier. Israel visar dessutom\r\nofta ett stort förakt för Förenta nationerna. Ett\r\ntydligt exempel var vad som inträffade efter den\r\nmassaker på Tempelberget då minst 21 palestinier\r\nblev nedskjutna.</pre><pre>Sverige har alla skäl i världen att i FN ta initiativ\r\ntill olika former av sanktioner för att tvinga fram en\r\nförhandlingslösning så att tvåstatsbildningen enligt\r\n1947 års delningsbeslut kan genomföras. Jag anser\r\natt det i den här frågan finns en parallell i FNs\r\nverksamhet när det gäller sanktioner mot Irak, där\r\nman klart bryter mot folkrätten. Här finns ett annat\r\nland i samma område som helt uppenbart gör\r\nsamma sak, och man borde alltså av rimlighetsskäl\r\noch naturligtvis av medmänsklighetsskäl handla på\r\nmotsvarande sätt. Jag yrkar därför bifall till\r\nreservation nr 1.</pre><pre>För övrigt ställer vi från miljöpartiet oss bakom de\r\növriga reservationer från miljöpartiet som finns till\r\nbetänkandet, men jag yrkar bara bifall till\r\nreservation nr 1. Det är min förhoppning att man\r\nså småningom skall kunna få en allmän consensus\r\nför att försöka ta itu med de fruktansvärda\r\nförhållanden som råder i Israel för de människor\r\nsom bor på Västbanken och på Gazaremsan.</pre><pre></pre><pre>Anf. 72 EVERT SVENSSON (s):</pre><pre>Herr talman! Man kan av de två inlägg som här\r\ngjorts höra vilken bedrövelse vi känner över det\r\nsom under åren har hänt på Västbanken och i Gaza.\r\nMan kan i detta sammanhang också nämna\r\nGolanhöjderna och södra Libanon. Bevisen för de\r\nfruktansvärda handlingar som Israel gör sig skyldig\r\ntill mot det palestinska folket är bedövande. Det\r\nfinns flera seriösa utredningar, och jag kan här\r\nhänvisa till Rädda barnens undersökning. Det finns\r\ni undersökningar från Kyrkornas världsråd eller\r\nfrån Middle East Council of Churches åtskilliga\r\nbevis för att kränkningar av de mänskliga\r\nrättigheterna sker.</pre><pre>Det vore glädjande om vi i dag skulle kunna säga\r\natt vi nu har en palestinsk stat, eller att vi kommer\r\natt få det inom den allra närmaste tiden. Men vi kan\r\ntyvärr inte säga detta. Det vi kan hoppas på är att vi\r\nfår en internationell konferens under FNs beskydd,\r\noch att de fem permanenta staterna i FNs\r\nsäkerhetsråd går samman och står för denna\r\nkonferens. Detta är nödvändigt.</pre><pre>Det finns en ljusning i denna svåra situation,\r\nnämligen att Sovjet nu har intagit en annan\r\nhållning. Sovjet har över huvud taget ändrat sin\r\nutrikespolitik. För min del hoppas jag att Sovjet\r\nskall vara med och tvinga fram en internationell\r\nkonferens.</pre><pre>Det finns åtskilliga FN-resolutioner som går emot\r\nIsraels ockupation. De räknas i hundratal. Men de\r\nhar alla stupat på det veto som USA har kunnat\r\navge i säkerhetsrådet. När man nu blev enig om\r\nresolutionen mot Iraks invasion av Kuwait, borde\r\nman också kunna bli enig om en resolution mot\r\nIsraels fortsatta ockupation av framför allt de två\r\nområdena Gaza och Västbanken.</pre><pre>Herr talman! Som vi kan se är situationen i dag\r\nännu allvarligare än tidigare. Det kan hända att\r\nkonflikten i Gulfen kommer att utvecklas så att\r\nockså Israel dras in i den konflikten. Jag är en\r\naning, för att använda ett understatement,\r\nförvånad över att det förs en så liten diskussion i\r\nSverige om möjligheterna till en fredlig lösning på\r\nkrisen i Gulfen. Vi måste ju alla begripa vad den\r\nkrisen kommer att innebära av lidande och av\r\nsvårigheter i Europa, men inte minst av svårigheter\r\ni u-länderna. Vi kan lämna den frågan, men det\r\nfinns ett samband här. Om denna konflikt skulle\r\nbryta ut finns det i den situationen en risk för att\r\nIsrael dras in i sammanhanget. Om det blir så, kan\r\nockså konstateras att palestiniernas sak skjuts ännu\r\nlängre i bakgrunden.</pre><pre>Sverige har under åren tagit åtskilliga initiativ i\r\nMellanöstern. Det började med Emil Sandström,\r\nsom var ordförande i den kommitté som föreslog\r\nden rekommendation som sedan gavs av FN,\r\nnämligen delningsplanen från år 1947. Greve Folke\r\nBernadotte medlade i frågan och fick betala med\r\nsitt liv. Ambassadör Gunnar Jarring var i flera år,\r\noch är väl fortfarande, officiellt utsedd av FNs\r\ngeneralsekreterare att medla. Vår utrikesminister\r\nvar inne i sammanhanget och öppnade den dörr för\r\ndialog mellan USA och PLO som var nödvändig.\r\nDen dialogen är tillfälligtvis avbruten, men vi får\r\nhoppas att den tas upp igen.</pre><pre>Under hela denna tid har palestinierna inte fått en\r\nenda tum av sin jord. Nära tusen människor har\r\ndödats under Intifadan. Tusentals hem har\r\ndemolerats. Antingen har grävskopan kommit och\r\njämnat huset med marken eller också har man\r\nmurat igen dörrar och fönster. Människor har\r\ndeporterats, och det sägs att en tredjedel av\r\npalestinierna en eller annan gång har suttit\r\nfängslad. Lidandet är enormt. Hur kan en stat som\r\nIsrael tro att det ur detta skall komma något gott?\r\nMen jag vill också gärna säga, och jag säger det så\r\nofta jag kan, att den som lider och kommer att lida\r\nockså är Israel.</pre><pre>Vi står självfallet bakom Israel som stat. Det råder\r\ninget tvivel på den punkten. Men vi har rätt att\r\nkritisera Israels politik, och vi har också rätt att\r\nsäga att även palestinierna har rätt till en stat, till\r\nett hem, att få hissa sin flagga, att få pass och\r\nmedborgarskap.</pre><pre>Om det skall bli någon lösning sett även ur\r\nisraelernas synpunkt måste denna rättvisa skapas.\r\nAnnars drivs man än hårdare in i konflikten, och\r\nsvårigheterna även för israelerna och judarna\r\nkommer att bli ännu större.</pre><pre>Man säger från Israels sida: Vi förhandlar inte med\r\nvåra mördare. Det är klart att man kan uttrycka det\r\nså. Om man vill vara mjukare i tonen kan man säga:\r\nVi förhandlar inte med våra fiender. Men om man\r\ninte hade motståndare kunde man ju sätta sig vid\r\nbordet och samarbeta och på det sättet\r\nåstadkomma en lösning. Men man måste alltid\r\nförhandla med en motståndare, en som har andra\r\nåsikter.</pre><pre>Den ena parten kan inte heller utse den andra\r\npartens förhandlare. Arbetsgivarna i vårt land\r\ntrodde en gång att de skulle kunna utse arbetarnas\r\nförhandlare -- låt vara att det kanske är en haltande\r\nparallell -- men det gick inte. Man blev tvungen att\r\nacceptera de förhandlare som\r\nfackföreningsrörelsen utsåg. Sedan har det heller\r\naldrig varit något tvivel om det: Man förhandlar\r\nmed dem som fackföreningsrörelsen har utsett. Så\r\nmåste det vara också här.</pre><pre>Min slutsats av allt detta är: Man vill inte förhandla.\r\nDet är svårigheten. Eftersom man har USA med sig\r\npå den vagnen blir det inte heller några\r\nförhandlingar. Det blir inte heller någon\r\ninternationell konferens. Svårigheterna tornar upp\r\nsig, och i skuggan av Gulfkrisen kan helvetet bryta\r\nlöst.</pre><pre>Mellan dem som har talat här före mig och\r\nutskottsmajoriteten föreligger egentligen inte\r\nnågra stora meningsskiljaktigheter. Det är på\r\nprincipiella grunder som vi t.ex. inte kan erkänna\r\nden palestinska staten. Jag vill erinra om att vi hade\r\nett mycket starkt samarbete med FNL i Vietnam.\r\nFNL hade på sluttampen kontroll över en del av\r\nterritoriet, men vi erkände aldrig FNL. Vi har i\r\nSverige ställt oerhört stränga krav för att erkänna\r\nen stat. Vi kan inte gå ifrån de principerna. Enkelt\r\nuttryckt skall det finnas ett folk, ett land och en\r\nregering. De kraven uppfylls inte i det här fallet,\r\näven om vi skulle önska att det vore förhållandet.\r\nIngen skall bli gladare än jag den dag vi kan\r\nerkänna en palestinsk stat.</pre><pre>I en av reservationerna talas det om sanktioner. Vi\r\nkanske kan komma därhän att det blir nödvändigt,\r\nmen vi vet att det är utsiktslöst att lägga fram ett\r\nsådant förslag -- det kommer att fällas vid\r\nsäkerhetsrådets votering. Därför är det meningslöst\r\natt ställa ett sådant förslag. Men det som är viktigt\r\nhär -- jag återkommer till det, herr talman -- är att\r\nden internationella konferensen snarast möjligt\r\nkommer till stånd och att man på allvar försöker\r\nlösa konflikten. För det krävs något som alltid är\r\nnödvändigt när man skall lösa en konflikt, nämligen\r\nen vilja att lösa den, en god vilja. Det skulle jag\r\nönska från kammarens talarstol. Jag tror att jag\r\ntalar å hela utskottets vägnar när jag säger att vi\r\nönskar att den goda viljan snart skall infinna sig.</pre><pre>Jag ber att få yrka bifall till utskottets hemställan\r\noch avslag på motionerna.</pre><pre>Anf. 73 CARL FRICK (mp) replik:</pre><pre>Herr talman! Jag skall fatta mig mycket kort.</pre><pre>Evert Svensson säger att för att man skall kunna\r\nerkänna en stat skall det finnas ett folk, ett land och\r\nen regering. Såvitt jag förstår finns allt detta i det\r\nhär fallet.</pre><pre>När jag var liten ockuperades Norge av tyskar och\r\nden norska regeringen flyttade till England. Det är\r\nvisserligen hemskt länge sedan, men jag har inget\r\nminne av att Sverige därför inte erkände Norge som\r\nett land, trots att dess regering inte fysiskt befann\r\nsig i landet. Eftersom en palestinsk regering inte\r\nkan befinna sig i landet fysiskt utan måste finnas\r\nutomlands är det inget argument för att inte\r\nerkänna den palestinska staten. Men det kanske\r\nfinns de som är mer historiskt bevandrade än jag.\r\n1939 var jag visserligen en parvel på fem år, men\r\ningen talade om för mig att Sverige hade upphört\r\natt erkänna Norge därför att den norska regeringen\r\nhade flyttat.</pre><pre>Evert Svensson sade att man inte vill förhandla.\r\nDet är fruktansvärt sant. Då gäller det att hitta\r\nmedel att tvinga fram förhandlingar mellan dessa\r\nbåda folk, så att de kan bilda två stater som kan leva\r\ni fred med varandra. Om inte FN kan det, om inte\r\nvi kan ta initiativ i FN och den vägen försöka få\r\nfram påtryckningsmedel mot Israel, är det mycket\r\nsvårt -- någon måste ju ändå börja kräva sådana\r\nsanktioner eller påtryckningsmöjligheter. Jag\r\ntycker faktiskt att Sverige har en mycket viktig\r\nuppgift, nämligen att utöva en press på staten Israel\r\nså att man börjar behandla palestinierna på ett\r\nmänskligt sätt.</pre><pre>När vi var i Israel träffade vi bl.a. en\r\nregeringsmedlem som hette Mordechai Gur. Han\r\nsade att varje tumsbredd mark som Israel uppger är\r\nen förlust och att palestinierna inte hör hemma på\r\nvästra sidan Jordanfloden. De hör hemma i\r\nJordanien. Det är huvudlinjen i den politik man för.\r\nDen följer man konsekvent, och den måste brytas.\r\nVi ser nu hur man fortsätter att bygga ut med\r\nbosättningar på Västbanken, i rent trots och falsk\r\növertygelse om att man faktiskt har rätt att göra\r\ndet. Jag tycker att det är viktigt att Sveriges\r\nregering framför ännu starkare protester och\r\narbetar aktivt i FN för olika former av sanktioner\r\nför att tvinga Israel att sluta upp med vad de faktiskt\r\nhåller på med.</pre><pre>Anf. 74 EVERT SVENSSON (s) replik:</pre><pre>Herr talman! Det är den internationella\r\nkonferensen som har att ta upp alla de här frågorna.\r\nTill dem hör naturligtvis också frågan, hur man\r\nskall tvinga Israel till en fredlig lösning. Jag\r\nutesluter inte att det måste till tvångsåtgärder från\r\nFN. Vad jag har sagt här är att det just nu är\r\nomöjligt att åstadkomma sanktioner på grund av\r\nden vetorätt som finns. Dessutom är det säkerligen\r\ninte det bästa sättet att åstadkomma en\r\ninternationell konferens. Det skulle säkert vara\r\nkontraproduktivt att ta upp en sådan fråga.</pre><pre>Jag tar återigen upp frågan om erkännande. Jag\r\ntror att vi måste vara väldigt strikta på den punkten.\r\nAnnars kan vi råka in i besvärligheter i andra\r\nerkännandefrågor, som gäller andra\r\nbefrielserörelser. Andra länder använder den\r\ndiplomatiska kåren och erkännandefrågan som ett\r\npolitiskt medel. Vi har varit nära det\r\nhandlingssättet en gång tidigare, nämligen när vi\r\ntog hem vår ambassadör från Grekland. Efteråt\r\nhejdade vi oss och sade mittåt på militärt språk. Det\r\nuppstår då svårigheter i nästa omgång.</pre><pre>Om jag skulle säga något ytterligare skulle det vara\r\natt det är viktigt att ha diplomatiska förbindelser,\r\ninte för att vi erkänner ett lands politik utan för att\r\ndet är viktigt att ha folk där när det uppstår\r\nsvårigheter. Därför har vi t.ex. inte avbrutit de\r\ndiplomatiska förbindelserna med Sydafrika -- det\r\nkan gälla även andra stater. Man skall inte använda\r\nerkännandet som ett politiskt medel -- det är det\r\nviktiga. Vi erkänner en stat när det är ett folk, när\r\nden har ett land och en regering. Att jämföra den\r\npalestinska regeringen med exilregeringar när\r\nländerna blir ockuperade som Norge blev är väl\r\nändå ganska irrelevant.</pre><pre>Anf. 75 EVA BJÖRNE (m):</pre><pre>Herr talman! Mellanöstern är ett område som\r\nalltsedan slutet av andra världskriget har präglats\r\nav konflikter, motsättningar och krig.</pre><pre>Gulfkriget mellan Iran och Irak var efterkrigstidens\r\nblodigaste krig. Den 2 augusti i år överfölls Kuwait\r\nav Irak. Iraks härskare Saddam Hussein har fört\r\ngaskrig mot sina egna medborgare, startat\r\nanfallskrig mot Iran och söker nu tydligen utöka sin\r\nvapenarsenal med kärnvapen.</pre><pre>Libanon har haft inbördeskrig sedan 1975 och\r\nhundratusentals människor har dödats,\r\ninvalidiserats eller befinner sig i landsflykt. Den\r\nmateriella förstörelsen är enorm, och den\r\nnationella ekonomin ligger i spillror. En fredlig\r\nlösning försvåras av de många religiösa och etniska\r\ngrupper som finns i landet.</pre><pre>Konflikten mellan Israel och dess grannar har\r\ninneburit ständiga terroristattacker, flera krig och\r\nsedan tre år tillbaka intifadan. Höstens blodiga\r\nhändelser visar att vardagen i Israel är våldsam.\r\nMånga liv spills och såväl israeler som palestinier\r\ndrabbas. Nära och kära blir offer för ett vettlöst\r\nraseri, och alla lever i en ständig rädsla.</pre><pre>Skall det vara möjligt att nå en fredlig lösning,\r\nmåste den process som inleddes med Camp David\r\nfortsätta. Principen om fria val som en väsentlig del\r\nav fredsprocessen är accepterad av både Israel och\r\nPLO. Den västerländska grundprincipen om det\r\nnationella självbestämmandet på demokratins\r\ngrund har därmed gjort viktiga framsteg. Det råder\r\ndock oenighet om hur valen skall arrangeras och\r\nvilka som skall få delta.</pre><pre>Saddam Hussein söker få det till att Israel--\r\nPalestina-frågan och Gulfkrisen hänger samman.\r\nHan försöker få sitt tillbakadragande från Kuwait\r\navhängigt av att Israel drar sig tillbaka från\r\nockuperade områden och likaså att Syrien lämnar\r\nLibanon. Detta är bara undanmanövrer från\r\nSaddam Hussein, han vill vara kvar i Kuwait och\r\nfortsätta betrakta det som en del av Irak.</pre><pre>Motsättningarna mellan israeler och palestinier och\r\nmellan syrier och libaneser och mellan libaneser\r\ninternt måste lösas under helt andra\r\nförutsättningar.</pre><pre>Den stora ljuspunkten i detta mörker är FNs nya\r\nroll, ett starkt och enat FN som kan sätta kraft\r\nbakom sina ord. Det visar på nya möjligheter, ger\r\nnytt hopp om fredliga lösningar även i konflikter\r\nsom är så infekterade som de i Mellanöstern.</pre><pre>Herr talman! Sverige måste på allt sätt aktivt\r\nmedverka internationellt och i internationella fora,\r\ndå främst i FN, för att få till stånd en process mot\r\nen fredlig och demokratisk utveckling i denna del\r\nav världen,</pre><pre>Anf. 76 JAN-ERIK WIKSTRÖM (fp):</pre><pre>Herr talman! I Morgonekot i dag hörde jag att\r\nutrikesministern sagt att Iraks ockupation av\r\nKuwait från folkrättslig synpunkt kunde likställas\r\nmed Israels ockupation av Västbanken. Detta\r\nmåste vara en missuppfattning.</pre><pre>Irak ockuperade Kuwait efter ett renodlat\r\nanfallskrig. Israel ockuperade Västbanken, Golan-\r\nhöjderna och Gazaremsan under krig i självförsvar.</pre><pre>Skillnaden mellan aggression och självförsvar har\r\nmånga legala konsekvenser. FNs säkerhetsråd har\r\nantagit bindande resolutioner, som beordrar Irak\r\natt dra sig tillbaka från Kuwait. På grundval av\r\nprincipen om kollektivt självförsvar konstaterar\r\nsäkerhetsrådet rätten för Kuwait och andra vänligt\r\nsinnande stater att använda de medel som är\r\nnödvändiga för att nå detta mål.</pre><pre>När det gäller Israel har säkerhetsrådet antagit flera\r\nresolutioner, främst 242 och 338, som erkänner de\r\nexisterande staternas rätt att existera inom säkra\r\noch erkända gränser, men också av Israel kräver ett\r\ntillbakadragande från ockuperade områden efter\r\nförhandlingar.</pre><pre>Iraks ockupation av Kuwait kan alltså icke likställas\r\nmed Israels ockupation av Västbanken, Gaza och\r\nGolanhöjderna.</pre><pre>En helt annan sak är att utskottet är kritiskt till den\r\nockupationspolitik som Israel nu tillämpar i de\r\nberörda områdena, och om detta är ju utskottet\r\nenigt.</pre><pre>För Carl Frick vill jag bara göra ett par stillsamma\r\npåpekanden. Han talade om år 1939. För det första\r\nvar det den 9 april 1940 som Tyskland anföll Norge,\r\noch för det andra överlämnade det norska\r\nstortinget i plenum till kung och regering alla de\r\nkonstitutionella rättigheterna, innan kung och\r\nregering flydde till London.</pre><pre>Anf. 77 EVERT SVENSSON (s):</pre><pre>Herr talman! Jag begärde egentligen ordet för att i\r\nen replik till Jan-Erik Wikström säga att orsakerna\r\ntill en ockupation naturligtvis kan vara olika, och\r\nvi kan ha mer eller mindre stark sympati för dessa\r\norsaker. Men ockupation är ockupation. Israels\r\nockupation av Västbanken och Gazaremsan har\r\npågått i mer än 22 år. Den bör snarast möjligt\r\nupphöra, och man bör komma till\r\nförhandlingsbordet för att lösa konflikten.</pre><pre>Anf. 78 CARL FRICK (mp):</pre><pre>Herr talman! Jag vill tacka Jan-Erik Wikström för\r\nrättelsen. Själv sade jag också att mitt minne var\r\nkort, eftersom jag faktiskt bara var en femårig\r\npojke vid tidpunkten i fråga. Därför är jag mycket\r\nglad för den korta men koncisa historieskrivningen.\r\nDen lägger jag på minnet.</pre><pre>Anf. 79 JAN-ERIK WIKSTRÖM (fp):</pre><pre>Herr talman! Även jag är naturligtvis oerhörd\r\nkritisk mot Israels ockupationspolitik, men jag\r\nbestrider att man folkrättsligt kan jämställa de två\r\nfallen. Jag skulle kunna hänvisa till Bo Johnson\r\nTeutenbergs bok Folkrätt och säkerhetspolitik, där\r\nhan skriver om just ockupationsbegreppet och\r\nutvecklar detta närmare. När man bedömer de här\r\nfrågorna är det viktigt att man talar om på vilken\r\ngrund man riktar kritik.</pre><pre>Jag vill än en gång notera att utskottet har varit\r\nenigt i sin kritik av den ockupationspolitik som\r\nIsrael tillämpar i de nämnda områdena, men det är,\r\nenligt min mening, felaktigt av utrikesministern att\r\njämställa Iraks ockupation av Kuwait med Israels\r\nockupation, som skedde i självförsvar under krig.</pre><pre>Anf. 80 EVERT SVENSSON (s):</pre><pre>Herr talman! Betyder det, Jan-Erik Wikström, att\r\nockupationen av Västbanken och Gaza inte är\r\nfolkrättsligt felaktig?</pre><pre>Anf. 81 JAN-ERIK WIKSTRÖM (fp):</pre><pre>Herr talman! Jag är medveten om att Evert\r\nSvensson inte alltid är någon nyansernas mästare,\r\nmen ta de resolutioner som säkerhetsrådet har\r\nantagit i år och jämför dem med resolutionerna 242\r\noch 338! Då framstår skillnaderna klart. I båda\r\nfallen gäller det ju uttalanden i säkerhetsrådet vilka\r\nvunnit legal kraft.</pre><pre>Anf. 82 EVERT SVENSSON (s):</pre><pre>Herr talman! Jag noterar bara att detta inte var\r\nsvar på min fråga.</pre><pre>Överläggningen var härmed avslutad.</pre><pre>(Beslut fattades efter 16 §.)</pre><pre>14 § Svenskt medlemskap i Europeiska banken\r\nför återuppbyggnad och utveckling</pre><pre>Föredrogs</pre><pre>utrikesutskottets betänkande</pre><pre>1990/91:UU12 Svenskt medlemskap i Europeiska\r\nbanken för återuppbyggnad och utveckling.</pre><pre>Anf. 83 BENGT HURTIG (v):</pre><pre>Herr talman! Vi har redan tidigare i dag debatterat\r\nprinciperna kring den här typen av\r\nbankverksamhet och Internationella valutafonden.\r\nVi har i den debatten hänvisat till vår motion i\r\nvilken vi säger nej till en höjning av kvoten till\r\nInternationella valutafonden.</pre><pre>Vi konstaterar att den här föreslagna banken\r\nkommer att vägledas av Internationella\r\nvalutafondens värderingar, som vi tidigare har\r\nriktat kritik mot. Genom erfarenheterna av IMFs\r\nverksamhet gentemot tredje världen vet vi att liten\r\nhänsyn tas till de sociala konsekvenserna när\r\nstrukturanpassningsprogram genomförs. Risken är\r\nalltså betydande att man får samma utveckling i\r\nÖsteuropa.</pre><pre>Programmen för Östeuropa skall utformas\r\ntillsammans med IMF enligt den överenskommelse\r\nsom ligger till grund för bankens verksamhet.</pre><pre>Jag vill än en gång säga att det finns en betydande\r\nrisk att dessa länder hamnar i en skuldfälla av den\r\ntyp som flera länder i tredje världen har gjort.\r\nÖsteuropas skulder är i dag kraftigt växande och är\r\ni storleksordningen 160 miljarder dollar. Det\r\nkommer sannolikt att leda till en snabbt växande\r\narbetslöshet och kraftiga försämringar av olika\r\nsociala rättigheter. Det är inte uteslutet att vi även\r\ni Östeuropa kan få se ''IMF-kravaller'' av den typ\r\nsom vi hittills har sett bara i tredje världen. De\r\nsäkerhetspolitiska konsekvenserna av en sådan\r\nsocial oro skall inte underskattas.</pre><pre>Uppläggningen av överenskommelsen för banken\r\nvisar risken att de östeuropeiska staterna för lång\r\ntid framöver kommer att vara fast i ett\r\nskuldberoende, framför allt till EG-staterna. Från\r\natt tidigare ha varit politiskt och ekonomiskt\r\nberoende av Moskva kan dessa länder nu i stället\r\nbli beroende av länderna västerut.</pre><pre>Vi anser att det är viktigt att Sverige använder sina\r\nresurser till generösa lån för att främja en\r\nresurstillväxt, ekonomisk och social utjämning och\r\nstödja vägen till ekonomisk och politisk\r\nsjälvständighet i Östeuropa. En demokratisk\r\nsamhällsutveckling och omsorg om miljön är ytterst\r\nviktig.</pre><pre>Få av dessa mål finns över huvud taget nämnda i\r\nden överenskommelse som skall ligga till grund för\r\nEuropeiska utvecklingsbankens verksamhet.</pre><pre>Vi menar att Sverige i stället för att ansluta sig till\r\ndenna bank borde ställa sig i spetsen för ett arbete\r\nsom syftar till att stödja demokratiseringen i\r\nÖsteuropa, med ekonomiska program som bygger\r\npå principer om sociala och miljömässiga\r\nhänsynstaganden. Vi tror att det är individernas\r\nutveckling genom utbyggnad av sjuk- och\r\nhälsovård, utbildning och bostäder som måste vara\r\nbasen för att man skall få en stabil ekonomisk\r\nutveckling. Internationella banker och fonder som\r\nbehövs för sådant arbete måste vara uppbyggda på\r\nett annat sätt än den här föreslagna banken och\r\nbygga på principen ett land en röst. Vi skulle också\r\ngärna se att den finansiella basen byggdes upp med\r\nresurser som frigjorts från den militära\r\nupprustningen.</pre><pre></pre><pre>Anf. 84 CARL FRICK (mp):</pre><pre>Herr talman! Vi i miljöpartiet de gröna ser mycket\r\npositivt på att man i Västeuropa och i andra länder i\r\nsamverkan faktiskt vill försöka bistå Östeuropa när\r\ndet gäller att återuppbygga områdena efter de\r\nkatastrofala misslyckanden som har gjorts under så\r\nmånga år och med så hemska ekologiska och sociala\r\nkonsekvenser.</pre><pre>Vi tycker också att det är mycket viktigt att de\r\nösteuropeiska länderna kan slå vakt om sitt\r\nekonomiska självbestämmande, så att de kan gå\r\nframåt och nå ekologisk och social balans och social\r\nrättvisa i framtiden. Därför tycker vi att denna\r\nbanks regler måste kompletteras på olika sätt.\r\nMiljökonsekvensutredningar skall göras\r\ngenomgående före alla lån, så att man får en god\r\nmiljöeffekt av sina satsningar. Man skall sätta en\r\nmiljövänlig produktion som ett överordnat mål för\r\nverksamheten, så att situationen inte blir ännu\r\nvärre.</pre><pre>Suveräna republiker inom ramen för unioner och\r\nde sovjetiska delrepublikerna måste kunna delta\r\nsom direktanslutna medlemmar i denna bank. En\r\nröstmajoritet för EG får inte garanteras,\r\noberoende av medlemskap och insatser. Östeuropa\r\nfår inte riskera att få ett stort maktherravälde över\r\nsig i framtiden, utan dessa områden skall utvecklas\r\npå ett sunt, demokratiskt, socialt och ekologiskt\r\nrimligt sätt. Vi får inte i vårt högmod sätta klacken\r\npå dem och tala om precis hur de faktiskt skall\r\nutvecklas i framtiden. Det tror jag är\r\nutomordentligt viktigt. En insikt har saknats i\r\ndenna bank. Därför vill vi att regeringen inte skall\r\nratificera det här förslaget förrän man har fått in de\r\nolika bestämmelser som vi har angivit i vår motion\r\noch i vår reservation. Därmed yrkar jag bifall till\r\nreservation 2.</pre><pre>Anf. 85 STIG ALEMYR (s):</pre><pre>Herr talman! Vi har i Sveriges riksdag vid tidigare\r\ntillfällen diskuterat det utomordentligt dåliga\r\nekonomiska läget i Öst- och Centraleuropa. Vi har\r\nbilateralt anslagit ganska mycket svenska pengar\r\nför att hjälpa till i miljöarbetet och\r\nutvecklingsarbetet i Central- och Östeuropa. Läget\r\när kanske värre än vi tidigare har anat. De\r\nbeskrivningar av samhällsekonomin, av\r\nkommunikationssystem och av\r\nförsörjningsmöjligheter som vi har gjort här\r\ntidigare är troligen inte tillräckligt realistiska. Det\r\ntalas nu om risk för hungersnöd under vintern, inte\r\nbara på grund av att det inte finns mat, utan därför\r\natt man inte kan få fram den. Industrin är på sina\r\nhåll totalt förstörd, och miljöangreppen är ofattbart\r\nstora. Nu är det bråttom. Av det skälet ber jag att\r\nfå yrka bifall till utrikesutskottets förslag, som\r\ninnebär att vi nu ber riksdagen att anvisa 525\r\nmiljoner till denna bank i Västeuropa för att bygga\r\nupp Öst- och Centraleuropa. Det blir en stor bank.\r\nOch pengarna behövs nu. Avsikten är att banken\r\nskall börja arbeta under våren 1991.</pre><pre>Det uppskov som föreslås från bl.a. miljöpartiet är\r\nskadligt. Det skulle nämligen betyda att banken\r\ninte kan komma i gång vid den tidpunkt som är\r\nnödvändig, utan det skulle bli kraftiga förseningar.</pre><pre>Man kan naturligtvis framöver ändra bankens\r\nregler. Och jag vill inte utesluta att det kan vara\r\nbehövligt. Men vi föreslår att Sverige ansluter sig\r\nnu till det regelsystem som föreslås, och vi får ha\r\nen beredskap att om det behövs göra förändringar\r\nsedan, eftersom pengarna behövs nu.</pre><pre>Jag vill också betona att när miljöpartiet säger att\r\ndet är viktigt att man har regler som garanterar en\r\nmiljöanpassad och riktig produktionsprocess är det\r\nexakt vad som står i förslaget, och det står i bankens\r\nregelsystem. Utrikesutskottet understryker att så är\r\nfallet. Man kommer att använda pengarna\r\nhuvudsakligen till att investera i miljövänlig\r\nindustri. En del pengar kommer också att kunna\r\nanvändas för att skapa den infrastruktur som blir\r\nnödvändig för att denna miljövänliga industri skall\r\nkunna fungera.</pre><pre>Jag avstår nu, herr talman, från en EG-debatt.\r\nMiljöpartiet vill ha en eller två EG-debatter varje\r\nvecka. Men vi kommer att ha en sådan den 11\r\ndecember. Därför gör jag inga EG-inlägg just nu.\r\nJag noterar bara att röststyrkan mellan olika länder\r\ni banken är beroende av, vilket är normalt,\r\nländernas ekonomiska insatser. Det är en stor\r\nbank. Sverige gör en liten del av insatsen, men den\r\när nödvändig.</pre><pre>Herr talman! Jag yrkar bifall till utrikesutskottets\r\nförslag.</pre><pre>Överläggningen var härmed avslutad.</pre><pre>(Beslut fattades efter 16 §.)</pre><pre>15 § Vissa konstfrågor</pre><pre>Föredrogs</pre><pre>kulturutskottets betänkande</pre><pre>1990/91:KrU4 Vissa konstfrågor.</pre><pre>Anf. 86 INGEGERD SAHLSTRÖM (s):</pre><pre>Herr talman! Jag skulle ha ägnat några minuter här\r\ntill att utveckla kulturutskottets tankar när det\r\ngäller statens konstråd. I utskottet är det enbart Kaj\r\nNilsson som har avvikande uppfattning. Eftersom\r\nhan tydligen har givit upp innan debatten har\r\nbörjat, skall jag be att få yrka bifall till utskottets\r\nhemställan i betänkande 4 gällande vissa\r\nkonstfrågor.</pre><pre>Anf. 87 KAJ NILSSON (mp):</pre><pre>Herr talman! Jag beklagar att jag är sen. Jag\r\nnoterar att jag redan fått en reaktion på min\r\nreservation. Reservationen bygger på motion\r\nKr244. I den vill vi reformera och förbättra\r\narbetsvillkoren framför allt för bild- och\r\nformkonstnärer, som har en särskilt svår\r\narbetssituation som fria yrkesutövare och som\r\narbetar på en otrygg arbetsmarknad. Som ett led i\r\ndessa intentioner föreslås en reformering av statens\r\nkonstråds verksamhet.</pre><pre>Strävan är att befrämja en förändring så att dessa\r\n''fria'' yrkesutövare kunde närma sig en\r\nlöntagarsituation, vilket skulle underlätta de\r\nsociala och ekonomiska arbetsvillkoren för hela\r\nden samlade konstnärskåren.</pre><pre>Det kan inte med säkerhet fastställas hur stor denna\r\nyrkesgrupp är. I folk- och bostadsräkningen 1985\r\nräknades antalet till närmare 23 000 konstnärer.\r\nOrganisationer inom KLYS-organet, alltså\r\nkonstnärliga och litterära yrkesutövares\r\nsamarbetsnämnd, får antalet att stanna vid 12 782.\r\nDå är konstnärsorganisationerna utanför KLYS\r\ninte medräknade, inte heller de konstnärer som valt\r\natt verka oberoende av organisationsanslutning.\r\nDenna statistik ger vid handen att en mycket stor\r\ndel av den yrkesverksamma konstnärskåren står\r\nutanför KLYS-organet och därmed också KRO och\r\nKIF. Drygt hälften av landets konstnärer torde\r\nalltså stå utanför nämnda samarbetsorgan.</pre><pre>För bild- och formkonstnärernas del beräknas i FoB\r\n1985 antalet redovisade bildkonstnärer till 5 951\r\noch KLYS till 3 250 -- det gäller för år 1988 -- alltså\r\nen skillnad på 2 701 verksamma som står utanför\r\nKLYS. Motsvarande siffror för antalet\r\nkonsthantverkare och formgivare är 6 242 resp.\r\n518, dvs. en skillnad på 5 724 verksamma utanför\r\nKLYS.</pre><pre>Detta förhållande kan knappast sägas vara\r\nåterspeglat i representationen i statens konstråd.\r\nEndast två av bildkonstnärernas organisationer är\r\nrepresenterade, dels i KRO med två ordinarie och\r\ntvå ersättare, dels i KIF med en ordinarie och en\r\nersättare. Därtill kommer två ordinarie och två\r\nersättare från akademien för de fria konsterna.</pre><pre>I styrelsen för statens konstråd utses av regeringen\r\ntre av de ordinarie ledamöterna och tre av\r\nersättarna på förslag av KRO och KIF. De fem\r\nordinarie ledamöterna och fem ersättarna i rådet,\r\nsom samtliga är konstnärer, ansvarar inför\r\nkonstrådet som projektledare för beredning av\r\nfrågor om projekt med byggnadsanknuten konst\r\nsamt för beslut om bedömning av färdigställda\r\nprojekt och beslut om inköp av sådan konst som\r\ninte har fast byggnadsanknytning. Det är inte ett\r\nobetydligt inflytande.</pre><pre>Jag skall be att få citera från Aftonbladet så långt\r\ntillbaka som från 1967, men det kanske ändå kan\r\nvara på sin plats:</pre><pre>''Så fort KRO föreslår konstnärer till tävlingar eller\r\nväljer juryer för dessa har man i organisationen\r\ntagit parti för den ene medlemmen mot den andre.\r\nVad det innebär i praktiken är att KRO:s\r\narbetsutskott och jurykommittéer har ett reellt\r\ninflytande över de utsmyckningar som planeras i\r\nlandet. Representanter som är valda på fackliga\r\ngrunder bestämmer alltså både för konstnärskåren\r\noch den allmänhet som har att ta emot\r\ndekorationerna. Det vore ju som om\r\nJournalistförbundets representanter skulle\r\nbestämma över tidningarnas redigering.'' Detta var\r\nsagt av Bengt Olvång.</pre><pre>En översyn bör göras av verksamheten vid\r\nkonstrådet med särskilt beaktande av krav på\r\nobjektivitet. Konstnärer och representanter för\r\nderas organisationer bör inte ingå i styrelsen.\r\nDenna bör ges en neutral och opartisk\r\nsammansättning.</pre><pre>Det kan annars lätt uppstå risk för att\r\nexpertbiståndet vid inköp av konst favoriserar viss\r\nintresseorganisations medlemmar. Fler kategorier\r\nmänniskor bör kunna delta i beslut om\r\nkonstförvärv genom decentralisering till\r\nrepresentanter för fackliga organisationer,\r\narbetsgivare etc. Lämplig konstsakkunnig bör\r\nanlitas för konstnärlig rådgivning.</pre><pre>Översynen av konstrådets verksamhet skall också\r\nsyfta till att regeringen ger förslag om olika\r\nanställningsformer för bild- och formkonstnärer.\r\nDe medel som i dag utgår till kontraktsbundna\r\nuppdrag skall i stället användas till anställning av\r\nkonstnärer inom olika berörda myndigheter.</pre><pre>Statens konstråd bör ges mera övergripande\r\nuppgifter, såsom planering av projekt,\r\nbudgetfrågor, dokumentation m.m. och skall\r\nansvara för ledigkungörelse av tjänster. Här finns\r\nalltså stora områden att reformera.</pre><pre>Anf. 88 INGEGERD SAHLSTRÖM (s):</pre><pre>Herr talman! Kaj Nilsson får vi välkomna in i\r\nplenisalen. Han kände väl starkt för sin motion att\r\nhan nästan tappade andan. Jag skall göra några\r\nkommentarer.</pre><pre>I statens konstråd bedrivs vi en mycket väsentlig\r\nverksamhet. Jag tycker inte det är riktigt att citera\r\nutdrag som är skrivna 1967. Så sent som den 1\r\noktober i år har konstrådets ordförande överlämnat\r\nen översyn av rådets organisation och rutiner till\r\nregeringen. Kaj Nilsson begär att konstrådets\r\nstyrelse skall ges en neutral och opartisk\r\nsammansättning. Vidare begär han en\r\nundersökning av formerna för expertbistånd vid\r\ninköp av konst.</pre><pre>Konstrådets styrelse utses av regeringen.\r\nRegeringen inhämtar då förslag till företrädare från\r\nolika berörda organisationer. Mandatperioden är\r\ntre år. Denna period kan utsträckas till ytterligare\r\ntre år. De treårsperioderna utgör enligt mitt sätt att\r\nse en garanti för att rådet inte stelnar i invanda\r\narbetsmönster eller att det blir ett ensidigt\r\ntyckande. Jag anser när det gäller opartiskheten att\r\nman bör påpeka att JO så sent som 1988 bedömde\r\nom jäv kunde anses föreligga i Sveriges\r\nbildkonstnärers styrelse, då vissa medlemmar där\r\nsom tillhörde KRO och KIF fattade beslut om\r\nbidrag till organisationer som de tillhörde. Efter\r\nundersökningar svarade JO klart nej; det var inte\r\njäv. Av detta drar jag slutsatsen att det inte kan\r\nanses partiskt att medlemmar av KRO och KIF\r\ningår i statens konstråds styrelse.</pre><pre>Jag menar alltså, herr talman, att de experter som\r\nKaj Nilsson efterlyser redan har en plats i statens\r\nkonstråd, antingen i egenskap av styrelseledamöter\r\neller adjungerande ledamöter. Självfallet anser jag\r\natt även andra konstnärsorganisationers än KROs\r\noch KIFs företrädare skall kunna bli aktuella för\r\nstyrelseposter.</pre><pre>Jag vill beträffande decentraliseringen av\r\nverksamheten uppmärksamma det fina arbete som\r\nhar gjorts när det gäller ''Konst där vi bor''. Över\r\nhela landet har konstnärlig utsmyckning av\r\nbyggnader tagit fart, och nya arbeten för 30\r\nmiljoner har engagerat sextiotalet konstnärer.\r\nMålet att nå ut till hela landet och bereda\r\nkonstnärer arbete har i sanning uppnåtts i år.</pre><pre>Anf. 89 KAJ NILSSON (mp):</pre><pre>Herr talman! Det citat jag använde från 1967\r\ntycker jag fortfarande är relevant för hur\r\nsituationen är i dag -- den har inte förändrats.</pre><pre>Ingegerd Sahlström tycker att det skall finnas plats\r\nför andra organisationer också. Då glömmer hon\r\nbort den stora gruppen, nästan hälften av alla\r\nkonstnärer, som är oberoende och arbetar utanför\r\norganisationsanslutning. Jag skulle kunna återge\r\nett senare uttalande i den här frågan från\r\nEuroparådets grupp som har granskat den svenska\r\nkulturpolitiken. Där ger man mig faktiskt rätt på\r\nden här punkten. Det är en granskningsrapport och\r\ngäller konstnärers medverkan vid fördelning av\r\nstipendier, ersättningar och uppdrag inom statliga\r\norganisationer, såsom statens kulturråd. Slutsatsen\r\ni rapporten går bl.a. ut på att staten bör engagera\r\nyrkesverksamma konstnärer i en rådgivande\r\nsnarare än beslutande funktion och i stället ge\r\nstörre ansvar till sakkunniga utan bindning.</pre><pre>I rapporten skriver man: Frågan är om det är så\r\nlämpligt att konstnärer får förmedla beställningar\r\ntill andra konstnärer och avgöra vad som skall\r\nköpas in och om inte konstnärers fackliga\r\norganisationer har för stor makt i\r\nstipendiekommittéerna. Det är svårt att hitta en bra\r\nbalans i procedurerna av det här slaget och\r\ngarantera en opartisk bedömning utan att öka\r\nbyråkratin. En önskvärd förändring vore att\r\nmyndigheterna i större utsträckning använde\r\nkonstnärliga yrkesutövare som rådgivare i stället\r\nför beslutsfattare så att intressekonflikterna kunde\r\nminimeras och lade större ansvar på oberoende\r\npersoner med hög kompetens och gott omdöme.</pre><pre>Jag tycker att detta ytterligare understryker det\r\nsom jag har framfört i reservationen. Bidrag till\r\nenskilda konstnärer bör alltså i större usträckning\r\nknytas till särskilda projekt och bestämda\r\nkonstnärliga uppgifter. Konstnärer bör uppmuntras\r\natt skapa bättre avsättning för sina verk och bygga\r\nupp kontakten med publiken på marknaden. Här\r\nfinns fortfarande plats för nytänkande, inte bara\r\nhos regering och kulturminister utan också hos\r\nkommuner och landsting när det gäller deras konst-\r\noch kulturpolitik.</pre><pre>Anf. 90 INGEGERD SAHLSTRÖM (s):</pre><pre>Herr talman! Det Kaj Nilsson uttalar om projekt\r\nförvånar mig litet. I den motion som han har skrivit\r\nmenar han att det skall vara fasta\r\nanställningsformer för konstnärer. Efter\r\nbehandlingen av motionen i utskottet är jag inte\r\nlika övertygad som Kaj Nilsson om att en redan\r\nfungerande verksamhet kan förbättras genom en\r\nrad ganska ogenomtänkta förändringar. Jag är\r\nmedveten om att alla verksamheter kan göras\r\nbättre, men jag tycker också att de förslag som\r\nstatens kulturråd har kommit med när det gäller ett\r\nnytt arbetssätt är bra. Vi skall låta rådet pröva sina\r\nnya arbetsformer. När det gäller förbättringar är\r\ndet inte bara att röra om i en gryta. Det är inte\r\nrörandet som är det väsentliga, utan det gäller i\r\nsanning att komma fram till konkreta förslag. När\r\ndet gäller statens kulturråds verksamhet i dag är\r\nutskottets majoritet helt enig och står bakom det\r\nförslag som finns i betänkandet.</pre><pre>Anf. 91 KAJ NILSSON (mp):</pre><pre>Herr talman! Det är inte projekten som jag har\r\ninvänt mot, utan hur de kommer att hanteras, vad\r\nsom kommer att bestämmas och vilka beslut som\r\nkommer att fattas.</pre><pre>Jag anser att det skall finnas en rådgivande funktion\r\nhos konstnärerna, inte en beslutsfattande funktion.\r\nNär det gäller bedömningen av konstverk, projekt\r\noch annat bör det finnas en helt opartisk person\r\nsom är sakkunnig på området. Det är den principen\r\nsom skall gälla. Med denna fortsatta verksamhet\r\nkommer man fortfarande att ha en facklig\r\növerrepresentation -- om jag får uttrycka mig på det\r\nsättet. De oberoende konstnärerna, de som inte är\r\nanslutna, kommer inte att ha en chans.</pre><pre>Anf. 92 INGEGERD SAHLSTRÖM (s):</pre><pre>Herr talman! Det är viktigt att vi har medel dels till\r\ninköp av konst, dels till att ge konstnärer arbete.</pre><pre>I Kaj Nilssons förslag finns det en hel del\r\nfördyrande administrationskostnader. Han vill att\r\nman skall kalla in olika experter och att man skall\r\nbygga upp regionala verksamheter. Han anser\r\nvidare att man skall infordra anbud på konst och att\r\nman skall samordna överläggningar osv. Listan kan\r\ngöras mycket lång.</pre><pre>Frågan som till sist utkristalliseras är hur mycket\r\npengar som kommer att bli över till rena\r\nkonstinköp och till konstnärerna. Detta tycker jag\r\nKaj Nilsson skall fundera över. För mig gäller:\r\nmindre byråkrati och mer pengar till konsten.</pre><pre>Anf. 93 KAJ NILSSON (mp):</pre><pre>Herr talman! Jag håller med om att man inte skall\r\nha överdrivna byråkratiska anordningar. Ingegerd\r\nSahlström tyckte att det här kommer att bli\r\nbyråkratiskt. En annan effekt av den utveckling\r\nsom hon har sagt att jag företräder är att beslut och\r\nbedömningar kommer mycket nära brukarna, dvs.\r\nde som kommer att ha konsten omkring sig. Det är\r\nett mycket viktigt syfte att konsten förankras så\r\nnära brukarna som möjligt. Den effekten får man\r\ninte glömma bort. Om denna utveckling leder till\r\nen viss byråkratisk utökning tycker jag att det kan\r\nvara värt det priset.</pre><pre>Anf. 94 INGEGERD SAHLSTRÖM (s):</pre><pre>Herr talman! Jag har endast tolkat Kaj Nilssons\r\nmotion och jag vill än en gång uttrycka min\r\ntveksamhet till utökad byråkratisering.</pre><pre>Jag konstaterar slutligen att Kaj Nilsson är ensam i\r\nutskottet om sina tyckanden. Övriga\r\nutskottsledamöter är eniga när det gäller\r\nbetänkande nr 4.</pre><pre>Anf. 95 KAJ NILSSON (mp):</pre><pre>Fru talman! Att jag är ensam om mina åsikter tyder\r\npå att jag är före när det gäller den här\r\nutvecklingen. Det är självklart. Att detta skulle ha\r\nmindre värde har inte att göra med hur man ställer\r\nsig i utskottet i olika ärenden. Det kan också vara\r\nså att det finns många intressen som är svåra att\r\nrubba på och att göra någonting åt. Jag skall be att\r\nfå återkomma i detta ärende.</pre><pre>Överläggningen var härmed avslutad.</pre><pre>(Beslut fattades efter 16 §.)</pre><pre></pre><pre>16 § Skydd för ortnamn</pre><pre>Föredrogs</pre><pre>kulturutskottets betänkande</pre><pre>1990/91:KrU6 Skydd för ortnamn.</pre><pre>Anf. 96 STINA GUSTAVSSON (c):</pre><pre>Fru talman! Kulturutskottets majoritet avfärdar\r\nmin och Marianne Anderssons i Vårgårda motion\r\nmed att det är av stort kulturhistoriskt och socialt\r\nvärde att nedärvda ortnamn vårdas. Det låter ju\r\nbra, det skriver jag också under på. Men man anger\r\ninte hur. Då har man inte, som jag ser det, tagit\r\nfrågan riktigt på allvar.</pre><pre>Av betänkandet framgår att en nordisk konferens\r\nkring skydd för ortnamnen anordnas av\r\nriksantikvarierna nästa sommar. Jag kommer att\r\navvakta denna konferens med stort intresse. Det\r\nkommer säkert också de flera hundra människor\r\nsom på ett eller annat sätt engagerat sig i\r\nortnamnsvården att göra. Det är hembygdsforskare\r\noch andra enskilda personer som engagerat sig av\r\nden anledningen att utredningar och\r\nortnamnsvårdens uppläggning inte tar hänsyn till\r\nortnamnens stora sociala betydelse och värde för\r\nkulturmiljön.</pre><pre>Det är den språkliga delen och ortnamnen som\r\nbeteckningsskiljande symboler som i stället fått\r\ndominera. Reformen från 1985 gör det naturligtvis\r\nenklare för banker, försäkringsbolag och\r\nmyndigheter att ta fram uppgifter om vem som äger\r\nen viss fastighet. För allmänheten sker reformen\r\nmer i det tysta. Naturligtvis kommer kartor och\r\nvägskyltar att finnas kvar.</pre><pre>Bland ortnamnsforskare och hembygdsföreningar\r\nser man förändringen som ett steg bakåt, när\r\nsockennamnen försvinner och alla uppgifter\r\nbaseras på kommunerna.</pre><pre>För att citera en av många: ''Jag är mycket kritisk\r\ntill alla förändringar av det här slaget. Ortnamnen\r\när en spegel av historiens tidvatten och måste\r\nbevaras'', säger Lars-Olof Larsson som är professor\r\nvid högskolan i Växjö.</pre><pre>''Nya administrativa indelningar hotar att slå\r\nsönder det gamla systemet med gård, by, socken,\r\nhärad och landskap'', säger forskaren Jan Paul\r\nStrid, tidigare verksam vid riksantikvarieämbetet;\r\nför att citera en annan person med kunskap om\r\nortnamn.</pre><pre>Att det är många förändringar som skett sedan den\r\nnya registreringen genomfördes kan utläsas vid\r\ngenomgångar ute i länen. Av Södermanlands\r\ntraktnamn, 4 883 till antalet, har t.ex. 1 595\r\ngenomgått namnändringar. Det är alltså inga små\r\ningrepp som har gjorts. Jag är inte övertygad om att\r\nde regler som i dag styr är tillräckliga, vilket\r\ndäremot utskottsmajoriteten tycks anse.\r\nLantmäteriverket arbetar ju utifrån de anvisningar\r\nsom verket fått.</pre><pre>Utskottsmajoriteten hänvisar också till en rapport\r\nsom skall komma från lantmäteriverket på basis av\r\nfem års arbete. Det är naturligtvis bra att en\r\nutvärdering görs, men vad jag har erfarit har denna\r\nskrift redan varit ute för yttrande hos såväl\r\nriksantikvarieämbetet som Riksförbundet för\r\nhembygdsvård och mött hård kritik. Det är lätt att\r\nen sådan skrift blir styrd av just de föreskrifter som\r\nlantmäteriverket är åsatt att arbeta efter. Så har ju\r\nriksdag och regering bestämt. Därför är det här i\r\nkammaren som en ny förändring måste till.</pre><pre>Det som saknas är en lag eller förordning där\r\nortnamnen direkt anges som kulturminnen.\r\nKulturlandskapet är statt i under snabb förändring.\r\nDärför är det viktigt att ortnamnens stora och\r\noskattbara värde kan skyddas på samma sätt som\r\nandra kulturminnen i landet.</pre><pre>Fru talman! Jag ber att få yrka bifall till\r\nreservationen till kulturutskottets betänkande nr 6.</pre><pre>Anf. 97 KAJ NILSSON (mp):</pre><pre>Fru talman! Jag har inte mycket att lägga till den\r\nredogörelse för reservationen som har givits nu.\r\nMiljöpartiet de gröna tycker också att det går för\r\nfort. Dessa kulturhistoriskt viktiga\r\ngrundföreteelser som finns i ortnamnen håller på\r\natt utplånas. Det blir mycket svårt att tolka den\r\nhistoriska innebörden av sådana saker som de här\r\nnamnen kan ge många besked om.</pre><pre>Jag har inte mer att komma med än att yrka bifall\r\ntill denna reservation.</pre><pre>Anf. 98 SYLVIA PETTERSSON (s):</pre><pre>Fru talman! Jag vill yrka bifall till kulturutskottets\r\nhemställan i betänkande nr 6. Samtidigt vill jag\r\nförsäkra Stina Gustavsson att kulturutskottet som\r\nvanligt tar alla motioner på största allvar.</pre><pre>Detta ärende tycker jag att man kan se som ett\r\nexempel på frågor, där vi i utskottet är eniga om\r\nmålen och oeniga om de medel vi behöver för att\r\nnå målen. Enligt utskottsmajoritetens uppfattning\r\nförfogar vi redan över de medel som krävs för att\r\nvårda och bevara ortnamn som de kulturhistoriskt\r\nvärdefulla arv de utgör, även om vi ännu inte\r\nlyckats att till hundra procent utveckla vår förmåga\r\natt använda dessa medel.</pre><pre>Vi har ortnamnsrådet knutet till lantmäteriverket\r\nsom ett samarbetsorgan för alla som har inflytande\r\npå ortnamnsverksamheten, som samarbetsorgan\r\nmen också som den som skall lämna råd och stöd i\r\nortnamnsfrågor, som skall informera, utbilda\r\nhandläggare och vara med i opinionsbildningen på\r\ndetta viktiga område. Nu har organisationen\r\nfungerat i fem år, och lantmäteriverket har satt i\r\ngång ett översyns- och uppföljningsarbete, som\r\nkommer att pågå ännu en tid -- en bit in på nästa\r\når, enligt uppgift. Råd och anvisningar håller på att\r\nutarbetas och man planerar seminarier där frågor\r\nom ortnamn kommer att tas upp. Sammantaget gör\r\ndetta att vi tror att vi kan se fram emot en\r\nförstärkning av ortnamnsverksamheten och att det\r\nkan ske inom ramen för de regler som nu gäller.</pre><pre>Vi har i den gemensamma skrivningen i\r\nutskottsbetänkandet sagt att det är viktigt att\r\nlantmäteriverket visar stor generositet när det\r\ngäller att på kartor använda ortnamn som inte\r\nlängre används i fastighetsregistret. På\r\nregisterkartan finns det, som det står i\r\nutskottsbetänkandet, ungefär hundratusen namn.\r\nDär saknas alltså en mängd ortnamn som har\r\nförsvunnit i fastighetsbeteckningssammanhang. På\r\nden ekonomiska kartan finns det däremot ungefär\r\nen miljon namn. Där finns namnen kvar. Det är den\r\nekonomiska och den topografiska kartan som\r\nmänniskor i allmänhet använder. Registerkartan\r\nanvänds bara i officiella sammanhang.</pre><pre>Jag tycker att man kan hysa förståelse för oron i\r\ncentermotionen, men enligt min mening andas den\r\nen överdriven pessimism om framtiden och en\r\növerdriven tilltro till vad man skulle kunna uträtta\r\nmed en lagstiftning.</pre><pre>Avslutningsvis vill jag påpeka att\r\nutskottsmajoriteten instämmer i att det är av stort\r\nkulturhistoriskt och socialt värde att ortnamn\r\nvårdas och bevaras.</pre><pre>Anf. 99 STINA GUSTAVSSON (c):</pre><pre>Fru talman! Sylvia Pettersson nämnde i sitt\r\nanförande ortnamnsrådet. Men i ortsnamnsrådet\r\nhar DOVA en dominerande ställning. Man har att\r\ngranska förändringar inom registerreformens ram.\r\nDet är en myndighet som har en språklig inriktning\r\noch som ägnar sig åt registrering, insamling och\r\nkatalogisering av ortnamn. DOVA har faktiskt\r\ninget fastlagt samhällsansvar för kulturminnesvård,\r\noch förresten inga resurser för det heller. Ansvaret\r\nligger hos länsantikvarien, som inte är\r\nrepresenterad i ortnamnsrådet. Det tycker jag är\r\notillfredsställande.</pre><pre>Egentligen finns det inte i dag någon\r\nkontrollerande myndighet när det gäller\r\nfastighetsbildning. Är en fastighetsägare och\r\nfastighetsbildningsmyndigheten överens kan\r\ntusenåriga ortnamn tas bort. Ändringen kan införas\r\ni länsstyrelsens originalkarta utan att någon\r\nkulturminnesansvarig myndighet granskar detta.\r\nDagens system med sammanläggningar så fort\r\nsamme ägare har flera fastigheter som gränsar till\r\nvarandra kan också innebära att stora områden\r\nläggs under samma traktnamn. Detta kan i dag ske\r\nutan större hämningar. Det leder också till, det har\r\nvi exempel på, att hela sockenområden läggs under\r\nsamma traktnamn. Ingen kan väl ändå anse att en\r\nsådan utarmning av vårt kulturlandskap är till nytta\r\nför landet. Jag tror inte ens att Sylvia Pettersson gör\r\ndet.</pre><pre>Överläggningen var härmed avslutad.</pre><pre>\r\nBeslut</pre><pre>Företogs till avgörande finansutskottets\r\nbetänkanden 1990/91:FiU3 och FiU4,\r\nkonstitutionsutskottets betänkanden 1990/91:KU9\r\noch KU14, skatteutskotetts betänkanden\r\n1990/91:SkU2 och SkU4, lagutskottets\r\nbetänkanden 1990/91:LU11 och LU12,\r\nutrikesutskottets betänkanden 1990/91:UU6 och\r\nUU12 samt kulturutskottets betänkanden\r\n1990/91:KrU4 och KrU6.</pre><pre>Finansutskottets betänkande FiU3</pre><pre>Mom. 1 (höjning av Sveriges kvot i IMF)</pre><pre>Först biträddes reservation 1 av Lars-Ove\r\nHagberg med 43 röster mot 21 för reservation 2 av\r\nCarl Frick. 236 ledamöter avstod från att rösta.\r\nHärefter bifölls utskottes hemställan genom\r\nuppresning.</pre><pre>Mom. 3 (valutafonden och en ny ekonomisk\r\nvärldsordning)</pre><pre>Utskottets hemställan bifölls med 238 röster mot\r\n69 för reservation 4 av Gunnar Björk m.fl. 1\r\nledamot avstod från att rösta.</pre><pre>Övriga moment</pre><pre>Utskottets hemställan bifölls.</pre><pre>Finansutskottets betänkande FiU4</pre><pre>Mom. 1 (statsskuldspolitiken)</pre><pre>Först biträddes reservation 1 av Rune Rydén\r\nm.fl. med 62 röster mot 36 för reservation 2 av Ann\r\nWibble och Lars De Geer. 208 ledamöter avstod\r\nfrån att rösta. Härefter bifölls utskottets hemställan\r\nmed 214 röster mot 59 för resevation 1 av Rune\r\nRydén m.fl. 34 ledamöter avstod från att rösta.</pre><pre>Mom. 2 (upplåningen i utländsk valuta)</pre><pre>Utskottets hemställan -- som ställdes mot dels\r\nreservation 3 av Rune Rydén m.fl., dels reservation\r\n4 av Lars-Ove Hagberg -- bifölls med acklamation.</pre><pre>Mom. 3 (upplåningen hos hushållen)</pre><pre>Utskottets hemställan -- som ställdes mot dels\r\nreservation 5 av Rune Rydén m.fl., dels reservation\r\n6 av Anne Wibble och Lars De Geer -- bifölls med\r\nacklamation.</pre><pre>Mom. 4--7</pre><pre>Utskottets hemställan bifölls.</pre><pre>Konstitutionsutskottets betänkande KU9</pre><pre>Mom. 1 (stat--kyrka-frågan)</pre><pre>Först biträddes reservation 2 av tredje vice talman\r\nBertil Fiskesjö och Hugo Andersson med 42 röster\r\nmot 36 för reservation 3 av Bo Hammar och Hans\r\nLeghammar. 227 ledamöter avstod från att rösta.</pre><pre>Härefter biträddes reservation 1 av Birgit Friggebo\r\noch Ylva Annerstedt med 52 röster mot 40 för\r\nreservation 2 av tredje vice talman Bertil Fiskesjö\r\noch Hugo Andersson. 215 ledamöter avstod från att\r\nrösta.</pre><pre>Slutligen bifölls utskottets hemställan med 198\r\nröster mot 49 för reservation 1 av Birgit Friggebo\r\noch Ylva Annerstedt. 59 ledamöter avstod från att\r\nrösta.</pre><pre>Mom. 3 (kyrkofondens styrelse)</pre><pre>Utskottes hemställan -- som ställdes mot\r\nreservation 5 av Anders Björck m.fl. -- bifölls med\r\nacklamation.</pre><pre>Övriga moment</pre><pre>Utskottes hemställan bifölls.</pre><pre>Konstitutionsutskottets betänkande KU14</pre><pre>Mom. 1 (begravningsplatser för dem som inte\r\ntillhör något kristet trossamfund)</pre><pre>Utskottets hemställan bifölls med 178 röster mot\r\n130 för reservation 1 av Anders Björck m.fl.</pre><pre>Mom.2 (gravrätt)</pre><pre>Utskottets hemställan bifölls med 246 röster mot\r\n59 för reservation 2 av Anders Björck m.fl. 1\r\nledamot avstod från att rösta.</pre><pre>Mom. 3</pre><pre>Utskottets hemställan bifölls.</pre><pre>Skatteutskottets betänkande SkU2</pre><pre>Mom. 1 (en utvidgning av skatteplikten till allmän\r\nenergiskatt och koldioxidskatt)</pre><pre>Utskottets hemställan bifölls med 209 röster mot 59\r\nför reservation 1 av Görel Thurdin m.fl. i\r\nmotsvarande del. 40 ledamöter avstod från att\r\nrösta.</pre><pre>Mom. 5 och 6 (flygbränslen och omförhandling av\r\ninternationella konventioner om flygtrafik)</pre><pre>Utskottets hemställan bifölls med 274 röster mot\r\n33 för reservation 4 av Ulf Löfgren i motsvarande\r\ndel. 1 ledamot avstod från att rösta.</pre><pre>Mom. 9 (en särskild lagerskatt för vissa\r\nobeskattade oljeprodukter)</pre><pre>Utskottets hemställan -- som ställdes mot\r\nreservation 5 av Bo Lundgren m.fl. i motsvarande\r\ndel -- bifölls med acklamation.</pre><pre>Övriga moment</pre><pre>Utskottets hemställan bifölls.</pre><pre>Skatteutskottets betänkande SkU4</pre><pre>Utskottets hemställan bifölls.</pre><pre>Lagutskottets betänkande LU11</pre><pre>Utskottets hemställan bifölls med 283 röster mot\r\n20 för reservationen av Elisabet Franzén. 1 ledamot\r\navstod från att rösta.</pre><pre>Lagutskottets betänkande LU12</pre><pre>Utskottets hemställan bifölls.</pre><pre>Utrikesutskottets betänkande UU6</pre><pre>Mom. 3 (sanktioner mot Israel)</pre><pre>Utskottets hemställan bifölls med 272 röster mot\r\n35 för reservation 1 av Bertil Måbrink och Per\r\nGahrton. 1 ledamot avstod från att rösta.</pre><pre>Övriga moment</pre><pre>Utskottets hemställan bifölls.</pre><pre>Utrikesutskottets betänkande UU12</pre><pre>Mom. 1 (ratificering och tecknande av andelar)</pre><pre>Utskottets hemställan bifölls med 270 röster mot\r\n34 för reservation 2 av Per Gahrton. 3 ledamöter\r\navstod från att rösta.</pre><pre>Mom. 2 och 3</pre><pre>Utskottets hemställan bifölls.</pre><pre>Kulturutskottets betänkande KrU4</pre><pre>Utskottets hemställan bifölls.</pre><pre>Kulturutskottets betänkande KrU6</pre><pre>Utskottets hemställan bifölls med 251 röster mot\r\n57 för reservationen av Jan Hyttring m.fl.</pre><pre>Beslut om samlad votering</pre><pre>Beträffande de på föredragningslistan närmast\r\nupptagna ärendena, trafikutskottets betänkanden\r\nTU6 och TU7 samt jordbruksutskottets\r\nbetänkanden JoU9 och JoU11, beslöt kammaren\r\npå förslag av förste vice talmannen medge att de\r\nfick företas till avgörande i ett sammanhang sedan\r\ndebatten i alla dessa ärenden avslutats.</pre><pre>17 § Koncessionsavtalet om linjesjötrafik på\r\nGotland</pre><pre>Föredrogs</pre><pre>trafikutskottets betänkande</pre><pre>1990/91:TU6 Koncessionsavtalet om linjesjötrafik\r\npå Gotland (förs. 1989/90:17).</pre><pre>Anf. 100 JERRY MARTINGER (m):</pre><pre>Fru talman! När staten år 1986 sade upp avtalet om\r\nlinjesjöfart på Gotland med Rederiaktiebolaget\r\nGotland (Gotlandsbolaget) och träffade nytt avtal\r\nmed Nordström  &amp;  Thulin AB (N &amp; T) uppgavs bl.a.\r\natt det nya avtalet skulle bli billigare för staten än\r\ndet tidigare och att det s.k. transportstödet under\r\nden kommande femårsperioden skulle kunna\r\nbegränsas till cirka 30 milj.kr. om året.</pre><pre>Vid transportrådets styrelsesammanträde den 16\r\ndecember 1987 antecknades i protokollet t.o.m. att\r\n''trafiken kommer att kräva ett statsbidrag av\r\nknappt 30 miljoner kronor''.</pre><pre>I skrivelse till regeringen den 15 november 1990 har\r\ntransportrådet meddelat att det kommer att krävas\r\nca 85 milj.kr. i transportstöd för budgetåret\r\n1991/92, detta trots att man förutskickat en kraftig\r\nhöjning av persontaxan. Det verkar som om man\r\nnu helt förlorat kontrollen över kostnaderna i\r\nGotlandstrafiken.</pre><pre>Samtidigt som den här kostnadsexplosionen\r\ninträffat fortsätter avtalet mellan staten och\r\nNordström  &amp;  Thulin att i alla väsentliga delar vara\r\nhemligt. Sveriges riksdag har alltså inte någon insyn\r\ni den trafikverksamhet som den anslår pengar till.\r\nRiksdagsledamöterna vet inte ens vilka krav staten\r\nhar ställt på det rederi som nu har ensamrätt på\r\ntrafiken till och från Gotland.</pre><pre>I vissa sammanhang får vi riksdagsledamöter\r\nnaturligtvis acceptera att vi inte har full insyn i alla\r\ndetaljer, trots att vi anslår pengar. Detta gäller i\r\nförsta hand frågor med anknytning till rikets\r\nsäkerhet, inte minst säkerhetspolisen (SÄPO).\r\nDäremot är det inte brukligt att hemligstämpla\r\naffärsavtal liknande det om Gotlandstrafiken. Men\r\nman har tydligen gjort den bedömningen att det här\r\navtalet innehåller sådana inslag att det bör likställas\r\nmed SÄPOs verksamhet i sekretesshänseende. Vid\r\nsidan av SÄPO är Gotlandstrafiken alltså bland det\r\nhemligaste vi har i Sverige.</pre><pre>Fru talman! Få händelser under 1900-talet har i så\r\nhög grad engagerat en hel landsdel som rederibytet\r\nengagerat Gotland. Jag vill påstå att det inte finns\r\nen enda vuxen gotlänning som inte funderat på den\r\nhär saken.</pre><pre>När Gotlandsbolagets första fartyg, s/s Wisby,\r\ngjorde sin premiärtur till Stockholm den 27 juni\r\n1866 skulle det bli inledningen till en 122-årig\r\ntrafikverksamhet mellan Gotland och fastlandet på\r\ngotländsk köl. Fram t.o.m. den 31 december 1987\r\nvar transporterna till och från Gotland\r\nGotlandsbolagets huvudsakliga verksamhet. När\r\nstaten överlämnade koncessionen till N &amp; T den 1\r\njanuari 1988 innebar det i praktiken ett förbud för\r\nGotlandsbolaget att fortsätta den trafik, för vars\r\nombesörjande detta företag en gång grundats.</pre><pre>Den djupa förankring som Gotlandsbolaget haft i\r\ngotländskt näringsliv och gotländsk turism och som\r\nunder de 122 åren inneburit så mycket positivt för\r\nen hel landsända kom därmed att försvinna. Hur\r\nförträffligt rederiet Nordström  &amp;  Thulin AB än må\r\nvara kan ett företag med kontor på Skeppsbron i\r\nStockholm aldrig komma att få samma betydelse\r\nför Gotland som ett företag som vuxit fram ur den\r\ngotländska befolkningens drömmar om goda\r\ntransporter, ett inkomstbringande näringsliv och\r\nhög sysselsättning. Utomordentligt starka skäl\r\nmåste därför kunna redovisas för att motivera bytet\r\nav rederi i Gotlandstrafiken.</pre><pre>Av den anledningen är det beklagligt att de många\r\nfrågetecken som finns i rederibytesaffären inte har\r\nkunnat rätas ut genom de utredningar som gjorts.\r\nVi har fortfarande inte fått något svar på frågan om\r\nvad som var den egentliga anledningen till\r\nrederibytet. Det verkliga motivet kan ju knappast\r\nha varit ekonomiskt, eftersom det under hela den\r\ntid som rederibytet diskuterats och utretts inte\r\nframträtt någon enda opartisk bedömare som med\r\nbestämdhet kunnat uttala att avtalet med N &amp; T\r\nblivit billigare för staten än ett avtal med\r\nGotlandsbolaget.</pre><pre>Genom att säga upp avtalet med Gotlandsbolaget\r\ngick staten dessutom miste om sin andel i\r\nrealisationsvinst vid försäljning av de fartyg som\r\ningick i koncessionstrafiken. Staten skulle enligt\r\navtalet ha två tredjedelar av realisationsvinsten på\r\nrederiets fartyg i koncessionsflottan. Detta belopp\r\nkan beräknas ha uppgått till 120 milj.kr. i december\r\n1986. Uppräknat till dagsvärde handlar det om\r\nminst 200 milj.kr.</pre><pre>När det gäller de ekonomiska konsekvenserna av\r\nrederibytet säger riksdagens revisorer i sitt\r\ngranskningsbetänkande bl.a. följande:</pre><pre>''Den företagna kostnadsutredningen har gett vid\r\nhanden att det alternativ valts som sammantaget för\r\nhela den tioåriga avtalsperioden kunde beräknas\r\nmedföra den lägsta belastningen på statsbudgeten.\r\nSkillnaden i kostnadsutfall är dock enligt de gjorda\r\nberäkningarna mycket liten. De antaganden som\r\ngjorts om seglationsintäkter, inflation,\r\ndiskonteringsfaktor m.m. är dessutom förenade\r\nmed viss osäkerhet. Detta medför således att man\r\ninte entydigt kan avgöra om det kostnadsmässigt\r\nfördelaktigaste alternativet valts.''</pre><pre>Riksdagsrevisorerna har gjort sin bedömning ''mot\r\nbakgrund av de förutsättningar som var kända vid\r\navtalets ingående''.</pre><pre>Av trafikutskottets betänkande, 1990/91:TU 6,\r\nframgår att utskottet i det här avseendet inte funnit\r\nskäl att göra någon annan bedömning än\r\nriksdagsrevisorerna. Trafikutskottet har dock\r\nunderstrukit att man gjort sin bedömning ''utifrån\r\nde fakta som var kända vid tidpunkten för\r\nbeslutet''.</pre><pre>Riksdagsrevisorerna har alltså gjort sin bedömning\r\nper den 21 december 1987, den dag då avtalet\r\nmellan staten och N &amp; T ingicks, medan\r\ntrafikutskottets bedömning skett per den 19\r\ndecember 1986, den dag då regeringen första\r\ngången fattade beslut om byte av rederi.</pre><pre>Trafikutskottet har alltså lagt jämförelsetidpunkten\r\nlängre bak i tiden än riksdagsrevisorerna. Jag kan\r\ninte tolka detta på annat sätt, fru talman, än att\r\ntrafikutskottet insett att de ekonomiska fördelar\r\nsom eventuellt fanns med ett rederibyte i slutet av\r\når 1986 inte fanns ett år senare.</pre><pre>Och jag kan förstå detta resonemang. Under tiden\r\ndecember 1986--december 1987 sprack ju nämligen\r\ntransportrådets och N &amp; Ts ursprungliga kalkyler för\r\nfärjornas kapitalkostnader. Statens kostnader för\r\nfärjorna ökade från det första beslutet, som var en\r\ns.k. principöverenskommelse, till avtalet med\r\nuppemot 15 % eller med mellan 7 och 8 milj.kr.</pre><pre>Auktoriserade revisorn Pål Wingren vid Öhrlings\r\nReveko i Stockholm säger i sitt utlåtande bl.a.\r\nföljande:</pre><pre>''Som framgår av beräkningarna -- -- -- ger anbudet\r\nfrån Rederi AB Gotland den lägsta kostnaden. I\r\nberäkningarna har nuvärdet diskonterats efter en\r\nkalkylränta på 11 %. Det kan vara värt att nämna\r\natt oavsett val av kalkylräntesats ger anbudet från\r\nRederi AB Gotland den lägsta kostnaden.''</pre><pre>Fru talman! Att de verkliga motiven till rederibytet\r\ninte kommit i dagen styrks av uppgifter som\r\nverkställande direktören för Scandinavian Ferry\r\nLines AB, Gunnar Östin, lämnade i en intervju i\r\ntidningen Dagens Nyheter den 26 maj i år.</pre><pre>Östin uppgav i intervjun att han under år 1986 blev\r\nuppringd av transportrådets generaldirektör och\r\ntillfrågad om huruvida han var intresserad av att\r\növerta Gotlandstrafiken. När Östin tackade nej\r\nmed hänvisning till att hans företag inte ansåg sig\r\nkunna konkurrera med Gotlandsbolagets anbud\r\nsvarade generaldirektören, enligt DN-artikeln, att\r\ndet inte spelade någon roll vilka kostnaderna skulle\r\nbli, eftersom Gotlandsbolaget ''skulle bort'' från\r\nGotlandstrafiken till varje pris.</pre><pre>Man kan fråga sig vilka motiv som låg bakom detta\r\nagerande från generaldirektörens sida. Den saken\r\nhar inte blivit utredd trots att jag skriftligen begärt\r\ndetta hos riksdagens revisorer.</pre><pre>Man kan också fråga sig varför inte Rederi AB\r\nSlite, ett annat företag med säte på Gotland, blivit\r\ntillfrågat om sitt eventuella intresse av att överta\r\nGotlandstrafiken. Detta företags verkställande\r\ndirektör, skeppsredare Carl Bertil Myrsten, blev\r\naldrig kontaktad av transportrådet i denna fråga.</pre><pre>Om det nu på något sätt var bestämt att\r\nGotlandsbolaget inte skulle tillåtas att fortsätta\r\nmed trafiken hade det trots allt varit värdefullt för\r\nGotland om ett annat företag med gotländsk\r\nförankring fått chansen att inkomma med anbud.</pre><pre>Fru talman! När det gäller frågan om de\r\nbakomliggande motiven till rederibytet finns det en\r\nannan egendomlig omständighet. I den första\r\nrapporten från de auktoriserade revisorer vid\r\nÖhrlings Reveko i Göteborg, som på uppdrag av\r\nriksdagens revisorer granskat rederibytet, står bl.a.\r\nföljande:</pre><pre>''Vårt resultat skiljer sig dock märkbart från det\r\nsom transportrådet kommit fram till vad gäller\r\nskillnader i behovet av transportstöd på lång sikt\r\nmellan de bägge alternativen. Huvudförklaringen\r\ntill detta är att transportrådet i sina kalkyler för\r\nRederi AB Gotland på sikt förutsätter anskaffning\r\nav ett nytt fartyg innebärande en investering på ca\r\n500 milj.kr. Därmed blir alternativen inte\r\njämförbara. Vi har inte heller i dokumentationen\r\ntill Rederi AB Gotlands anbud funnit att en sådan\r\ninvestering skulle vara nödvändig eller planerad.''</pre><pre>I sin slutrapport skriver riksdagsrevisorerna inte en\r\nenda rad om de här 500 miljonerna. Varför det?\r\nUppgiften är ju så pass uppseendeväckande att den\r\nåtminstone borde ha kommenterats i\r\nslutrapporten.</pre><pre>En annan sak som förtjänar uppmärksamhet i den\r\nhär affären är den stora risk som staten tog när man\r\nsade upp avtalet med Gotlandsbolaget. Vid\r\nuppsägningstillfället hade transportrådet bara en\r\nprincipöverenskommelse med N &amp; T att falla\r\ntillbaka på.</pre><pre>I denna principöverenskommelse fanns inga färjor\r\nangivna. N &amp; T var nämligen ett tankrederi som\r\naldrig tidigare sysslat med den här typen av\r\npassagerartrafik, varför man följaktligen inte hade\r\nnågra lämpliga färjor till sitt förfogande.</pre><pre>Situationen på fartygsmarknaden var vid den här\r\ntiden dessutom sådan att lediga färjor var en\r\nbristvara, vilket transportrådet borde ha tagit\r\nhänsyn till innan Gotlandsbolaget sades upp och\r\nprincipöverenskommelse träffades med ett annat\r\nrederi.</pre><pre>Det hela fick också rent absurda följder. När N &amp; T\r\ninte fick tag i egna fartyg tvingades man bl.a. hyra\r\nin Gotlandsbolagets m/s Visby under två år till en\r\nkostnad av 62 milj.kr., dvs. 12 miljoner mer än vad\r\nGotlandsbolaget hade begärt för samma färja i sitt\r\nanbud till transportrådet.</pre><pre>Det förhållandet att N &amp; T under de första två åren\r\nhyrde m/s Visby av Gotlandsbolaget i stället för att\r\nköpa ett eget fartyg i Visbys storleksklass, innebar\r\natt staten förlorade tillgodohavande i\r\nrealisationsvinst som man annars skulle ha arbetat\r\nupp med hjälp av den sedvanliga\r\navskrivningsklausulen beträffande\r\nkapitalkostnaderna. Staten skall ju ha 2/3 av 4 %\r\nårlig avskrivning på rederiets fartyg i\r\nkoncessionsflottan. I inhyrt fartyg har staten ingen\r\nandel.</pre><pre>Eftersom m/s Visbys marknadsvärde vid den\r\naktuella tidpunkten var 250 milj. kr. innebar detta\r\nen direkt förlust för staten på 13,3 milj. kr. Statens\r\nförlust är dessutom ännu högre, eftersom värdet på\r\nm/s Visby ökade till 350 milj. kr. under åren 1988\r\noch 1989. Den förlusten borde man ha belastat det\r\nnya avtalet med när man jämförde de båda\r\nrederierna.</pre><pre>Gotlandsbolaget upplystes f.ö. aldrig om att en\r\ninhyrningsmöjlighet stod till buds. Hade man vetat\r\ndetta skulle man sannolikt ha disponerat sina fartyg\r\npå ett annat sätt i det anbud man avgav. De båda\r\nrederierna har alltså inte behandlats lika på den här\r\npunkten.</pre><pre>Uppgiften att transportrådet lagt på 500 milj. kr. på\r\nGotlandsbolagets anbud och den omständigheten\r\natt Nordström  &amp;  Thulin AB inte hade några\r\npassagerarfartyg har berörts av revisorn Pål\r\nWingren i dennes utlåtande. Wingren skriver bl.a.\r\nföljande:</pre><pre>''Skälet till att riksdagens revisorer gjort\r\nbedömningen att det för staten fördelaktigaste\r\nalternativet på lång sikt valts torde endast kunna\r\nbero på att riksdagens revisorer godtagit av\r\ntransportrådet egenhändigt gjorda korrigeringar av\r\nRederi AB Gotlands anbud avseende investeringar\r\ni ytterligare fartyg.</pre><pre>Motsvarande korrigeringar torde ej ha gjorts på\r\nanbudet från Nordström  &amp;  Thulin AB. T.ex. har\r\nnågon riskkorrigering inte gjorts för det faktum att\r\nde fartyg som skulle ingå i koncessionstrafiken ej\r\nspecificerats i principöverenskommelsen från\r\nNordström  &amp;  Thulin AB. Enligt min uppfattning\r\nborde osäkerheten i detta avseende beaktats vid\r\nberäkningarna.</pre><pre>Som framgår av rapporten från riksdagens\r\nrevisorer kom också den slutliga kostnaden för\r\nNordström  &amp;  Thulin AB att bli väsentligt högre än\r\nden ursprungligen beräknade.''</pre><pre>Jag vill understryka, fru talman, att tidigare avtal\r\ni Gotlandstrafiken hade tecknats på relativt korta\r\nperioder. Under tiden 1972--1977 var det i princip\r\nfråga om ettårsavtal som förlängdes varje år. År\r\n1977 träffades ett fyraårsavtal, som förlängdes till\r\når 1983. 1984--1987 gällde ett fyraårsavtal.</pre><pre>Det är därför märkligt att man nu, när man hade att\r\ngöra med ett rederi utan båtar, slog till med ett avtal\r\npå inte mindre än tio år.</pre><pre>Riksdagens revisorer säger i sitt utlåtande att man\r\ngivit de två auktoriserade revisorerna, alltså\r\nrevisorerna vid Öhrlings Reveko i Göteborg, i\r\nuppdrag att göra en jämförelse mellan de olika\r\nalternativen utifrån de omständigheter som var\r\nkända vid tiden för upphandlingen.</pre><pre>Den granskning som gjorts av\r\nGöteborgsrevisorerna har emellertid inte utförts\r\nenligt dessa direktiv. I stället har man jämfört det\r\navtal som träffades mellan staten och Nordström  &amp; \r\nThulin AB den 21 december 1987 med de anbud\r\nsom lämnades av Gotlandsbolaget den 16\r\ndecember 1986 och den 17 februari 1987. Men detta\r\nkan knappast sägas vara en granskning som utgår\r\nfrån omständigheterna vid upphandlingen.</pre><pre>Statens avtal med N &amp; T var ju inte känt vid tiden\r\nför upphandlingen, eftersom det skrevs först ett år\r\nsenare. Det centrala problemet beträffande vilka\r\nfartyg som skulle användas i trafiken och vad dessa\r\nfartyg skulle kosta var, som jag tidigare sagt, inte\r\ntill någon del löst vid tidpunkten för\r\nupphandlingen. Däremot hade Gotlandsbolaget\r\navgivit två väl preciserade anbud, som man var\r\nbunden vid.</pre><pre>Medan alltså Gotlandsbolaget var bundet vid sina\r\nanbud hade transportrådet och N &amp; T möjlighet att\r\nunder hela 1987 ''snickra'' på det nya avtalet. Vid\r\nupprättandet av detta avtal hade man dessutom\r\ntillgång till Gotlandsbolagets anbud.</pre><pre>Som bevis på att det gått till på det här sättet kan\r\njag peka på det förhållandet att turersättningen för\r\nm/s Visby i statens avtal med N &amp; T på ett märkligt\r\nsätt överensstämmer med den turersättning som\r\nGotlandsbolaget begärt i sitt anbud. Hur skulle\r\ndetta kunna vara möjligt om man inte vid\r\nupprättandet av det nya avtalet sneglat på\r\nGotlandsbolagets siffror?</pre><pre>Om det får gå till på det sättet skulle ju\r\nGotlandsbolaget lika gärna ha kunnat ''höfta till''\r\nett anbud med låga siffror bara för att få\r\nkoncessionen och sedan återkomma med\r\njusteringar senare. Det var ju uppenbarligen så\r\nN &amp; T fick göra.</pre><pre>Jag kan inte tolka Göteborgsrevisorerna på annat\r\nsätt än att de funnit att det helt enkelt inte fanns\r\nnågot anbud från N &amp; T vid tiden för\r\nupphandlingen.</pre><pre>Det måste väl ändå sägas vara en synnerligen\r\ntveksam hantering transportrådet ägnat sig åt när\r\nman accepterat ett sådant här förfarande. Den\r\ngrundläggande principen om rättssäkerhet måste ju\r\ni det här fallet innebära att man jämför anbud med\r\nanbud. Finns det sedan bara anbud från ett företag\r\nskall avtal givetvis slutas med det företaget.</pre><pre>Fru talman! Trafikutskottet uttalar i sitt\r\nbetänkande kritik på bl.a. två väsentliga punkter.\r\nDels anser man att transportrådet tidigare borde ha\r\nklargjort för Gotlandsbolaget när\r\nförhandlingsskedet i upphandlingen var avslutat,\r\ndels finner man det olämpligt att transportrådet vid\r\növerläggningarna med andra företag än\r\nGotlandsbolaget biträddes av en person som var\r\nstatens representant i Gotlandsbolagets styrelse.\r\nSamtidigt framgår det av betänkandet att utskottet\r\ninte anser att dessa brister försatt Gotlandsbolaget\r\ni ett sämre förhandlingsläge eller i övrigt påverkat\r\närendets utgång.</pre><pre>Men hur kan man vara säker på att två så\r\ngrundläggande fel inte påverkat utgången av\r\närendet? Har trafikutskottet på samma sätt som\r\ndirektören Gunnar Östin fått något slags besked\r\nom att Gotlandsbolaget till varje pris ''skulle bort''\r\nfrån Gotlandstrafiken?</pre><pre>Jag skulle kunna fortsätta att rada upp\r\negendomligheter i den här affären, men jag tror att\r\ndet jag sagt ger en tillräckligt tydlig bild av att det\r\nfortfarande finns åtskilligt som skulle behöva\r\nkomma fram i dagens ljus.</pre><pre>Tills vidare kan jag bara konstatera att\r\ntransportrådet har spelat ett högt spel och att man\r\nhar förlorat. Det nya avtalet i Gotlandstrafiken har\r\nvisat sig ohållbart redan efter två år. Det blir nu en\r\nuppgift för regering och riksdag att se till att inte\r\nockså Gotland förlorar på detta spel.</pre><pre>Är det egentligen förenligt med demokrati och\r\nsolidaritet att livsnerven för en ö med 56 000\r\ninvånare och 300 000 turister hålls vid liv med hjälp\r\nav ett hemligt avtal? Är detta inte att ringakta såväl\r\ndenna nervs livsavgörande betydelse för Gotland\r\noch gotlänningarna som alla de andra\r\nGotlandsresenärerna?</pre><pre>Fru talman! Mot bakgrund av allt som förekommit\r\ni den här affären är det inte acceptabelt att Sveriges\r\nriksdag fortsätter att anslå pengar till\r\nGotlandstrafiken med mindre än att det\r\noffentliggörs hur pengarna används. Vi\r\nriksdagsmän måste ges möjlighet att bilda oss en\r\negen uppfattning om behovet av stöd till\r\nGotlandstrafiken, och det kan vi inte om vi inte får\r\nse koncessionsavtalet.</pre><pre>Eftersom behovet av transportstöd ökat med\r\nnästan 300 % sedan slutet av år 1987 är det rimligt\r\natt avtalet nu offentliggörs även om N &amp; T skulle ha\r\nett annat intresse.</pre><pre>Det handlar, fru talman, om medborgarnas\r\nskattepengar. Men det handlar också om\r\nriksdagens anseende och heder. Hur skall vi\r\nriksdagsledamöter kunna besluta om en höjning av\r\ntransportstödet när vi inte vet hur pengarna\r\nhanteras?</pre><pre>Anf. 101 GUNHILD BOLANDER (c):</pre><pre>Fru talman! I nu föreliggande betänkande om det\r\nkoncessionsavtal som reglerar färjetrafiken till och\r\nfrån Gotland har trafikutskottet -- helt i enlighet\r\nmed tidigare inställning till gotländska\r\nfärjetrafikfrågor -- på nytt demonstrerat och\r\ndokumenterat sin likgiltighet mot Gotland.</pre><pre>Jag har i motioner varje år sedan 1987 krävt att\r\ndetta avtal skulle och måste offentliggöras. Utan att\r\nveta vad som står i detta avtal är det nämligen\r\nomöjligt att veta om transportstödet har en rimlig\r\nnivå.</pre><pre>Det gäller ett avtal som det tog över ett år att arbeta\r\nfram och som den gotländska befolkningen,\r\nresenärer, skattebetalare och jag som folkvald\r\nledamot från den valkretsen och av denna kammare\r\nhar rätt att ta del av.</pre><pre>När riksdagens revisorer nu granskat\r\nupphandlingen, uttalat kritik på ett antal punkter\r\noch använt uttryck som ''anmärkningsvärt'' på flera\r\nställen, väljer trafikutskottet att i stort sett inte bry\r\nsig om det. Bristerna är inte av den arten att de\r\npåverkat resultatet av upphandlingen.</pre><pre>Det mycket klart uttalade skälet för rederibytet den\r\n1 januari 1988 var att statens kostnader för\r\nGotlandstrafiken skulle sänkas. På den punkten\r\nredovisas att skillnaden i kostnadsutfall blir mycket\r\nliten. Man erkänner att det inte är möjligt att\r\nentydigt avgöra om det kostnadsmässigt var\r\nfördelaktigast att överlåta trafiken till ett nytt\r\nrederi.</pre><pre>Hela revisionsrapporten är en dyster läsning för oss\r\nsom är beroende av att denna trafikförsörjning får\r\nen rättvis behandling.</pre><pre>I motion T2 har jag nu, såväl som i tidigare\r\nmotioner, krävt att transportrådet skall befrias från\r\nansvaret för Gotlandstrafiken och att ett trafikråd\r\ninrättas direkt underställt regeringen.\r\nRevisionsrapporten ger stöd för denna uppfattning.</pre><pre>Jerry Martinger har gjort en mycket grundlig\r\ngenomgång av det skeende som har varit, och jag\r\ntänker inte ytterligare upprepa den utläggningen.\r\nJag instämmer i vad Jerry Martinger har sagt.\r\nDäremot skulle jag vilja inför kammaren avlägga\r\nen lägesrapport för den gotländska färjetrafiken.</pre><pre>Fru talman! I dagarna har transportrådet beslutat\r\nom att höja biljettpriserna från den 1 januari med\r\n35 % för fastlänningar, med 25 % för gotlänningar\r\noch med 20 % för frakten. För en fastlandsfamilj\r\nmed bil och hytt i en riktning kostar en tur och\r\nretur-resa 1 850 kr.</pre><pre>Denna i utgångsläget för höga kostnad skall nu\r\nbeläggas med bl.a. persontrafikmoms. Och inte\r\nbara det, hela 35 % höjning gör att resan kostar\r\n2 540 kr. för samma familj! Det är 85 kr./mil.\r\nDessutom diskuteras indragning i trafiken så att vi\r\nkommer att sakna färjeförbindelse 30 dagar/år mot\r\ni dag tre dagar.</pre><pre>Stäng av landsvägstrafiken 30 dagar per år mellan\r\nSmåland och Östergötland, och tänk efter hur det\r\nskulle kännas! Färjetrafiken är vår landsväg -- vi\r\nkan inte ta bilen när det passar oss och åka i väg\r\növer länsgränsen.</pre><pre>Så sent som i juni stod jag här i talarstolen och\r\nvarnade för vad som kommer att hända med\r\nturistnäringen på ön när socialdemokraterna och\r\nfolkpartiet genomdrivit persontrafikmomsen.</pre><pre>Enbart den turistmoms som tagits ut under detta år\r\nhar medfört minussiffror för alla företagare inom\r\ndenna näring på Gotland, och många har\r\nkonkurshot vilande över sig. Vi hörde i Ekot i\r\nmåndags att den turistmoms som skulle givit 1,5\r\nmiljarder till statskassan icke givit ett öre, därför att\r\nfolk har inte råd att besöka turistanläggningar, så\r\ndyrt som det blivit i vårt land.</pre><pre>Det kommer att bli precis så också i denna\r\ntrafikfråga. Dyrare biljetter, färre resenärer,\r\nmindre inkomster för rederiet, mindre inkomster\r\nför turismen på Gotland med ty åtföljande krav på\r\nökat transportstöd och ökade\r\narbetsmarknadspolitiska insatser.</pre><pre>På nytt måste jag ställa frågan: Var finns\r\nregeringens helhetssyn på politiska beslut och deras\r\neffekter?</pre><pre>Den enda ljusglimten nu i höstmörkret är att\r\nregeringen äntligen har insett att transportrådet är\r\noch har varit en belastning i varje fall för\r\nGotlandstrafiken.</pre><pre>Fru talman! För att de viktiga målen i trafiken för\r\n1990-talet om tillgänglighet och regional balans\r\nskall kunna uppnås, kommer det att behövas\r\nsärskilda insatser i Gotlandstrafiken. Det finns\r\nanledning att återkomma i denna fråga, som alltfort\r\när orättvist behandlad här i riksdagen.</pre><pre></pre><pre>Anf. 102 BIRGER ROSQVIST (s):</pre><pre>Fru talman! Riksdagens revisorer fick i uppdrag att\r\ngranska koncessionsavtalet som gäller statens\r\nförhållande till entreprenörer för Gotlandstrafiken.\r\nDet yttrande som revisorerna har presenterat är\r\nenhälligt, noterar jag. Så är också fallet med\r\ntrafikutskottets betänkande i dess yttrande över\r\nrevisorernas rapport. Det framgår också bl.a. av\r\nhur talarlistan är uppställd. Det båda särskilda\r\nyttrandena som finns kommer efter utskottets\r\ntalesmans inlägg. Det är alltså de båda\r\nmotionärerna som har fått inleda debatten. De\r\nbåda särskilda yttranden som är fogade till\r\nbetänkandet betecknas som markeringar eller\r\nrandanmärkningar.</pre><pre>Fru talman! Rikdagens revisorer, som granskat\r\nrapporten, har funnit en hel del fel att anmärka på\r\ni fråga om tillvägagångssättet. Detta finns redovisat\r\ni revisorernas rapport, och trafikutskottet\r\nbehandlar också detta stycke för stycke,\r\nanmärkning för anmärkning och synpunkt för\r\nsynpunkt i sitt betänkande.</pre><pre>Vi har funnit att en del anmärkningsvärda saker har\r\nägt rum i samband med att avtalet tillkom och när\r\ndet undertecknades. Jag vill dock säga att det\r\nmaterial som riksdagens trafikutskott har grundat\r\nsitt beslut på är samma bakgrundsmaterial som\r\nriksdagens revisorer har haft.</pre><pre>Trafikutskottet har dock haft tillgång till ytterligare\r\nen handling utöver vad revisorerna hade i första\r\nomgången. Det var en promemoria från en tidigare\r\nrevisor i Gotlandsbolaget som lägger fram sina\r\nsynpunkter på avtalets konstruktion, dess tillkomst\r\nm.m. Den remitterades från trafikutskottet till\r\nriksdagens revisorer för genomgång och yttrande,\r\nkom tillbaka till utskottet och har sedermera\r\nfunnits med i utskottets överväganden kring denna\r\nrevisionsrapport.</pre><pre>Detta har i och för sig inte föranlett någon ändring\r\ni de beslut som revisorerna ursprungligen fattade\r\noch som trafikutskottet också instämmer i. Trots de\r\nanmärkningar som framförts, har utskottet i likhet\r\nmed revisorerna funnit att det avtal som ingåtts icke\r\när av den arten att det inte kan ligga till grund för\r\nGotlandstrafiken.</pre><pre>När man lägger samman plus och minus kommer\r\nman, precis som revisorerna har sagt och\r\ntrafikutskottet också noterar, mycket nära de båda\r\navtalen i fråga om kostnader för staten. I de\r\növerväganden och den jämförelse som har gjorts,\r\nhar funnit att det trots allt var det för staten\r\nförmånligaste anbudet som antogs. Det väcktes två\r\nmotioner i anslutning till att den här skrivelsen från\r\nrevisorerna lades på riksdagens bord. De innehåller\r\ntillsammans fyra yrkanden.</pre><pre>Jag blev minst sagt förvånad över Jerry Martingers\r\nhöga tonläge i den här debatten. I den motion som\r\nJerry Martinger står bakom korresponderar inte\r\nalls de tre mycket beskedliga yrkandena mot vad\r\nJerry Martinger här framförde. Detsamma gäller av\r\ntexten i den motion signerad Jerry Martinger som\r\nutskottet har haft att behandla. Vi har tagit upp\r\nJerry Martingers tre yrkanden och som vanligt\r\nbehandlat dem seriöst. Det fanns även en motion\r\nmed ett yrkande från Gunhild Bolander.</pre><pre>Låt mig bara ytterligare säga till Jerry Martinger,\r\natt det är med viss förvåning jag noterar ett av de\r\nyrkanden som han avger. Han säger att detta avtal\r\nmåste offentliggöras, och att det är ett starkt krav\r\natt så sker. Avtalets hemlighet har ju prövats av\r\nkammarrätten och av regeringsrätten. De har båda\r\nkommit till samma resultat, att sekretesslagen här\r\nkan tillämpas och skall tillämpas. Detta är ju också\r\nnågot som Jerry Martingers egna partivänner i\r\ntrafikutskottet har understryket i sitt särskilda\r\nyttrande. Där står bl.a: Eftersom riksdagen inte\r\nkan uttala sig om hur sekretesslagen skall tillämpas\r\ni enskilda fall går det inte, som utskottet också\r\nframhåller, att tillstyrka yrkandet i motion T1'', den\r\nmotion som Jerry Martinger har sitt namn under.\r\nDetta får alltså förbli en hemlighet för allmänheten.</pre><pre>Det är ändå en ganska stor krets som har fått se det\r\nhär avtalet. Rikdagens revisorer har haft tillgång till\r\ndet när de yttrade sig i anslutning till den skrivelse\r\nsom sedermera kom på riksdagens bord. Jag vet att\r\nlandshövdingen på Gotland också har fått se det här\r\navtalet. Det är alltså inte så enormt hemligt i och\r\nför sig. Trafikutskottet har icke sett avtalet, av den\r\nanledningen att kammarrätten och regeringsrätten\r\nhar sagt att det skall vara hemligt. Vi har gått efter\r\nden prövning som revisorerna har gjort. Detta har\r\nresulterat i att vi kommit fram till att riksdagen bör\r\navslå dessa förslag angående att rapporten från\r\nrevisorerna skulle föranleda några åtgärder.</pre><pre>När det gäller de övriga yrkanden som\r\nmotionärerna har avgett så kräver Jerry Martinger\r\natt man skall tillsätta en auktoriserad revisor för att\r\ngranska Nordström  &amp;  Thulins\r\nGotlandsengagemang. Det står i revisorernas\r\nrapport, och det har även regeringen uttalat, att\r\nman kommer att utse en sådan revisor. Därmed har\r\nvi klarat av Jerry Martingers yrkande.</pre><pre>Det har även krävts att riksdagen skall ha ett\r\ntillfredsställande beslutsunderlag i framtiden när vi\r\nfattar beslut som gäller anslaget till\r\nGotlandstrafiken. Riksdagen skall självfallet ha\r\ntillgång till erforderligt material och till det\r\nunderlag som behövs för att fatta ett väl avvägt\r\nbeslut när det gäller anslag till Gotlandstrafiken.\r\nJag utgår ifrån att riksdagen alltid har ett\r\ntillfredsställande material som underlag när man\r\nfattar beslut. Jag har nu relaterat de tre yrkanden\r\nsom Jerry Martinger har ställt. Mer fanns inte i\r\nMartingers motion, men det tog här 15 minuter i ett\r\nsynnerligen högt tonläge att kritisera hela\r\nförfarandet. Då måste jag fråga varför inte Jerry\r\nMartinger tog fram allt detta i sin motion som han\r\ntog fram här i talarstolen. Jerry Martinger ställde\r\ninte ens ett yrkande när han gick ner härifrån. Det\r\när ytterst förvånande att få lyssna till en etablerad\r\nåklagare som gör sin plädering på det sättet.</pre><pre>Det sista yrkandet kommer från Gunhild Bolander\r\noch är även det ganska beskedligt. Det fanns i\r\nmotionen ingen kritik mot Gotlandstrafiken i\r\növrigt. Gunhild Bolander kräver att det i\r\nfortsättningen inte skall vara transportrådet som\r\nhar hand om Gotlandsstödet, utan att det skall vara\r\nnågon annan myndighet direkt underställd\r\nregeringen. I det åtgärdspaket som regeringen lade\r\npå riksdagens bord för några veckor sedan antyds\r\natt transportrådet skall avvecklas. Regeringen har\r\nkanske t.o.m. gått längre än vad Gunhild Bolander\r\nkräver i sin motion. Där kräver hon att\r\ntransportrådet skall befrias från Gotlandstrafiken,\r\nmen detta förslag från regeringen innebär att det är\r\nGotlandstrafiken som befrias från transportrådet.\r\nGunhild Bolander har alltså till 100 % blivit\r\ntillfredsställd i sitt yrkande som vi har haft att\r\nbehandla i trafikutskottet.</pre><pre>Med det, fru talman, ber jag att få yrka bifall till\r\nhemställan i trafikutskottets betänkande nr 6.</pre><pre>Anf. 103 JERRY MARTINGER (m) replik:</pre><pre>Fru talman! Det är inget märkligt i att jag i dag har\r\ntagit upp kritik mot rederibytet som jag inte haft\r\nmed i min motion. Debatten är ju ett tillfälle att ge\r\nallmänna synpunkter i ärendet. Det handlar ju om\r\nfrågor som alla på ett eller annat sätt har behandlats\r\nav dels riksdagsrevisorerna, dels trafikutskottet.</pre><pre>Birger Rosqvist säger att mina yrkanden i motionen\r\när beskedliga, och det gäller då bl.a. yrkandet om\r\natt avtalet skall offentliggöras. Varför kunde då inte\r\ntrafikutskottet ha gått med på detta yrkande om det\r\nnu är så beskedligt? Vidare säger Birger Rosqvist\r\natt en stor krets redan har fått se avtalet. Då är det\r\nännu mer beklämmande att vi riksdagsledamöter\r\ninte har tillgång till avtalet. Det är ändå vi som\r\nbeslutar om pengarna till Gotlandstrafiken.</pre><pre>Regeringen har uttalat, precis som Birger Rosqvist\r\nsäger, att man nu ämnar utse en revisor i\r\nGotlandstrafiken. Man kan undra varför det skulle\r\nta flera år innan man utsåg den här revisorn. Det\r\nförhållandet att regeringen har uttalat sig för en sak\r\ninnebär inte heller att man nödvändigtvis kommer\r\natt handla i enlighet med sitt uttalande. Det har vi\r\nmånga tidigare erfarenheter av.</pre><pre>Birger Rosqvist säger att trafikutskottet har gjort\r\nsin bedömning med utgångspunkt från samma\r\ntidpunkt som riksdagens revisorer. Varför har då\r\nutskottet skrivit i sitt betänkande att man gjort sin\r\nbedömning ''utifrån de fakta som var kända vid\r\ntidpunkten för beslutet''? Riksdagens revisorer har\r\nsagt att man har gjort sin bedömning mot bakgrund\r\nav de förutsättningar som var kända vid avtalets\r\ningående. Om Birger Rosqvist ville svara på varför\r\nman har skrivit så här i trafikutskottets betänkande\r\nså vore det bra.</pre><pre>Anf. 104 GUNHILD BOLANDER (c)\r\nreplik:</pre><pre>Fru talman! Jag uttryckte tidigare från talarstolen\r\nmin tillfredsställelse över att transportrådet skulle\r\nbefrias från den här uppgiften. Det gäller tydligen\r\nmånga andra uppgifter också. Men när jag skrev\r\nmotionen var det Gotlandstrafiken som var\r\nväsentlig för min del. Det var faktiskt omöjligt att\r\nden 3 oktober veta att regeringen skulle lägga det\r\nhär förslaget. Jag hälsar det med tillfredsställelse.</pre><pre>Anf. 105 BIRGER ROSQVIST (s) replik:</pre><pre>Fru talman! Jerry Martinger återkommer och\r\nfrågar varför trafikutskottet inte kunde säga att\r\navtalet skulle offentliggöras. Men jag har ju försökt\r\nförklara för Jerry Martinger att det inte ankommer\r\npå riksdagen att uttala sig om hur sekretesslagen\r\nskall tillämpas i enskilda fall. Vi får väl följa\r\ngällande lagar och förordningar som vi arbetar efter\r\ni detta hus. Det har vi gjort i trafikutskottet, och det\r\ntänker vi fortsätta med.</pre><pre>När det gäller frågan om särskilda tidpunkter är det\r\nväl ändå ett hårklyveri, Jerry Martinger. Det finns\r\ninte en tidpunkt för besluts fattande och en annan\r\nför avtals ingående, det är precis samma tidpunkt\r\nsom vi avser. Så enkelt är det med det.</pre><pre>Det gällde också detta med att utse en auktoriserad\r\nrevisor i Nordström  &amp;  Thulin som skulle se över\r\nengagemanget i Gotlandstrafiken. Regeringen har\r\nsagt att man skall utse en, och jag utgår ifrån att det\r\nkommer att ske ganska så omgående. Jag tror alltså\r\ninte att Jerry Martinger behöver befara att han skall\r\nbli överspelad på den punkten.</pre><pre>Kvar står ändå min fråga till Jerry Martinger om\r\nvarför i all sin dar Jerry Martinger går upp och\r\nbullrar så kolossalt som han tidigare gjorde. Jerry\r\nMartinger hade ju ändå en chans att skriva en\r\nmotion -- 14 dagar hade han på sig --, och sedan\r\nblev det till slut tre små klämmar, av vilka den ena\r\nvisade sig omöjlig och de andra två redan har fått\r\nen lösning och är på gång.</pre><pre>Anf. 106 JERRY MARTINGER (m) replik:</pre><pre>Fru talman! Jag gav från talarstolen en omfattande\r\nmotivering till varför jag anser att avtalet skall\r\noffentliggöras. Det är ingenting konstigt med det,\r\nBirger Rosqvist? Det är väl inte särskilt praktiskt\r\natt ha en att-sats beträffande varje kritisk synpunkt\r\nman redovisar från talarstolen. Jag har radat upp en\r\nmängd omständigheter som enligt min mening\r\nutgör skäl till att offentliggöra avtalet.</pre><pre>Birger Rosqvist säger nu att beslutet är detsamma\r\nsom avtalet och att tidpunkten för beslut och\r\ntidpunkten för avtal är densamma. Det är ju, fru\r\ntalman, beklagligt att trafikutskottets ordförande\r\nsäger på detta sätt, eftersom det visar att han inte\r\nalls har satt sig in i ärendet. Det är ju just detta som\r\när det intressanta, nämligen att beslutet om\r\nrederibyte kom den 19 december 1986 och\r\nkonfirmerades den 19 februari 1987. Avtalet skrevs\r\ninte förrän den 21 december 1987, alltså nästan ett\r\når senare. Det är ju detta som är det\r\nanmärkningsvärda i sammanhanget! Och det har\r\nBirger Rosqvist över huvud taget inte satt sig in i.\r\nJag förstår då varför han säger som han gör.</pre><pre>Anledningen till att jag anser att riksdagen skall\r\nuttala sig för ett offentliggörande av avtalet är\r\nnaturligtvis att jag menar att riksdagen, genom att\r\nman nu står inför så kraftiga yrkanden om\r\nhöjningar av transportstödet, måste få in mera\r\nmaterial.</pre><pre>Riksdagen har full frihet att uttala sig om detta.\r\nRiksdagen kan uttala sig om i princip vad som helst,\r\nBirger Rosqvist. Jag anser att andra intressen får\r\nvika i detta sammanhang, eftersom det handlar om\r\nså mycket pengar och om ett hemligt avtal, som vi\r\ninte har någon annanstans inom trafikområdet. Jag\r\nsäger med anknytning till det jag sade i mitt\r\nhuvudanförande: Varför skall Gotlandstrafiken\r\nvara bland det hemligaste vi har i Sverige? Det finns\r\ningen anledning till detta!</pre><pre>Anf. 107 BIRGER ROSQVIST (s) replik:</pre><pre>Fru talman! Jerry Martinger säger att riksdagen\r\nskall sätta sig över ett ärende som gäller ett enskilt\r\nbeslut, över vilket både kammarrätten och\r\nregeringsrätten har uttalat sig. Vi skall alltså sätta\r\noss över dessa båda rättsinstanser. Jag har faktiskt\r\nen känsla av att riksdagen inte brukar göra så, och\r\njag har också en känsla av att det är felaktigt att\r\ngöra på det sättet.</pre><pre>Vi har i trafikutskottet gått efter samma material\r\nsom har legat till grund för riksdagens revisorers\r\nrapport. Vi har dessutom grävt fram ytterligare\r\nmaterial i det här ärendet -- vi har egentligen inte\r\nbehövt gräva, utan material har kommit in i ganska\r\nrikliga mängder. Vi har sedan tagit del av\r\nalltsammans och prövat det inför vårt yttrande om\r\ndetta trafikutbud.</pre><pre>Kvar står ändå det faktum att vi i riksdagens utskott\r\ninte kan besluta om det som sedermera yrkas i att-\r\nsatser från en talarstol -- om det nu är fråga om\r\nyrkanden från talarstolen; det var ju inte ens det.\r\nVi har yttrat oss över motionerna, och vi har yttrat\r\noss över det som har tagits fram i riksdagens\r\nrevisorers rapport, och det är det vi nu diskuterar.\r\nNågonting annat har vi inte framfört i vårt\r\nbetänkande. Jag tycker emellertid att det vi har\r\ngjort är helt och fullt tillräckligt.</pre><pre>Förste vice talmannen anmälde att Jerry Martinger\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 108 EVA ZETTERBERG (v):</pre><pre>Fru talman! Frågan om Gotlandstrafiken tycks\r\nhöra till de frågor som riksdagen med jämna\r\nmellanrum har debatterat men som inte förefaller\r\nha kunnat lösas på ett tillfredsställande sätt. Man\r\nkan undra om alla dessa turer har motiverats av\r\nomsorg om gotlänningarna och deras rättmätiga\r\nkrav på bra färjeförbindelser till låga priser.</pre><pre>Vänsterpartiet har under lång tid deltagit i dessa\r\ndiskussioner och vid olika tillfällen kommit med\r\nkonstruktiva förslag till lösningar. Både Viola\r\nClaesson och före henne Bo Hammar har ägnat\r\navsevärd tid åt just den här frågan.</pre><pre>Jag skall därför med tillfredsställelse bara\r\nkonstatera att utskottet har tagit den kritik på allvar\r\nsom Viola Claesson, liksom riksdagens revisorer,\r\nhar riktat mot bl.a. transportrådet.</pre><pre>Fru talman! För vänsterpartiets räkning vill jag\r\nklargöra att vi står bakom utskottets hemställan.\r\nJag hänvisar också till det särskilda yttrande som\r\nViola Claesson har fogat till utskottets betänkande.\r\nVi utgår ifrån att regeringens avsikt att avskaffa\r\ntransportrådet, åtminstone i vad gäller dess ansvar\r\nför Gotlandstrafiken, nu ligger fast. Jag är glad att\r\nBirger Rosqvist här tog upp just den frågan, och jag\r\nuppfattade vad han sade som en klar bekräftelse på\r\natt det är regeringens avsikt.</pre><pre>Till slut, fru talman, vill jag instämma i Gunhild\r\nBolanders synpunkter angående kostnaderna för\r\nGotlandstrafikanterna. Det måste självfallet ligga i\r\nriksdagens och hela svenska folkets intresse att\r\nhålla biljettpriserna nere både för att\r\ngotlänningarna skall kunna upprätthålla normala\r\nrelationer till fastlandet och för att turister med\r\nnormala inkomster skall kunna få ut den glädje det\r\ninnebär att som turist få besöka Gotland. Jag tycker\r\natt riksdagen har ett ansvar för att se till att vi även\r\nfortsättningsvis kan göra det.</pre><pre>Anf. 109 TOM HEYMAN (m):</pre><pre>Fru talman! Jag har inget yrkande i detta ärende,\r\nmen jag borde ha haft det.</pre><pre>Vi har från moderat sida tidigare krävt att avtalet\r\nskall offentliggöras. Men rederiet har begärt att\r\nuppgifterna skall vara hemliga, och detta har, som\r\ntidigare har nämnts, prövats av både kammarrätt\r\noch regeringsrätt.</pre><pre>På juridiska grunder blir vi därför förhindrade att\r\nyrka på ett offentliggörande av avtalet. Detta, fru\r\ntalman, är djupt olyckligt.</pre><pre>Offentlighetsprincipen är en värdefull tradition i\r\nsvensk förvaltning, men det finns tyvärr en tendens\r\ntill att kraven på större affärsmässighet inom\r\nstatsförvaltningen leder till en större benägenhet\r\natt sekretessbelägga olika uppgifter.\r\nMyndigheterna jämför sig med det privata\r\nnäringslivet men glömmer att man där lever i en\r\nkonkurrenssituation.</pre><pre>När monopolupphandling som görs av en\r\nmyndighet beläggs med sekretess, uppkommer\r\nockså misstanken att avtalet inte uppfyller de krav\r\npå oväld och korrekt hantering som måste ställas på\r\nall offentlig verksamhet. I det nu aktuella avtalet\r\nhar dessutom riksdagens revisorer påtalat ett antal\r\nmärkliga brister som styrker dessa misstankar.</pre><pre>Avtalet med Gotlandslinjen inverkar också på den\r\nstatliga budgeten, men genom att avtalet har gjorts\r\nhemligt blir riksdagens budgetbehandling\r\nmeningslös. Vi kan här i kammaren ändå inte\r\nbedöma rimligheten i de belopp som i kommande\r\nbudgetar kommer att begäras för Gotlandstrafiken\r\nsom en följd av detta avtal.</pre><pre>Fru talman! Vi är förhindrade att yrka något nu,\r\nmen jag vill ändå ha dessa åsikter antecknade till\r\nprotokollet.</pre><pre></pre><pre>Anf. 110 INGRID HASSELSTRÖM NYVALL\r\n(fp):</pre><pre>Fru talman! När vi nu åter i kammaren diskuterar\r\nGotlandstrafiken är det att beklaga att det är\r\ntidigare åtgärder som lyfts fram i stället för\r\nframtidsfrågor. Men det är naturligtvis viktigt att\r\nskapa klarhet i hur det gällande avtalet har kommit\r\ntill och vilket transportstöd som har utlovats.\r\nAvtalet löper ju i sju år till. Har avtalet tillkommit\r\npå felaktiga grunder måste riksdagen ta upp frågan\r\nigen. Varken riksdagens revisorer eller utskottet\r\nanser dock att det finns belägg för att så skulle ha\r\nskett. Däremot uttalas, som flera talare tidigare\r\nframhållit, att viss kritik kan riktas mot\r\ntransportrådets upphandling. I denna kritik\r\ninstämmer också folkpartiet liberalerna.</pre><pre>Vi har också i utskottet instämt i att det för staten\r\nfördelaktigaste alternativet valdes. Där råder dock\r\nviss osäkerhet, eftersom skillnaderna var så små.\r\nNågot facit i denna fråga kan man tyvärr heller\r\naldrig få fram. Folkpartiet yrkar med detta bifall till\r\nutskottets hemställan i betänkande TU6.</pre><pre>När jag träffade de gotländska ombuden på\r\nfolkpartiets nyligen timade landsmöte, framhöll de\r\nsom så många gånger tidigare hur viktig en\r\nfungerande trafik är. Den kraftiga prishöjning på\r\n35 % som transportrådet godkänt för nästa år\r\nbekymrar dem.</pre><pre>Vi i folkpartiet är givetvis medvetna om att moms\r\npå kollektivtrafiken är en av finansieringsvägarna\r\nför vår sänkta inkomstskatt, men vi anser att den\r\ntotala höjningen är för kraftig. Folkpartiets\r\nrepresentant i transportrådets styrelse reserverade\r\nsig också mot det höga procenttalet. För företag\r\noch andra som får lyfta av momsen betyder inte\r\nhöjningen så mycket, men för turismen och det\r\nnormala privatresandet kan den bli besvärande.</pre><pre>I betänkandet står på s. 4: ''Utskottet vidhåller sin\r\ntidigare framförda uppfattningen att det är\r\nangeläget att åstadkomma ökad konkurrens i\r\nGotlandstrafiken.'' Tyvärr har utskottsmajoriteten\r\ninte den uppfattningen när det gäller turisttrafiken\r\nmellan Gotland och fastlandet under några\r\nsommarmånader. Kanske beror en del av\r\ngotlänningarnas oro för sin trafiksituation på att de\r\nkänner sig låsta och utlämnade till ett enda rederi,\r\näven om detta försöker bedriva en bra trafik. Den\r\nambitionen tror jag nämligen att Nordström  &amp; \r\nThulin har. Men en större flexibilitet åtminstone\r\nunder turismens högsäsong skulle säkerligen\r\ninnebära en välkommen stimulans. Till detta\r\nåterkommer vi som vanligt under den allmänna\r\nmotionstiden.</pre><pre>En annan möjlighet till viss konkurrens\r\nöppnades i höstas när linjen Norrköping -- Riga\r\nstartade. Visby skulle då också kunna angöras.\r\nTyvärr kapsejsade företaget snabbt på grund av\r\nfinansiella svårigheter i Lettland. Utvecklingen i\r\nÖsteuropa får avgöra om trafik mellan\r\nÖstersjöländerna och deras öar kan återupptas.</pre><pre>Fru talman! Detta betänkande behandlar ju\r\nfrämst koncessionsavtalet. Jag vill avslutningsvis\r\nsäga att jag instämmer med tidigare talare som\r\npåtalat avtalstidens längd. I vår föränderliga värld\r\nkan en tioårig avtalstid vara väl lång, även om vi vet\r\nvad som låg bakom detta. När SJ får stöd för\r\nolönsam järnvägstrafik sker det för ett år i taget.\r\nDet är å andra sidan för kort tid.</pre><pre>Kollektivtrafik och transportstöd är svårhanterliga\r\nfrågor. Kanske måste vi finna nya vägar att hantera\r\ndem.</pre><pre>Anf. 111 NIC GRÖNVALL (m):</pre><pre>Fru talman! Jag har på olika grunder kommit att\r\nintressera mig för detta ärende. Dessa grunder är\r\nsådana att jag här inte alls vill delta i debatten om\r\nannat än den offentliga upphandlingens former i\r\ndetta särskilda fall.</pre><pre>Man kan konstatera att vi i Sverige på andra\r\nområden i vårt internationella engagemang just nu\r\när djupt engagerade i att internationalisera\r\noffentlig upphandling. Sverige önskar i EG-\r\nsammanhang och i GATT-sammanhang en öppning\r\ninom andra länders offentliga upphandling till\r\nförmån för svenska industrier och näringar.\r\nSamtidigt exponerar vi i Sverige ett\r\nupphandlingsärende som innehåller så mycket dålig\r\nlukt som detta ärende.</pre><pre>Detta är allvarligt. Jag kan gärna hålla med den\r\ntidigare talaren Tom Heyman, som just pekade på\r\natt egendomligheterna i detta ärende är sådana att\r\nen djup misstanke om oredlighet i hela ärendet\r\nkvarstår. En sådan misstanke om oredlig offentlig\r\nupphandling får egentligen inte bestå i en tid när vi\r\ni andra sammanhang förhandlar om att få del av\r\nupphandlingen inom andra länders offentliga\r\nsektor.</pre><pre>Fru talman! Det är därför värt en visa att fundera\r\növer vad som har hänt i detta ärende. Varför är ett\r\naffärsavtal hemligt? Det kan egentligen bara finnas\r\nen enda anledning -- herr utskottsordförande och\r\nfru talman. Den anledningen är att avtalet skulle\r\navslöja en oredlighet, ty eljest finnes ingen\r\nanledning till ett hemlighållande. Vi har en\r\noffentlig redovisning av företags bokföring och\r\nårsresultat. Det skulle därför inte vara till skada att\r\ndetta avtal offentliggjordes. Men det måste alltså\r\nfinnas ett skäl utöver de acceptabla.</pre><pre>Jag anser därför, fru talman, att det vore olyckligt\r\nom riksdagen skilde sig från detta ärende utan att i\r\nett yrkande hävda att detta avtal skall\r\noffentliggöras. Jag vill därför registrera ett yrkande\r\nom bifall till Jerry Martingers motion i detta\r\navseende. Jag vill förutskicka att jag inte kommer\r\natt begära votering i frågan. Detta är från min sida\r\nen demonstration av att frågan är mycket viktigt.\r\nDen kan inte få passera riksdagen utan att denna\r\nmarkering görs.</pre><pre>Anf. 112 BIRGER ROSQVIST (s):</pre><pre>Fru talman! Jag noterar att den kritik som Nic\r\nGrönvall här framför riktar han mot en enig\r\nriksdagsrevision, som är sammansatt på sedvanligt\r\nparlamentariskt sätt, och han riktar kritik mot\r\ndomstolsbeslut.</pre><pre>Anf. 113 NIC GRÖNVALL (m):</pre><pre>Fru talman! Det var bra att Birger Rosqvist sade\r\ndetta, eftersom det gör det möjligt för mig att göra\r\nett viktigt tillägg. Jag anser att Sveriges riksdag är\r\nfri att göra de uttalanden som Sveriges riksdag\r\nönskar i ärenden som handläggs i denna riksdag.\r\nDet måste stå riksdagen fritt att till regeringen\r\nuttala, att regeringen i anständighetens,\r\nrenlighetens och redlighetens namn skall kungöra\r\ninnehållet i detta avtal. Det finns varken judiciella\r\neller konstitutionella hinder mot ett sådant\r\nuttalande.</pre><pre>Anf. 114 BIRGER ROSQVIST (s):</pre><pre>Fru talman! Det Nic Grönvall nu säger innebär att\r\nriksdagen skall undanröja beslut som fattats av\r\nregeringsrätt och kammarrätt.</pre><pre>Anf. 115 NIC GRÖNVALL (m):</pre><pre>Fru talman! Det är möjligen så, att Birger Rosqvist\r\ninte hörde vad jag sade. Jag säger att riksdagen för\r\nregeringen skall uttala, att regeringen skall se till att\r\navtalet blir offentliggjort. Detta är varken ett\r\növergrepp mot regeringsrätt, hovrätt eller någon\r\nannan. Denna riksdag bör uttala sin mening i en för\r\nlandet viktig fråga, och ingenting annat.</pre><pre>Anf. 116 BIRGER ROSQVIST (s):</pre><pre>Fru talman! Jag måste korrigera mig. Det Nic\r\nGrönvall vill är att regeringen skall sätta sig över\r\nbeslut som regeringsrätt och kammarrätt har fattat,\r\noch då blir det ett ärende för KU.</pre><pre>Anf. 117 NIC GRÖNVALL (m):</pre><pre>Fru talman! Jag önskar att regeringen häver\r\nsekretesstämpeln på detta avtal. Det har ingenting\r\natt göra med den prövning som förekommit i\r\ndomstolarna. Regeringen skall häva sekretessen,\r\noch det är inte ett ärende för domstolarna.</pre><pre>Anf. 118 JERRY MARTINGER (m):</pre><pre>Fru talman! Jag vill säga till Birger Rosqvist att den\r\nprövning som gjordes hos regeringsrätten var en\r\nprövning i ett enskilt fall på grund av att någon ville\r\nse det hemliga avtalet. Det är självklart att\r\nregeringsrätten i ett sådant fall beslutar att\r\nvederbörande inte får se avtalet, just därför att det\r\när hemligt.</pre><pre>Det som nu har yrkats här i kammaren och som jag\r\nhar pläderat för är att riksdagen skall uttala att\r\navtalet inte skall vara hemligt. Det är ju inte att\r\nsätta sig över regeringsrättens utslag i det enskilda\r\nfall som den hade uppe till prövning.</pre><pre>Överläggningen var härmed avslutad.</pre><pre>(Beslut fattades efter 20 §.)</pre><pre>18 § Lastsäkringsintyg</pre><pre>Föredrogs</pre><pre>trafikutskottets betänkande</pre><pre>1990/91:TU7 Lastsäkringsintyg.</pre><pre>Anf. 119 EVA ZETTERBERG (v):</pre><pre>Fru talman! Grunden för utskottets betänkande är\r\nen viktig motion av Per Olof Håkansson. Utskottet\r\nhar också instämt i motionärens uppfattning om att\r\nfrågan bör lösas.</pre><pre>Det är betecknande att flertalet remissinstanser\r\nförordar införande av lastsäkringsintyg -- på frivillig\r\neller obligatorisk väg -- men att utskottet ändå\r\nväljer att avstyrka motionen.</pre><pre>Det är intressant att notera att de organisationer\r\nsom stött förslag om att införa ett obligatoriskt\r\nlastsäkringsintyg företräder de arbetare eller\r\nanställda som i dag framför allt drabbas när olyckor\r\ninträffar till följd av dålig kontroll av lastning vid\r\ntransporter. De organisationer däremot som\r\nföreträder arbetsgivarna och näringslivet förefaller\r\nnöjda med mer information och frivilliga\r\növerenskommelser.</pre><pre>För vänsterpartiet är valet lätt. Genom att införa\r\nobligatoriskt lastsäkringsintyg kan svåra olyckor\r\nvid transporter undvikas i högre grad än nu.</pre><pre>Fru talman! Jag yrkar härmed bifall till\r\nvänsterpartiets reservation med krav på att\r\nriksdagen bifaller nämnda motion.</pre><pre>Anf. 120 JARL LANDER (s):</pre><pre>Fru talman! Betänkandet är, som vi hörde,\r\nföranlett av en s-motion. Utskottet har ansett det\r\nnödvändigt att behandla den motionen i särskild\r\nordning. Bara det tyder, anser jag, på att utskottet\r\nser allvarligt på de problem som motionären tar\r\nupp, nämligen säkringen av gods under transport.</pre><pre>Utskottet har också låtit skicka ut motionen på\r\nremiss till ett stort antal transportörer och\r\norganisationer. Av remissvaren kan man klart\r\nutläsa att dagens situation när det gäller säkring av\r\ngods inte är tillfredsställande. Såväl utskottet som\r\nremissinstanserna anser att vi här har ett allvarligt\r\nproblem i transportkedjan som vi måste lösa. Men\r\nhur det skall ske har vi inom utskottet kanske något\r\ndelade åsikter om.</pre><pre>Som vi hörde kräver vänsterpartiet i sin reservation\r\natt vi skall införa ett obligatorium när det gäller\r\nlastsäkringsintyg. Utskottsmajoriteten säger att\r\neftersom alla parter är överens om att regler snarast\r\nmåste införas om lastsäkring och att intyg om det\r\nskall kunna införas är det inte meningsfullt att\r\nskriva till regeringen om ett obligatorium. Vi tror\r\natt vi kan få fram bra regler snabbare om vi låter\r\nbranschen -- alltså lastarna och transportörerna --\r\nsjälva utarbeta riktiga regler för hur\r\nlastsäkringsintyg skall kunna införas. Det är också\r\nvad de flesta remissinstanserna vill.</pre><pre>Problemet är allvarligt, men utskottsmajoriteten\r\nsäger: Låt oss avvakta resultatet av de\r\nansträngningar som nu görs innan vi från riksdagen\r\nskriver till regeringen om ett obligatorium! Det är\r\nvår uppfattning att man i regeringskansliet följer\r\nden här frågan noggrant, likaväl som mycket annat\r\nsom händet ute i samhället. Man kommer att vidta\r\nde åtgärder som kan komma att visa sig erforderliga\r\nom de arbeten som nu pågår snart kommer till ett\r\nresultat.</pre><pre>Fru talman! Jag yrkar med det här bifall till\r\nutskottets hemställen i dess helhet och avslag på\r\nreservationen.</pre><pre>Anf. 121 EVA ZETTERBERG (v):</pre><pre>Fru talman! Från vänsterpartiets sida kommer vi\r\nmed intresse att följa hur frågan utvecklar sig under\r\nåret. Vi har naturligtvis förhoppningen att den\r\nkommer att lösa sig på frivillig väg men kommer att\r\nbevaka den framöver.</pre><pre>Överläggningen var härmed avslutad.</pre><pre>(Beslut fattades efter 20 §.)</pre><pre>19 § Strålskydd</pre><pre>Föredrogs</pre><pre>jordbruksutskottets betänkande</pre><pre>1990/91:JoU9 Strålskydd</pre><pre>Anf. 122 KARIN STARRIN (c):</pre><pre>Fru talman! Vi står nu i begrepp att behandla\r\njordbruksutskottets betänkande nr 9 om\r\nstrålskydd. Jag tycker att det då är på sin plats att\r\npåminna om kärnkraftens konsekvenser, inte minst\r\ni dag när energiförhandlingar pågår som mest\r\nintensivt. Kärnkraften bygger på en teknik som inte\r\ntillåter några som helst misstag. Den tekniken\r\ntillåter inga mänskliga felbedömningar. Hur långt\r\nframme vi än är när det gäller teknisk utveckling\r\nkan vi aldrig säga att vi har några garantier för att\r\ninte någonting negativt kan inträffa. Det som inte\r\nfår hända har ju faktiskt redan hänt!</pre><pre>Vi har vidare hela problemet med\r\navfallshanteringen. Det är fortfarande olöst.\r\nKärnkraften måste bli en parentes i svensk\r\nenergiförsörjning -- det är viktigt att\r\nenergiförhandlingarna leder fram till det beslutet.</pre><pre>I månadsskiftet april-maj i år ingick jag i en\r\nparlamentarisk grupp som deltog i en internationell\r\nmiljökonferens i Washington. Där diskuterades hur\r\nman globalt kan rädda miljön och klara\r\növerlevnaden.</pre><pre>Det som påverkade mig mest, fru talman, var när\r\nSovjets representant i den stora församlingen klart\r\ndeklarerade vilken enorm katastrof\r\nTjernobylolyckan innebar, vilken total förändring\r\nstora områden omkring Tjernobyl tvingades\r\ngenomgå och hur det påverkade människorna, som\r\nvar tvungna att flytta, åkermarken blev obrukbar,\r\nosv. Det var ett klart rop på hjälp från sovjetisk\r\nsida.</pre><pre>Med den öppenhet som nu finns i Sovjet får vi gång\r\nefter annan höra liknande beskrivningar, t.ex. att\r\nläkare på olika barnsjukhus ser ett klart samband\r\nmellan ökade skador på barn och\r\nTjernobylolyckan.</pre><pre>Inte minst kärnkraftsolyckan i Tjernobyl visar att vi\r\ni Sverige också kan utsättas och att det för\r\nradioaktiva utsläpp inte finns några gränser; det är\r\nvindar och luftströmmar som avgör var nedfallet\r\nkommer att hamna. Vi har nu också sett att\r\nnedfallet kan transporteras mycket långa sträckor\r\noch att det radioaktiva innehållet inte har nämnvärt\r\nmindre effekt där det landar.</pre><pre>Oavsett de synpunkter som framfördes i samband\r\nmed Tjernobylolyckan och som fortfarande\r\nframförs om att nedfallet från olyckan inte behöver\r\npåverka våra levnadsvanor är det viktigt att vi\r\nförstår att en sådan olycka får förödande\r\nkonsekvenser. Det fick direkt konsekvenser när det\r\ngällde jordbruket, men de mest långvariga\r\nkonsekvenserna gäller situationen för jägare och\r\nfiskare. När halterna av radioaktivitet ökar i stället\r\nför minskar, vill inte jägaren gå ut i skogen eller\r\nfiskaren sätta sig i båten och se om det blir någon\r\nfångst. Konsekvensen blir inte så liten beträffande\r\nt.ex. rådjur. Jag vill påstå att det har blivit en rejäl\r\nkulturkrock på jakt- och viltområdet.\r\nRadioaktiviteten kan vi människor inte upptäcka\r\nmed våra sinnen, eftersom den inte syns, känns\r\neller luktar. Därför behövs det speciella\r\nmätinstrument, så att man kan mäta utsläpp och de\r\nförändringar som äger rum. Det är också viktigt att\r\nreaktionerna kommer snabbt.</pre><pre>Det är just detta som vi i centerpartiet vill peka på\r\ni vår reservation i betänkandet nr 9. Det finns ett\r\nantal mätstationer utplacerade i vårt land. SSI har\r\nockså meddelat oss att man tänker öka antalet\r\nmätstationer från 26 till 31 för utplacering i södra\r\nSverige. Men det här räcker inte, vilket också\r\nframhålls i flera motioner. Jag håller med den\r\nsittande utredningen som har arbetat med\r\nutgångspunkt i kärnkraftsberedskap. Inom\r\nutredningen anser man att det behövs åtminstone\r\nytterligare tio mätstationer för placering i norra\r\nSverige. Det behövs ytterligare resurser, eftersom\r\nde äldre mätstationerna måste bytas ut\r\nkontinuerligt. Nu svarar utskottsmajoriteten att\r\nregeringen håller på att arbeta med frågan och att\r\nmotionerna av den anledningen avstyrks. Jag vill\r\nfråga Margareta Winberg som skall försvara\r\nutskottsförslaget: Är det inte på sin plats att\r\nriksdagen tar initiativ och verkligen uttalar vad den\r\ntycker är viktigt, så att regeringen på det sättet får\r\ntydliga signaler för behandlingen av\r\nutredningsresultaten?</pre><pre>Det minsta som vi nu kan göra för att minska\r\nmänniskornas oro är att skapa en beredskap för det\r\nsom kan hända. Det händer någon gång i\r\nframtiden, det vet vi. Vi behöver snabba signaler\r\nom var radioaktiviteten finns, var den så att säga\r\ndimper ned. Dessutom behövs det snara åtgärder.\r\nAv den anledningen behövs det mätinstrument som\r\ntäcker hela Sverige, och det är precis det som vi\r\nframhåller i vår reservation 5. Jag yrkar därför, fru\r\ntalman, bifall till reservation 5 och i övrigt till\r\nutskottets förslag.</pre><pre>Anf. 123 ROLF L NILSON (v):</pre><pre>Fru talman! Jag skall inskränka mig till att yrka\r\nbifall till reservation 4, som är en uppföljning av en\r\nvänsterpartimotion med krav på att joniserad\r\nstrålning och hantering av radioaktiva ämnen bör\r\nomfattas av miljöskyddslagstiftningen. För att så\r\nskall kunna ske bör frågan hänskjutas till den\r\npågående utredningen om\r\nmiljöskyddslagstiftningen.</pre><pre>Anf. 124 EVA GOE S (mp):</pre><pre>Fru talman! Dagens betänkande om strålskydd\r\nanser jag vara ett slag i ansiktet på de människor\r\nsom har drabbats av Tjernobylolyckan. Alla i\r\nSverige har nog drabbats mer eller mindre. Efter att\r\nha besökt Tjernobyl och Kijev och sett att vi blir\r\nbehandlade på samma sätt som människorna i\r\nTjernobyl vill jag ge ett exempel.</pre><pre>När man här ökade gränsvärdet till 1 500 Bq cesium\r\nper kilo beträffande vilt, gjorde man på\r\nmotsvarande sätt i Kijev och Tjernobyl. Då ökade\r\nman till 5 000 Bq i kött. Det handlar ju inte om att\r\nvi som bor i de här områdena klarar mera\r\nradioaktivitet, utan det rör sig helt enkelt om\r\nekonomiska aspekter.</pre><pre>Man ville också veta hur mycket strontium som det\r\nfinns i födan och hur mycket plutonium som\r\nkommit ut. Då hemlighöll man informationen och\r\nsade att det är så svårt att mäta. Precis samma sak\r\nhar hänt i Sverige. Visst mätte man halterna i\r\nmjölken direkt efter olyckan, men efter ungefär ett\r\nhalvår upphörde mätningarna. När gifterna nu har\r\ngått ned i marken och tagits upp i växterna och\r\nnäringskedjan över huvud taget, vill vi veta hur\r\nmycket strontium det finns i födan. Alla har lärt sig\r\natt gifthalterna ökar ju högre upp man kommer i\r\nnäringskedjan.</pre><pre>Miljöpartiet har krävt en redovisning. Sedan har vi\r\nframhållit att det behövs en utredning när det gäller\r\nlågdosstrålning. Det är ju ett slag i ansiktet när man\r\nsäger att det inte behövs, eftersom en utredning om\r\nlågdosstrålningens effekter inte skulle tillföra\r\nnågonting nytt.</pre><pre>Jag har en väninna som nyligen har besökt Raoul\r\nWallenberg-institutet i Leningrad. Där undersökte\r\nman 3 000 barn från Vitryssland. Det kommer\r\nockså att göras undersökningar på barn från\r\nKijevområdet. Varför är det så intressant att åka dit\r\noch undersöka, vilket SSI gör? Det finns mycket\r\ngoda kontakter med människorna i dessa områden.\r\nVarför är det inte intressant att göra samma\r\nundersökningar i Sverige och sedan jämföra\r\nresultaten? Ingen kan komma och säga att vi inte\r\nhar drabbats av en lågdoseffekt. Det går inte att\r\njämföra med Hiroshima och Nagasaki, eftersom\r\ndet där var fråga om en speciell typ av\r\nsprängladdning. Här handlar det om partiklar. Man\r\nhar i Sovjetunionen hemlighållit att det finns\r\nplutonium i Kijev, 8 mil från områden. Jag frågar\r\nmig vad man har hemlighållit i Sverige.</pre><pre>Jag har träffat människor som arbetar i olika\r\nmyndigheter. De har tagit på sig att undersöka\r\nplutonium, och de har också hittat plutonium, t.ex.\r\npå Södertörn. Varför gör man inte en riktig\r\nutredning i Sverige? Jag kan också berätta följande,\r\nkällan är TV. Den 21 december 1989 sade man i TV\r\natt det har påvisats att sorkar i Uppland och i\r\nGävleborgs län har fått kromosomförändringar.\r\nDet gäller även de sorkar som har vistats i områden\r\nmed en låg radioaktivitet. En femtedel av sorkarna\r\nomkring Gävle har fått kromosomförändringar.</pre><pre>Det här är ett tecken på att vi utsätter oss för\r\nsmygande risker. Lågdosforskare i Amerika, t.ex.\r\ndr Petkau, har vid laboratorieförsök kunnat påvisa\r\natt lågstråldoser kan ha en effekt per dos som är\r\ntusentals gånger större vid låg doshastighet än vid\r\nhög doshastighet. Eftersom stråldosen som är den\r\nnaturliga bakgrundsstrålningen vid kärnteknisk\r\nverksamhet -- kärnkraft och kärnvapen -- ofta\r\nerhålls med låg doshastighet kan frågan vara av stor\r\nbetydelse, heter det. Därför anser vi i miljöpartiet\r\natt man skall göra en utredning för att ta reda på\r\nvilka effekter lågdosstrålningen får på människors\r\nhälsa både fysiskt och psykiskt. Man kunde faktiskt\r\njämföra med de försök och utredningar som pågår\r\ni Sovjetunionen.</pre><pre>Mätstationer bör finnas där SMHI gör sina\r\nväderobservationer. Då skulle vi täcka hela landet.\r\nVi skall inte glömma att våra egna kärnkraftverk\r\nständigt läcker, men detta kallas för normala\r\nutsläpp eller normutsläpp. Dessutom har\r\nkärnvapenproven återupptagits på Kolahalvön.\r\nDet antyds att det läcker även därifrån.</pre><pre>Jag kommer från ett område som har drabbats värst\r\ni Sverige, från Västernorrland, där det finns enormt\r\nhöga värden av radioaktivitet i fisken. 85 % av den\r\nfisk som är fångad i våra sjöar i Västernorrland har\r\nför hög radioaktivitet. Och då har man utgått från\r\ndet högre gränsvärdet på 1 500 Bq, inte från 300\r\nBq. Jag vet att dessa effekter finns även i vissa sjöar\r\ni Jämtland, som ju Margareta Winberg kommer\r\nifrån. Det finns även sådana effekter i Gästrikland,\r\nsom Karin Starrin kommer ifrån. Man femdubblar\r\nalltså gränsvärdet för de människor som bor i ett\r\nområde som har drabbats. Det är ingen ursäkt att\r\nsäga att radon är farligare. Om man är same och blir\r\nutsatt för radon och dessutom har ett intag av föda\r\nmed hög radioaktivitet måste det väl vara värre än\r\nvärst. Det finns ingen ursäkt att höja gränsvärdet.\r\nDet skall ned, och det skall vara så nära noll som\r\nmöjligt. Det är nämligen intaget det handlar om.\r\nJag vill inte utsätta våra barn och barnbarn för de\r\nrisker som lågdosstrålning medför och som vi\r\nständigt utsätts för i Sverige.</pre><pre>Härmed yrkar jag bifall till alla reservationer i\r\nbetänkande 9.</pre><pre></pre><pre>Anf. 125 MARGARETA WINBERG (s):</pre><pre>Herr talman! Man borde i samhällspolitiska\r\ndebatter av den typ som vi nu diskuterar mäta\r\nförhållandet mellan skada och dos. Det gäller\r\nstrålning, men det gäller även andra risker som vi\r\nsom personer utsätts för.</pre><pre>Om man konsekvent gjorde detta skulle den\r\nallmänna debatten nog handla om andra saker, om\r\nandra och större risker och konsekvenserna --\r\nskadan för människorna skulle bli mindre,\r\nhälsoläget bättre. Men politik är inte alltid\r\nrationell, och det är kanske det som gör den så\r\nspännande.</pre><pre>I detta utskottsbetänkande behandlas ett antal\r\nmotioner om strålskydd m.m. Vi har under\r\nmotionsbehandlingens gång bl.a. haft en hearing\r\nmed strålskyddsinstitutets generaldirektör. Han\r\nhar gått igenom alla motioner med oss. Såvitt\r\nmajoriteten kunde bedöma var det en saklig och\r\nneutral genomgång. Hans budskap var att det inte\r\nfanns motiv för att stödja någon av motionerna.</pre><pre>Nu finns det ändå ett antal reservationer. Man kan\r\nväl säga att det orationella har varit framme. Jag\r\nskall kommentera reservationerna litet grand.</pre><pre>I reservation 1 anser miljöpartiet att gränsvärden\r\nför radioaktivitet i livsmedel bör lagfästas. I\r\nmiljöpartiet saknar man också en godtagbar\r\nofficiell redovisning av mätresultat beträffande\r\nstrontium och plutonium efter Tjernobyl.\r\nHanteringen beträffande gränsvärden går till så att\r\nSSI utfärdar dosföreskrifter för radioaktiva ämnen.\r\nDessa grundas bl.a. på internationella\r\nrekommendationer. Livsmedelsverket fastställer\r\nde gränsvärden som skall gälla för olika livsmedel.</pre><pre>Olika befolkningsgrupper är olika utsatta. En\r\nlagstiftning riktad mot handeln hjälper alltså inte de\r\nmest utsatta -- och det är ju samerna vi talar om --\r\nutan man måste genom information få dessa\r\nmänniskor att ändra sin kostsammansättning, och\r\nhelt enkelt ändra sin livsstil litet grand. Ingen lag\r\nkan tvinga vissa befolkningsgrupper till detta. Jag\r\nmenar alltså att en lag inte skulle fylla något\r\negentligt syfte.</pre><pre>Efter Tjernobyl utförde SSI mätning av strontium i\r\nmejerimjölk. Livsmedelsverket tog hand om\r\nresultatet, som inte visade några större\r\nförhöjningar, och redovisade det till landets\r\nsamtliga kommuner. Universitetet i Lund har\r\nstuderat plutonium. Ett litet tillskott har uppmätts.\r\nJag har inte hunnit kontrollera om de PM som har\r\nskickats till kommunerna är hemligstämplade. Men\r\njag har mycket svårt att tro att så skulle vara fallet.\r\nAnnars är det ju offentliga handlingar som vem som\r\nhelst kan läsa.</pre><pre>Jag tycker alltså att det inte finns någon anledning\r\natt tillmötesgå kraven från miljöpartiet, och jag\r\nyrkar avslag på reservation 1.</pre><pre>I reservation 2 från miljöpartiet och vänsterpartiet\r\ntas lågdosstrålningens effekter upp. Man hänvisar\r\ntill folks ångest och oro och menar, om jag har\r\nförstått reservationen rätt, att den skulle dämpas\r\nom en utredning tillsätts.</pre><pre>Lågdosstrålningens effekter studeras, vilket vi har\r\nhört från talarstolen tidigare, både nationellt och\r\ninternationellt genom SSIs försorg. SSI har också\r\nhaft flera offentliga diskussioner och utfrågningar i\r\nämnet.</pre><pre>Ur rent vetenskaplig synpunkt, för att få fram fler\r\nfakta, finns det enligt majoritetens uppfattning\r\ningen anledning att tillsätta en utredning. Den\r\nsammanställning av befintliga fakta som en\r\neventuell utredning skulle ägna sig åt borde kunna\r\ngöras på ett enklare och billigare sätt. Jag yrkar\r\navslag på reservation 2.</pre><pre>I reservation 3 tas flygkartering upp. Här menar\r\nutskottet, med stöd av vår egen expertis, att det\r\nfinns andra och mer tillförlitliga metoder för att\r\nkontrollera ett radioaktivt nedfalls eventuella\r\neffekter. Därför yrkar jag avslag på reservation 3.</pre><pre>I reservation 4 anser vänsterpartiet och miljöpartiet\r\natt frågor om joniserande strålning och radioaktiva\r\nämnen skall behandlas i miljöskyddslagen. Motivet\r\nför att ha dem i kärntekniklagen och\r\nstrålskyddslagen är att man skall uppnå största\r\nmöjliga säkerhet. Jag förstår inte påståendet att\r\nmiljöskyddslagen härvidlag skulle utgöra ett bättre\r\nskydd. Därför anser majoriteten att vi inte kan gå\r\nmed på det kravet. Jag yrkar alltså avslag på\r\nreservation 4.</pre><pre>I reservation 5, slutligen, tas mätstationer för\r\nradioaktiv strålning upp. Enligt olika motioner\r\nanser man att de bör finnas i Östergötland samt i\r\nGävleborgs och Älvsborgs län. I en centermotion\r\nstår det att även skaraborgarna bör ha rätt till en\r\nmätstation. Det är en något märklig reservation.\r\nVid hearingen med SSI fick vi nämligen helt klart\r\nför oss att man har beslutat att öka antalet stationer\r\nfrån 26 till 31. Ytterligare nio ligger som förslag för\r\nberedning, vilket Karin Starrin sade. Vi fick också\r\nreda på att de förslag som motionärerna anger om\r\natt vägverkets mätstationer skulle användas inte är\r\nså bra.</pre><pre>Trots att motionärernas förslag enligt vår\r\nuppfattning är väl tillgodosedda, förs de vidare i en\r\nreservation, till vilken jag yrkar avslag.</pre><pre>I övrigt yrkar jag bifall till hemställan i utskottets\r\nbetänkande.</pre><pre>Anf. 126 EVA GOE S (mp) replik:</pre><pre>Herr talman! Jag vill än en gång understryka att\r\nsynergieffekterna både av radioaktiv strålning och\r\nav annat som man utsätts för, t.ex. cigarettrök, och\r\nfarlig arbetsmiljö, blir ännu större om man utsätts\r\nför lågdosstrålning. Därför kan jag absolut inte\r\nacceptera att det skulle vara några ogrundade fakta\r\nsom vi för fram, tvärtom. Jag har träffat människor\r\npå hälsoministeriet i Kiev som har redogjort för hur\r\ndet står till med befolkningen där. Jag har jämfört\r\nresultat från Västernorrland med deras resultat när\r\ndet gäller svamp, vilt och mjölk. Jag har tagit hem\r\nprover från Tjernobylområdet, och jag har mätt\r\nden radioaktiva strålningen på marken där och\r\nkunnat jämföra. Jag har då sett att vi i Sverige är\r\ndrabbade av nästan lika mycket radioaktiv\r\nstrålning. När vi jämförde svampen visade det sig\r\natt värdena var lika höga i svamp i Västernorrland\r\nsom i Kiev. Vi hade lika höga värden i vilt. Jag\r\nanser att det är oerhört viktigt att vi tillsätter en\r\nutredning i Sverige. Den får pågå parallellt med den\r\nsom pågår inom SSI och den som pågår i\r\nLeningradområdet genom Raoul Wallenberg-\r\ninstitutets försorg.</pre><pre>Jag tycker inte att vi skall utsättas för några\r\nexperiment. Och jag vill än en gång betona att det\r\när vederhäftiga fakta som ligger till grund för att\r\njag, tillsammans med Lars Norberg, har väckt den\r\nhär motionen.</pre><pre>Som avslutning skall jag säga att jag avstår från att\r\nformellt yrka bifall till reservation 3, men jag\r\nkvarstår vid min uppfattning att flygkartering är\r\nnödvändig även i dag. Den behöver inte ske så ofta.\r\nDen kan ske med längre intervall, men det bör\r\ngöras en uppföljning av de flygkarteringar som\r\ngjordes direkt efter Tjernobylolyckan.</pre><pre>Anf. 127 KARIN STARRIN (c) replik:</pre><pre>Herr talman! Det är helt riktigt som Margareta\r\nWinberg säger, nämligen att vi vid behandlingen av\r\ndet här betänkandet har haft en hearing med\r\ngeneraldirektören för SSI närvarande, där han\r\nklart redovisade de olika frågeställningarna.</pre><pre>Men jag vill definitivt inte hålla med om att vi\r\nkunde tolka de besked som vi fick av\r\ngeneraldirektören på det sätt som Margareta\r\nWinberg har gjort, att vi har ett heltäckande nät av\r\nmätstationer för bevakning av eventuella\r\nradioaktiva utsläpp. Visserligen har SSI fattat\r\nbeslut om att man skall öka antalet mätstationer\r\nfrån 26 till 31, och det är bra. Samtidigt säger man\r\natt vissa mätstationer är över 30 år gamla och alltså\r\nbehöver bytas ut. Vi kan inte bara tro att det i det\r\nhär läget blir ett tillskott. Utvecklingen kommer\r\nförmodligen att bli sådan att man byter ut gamla i\r\nstället, så någon nettoökning blir det inte.</pre><pre>Den utredning som har arbetat för ökad\r\nkärnkraftsberedskap har klart sagt att vi måste få\r\nbättre mätutrustning för norra Sverige. SSIs beslut\r\ngäller utplacering av mätstationer i södra delen av\r\nlandet, i närheten av befintliga kärnkraftverk. Men\r\nvi behöver också ett heltäckande program för norra\r\nSverige. Varför då avslå de olika förslag som\r\nföreligger från riksdagens sida? Varför inte påverka\r\nregeringen i dess pågående behandling av den\r\nutredning som har lämnats? Varför inte visa att\r\nriksdagen verkligen tar initiativ i denna fråga, så att\r\nvi i alla fall från riksdagens sida fattar beslut där vi\r\nvisar att det är angeläget att vi får ett heltäckande\r\nprogram? Radioaktiviteten känner inga gränser. Vi\r\nkänner till, vi behöver inte upprepa det, effekterna\r\nefter Tjernobylolyckan. Där hamnade nedsläppet\r\npå helt andra områden än vi kanske hade kunnat\r\ntänka oss. För att få reaktioner i ett tidigt skede\r\nbehövs ytterligare mätstationer.</pre><pre>Jag yrkar bifall till reservation 5.</pre><pre>Anf. 128 MARGARETA WINBERG (s)\r\nreplik:</pre><pre>Herr talman! Först till Eva Goe s: Jag har aldrig\r\npåstått att Eva Goe s redovisar ogrundade fakta.\r\nDet skulle vara mig främmande att tala på det viset.\r\nEva Goe s har säkert belägg för vad hon säger. Jag\r\nhar själv varit i Kiev och fått den information som\r\nEva Goe s talar om. Jag vet hur illa det är. Det Eva\r\nGoe s säger om synergieffekter är också riktigt. Vad\r\njag har svårt att förstå är när Eva Goe s säger att det\r\npågår en forskning i Sverige och hänvisar till\r\nforskningen i Kiev. Så talar hon om hur mycket\r\nfakta som man där har fått fram. Ändå tycker hon\r\natt vi skall ha en ytterligare utredning. Jag måste då\r\nfråga om inte Eva Goe s litar på dem vi har. Vad är\r\ndet för ytterligare utredning som vi behöver?\r\nRäcker det inte med dem som pågår? Huvudsaken\r\när väl att vi får fram de fakta som det går att få fram.\r\nDär kan man möjligen säga att det brister, därför\r\natt vi inte har varit tillräckligt energiska att ta fram\r\noch visa upp fakta.</pre><pre>Det är möjligt att vi skulle kunna dämpa\r\nmänniskors oro och ångest, om vi kunde tala om att\r\nvi vet hur det är och att vi planerar åtgärder för att\r\ngöra någonting åt situationen. Men jag kan inte\r\nförstå vad en ytterligare av riksdagen tillsatt\r\nutredning skulle tillföra. Den skulle, som Eva Goe s\r\nsjälv sade, arbeta parallellt med de andra.</pre><pre>Sedan till Karin Starrin: Jag har med mig listan över\r\nde punkter som vi gick igenom med\r\ngeneraldirektören. Nog var det väl så att\r\ngeneraldirektören på punkt efter punkt talade om\r\nvilka åtgärder som hade vidtagits och vilka som var\r\npå gång. Jag har fört mycket noggranna\r\nanteckningar där detta kan läsas. Jag har aldrig\r\npåstått att vi har ett heltäckande nät, för det har vi\r\ninte. Det sade generaldirektören inte heller. Han\r\nsade att en ökning av mätstationer var på gång. Det\r\nhar man fattat beslut om i SSI, och ytterligare tio är\r\nplanerade.</pre><pre>Visst kan vi i riksdagen ta initiativ, och det skall vi\r\nsjälvfallet göra när det är befogat. Men jag tycker\r\natt det här är sällsynt obefogat, eftersom\r\nmyndigheten redan har fattat beslut i frågan och\r\nregeringen har samma fråga för beredning hos sig.\r\nDet är verkligen att slå in öppna dörrar.</pre><pre>Jag yrkar bifall till utskottets hemställan och avslag\r\npå reservationerna.</pre><pre>Anf. 129 EVA GOE S (mp):</pre><pre>Herr talman! Det är riktigt, Margareta Winberg,\r\natt forskning pågår, men den sker i Kiev av SSI. Vad\r\njag vill är att det skall ske en forskning i Sverige\r\nbland populationen. Att det i dag råkar ske en\r\nforskning på länsstyrelserna beror på att vi började\r\nforska om kvicksilverhalterna i våra sjöar. Det har\r\nman tillämpat sedan för mätning av cesium. Därför\r\nhar vi fått fram fakta i Västernorrland om att 85 %\r\nav fisken har för höga radioaktiva värden. Vi vill ha\r\nen forskning av effekterna på hälsa, både fysiskt\r\noch psykiskt, inte bara hur naturen påverkas.\r\nSedan skall vi naturligtvis, som Margareta Winberg\r\nvar inne på, offentliggöra det. När man gör en\r\nsådan utredning som vi vill göra, skall man ha med\r\nsig oberoende forskare från miljörörelsen. Varför\r\ninte en forskare från Greenpeace, som ju har\r\nenorma sakkunskaper?</pre><pre>Sedan vill jag än en gång poängtera att jag\r\nprotesterade redan innan jag kom in i riksdagen\r\nmot att livsmedelsverket fick avgöra och höja\r\ngränsvärdet fem gånger, alltså femdubbla, från 300\r\ntill 1500 bequerel cesium per kilo. Jag anser att det\r\när så allvarligt att man inte borde få fatta sådana\r\nbeslut utan hörande av riksdagen. Det borde\r\nlivsmedelsmedelsverket inte ha fått göra. Därför är\r\njag beredd att riva upp beslutet nu när jag äntligen\r\nkommit in i riksdagen. Jag tycker att man borde\r\nsänka värdet så nära noll som möjligt, eftersom det\r\ndrabbar just de människor som i dag är utsatta för\r\nhög markstrålning och, genom synergieffekter av\r\nmånga olika ämnen, för en alltför hög belastning.\r\nDet är som sagt intaget som räknas.</pre><pre>Anf. 130 KARIN STARRIN (c):</pre><pre>Herr talman! Då kan vi lägga fast, Margareta\r\nWinberg, att vi är överens om att vi inte har ett\r\nheltäckande nät av mätstationer för Sverige. Vi kan\r\nockså lägga fast att den ökning av investeringar som\r\nSSI är berett att göra är bra. Man kommer\r\nförmodligen att ersätta befintliga utslitna stationer.\r\nDå har vi tolkat SSIs generaldirektörs besked på\r\nlika sätt, och det är bra.</pre><pre>Margareta Winberg säger att det är sällsynt\r\nobefogat att ta initiativ från riksdagens sida nu.\r\nSamtidigt vet vi att vi inte har ett heltäckande nät\r\növer Sverige av mätstationer. Varför skulle vi inte\r\ntycka att det är befogat att riksdagen i det här läget\r\nskall ta initiativ? O.K. -- en beredning har föreslagit\r\nytterligare tio mätstationer i norra Sverige. Det är\r\nbra att regeringen nu håller på att arbeta med\r\nutredningen. Men kan vi tolka det som ett löfte från\r\nMargareta Winbergs sida att vi har ytterligare tio på\r\ngång? Då tycker jag att vi kan ta dagens debatt och\r\nde besked som kommer fram under debatten på ett\r\npositivt sätt. Kan vi verkligen veta att även norra\r\nSverige får bättre beredskap när det gäller mätning\r\nav radioaktivitet är det bra.</pre><pre>Anf. 131 MARGARETA WINBERG (s):</pre><pre>Herr talman! Först vill jag till Eva Goe s säga att\r\njag har väldigt svårt att förstå hur ett sådant\r\nlagsystem som hon föreslår skulle fungera. Eva\r\nGoe s vill sänka gränsvärdet så nära noll som\r\nmöjligt. Ett sådant lagförslag måste rikta sig mot\r\nhandeln. Men det är inte det som är problemet,\r\nutan problemet är situationen för samerna, som är\r\nden mest utsatta gruppen. Det är ganska\r\nointressant för samerna vad som står i lagen eller\r\ninte. Vad de vill veta är vad som händer med dem\r\noch hur mycket renkött de kan äta.</pre><pre>När blir det farligt? Hur mycket kan vi ge till våra\r\nbarn? Jag vet att detta är problemet för jag har\r\npratat med dem om det.</pre><pre>Det samerna behöver är ingen lag. De behöver, så\r\nlångt möjligt, individuell kostrådgivning, så att de\r\nvet hur mycket de kan ge till sina barn och sig\r\nsjälva. Jag förstår liksom inte hur en lagstiftning\r\nskulle fungera praktiskt.</pre><pre>Till Karin Starrin vill jag säga: Ja, det är obefogat,\r\ndärför att frågan är så nära sin lösning.</pre><pre>Anf. 132 EVA GOE S (mp):</pre><pre>Herr talman! Om man inför en lag som är bra för\r\nsamerna är den bra för alla. Det är precis samma\r\nsak som när man pratar om allergier. Man måste ha\r\nett lågt gränsvärde så att inte de mest känsliga\r\ndrabbas.</pre><pre>Dessutom handlar det om kostnadstäckning. Det är\r\nekonomi det handlar om. Om gränsvärdet sänks\r\nmåste producenterna få ersättning om de inte kan\r\nsälja köttet, t.ex. lammkött eller renkött. Det är det\r\nsom är problemet. Detta har blivit en\r\nkostnadsfråga, inte en hälsofråga. Det är det jag\r\nvänder mig emot.</pre><pre>Vi vet att vi i Sverige fick ytterst litet nedfall från\r\nTjernobyl räknat i gram och kilo. Vi vet inte när\r\nnästa olycka kan inträffa, men att den kommer att\r\ninträffa är alla överens om. Om man inför ett lågt\r\ngränsvärde gör man gott för alla.</pre><pre>Överläggningen var härmed avslutad.</pre><pre>(Beslut fattades efter 20 §.)</pre><pre>20 § Förlängd tid för registrering av\r\nlicensområden för älgjakt</pre><pre>Föredrogs</pre><pre>Jordbruksutskottets betänkande</pre><pre>1990/91:JoU11 förlängd tid för registrering av\r\nlicensområden för älgjakt (prop. 1990/91:28).</pre><pre>Anf. 133 BO LUNDGREN (m):</pre><pre>Herr talman! Jag skulle först vilja säga att jag\r\ntänker ställa en fråga till några av dem som har\r\nundertecknat utskottsbetänkandet, så att de kan\r\nfundera över ett svar. Det skulle vara intressant att\r\nfå ett sådant svar. Det finns nämligen ingen som\r\ntänker företräda utskottets majoritet i denna i och\r\nför sig mycket dåliga sak, omöjlig att försvara, men\r\ndet är sin sak. Det gäller Anders Castberger, Karin\r\nStarrin och Martin Segerstedt, som har skrivit\r\nunder betänkandet.</pre><pre>Den nya jaktlag som vi har levt med ett par år\r\nmedför helt orimliga effekter i några avseenden.\r\nJaktlagen innebär att man för närvarande har en\r\nreglerad jakt som delar upp områden i tre olika\r\nkategorier: A-områden, B-områden och generella\r\nområden.</pre><pre>A-områden utgörs i stort sett av de gamla\r\nlicensområdena som får en tilldelning på ett visst\r\nantal älgar under en förhållandevis lång jakttid.</pre><pre>B-licensområdena får väsentligt kortare jakttid,\r\nmaximalt fem dagar enligt regeringsförordningen,\r\noch en tilldelning på ett djur.</pre><pre>De generella områdena får under samma jakttid\r\nsom B-licensområdena under en övergångsperiod\r\nen tilldelning på ett och ett halvt djur: ett vuxet djur\r\noch en kalv.</pre><pre>Denna övergångsbestämmelse föreslås nu bli\r\nutvidgad och förlängd ytterligare fyra år. Skillnaden\r\nmellan B-licensområden och generella områden är\r\natt B-licensområdet anses producera tillräckligt\r\nmycket vilt för att medge avskjutning av ett vuxet\r\ndjur. Därför skall man ha den tilldelningen, men\r\nman har en begränsad jakttid. De generella\r\nområdena är väsentligt mindre. Det kan röra sig om\r\nett par hektar, men tilldelningen är ett och ett halvt\r\ndjur. B-licensområdena kan röra sig om ett par\r\nhundra hektar och tilldelningen ett djur.</pre><pre>Detta är en lagstiftning som innebär att staten,\r\nvilket är nödvändigt i och för sig, reglerar och\r\ninskränker den enskildes förfoganderätt. Det måste\r\nvi ibland göra i riksdagen. Men om vi inskränker\r\nden enskildes rätt, bör det rimligen ske med\r\nrättssäkerhet, med rimliga effekter.</pre><pre>Nu skulle jag vilja ställa frågan till Anders\r\nCastberger, Martin Segerstedt och Karin Starrin:\r\nÄr någon av er beredd att gå upp i talarstolan och\r\nförsvara ert ställningstagande, som innebär att man\r\ni ytterligare fyra år skall ha en tilldelning på ett och\r\nett halvt djur på små områden, medan större\r\nområden endast tilldelas ett djur? Jag avser inte att\r\nyrka bifall till reservationen i nuvarande läge, utan\r\nvi får se vad som händer, om någon vågar gå till\r\nförsvar för det som har skrivits i betänkandet. Det\r\när anmärkningsvärt att ingen har skrivit upp sig på\r\ntalarlistan.</pre><pre>Återigen ställer jag frågan till de nämnda: Är ni\r\nberedda att motivera varför tilldelningen skall vara\r\nstörre på de mindre markerna än på B-\r\nlicensområdesmarker?</pre><pre>\r\nBeslut</pre><pre>Företogs till avgivande trafikutskottets\r\nbetänkanden 1990/91:TU6 och TU7 samt\r\njordbruksutskottets betänkanden 1990/91:JoU9\r\noch JoU11.</pre><pre>Trafikutskottets betänkande TU6</pre><pre>Mom. 2 (offentliggörandet av koncessionsavtalet)</pre><pre>Utskottets hemställan bifölls med 254 röster mot 44\r\nför motion 1990/91:T1 av Jerry Martinger i\r\nmotsvarande del. 4 ledamöter avstod från att rösta.</pre><pre>Öriga moment</pre><pre>Utskottets hemställan bifölls.</pre><pre>Trafikutskottets betänkande TU7</pre><pre>Utskottets hemställan bifölls med 287 röster mot\r\n14 för reservationen av Viola Claesson. 1 ledamot\r\navstod från att rösta.</pre><pre>Jordbruksutskottets betänkande JoU9</pre><pre>Mom. 1 (gränsvärden för radioaktivitet i livsmedel\r\nm.m.)</pre><pre>Utskottets hemställan bifölls med 283 röster mot\r\n19 för reservation 1 av Marianne Samuelsson.</pre><pre>Mom. 2 (lågdosstrålningens effekter)</pre><pre>Utskottets hemställan bifölls med 271 röster mot 33\r\nför reservation 2 av Annika Åhnberg och Marianne\r\nSamuelsson.</pre><pre>Mom. 4</pre><pre>Utskottets hemställan bifölls.</pre><pre>Mom. 5 (miljöskyddslagstiftning och joniserande\r\nstrålning)</pre><pre>Utskottets hemställan bifölls med 270 röster mot 34\r\nför reservation 4 av Annika Åhnberg och Marianne\r\nSamuelsson.</pre><pre>Mom. 6 (mätstationer för radioaktiv strålning)</pre><pre>Utskottet hemställan bifölls med 235 röster mot\r\n69 för reservation 5 av Karl Erik Olsson m.fl.</pre><pre>Jordbruksutskottets betänkande JoU11</pre><pre>Utskottets hemställan bifölls.</pre><pre></pre><pre>21 § Ändring i rennäringslagen, m.m.</pre><pre>Föredrigs</pre><pre>Jordbruksutskottets betänkande</pre><pre>1990/91:JoU12 Ändring i rennäringslagen, m.m.</pre><pre>Anf. 134 ÅKE SELBERG (s):</pre><pre>Herr talman! Jag kommer i mitt anförande att tala\r\nom två socialdemokratiska reservationer till\r\njordbruksutskottets betänkande nr 12.</pre><pre>Förslaget i propositionen om ändring i\r\nrennäringslagen grundar sig på\r\nsamerättsutredningens förslag och de synpunkter\r\nsom framkommit i remissyttrandena.\r\nSamerättsutredningen startade sitt arbete 1983 och\r\nlade fram sitt senaste betänkande den 21 november\r\n1990. Därmed var också arbetet avslutat. Man kan\r\ntycka att det har varit en mycket lång tid att arbeta\r\nunder. Men samtidigt visar det väl att dessa frågor\r\när mycket komplicerade och svåra att ta itu med på\r\ngrund av att det finns så många motstående\r\nintressen, främst skogsbruk, turism, jakt och fiske i\r\nsamma områden.</pre><pre>Förutom direkta rennäringsfrågor -- som att stärka\r\nrennäringens ställning i förhållande till motstående\r\nintressen -- behandlas i propositionen t.ex.\r\nförbättrad ordning när det gäller rösträtten i\r\nsamebyarna. Man tar också upp frågor om jakt och\r\nfiske, där det är angeläget att få en lösning.</pre><pre>Nu blir det förmodligen inte så som har föreslagits\r\ni propositionen. En samlad opposition har bildat\r\nmajoritet för avslag på propositionen. Det kan låta\r\nlovvärt att man vill ha en samlad proposition för\r\nsamefrågor. Men vi skall samtidigt ha klart för oss\r\natt även om man får en samlad proposition,\r\nkommer den att innehålla flera delar genom att det\r\när tre eller fyra -- kanske ännu fler --\r\ndepartementsområden som berörs.</pre><pre>De förslag som nu föreligger från\r\nsamerättsutredningen, lantbruksstyrelsen och\r\nremissyttrandena bildar ett bra underlag för beslut\r\ni de frågor som tagits upp i propositionen. Det\r\nförslag som läggs fram beträffande för högt\r\nrenantal fyller t.ex. ett mycket angeläget behov.\r\nDet gäller en efterlängtad åtgärd, för hur skall vi\r\nkunna driva kravet på större hänsynstagande inom\r\nskogsbruket samtidigt som renantalet ökar år från\r\når?</pre><pre>Det finns inte ett godtagbart företagsregister. Ett\r\nsådant register är ju viktigt, inte minst för\r\nsamebyarna.</pre><pre>Jakt och fiske ovanför odlingsgränsen och på\r\nrenbetesfjällen hör också till de frågor som\r\nbehandlas i propositionen. För ortsbefolkningen i\r\nglesbygder har jakt och fiske mycket stor betydelse,\r\nbåde som försörjning som rekreation. I många fall\r\när möjligheter till jakt och fiske en direkt\r\nförutsättning för att människor över huvud taget\r\nskall bosätta sig i de här områdena. Många gånger\r\nhandlar det också om att dra till sig s.k.\r\nresurspersoner. Därför borde också\r\njaktmöjligheterna utökas ovanför odlingsgränsen,\r\nprecis som det sägs i propositionen. Sådan jakt är i\r\ndag en dåligt utnyttjad resurs.</pre><pre>Vidare är det nödvändigt att en bättre fiskevård\r\nkommer till stånd om man även i framtiden vill se\r\nfisket som en resurs. Inte minst för samebyarna är\r\ndet angeläget att man får en bra fiskevård, så att\r\nman kan behålla ett tillskott till försörjningen.</pre><pre>I och med avslagsyrkandet tar oppositionen\r\nställning på ett sätt som innebär att konflikterna\r\nkommer att fortsätta. Det gäller angelägna frågor,\r\noch det tar flera år innan man ser verkningarna av\r\nåtgärderna. Besluten skjuts på framtiden. Därmed\r\nkommer också en del motsättningar att uppstå till\r\nförfång för näringsutövarna, för ortsbefolkningen\r\noch för alla berörda parter.</pre><pre>När ni nu inom oppositionen har majoritet för\r\navslag på propositionen, så skulle jag vilja fråga: Är\r\nni medvetna om att ni till en obestämd framtid\r\nskjuter upp lösningarna på dessa angelägna frågor?</pre><pre>Jag yrkar bifall till de socialdemokratiska\r\nreservationerna.</pre><pre>Anf. 135 KARL ERIK OLSSON (c):</pre><pre>Herr talman! En majoritet i utskottet föreslår\r\navslag på regeringens proposition om ändring i\r\nrennäringslagen, och därför skall jag inte gå in på\r\nnågon djupare sakdebatt i det här sammanhanget.</pre><pre>Samerättsutredningen tillsattes av den centerledda\r\nregeringen redan 1982 och fick tilläggsdirektiv av\r\nden socialdemokratiska regeringen efter valet. Det\r\nhar funnits en bred politisk enighet bakom både\r\ntillsättningen av samerättsutredningen och dess\r\nuppgifter.</pre><pre>Huvudbetänkandet kom sommaren 1989 och har\r\nvarit ute på remiss. Det innehåller bl.a. förslag om\r\ntillsättande av ett sameting. Det är ganska\r\nanmärkningsvärt att förslaget om sameting inte\r\nfanns med i propositionen om rennäringslag eller --\r\nom nu inte det hade varit lämpligt -- bland andra\r\naviserade propositioner under den här hösten. Det\r\nhade varit möjligt att genomföra ett val till ett första\r\nsameting redan vid nästa valtillfälle, alltså hösten\r\n1991, om riksdagen hade gått till beslut i den här\r\nfrågan nu, 1990. Regeringen har i stället valt att\r\nförhala denna fråga. Därmed skjuts den här\r\nprocessen fram ytterligare en valperiod.</pre><pre>I jordbruksutskottet har vi haft att ta ställning till\r\nett antal motioner som har förordat att\r\npropositionen avslås med hänsyn till att man bör\r\ngöra en samlad behandling. Jag är medveten om\r\natt -- som Åke Selberg sade här nyss -- ett utskott\r\ninte kan bereda alla de frågor som hör ihop med en\r\nsamlad behandling av rennäringen och\r\nsamefrågorna. Det måste naturligtvis bli antingen\r\nflera propositioner eller en proposition där delar\r\nremitteras till olika utskott.</pre><pre>Det hade i det läget varit möjligt för olika partier\r\noch ledamöter i riksdagen att på ett bättre och mera\r\nfullständigt sätt bilda sig en uppfattning om vad som\r\nvar möjligt att göra i den här frågan. Rennäringen\r\nspelar i sammanhanget en mycket stor roll. Att\r\nbryta ut rennäringslagen ur frågan är därför inte\r\nlämpligt.</pre><pre>Låt mig uttala att vi i centern anser det nödvändigt\r\nmed en sammanhållen politik på detta område. Det\r\nhar tidigare också varit riksdagens uppfattning när\r\nfrågorna har behandlats.</pre><pre>Med hänvisning till detta, herr talman, har jag\r\nanledning att yrka bifall till utskottets hemställan\r\ninnebärande avslag på propositionen.</pre><pre>Anf. 136 ÅKE SELBERG (s):</pre><pre>Herr talman! Som jag sade tidigare, Karl Erik\r\nOlsson, lade vi fram det senaste betänkandet i\r\nslutet av oktober. Därmed går det knappast att\r\nförvänta sig en samlad proposition; det finns inga\r\nmöjligheter till det.</pre><pre>En hel del lagändringar måste göras före\r\nsametinget och många andra frågor diskuteras\r\ninnan det kan bli en samlad proposition. Det gör att\r\ndetta ärende liksom den proposition vi behandlar\r\nskjuts framåt ganska långt i tiden, i sämsta fall flera\r\når, och det tycker jag är djupt olyckligt.</pre><pre>Anf. 137 KARL ERIK OLSSON (c):</pre><pre>Herr talman! Det är alldeles rätt. Vi har tydligen\r\nsamma uppfattning i frågan. Nu kommer hela\r\närendet att fördröjas, och den förseningen får\r\nnaturligtvis regeringen ta på sig ansvaret för.</pre><pre>Anf. 138 JENS ERIKSSON (m):</pre><pre>Herr talman! I den kommittémotion som vi\r\nmoderater har väckt med anledning av\r\npropositionen om ändring i rennäringslagen finns\r\nflera förslag till ändringar i förhållande till de\r\nförslag som regeringen har lagt fram.</pre><pre>Det första förslaget i motionen är ett\r\navslagsyrkande på hela propositionen. Eftersom\r\ndet finns majoritet för detta förslag i och med att\r\nsamtliga oppositionspartier har yrkat detsamma,\r\nhar de övriga yrkandena blivit inaktuella. Det finns\r\ndärför ingen anledning för oss att här ta upp dessa\r\nyrkanden till diskussion.</pre><pre>Att propositionen avslås innebär inte att frågan i sig\r\när ointressant och betydelselös -- tvärtom. Den\r\nberör många människor, såväl rennäringens folk\r\nsom norrländska jordbrukare.</pre><pre>Vi anser det angeläget att frågan får den seriösa och\r\ningående behandling den är värd samt utmynnar i\r\nett bra resultat. Som framgår av betänkandet anser\r\nvi att det behövs en samlad bedömning av\r\nrennäringsfrågorna.</pre><pre>En viktig faktor i denna bedömning blir\r\nsamerättsutredningen som snart läggs fram. Denna\r\nutredning är kanske främst för samerna av stor\r\nbetydelse, då det handlar om att bevara och\r\nutveckla samernas egenart samt deras samhällsliv.\r\nSamerättsutredningen kommer också att vara\r\nbetydelsefull för oss som beslutsfattare, när vi skall\r\nforma samernas och övriga inbyggares framtid\r\ninom rennäringslandet.</pre><pre>Majoriteten i utskottet skriver i betänkandet att\r\nrennäringen bör bli föremål för en samlad\r\nbedömning, och vi anmodar regeringen att så snart\r\ndet är möjligt återkomma till riksdagen med ett\r\nsammanhållet förslag angående samefrågorna.\r\nDetta har vi gett regeringen till känna. Vi har också\r\nmöjlighet och säkerligen anledning att återkomma\r\nmed våra övriga förslag.</pre><pre>Den socialdemokratiska minoriteten framhåller i\r\nreservation 1 behovet av en skyndsam behandling\r\noch beslut i enlighet med propositionens förslag. I\r\nreservationen skriver man att ett avslag på\r\npropositionen med en koppling till vissa\r\nkonstitutionella frågor m.m. kan innebära att den\r\nangelägna reformeringen av rennäringen skjuts på\r\nen oviss framtid. Det förefaller som om\r\nsocialdemokraterna är tveksamma till regeringens\r\nförmåga att i rimlig tid få fram det begärda,\r\nsammanhållna förslaget. Det är inte att ge\r\nregeringen särskilt högt betyg, men det ligger\r\nsäkert någonting i farhågorna.</pre><pre>Det blir därför en angelägen uppgift för\r\noppositionen att hålla regeringen varm och kräva\r\natt riksdagens beslut uppfylles utan dröjsmål.</pre><pre>Herr talman! Med detta yrkar jag bifall till\r\nhemställan i jordbruksutskottets betänkande och\r\navslag på de bägge reservationerna.</pre><pre>Anf. 139 ÅKE SELBERG (s) replik:</pre><pre>Herr talman! Låt mig göra ett tillrättaläggande\r\nmed anledning av det Jens Eriksson sade.\r\nUtredningen är klar och har lagt fram sitt\r\nslutbetänkande. Däremot återstår en\r\nremissomgång. Därför kan vi inte förvänta oss ett\r\nsamlat förslag förrän till -- i bästa fall -- nästa\r\nriksmöte.</pre><pre>Anf. 140 JENS ERIKSSON (m) replik:</pre><pre>Herr talman! Jag är medveten om det. Men man\r\nhar inte kunnat ta hänsyn till den i den framlagda\r\npropositionen. Därför kan vi just nu inte heller få\r\nett sammanhållet förslag. Det kan vi dock få när\r\nremissomgången är färdig.</pre><pre>Anf. 141 ANDERS CASTBERGER (fp):</pre><pre>Herr talman! Vi står ånyo inför den\r\nsocialdemokratiska regeringens välförtjänta\r\nnederlag. I dag gäller det en folkminoritets\r\nställning, rättigheter och möjligheter. Det är vår\r\negen urbefolkning i vårt eget land. Den\r\nsocialdemokratiska solidariteten sträcker sig inte\r\nlångt, i vart fall inte upp till det norrländska\r\ninlandet. Nej, den räddningsplanka som rullades ut\r\nför att oppositionen skulle lockas rädda regeringen\r\nvar att lösa allvarliga tvister i Härjedalens\r\nskogsbygd. Men inte löses dessa tvister utan ett\r\nallsidigt och heltäckande grepp.</pre><pre>Just detta grepp -- ett samlat förslag -- har vi\r\nefterlyst här i riksdagen. Men det är tydligen inte\r\nbara samerna som regeringen inte orkar med. Den\r\nsocialdemokratiska regeringen är så regeringstrött\r\natt den inte heller i denna fråga orkar med\r\nriksdagen och dess beställningar. År efter år har vi\r\nstått här i kammaren och efterlyst en samlad\r\nproposition. Ja, t.o.m. under den förra\r\nmandatperioden efterlystes detta. Gång på gång\r\nhar tystnad inträtt. Samerättsutredningen skulle\r\ninväntas. Det var också justitieministerns besked\r\nden 22 mars i en debatt här i kammaren. Det var ett\r\nbärande argument. Desto mer förvånad blir man\r\nnär regeringen inte alls inväntar\r\nsamerättsutredningens slutbetänkande. I stället\r\nlägger man fram ett förslag i vilket bitar ur kakan\r\nplockas. Det är inget samlat grepp.</pre><pre>Så sent som i våras behandlades flera förslag, i\r\nutskottet och här i kammaren, om samernas\r\nställning och rennäringen. Riksdagen\r\nförespeglades faktiskt av socialdemokraterna att ett\r\nsamlat grepp med en samlad proposition skulle\r\nkomma. Så skedde nu inte. I stället undviker den\r\nsocialdemokratiska regeringen med ett vitt\r\nkryssande de verkligt svåra frågorna. Här saknas en\r\nhelhetssyn. Åke Selberg måste förklara för oss i\r\nkammaren varför inte socialdemokraterna kan\r\nsamla sig i denna fråga.</pre><pre>Vi ser ett mycket kompakt och enhetligt motstånd\r\nmot regeringens politik. I moderaternas motion\r\nsägs att det är anmärkningsvärt. I vänsterpartiets\r\nmotion sägs att det är synnerligen magert. I\r\nmiljöpartiets motion sägs att det är synnerligen\r\nbeklagligt, och i centerns kommittémotion sägs\r\nockså att det är anmärkningsvärt.</pre><pre>Om vi får en samlad proposition berör den ändå tre\r\ntill fyra områden, säger Åke Sellberg sangviniskt i\r\nsitt anförande. Har inte Åke Sellberg varit med om\r\natt ett beslut här i kammaren leder till\r\nföljdändringar i flera olika lagar? Det är ganska\r\nnormalt. Det är det totala greppet, logiken, där alla\r\nförslag hänger ihop och vilar på en enhetlig juridisk\r\ngrund som regeringen förvägrar riksdagen att ta\r\nställning till.</pre><pre>Någon gång i framtiden, säger Åke Selberg i sitt\r\nanförande. Nu skjuts det hela beklagligtvis på en\r\nobestämd framtid. Är det så här fullkomlighetens\r\nmaktspråk låter fortfarande? Ödmjukhetens insikt\r\nhar inte nått ut till de socialdemokratiska\r\nkapillärerna. Tänker verkligen inte den\r\nsocialdemokratiska regeringen efterkomma heller\r\ndenna riksdagens beställning och ta fram ett samlat\r\nnytt förslag, Åke Selberg?</pre><pre>Nej, det är tyvärr så att socialdemokraterna med\r\nsina två reservationer försöker sitta på två stolar\r\nsamtidigt. Å ena sidan vill inte socialdemokraterna\r\ngå med på att återförvisa propositionen, avslå den\r\noch begära ett nytt förslag. Å andra sidan kritiserar\r\nde propositionen hårt i reservation 2, med\r\nutgångspunkt i en enskild socialdemokratisk\r\nmotion. Men den skall ändå inte avvisas, och inget\r\ntillkännagivande ges.</pre><pre>Det artiga bugandet för regeringen fortsätter, och\r\ndet skall i stället heta att utskottet förutsätter att\r\nsynpunkterna beaktas utan någon särskild\r\nframställning från riksdagen. Socialdemokraterna\r\norkar inte samla sig till några klara besked om\r\nnågonting, synes det.</pre><pre>Herr talman! Samerättsutredningen har lagt fram\r\nen mängd konkreta förslag vilka syftar till att i vissa\r\nfall klarlägga och i andra fall stärka samernas\r\nställning. Folkpartiet liberalerna ser positivt på\r\nflera av dessa förslag. Särskilt angeläget uppfattar\r\nvi förslaget om ett inom samebefolkningen valt\r\nsameting.</pre><pre>Det är dock vår bestämda uppfattning att\r\nsamerättsutredningens olika delförslag måste och\r\nbör kunna ses som en helhet. Det är denna helhet\r\nvi saknar.</pre><pre>Jag skall lämna några exempel på frågor som\r\naktualiseras i debatten och som det är angeläget att\r\nlösa. Det gäller frågan om en särskild samelag,\r\nfrågan om ett särskilt sameting, grundlagsfästande\r\nav den folkrättsliga ställningen, den rättsliga\r\ngrunden för rennäringen, avvägnings- och\r\nsamrådsfrågor mellan rennäring och andra\r\nintressen, sameskolan och, inte minst naturligtvis,\r\nden ytterst besvärliga frågan om ILO-\r\nkonventionen.</pre><pre>Ett flertal ytterligare förslag kommer nu fram i och\r\nmed samerättsutredningens slutbetänkande. Men\r\nregeringens proposition kommer i fel ordning och\r\nutan helhetssyn. Den bör därför avslås, och\r\nregeringen bör återkomma med ett samlat förslag.</pre><pre>Jag yrkar, herr talman, bifall till\r\njordbruksutskottets hemställan och avslag på de två\r\nsocialdemokratiska reservationerna.</pre><pre>Anf. 142 ÅKE SELBERG (s) replik:</pre><pre>Herr talman! Om jag vore i Anders Castbergers\r\nkläder kanske jag skulle vara litet försiktig med att\r\nbeskylla andra partier för att vingla i sina beslut.</pre><pre>Anders Castberger efterlyser en samlad\r\nproposition. Jag skulle vilja ställa en fråga: Menar\r\nAnders Castberger att man skall lägga fram en\r\nsamlad proposition innan utredningen är klar? Som\r\njag tidigare har sagt blir utredningen klar nu under\r\nde närmaste dagarna.</pre><pre>Man förundras över Anders Castbergers\r\nargumentation om att man inte skall invänta\r\nutredningen innan man lägger fram förslag. I och\r\nför sig förstår jag Anders Castberger mycket väl.\r\nHan har aldrig levt eller bott i dessa områden. Han\r\när inte införstådd med de problem som finns när det\r\ngäller såväl konflikterna mellan olika intressen som\r\nde som finns inom samebyarna. Det fanns faktiskt\r\nrejäla skäl för att lyfta fram frågorna i denna\r\nsituation.</pre><pre>Anf. 143 ANDERS CASTBERGER (fp)\r\nreplik:</pre><pre>Herr talman! Jag har visst inte, herr Selberg,\r\npåstått att socialdemokraterna har vinglat i frågan.\r\nDet är i stället så att ni för en väldigt rak linje i\r\ndenna fråga: en rak linje tvärs emot riksdagens\r\nbeställning och uttryckliga önskemål -- en rak linje\r\nrakt emot de intressekonflikter som faktiskt skulle\r\nlösas och de olika avvägningar som naturligtvis\r\nmåste göras.</pre><pre>Regeringen har faktiskt fått sig förelagt att komma\r\nmed ett samlat förslag. Det är inte vi här i riksdagen\r\nsom har krävt att en proposition skulle läggas fram\r\njust nu. Nej, självfallet skulle det ha samordnats på\r\nett helt annat sätt.</pre><pre>\r\nJustitieministern sade faktiskt den 22 mars att det\r\nvar en självklar sak att förslaget om ett sameting\r\ninte kan ses isolerat utan att även detta förslag\r\nmåste sättas in i ett större sammanhang. Var finns\r\ndetta ''större sammanhang'', Åke Selberg, när\r\nregeringen får ta på sig det fulla ansvaret för denna\r\nvalhänta, osystematiserade och osynkroniserade\r\nhantering av detta ärende.</pre><pre>Anf. 144 ÅKE SELBERG (s) replik:</pre><pre>Herr talman! Det var bra att Anders Castberger\r\nkänner till att man lade fram detta förslag.\r\nFortfarande håller Anders Castberger fast vid att\r\nman skulle ha lagt fram ett samlat förslag. Vår\r\nuppfattning är i alla fall att man inte kan göra det\r\ninnan utredningen har arbetat färdigt eller vi har\r\nsett resultatet av remissomgången efter de förslag\r\nsom har lagts fram.</pre><pre>Man kan beskylla regeringen för att vara\r\nsenfärdig, men vår inställning i denna fråga är i alla\r\nfall att utredningen skall arbeta klart innan man kan\r\nta det samlade grepp som Anders Castberger\r\nefterlyser.</pre><pre>Anf. 145 ANDERS CASTBERGER (fp)\r\nreplik:</pre><pre>Herr talman! Jag får återigen upprepa att det\r\nfaktiskt inte är vi som har begärt att en proposition\r\nskall komma just nu. Tvärtom efterlyser vi ett\r\nsamlat grepp. Vi får naturligtvis utgå ifrån att man\r\nhar hunnit med all den hantering av\r\nförberedelsematerialet som erfordras för att man\r\nskall kunna lägga fram ett välavvägt förslag. Däri\r\ningår självfallet att utredningar blir färdiga och på\r\nsedvanligt sätt också blir föremål för den\r\nbehandling som måste ske.</pre><pre>Vad den socialdemokratiska regeringen har gjort\r\när att utlova och förespegla någonting som den\r\nsedan inte uppfyller, nämligen ett samlat grepp.\r\nVarför kunde inte den socialdemokratiska\r\nregeringen avvakta vad som skulle ske för att bättre\r\nsamordna och synkronisera de olika sakerna?\r\nSedan hade den kunnat lägga fram ett samlat\r\nförslag som omfattar hela den juridiska grunden för\r\nhur dessa frågor skall lösas.</pre><pre>Det här är så svåra frågor att man inte kan rycka\r\nloss dem ur sitt sammanhang så som regeringen gör,\r\nvilket Åke Selberg frenetiskt försvarar.</pre><pre>Anf. 146 TREDJE VICE TALMANNEN:</pre><pre>Jag får meddela att anslag nu har satts upp om att\r\ndetta sammanträde skall fortsätta efter kl. 19.</pre><pre>Kolonisationen av Norrland inleddes i kustlandet\r\nunder 1500-talet. Allteftersom\r\njordbrukskolonisationen växer fram trängdes\r\nsamerna tillbaka och det uppstod ett behov av att\r\ngöra en gränsdragning mot samernas område.\r\nLappmarksgränserna fastlades 1751, den kom till\r\nför att skydda samernas tillgång till jakt och fiske.</pre><pre>Kolonisationen fortsatte och 1867 fastlades\r\nodlingsgränsen, syftet med odlingsgränsen var att\r\ntrakterna norr och väster om gränsen skulle vara ett\r\nför samer förbehållet område. I Jämtland avsattes\r\n1841 de s.k. renbetesfjällen, och området\r\nutvidgades 1887 genom att kronan inköpte ett antal\r\nhemman som uppläts för renskötse. Den verkliga\r\nlagregleringen av renskötseln kom med den första\r\nrenbeteslagen 1886 som även innebar att man\r\ndelade upp samer i renskötande och icke\r\nrenskötande samer.</pre><pre></pre><pre>Anf. 147 BERITH ERIKSSON (v):</pre><pre>Herr talman! Även i denna kammare bland\r\nriksdagens ledamöter är kunskapen om vår\r\nurbefolkning mycket dålig. Jag tänkte därför ta\r\nkammarens tid i anspråk till att göra en kort\r\nsummarisk beskrivning av tidigare viktiga lagar\r\nsom berört samerna, även om de inte har följts.</pre><pre>Kolonisationen av Norrland inleddes i kustlandet\r\nunder 1500-talet. Allteftersom\r\njordbrukskolonisationen växte fram trängdes\r\nsamerna tillbaka och det uppstod ett behov av att\r\ngöra en gränsdragning mot samernas område.\r\nLappmarksgränsen fastlades 1751. Den kom till för\r\natt skydda samernas tillgång till jakt och fiske.</pre><pre>Kolonisationen fortsatte och 1867 fastlades\r\nodlingsgränsen. Syftet med odlingsgränsen var att\r\ntrakterna norr och väster om gränsen skulle vara ett\r\nför samer förbehållet område. I Jämtland avsattes\r\n1841 de s.k. renbetesfjällen, och området\r\nutvidgades 1887 genom att kronan inköpte ett antal\r\nhemman som uppläts för renskötsel. Den verkliga\r\nlagregleringen av renskötseln kom med den första\r\nrenbeteslagen 1886 som även innebar att man\r\ndelade upp samer i renskötande och icke\r\nrenskötande samer.</pre><pre>Den svenska riksdagen och regeringen har fortsatt\r\natt lagreglera samernas näring -- renskötseln -- och\r\ngenom andra lagar skapat förutsättningar för att\r\nkunna utvinna naturtillgångarna i det forna samiska\r\nområdet.</pre><pre>Efter det att man under 1970-talet dels hade\r\nfattat enskilda beslut i riksdagen i angelägenheter\r\nsom rörde samerna, dels hade beslutat om att\r\nsamerna som en ursprunglig befolkning hade vissa\r\nsärskilda rättigheter och därför skulle positivt\r\nsärbehandlas -- det var också en följd av\r\nrättegången i det s.k. skattefjällsmålet -- beslöt\r\nriksdagen 1982 att en kommitté skulle tillsättas för\r\natt utreda och komma med förslag till en samlad\r\nsamepolitik. Som flera talare tidigare har påpekat\r\när den kommittén nu klar med sitt arbete.</pre><pre>Jag vill i detta sammanhang direkt svara Åke\r\nSelberg på hans fråga om det nu blir uppskjutet, att\r\nman i Norge tillsatte en utredning samtidigt som nu\r\när klar med sitt arbete. Sametinget är tillsatt och\r\nöppnades i september 1989.</pre><pre>Med den här utredningen så har vi ett förslag till en\r\nsamlad samepolitik, och då kan inte regeringen\r\nfortsätta som förut med att till riksdagen föreslå\r\nändringar i enskilda samepolitiska frågor. En enig\r\nopposition ger nu åter regeringen ett besked om att\r\nman inte godtar detta förfaringssätt utan kräver att\r\nregeringen följer riksdagsbeslutet från 1982 om en\r\nsamlad samepolitisk proposition.</pre><pre>Svenska lagar och internationella konventioner\r\nsom vi undertecknat och förbundit oss att följa\r\ninnebär en långtgående skyldighet att skydda den\r\nsamiska kulturen. Den grundläggande\r\nförutsättningen för den samiska kulturens\r\nfortlevnad är rennäringen. Flaskhalsen i\r\nrennäringen är vinterbetet. Det finns en optimal\r\ngräns för hur trängd en näring kan bli innan\r\nförutsättningarna för dess överlevnad försvinner.\r\nVi har nått en sådan gräns där intrång eller\r\nåtgärder, som enskilt kan uppfattas som mindre\r\nbetydelsefulla, i verkligheten kan innebära\r\ndödsstöten för den samiska kulturen. Därför är det\r\nenligt min mening nödvändigt med en proposition,\r\nsom belyser hela problematiken och som kommer\r\nmed förslag till åtgärder som verkligen stärker den\r\nsamiska kulturens förutsättningar till utveckling\r\noch fortlevnad. Detta säger ju både riksdagen och\r\nregeringen.</pre><pre>Det finns en risk med att fortsätta att portionera ut\r\nsamefrågorna till separata beslut -- på det sätt som\r\nriksdagen gjorde 1971 när man beslutade om en\r\nrennäringslag utan en samepolitisk målsättning.\r\nPropositionen om en målsättning kom först 1977,\r\noch då påstod man att rennäringslagen som\r\ninnehöll landrätten inte kunde ändras.</pre><pre>Är det samma teknik man försöker sig på i dag att\r\nman först ändrar i rennäringslagen och sedan\r\nkommer med ett förslag till sameting och ett förslag\r\ntill skrivningar för att ratificera ILOs konvention\r\n169, för att slutligen hänvisa till att man inte kan\r\nändra i rennäringslagen som man nyligen har tagit\r\nbeslut om?</pre><pre>Detta förfaringssätt för att ge riksdagen ett\r\nbeslutsunderlag är inte juridiskt försvarbart.\r\nRiksdagen behöver i sitt beslutsunderlag ett\r\nklargörande av vad urminnes hävd innebär, vad\r\ninternationella konventioner innebär, vilka\r\nförsörjningsmöjligheter samerna har, vilka\r\nförsörjningsmöjligheter de behöver för att kunna\r\nutveckla sin näring och om det kan finnnas andra\r\nlösningar för att uppnå de här målen.</pre><pre>Socialdemokraterna försöker nu agera på ett sätt\r\nsom man tror är politiskt möjligt i samefrågor. I en\r\nsocialdemokratisk motion från 1971 ansåg\r\nmotionärerna inte att det var politiskt möjligt med\r\nsamepositiva åtgärder. I riksdagsdebatten ansåg\r\nsocialdemokraterna att det, när den svagare\r\nkulturen möter den starkare, blir den svagare som\r\ngår under och att inte heller samerna kommer att\r\nbesparas detta öde. Man ville från\r\nsocialdemokraternas sida den gången att det gamla\r\nuttrycket ''mark till samernas uteslutande\r\nbegagnande'' skulle tas bort ur lagen.\r\nSocialdemokraterna tog fel vad gäller det politiskt\r\nmöjliga den gången, på samma sätt som de gör här\r\ni kammaren i dag.</pre><pre>Jag vill bemöta de här reservationerna på några\r\npunkter. Reservanterna påpekar att man i\r\npropositionen har tagit med vad\r\nrennäringskommittén har föreslagit, samtidigt som\r\nman inte lämnar några egentliga förslag utifrån det\r\nviktigaste i rennäringskonventionen, nämligen de\r\nfyra punkterna som finns där. Vidare påpekar de att\r\nman i propositionen skulle stärka samernas\r\nställning som minoritet och urbefolkning. Detta är\r\nju mera av formell än av praktisk betydelse. Så är\r\ndet ju redan i dag enligt gällande rätt till följd av\r\nHD-domen i skattefjällsmålet. Man synliggör\r\nnaturligtvis gällande rätt genom att dessa saker\r\nskrivs in. Men samerna är inte utan rätt om vi\r\nåterremitterar den här propositionen. Man skriver\r\nockså att det har inneburit väsentliga förbättringar\r\ni frågan om samordning och fördjupat samarbete\r\nmellan medlemmarna sedan 1971. Men man skriver\r\nsamtidigt ingenting om att detta propositionsförslag\r\nskulle innebära att man tog tillbaka en del av\r\nfriheterna och införde en myndighetsstyrd utövning\r\nav renskötseln som är att hänföra till den\r\nrennäringslag som gällde före 1971.</pre><pre>Jag yrkar bifall till hemställan i betänkandet och\r\navslag på reservationerna.</pre><pre>Anf. 148 EVA GOE S (mp):</pre><pre>Herr talman! Hur länge till måste samerna vänta på\r\nsitt sameting? Sverige är faktiskt det enda nordiska\r\nland, förutom Sovjet, som saknar ett representativt\r\nfolkvalt samiskt organ. Det är hög tid att ändra på\r\ndet. Det är också hög tid att erkänna samernas\r\nrättigheter som urbefolkning i Sverige.</pre><pre>Vi anser att åtminstone samtliga betänkanden från\r\nsamerättsutredningen borde ha varit föremål för en\r\nsamlad bedömning innan propositionen lades. En\r\ncentral fråga i samerättsutredningen var vilka\r\nsärskilda behov som härleddes till samernas\r\nställning som urbefolkning i Sverige och vilka\r\nskyldigheter det svenska samhället har gentemot\r\nsamerna. Utredningen kom fram till att de\r\ngrundläggande behoven är stöd åt den samiska\r\nkulturen och det samiska språket, tryggad tillgång\r\ntill mark och vatten för de samiska näringarna samt\r\ninflytande i den beslutsprocess som rör samerna\r\noch deras samfundsliv. I detta sammanhang måste\r\nsjälvfallet ILO-konventionen 169 om\r\nurbefolkningars rätt beaktas. Något besked om\r\nSveriges ratificering av konventionen har\r\nregeringen inte givit, och i propositionen saknas\r\nförslag till lagstiftning beträffande\r\nsamerättsutredningens förslag till särskild\r\ngrundlagsbestämmelse, samelag och inrättande av\r\nsameting. Det är synnerligen beklagligt eftersom\r\nregeringen därmed omöjliggjort en samlad\r\nbedömning och skapat stor osäkerhet om statens\r\nsamepolitik.</pre><pre>Miljöpartiets principiella inställning är att en\r\nsärskild lagstiftning som ger samerna skydd mot\r\nexploatering i sameområdet bör skapas. Lagen\r\nskall ge samerna rätt att själva förvalta sina\r\nnaturtillgångar t.ex. renbeten och fiskevatten.\r\nLagen bör vidare ge samerna vetorätt i frågor som\r\när av grundläggande betydelse för deras försörjning\r\noch levnadssätt samt ge garantier för att deras språk\r\noch kultur kan leva vidare.</pre><pre>Vi hörde nyss Berith Eriksson göra en historisk\r\ntillbakablick och tala om det myndighetsutövande\r\nsom faktiskt påminner om lappfogdetiden.</pre><pre>Propositionen innebär snarare ett försvagande av\r\n1971 års rennäringslag med ett ökat\r\nmyndighetsinflytande, eftersom allt verkar vara\r\nreglerat in i minsta detalj. På den tiden gällde det\r\nväl också hur långt ifrån renhjorden som det var\r\ntillåtet för samer att bo. Frågan om det folkrättsliga\r\nskyddet för samerna, och särskilt för rennäringen,\r\nskall enligt vår uppfattning bli föremål för\r\nytterligare överväganden. Samernas rättsliga\r\nställning måste stärkas, och detta måste komma till\r\nuttryck i en samlad samelag och ett sameting.</pre><pre>En viktig förutsättning för detta är att ILO-\r\nkonventionen godkänns. Tänker Sverige inte\r\nratificera ILO-konventionen nr 169 om\r\nurbefolkningarnas rättigheter, som Sverige har\r\nvarit med om att arbeta fram i FN?</pre><pre>Vi vänder oss emot propositionen, eftersom det\r\nverkar ligga särintressen bakom den. Det verkar\r\nt.ex. som att storskogsjordbruket och turismen\r\nskall gå före samernas intresse. Vi anser inte att\r\ndetta står i samklang med urbefolkningens\r\nintressen.</pre><pre>Miljöpartiet de gröna har naturligtvis avstyrkt\r\npropositionen, och jag yrkar bifall till utskottets\r\nhemställan.</pre><pre>Anf. 149 MARTIN OLSSON (c):</pre><pre>Herr talman! Jag har begärt ordet i egenskap av\r\nledamot av samerättsutredningen och i egenskap av\r\nmotionär i anledning av propositionen och i\r\nanledning av samefrågor i övrigt i andra\r\nsammanhang. Jag har med intresse lyssnat på\r\ndebatten, och det är väl oundvikligt att en del av de\r\nfrågor jag tar upp blir en upprepning av vad som\r\ntidigare har sagts.</pre><pre>Vi skall erinra oss om att respekten för\r\nminoritetsbefolkningars rättigheter under\r\nefterkrigstiden har ökat markant. Minoriteter har\r\nnu i jämförelse med tidigare helt andra möjligheter\r\natt bevara och utveckla sin kultur. Tidigare ville\r\nman närmast undertrycka minoritetskulturer. I\r\nminoritetsfolkens kulturer -- eller i varje fall i fråga\r\nom urbefolkningar, som det här gäller -- ingår även\r\nderas traditionella näringar. Vi skall därför se\r\nkulturbegreppet i ett vitt perspektiv. Språket är en\r\nmycket viktig del av kulturen, ja, den viktigaste\r\nkulturbäraren.</pre><pre>Under efterkrigstiden har vi fått olika konventioner\r\nom urbefolkningars rättigheter och det behov som\r\nibland finns av positiv särbehandling av\r\nurbefolkningar. Vi har konventioner från ILO, FN\r\noch i viss mån Europarådet.</pre><pre>I Sverige har det funnits ett starkt engagemang när\r\ndet gäller att internationellt arbeta för dessa frågor.\r\nVi har kraftfullt uttalat oss när det har gällt t.ex.\r\nurbefolkningarna i Kanada, inuiterna, indianerna i\r\nde övriga Amerika eller urbefolkningen i\r\nAustralien.</pre><pre>Det vore därför helt följdriktigt att noggrant utreda\r\nförhållandena bland vår egen inhemska\r\nurbefolkning och minoritetsbefolkning. Samerna är\r\nju en urbefolkning som har blivit en minoritet i sitt\r\nområde. Det finns i Sverige ca 17 000 samer, varav\r\n2 500 á 3 000 är verksamma inom rennäringen.</pre><pre>När vi diskuterar samerna får vi komma ihåg att de,\r\ntill skillnad från alla andra minoriteter i vårt land,\r\ninte har tyngdpunkten i sin kultur någon\r\nannanstans. De har inget eget land någonstans,\r\nmedan alla andra minoriteter har ett land där deras\r\nkultur har tyngdpunkten. Det är ur den synpunkten\r\nalldeles speciellt viktigt att samerna ges möjligheter\r\natt utveckla och bevara sin kultur.</pre><pre>Hösten 1982 strax före valet utfärdade regeringen\r\nFälldin direktiv för en samerättsutredning.\r\nDirektiven gick ut på att utredningen skulle\r\nkartlägga de särskilda behov som samerna har i sin\r\negenskap av en urbefolkning som har blivit en\r\nminoritet, och utredningen skulle även studera\r\nfolkrättens betydelse. Resultaten av dessa\r\növerväganden skulle sedan vara vägledande för det\r\nfortsatta arbetet. Utredningen skulle ge förslag till\r\nåtgärder för att stärka rennäringens rättsliga\r\nställning gentemot motstående intressen, överväga\r\ninrättandet av ett folkvalt samiskt organ samt\r\nföreslå åtgärder i syfte att stärka och bevara det\r\nsamiska språket.</pre><pre>Det blev ett regeringsskifte, och den tillträdande\r\nsocialdemokratiska regeringen utfärdade i februari\r\n1983 tilläggsdirektiv, vilka närmast underströk\r\nvikten av att utredningen arbetade efter de\r\nursprungliga direktiv som hade utfärdats samt gav\r\nnågra små tillägg. Det var alltså för sju åtta år sedan\r\nen bred politisk enighet om att en\r\nsamerättsutredning var nödvändig och om att man\r\nskulle se över vilka åtgärder som behövde vidtas.</pre><pre>Samerättsutredningen började med att lägga fram\r\nett betänkande om folkrätten, SOU 1986:36, och ur\r\ndetta tänkte jag citera några rader. Utredningen\r\nkonstaterar där, mot bakgrund av folkrättsliga\r\növerväganden, följande: ''Sammanfattningsvis\r\nhävdar vi att Sverige på folkrättslig grund har\r\nförpliktelser gentemot samerna på olika sätt.\r\nSverige måste avstå från sådana ingrepp i naturen\r\natt de naturliga förutsättningarna för rennäringens\r\nfortbestånd äventyras. Sverige måste vidare sörja\r\nför att nödvändiga resurser tryggas för den samiska\r\nkulturens fortlevnad och utveckling. Det sagda\r\nkräver beaktande i såväl lagstiftning som\r\nrättstillämpning. Det måste också beaktas inom\r\nförvaltning och administration, centralt och\r\nregionalt.''</pre><pre>Utredningen fortsatte sitt arbete med att ta upp\r\nfrågan om rennäringens ställning, sameting, m.m. I\r\njuni 1989 framlades det betänkandet, som skulle\r\nvara underlag för de propositioner som regeringen\r\nlade fram nu i höst, men som kanske skulle ha\r\nkunnat läggas fram litet tidigare.</pre><pre>När det gäller det folkvalda samiska organet,\r\nsametinget, fann både samer och icke-samer i\r\nutredningen att det vore mycket angeläget att\r\nsamerna fick ett representativt organ. Ett sådant\r\nkan representera samerna på ett helt annat sätt än\r\norganisationerna, och alla samer får på så sätt\r\nmöjlighet att delta. Det är viktigt att så många som\r\nmöjligt engageras i arbetet med att bevara och föra\r\nvidare den samiska kulturen.</pre><pre>Jag hinner inte ta upp de olika frågor som\r\nsametinget skall syssla med, men det skulle bl.a.\r\ngälla samhällsplanering och utseendet av samiska\r\nrepresentanter i vissa samhällsorgan.</pre><pre>Detta knöts samman med rennäringslagen på så\r\nsätt att om det uppstod konflikter mellan\r\nskogsbruket och samebyar, så skulle, innan\r\nslutgiltigt beslut fattades av myndigheter,\r\nsametinget få tillfälle att yttra sig och ge den\r\nallmänt samiska synpunkten på frågan, alltså inte\r\nsett enbart utifrån den enskilda samebyns\r\nsynpunkt, utan med en bred samisk belysning.</pre><pre>Vi föreslog att sametinget skulle ha 31 ledamöter\r\noch att beslut skulle fattas under 1990 så att det\r\nförsta valet skulle ha kunnat hållas i samband med\r\nkyrkofullmäktigevalet hösten 1991. Eftersom\r\nregeringen inte har lagt fram något förslag har detta\r\ninte blivit möjligt.</pre><pre>Som det har påpekats tidigare i debatten noterar\r\njag att Finland sedan tidigare har en form av\r\nsameting och att ett sådant i Norge inrättades i fjol\r\nhöst.</pre><pre>Jag har i höst ställt en interpellation till\r\njustitieministern om denna fråga, och jag deltog i\r\nen interpellationsdebatt initierad av Berith\r\nEriksson i våras. I båda fallen angavs\r\nkostnadsfrågan som skäl för att förslag inte har lagts\r\nfram. Jag vill då kort slå fast att demokrati måste få\r\nkosta, och det måste få kosta även att vidga\r\ndemokratin för vår inhemska urbefolkning.</pre><pre>Utredningen föreslog även fastställandet av en\r\nsamelag, som skulle reglera sametingets\r\nverksamhet, och en grundlagsbestämmelse med ett\r\ntillägg som betonar samernas särskilda ställning\r\nsom urbefolkning i vårt land.</pre><pre>Jag hinner inte så mycket gå in på frågan om\r\nrennäringens rättsliga ställning, man jag vill betona\r\natt vår riktlinje var att man genom ett ökat\r\nsamrådsförfarande skulle öka förståelsen för\r\nvarandras synpunkter. Inom året-runt-området\r\nskulle samebyarna vid större avverkningar på över\r\n20 hektar på fastigheter över 500 hektar kunna ha\r\nett suspensivt veto gentemot avverkningen. Men\r\ndetta skulle då prövas i högre instans, och\r\nsametinget skulle då, som jag har nämnt, få tillfälle\r\natt yttra sig.</pre><pre>Genom att regeringen inte lade fram ett förslag om\r\nett sameting samtidigt som den föreslog ändringar i\r\nrennäringslagen, blev det omöjligt för riksdagen att\r\nta ställning till det förslag som\r\nsamerättsutredningen framlagt, dvs. att knyta\r\nsamman sameting och rennäringslag. Däremot tog\r\nregeringen i propositionen upp frågan om reglering\r\nav antalet renar. Även utredningen hade nämnt\r\ndetta, trots att det inte ingick i direktiven.</pre><pre>Det är ändå något anmärkningsvärt att de flesta\r\nförslag till ändringar i rennäringslagen i den nu\r\nföreliggande propositionen -- som vi om en liten\r\nstund skall fatta beslut om och vars syfte var att\r\nstärka rennäringens rättsliga ställning -- innebär\r\njust åtgärder för att kunna hålla nere antalet renar.\r\nÄven om det finns skäl för detta måste det finnas en\r\nbalans mellan de ökade rättigheterna och de ökade\r\nkrav man ställer på samerna.</pre><pre>Mot den bakgrunden att detta inte blev den breda\r\nlösning som vi hade hoppats på har jag liksom\r\nandra motionerat om ett avslag på propositionen.\r\nNu har utredningen avslutat sitt arbete och lagt\r\nfram ett förslag om en stärkning av det samiska\r\nspråkets ställning samt fiskesamernas och\r\nsameslöjdarnas ställning. Jag hoppas att man i de\r\nfrågor som inte är kontroversiella skall kunna ha en\r\nrelativt kort remisstid och göra ett snabbt arbete i\r\nvederbörande departement så att det skall bli\r\nmöjligt att få ett samlat förslag som inte dröjer så\r\nlänge som regeringspartiets företrädare här sagt.</pre><pre>Jag hoppas att det kommer ett samlat förslag om\r\nsamepolitiken som tar upp rennäringens ställning,\r\nfiskesamerna och slöjdarna, sametinget, en\r\nsamelag, grundlagbestämmelser samt åtgärder för\r\natt stärka och utveckla det samiska språket.</pre><pre>I min motion har jag tagit upp ytterligare en fråga\r\nsom jag avslutningsvis vill kommentera. Det är\r\nfrågan om att öka förståelsen mellan olika\r\nintressen. Inom renskötselområdet har samerna en\r\npå urminnes hävd grundad rätt att bedriva\r\nrenskötsel. Samtidigt har markägarna både rätt och\r\nskyldighet att bedriva skogsbruk. Det gäller att\r\ndessa i och för sig motstående intressen skall kunna\r\nfå ökad förståelse för varandra och leva i fredlig\r\nsamexistens. I samerättsutredningen ansåg man att\r\nett ytterligare samrådsförfarande skulle vara ett led\r\ni den riktningen. Jag har i min motion dessutom\r\ntagit upp frågan att samhället genom en saklig\r\ninformation om de resp. intressenas rättigheter och\r\nskyldigheter i renskötselområdet skulle kunna\r\nbidra till en bättre förståelse för vardera sidas\r\nsituation, rättigheter och skyldigheter. Därigenom\r\nskulle även dessa motstående grupper kunna leva i\r\nfredlig samexistens.</pre><pre>Det finns på så många samhällsområden omstående\r\nintressen -- arbetsgivare och arbetstagare,\r\nhyresgäster och hyresvärdar osv. -- men det\r\nfungerar hyggligt. Det är viktigt att vi får\r\ninformation och sådana förhållanden att det skapas\r\nförutsättningar för att framgångsrikt bedriva både\r\nrenskötsel och skogsbruk i denna stora del av\r\nlandet, och detta utan uppenbara konflikter. Man\r\nmåste inse varandras rättigheter och skyldigheter\r\noch försöka att anpassa sig efter detta.</pre><pre>Herr talman! Jag yrkar slutligen bifall till utskottets\r\nhemställan, och jag hoppas att regeringen sätter in\r\nstora resurser för att så snabbt som möjligt lägga\r\nfram förslag en samlad samepolitik.</pre><pre>Anf. 150 ARNE ANDERSSON i Ljung (m):</pre><pre>Herr talman! Jag skall i mitt korta inlägg inte ägna\r\nmig åt den huvudfråga, nämligen ändring i\r\nrennäringslagen, som betänkandet ytterst handlar\r\nom. Jag tänkte begränsa mig till några synpunkter\r\nbeträffande reservation 2 från utskottets\r\nsocialdemokratiska minoritet.</pre><pre>De som var här i kammaren för en vecka sedan vet\r\natt jag då från talarstolen ondgjorde mig över att\r\nmotioner om jakt i det fjällnära området avstyrktes\r\nutan att ha realbehandlats i utskottet. Jag tog mig\r\nfriheten att kalla detta för mannamån och\r\ngodtycke, och det anser jag fortfarande att\r\nhandläggningen gav anledning till.</pre><pre>I tre motioner, en väckt av bl.a. Leif Marklund,\r\nbehandlades samma spörsmål. En var väckt under\r\nden allmänna motionstiden och en i anledning av\r\npropositionen, och en var väckt av mig själv.\r\nUtskottet fann det mycket märkliga förfarandet\r\nvärt att pröva, att utan sakprövning och med en\r\nytterst svävande motivering avstyrka dessa\r\nmotioner utan behandling.</pre><pre>I jordbruksutskottets betänkande nr 10 vidgår\r\nockså utskottet, såvitt jag förstår, att man är\r\nmedveten om att motionerna inte tidigare har\r\nbehandlats. Utskottets motivering lyder nämligen\r\npå följande sätt: ''Många av de frågor'' -- -- -- jag\r\nupprepar, många av de frågor -- -- -- ''om jakt och\r\nviltvård som tas upp i de nu aktuella motionerna\r\nhar behandlats utförligt tidigare under innevarande\r\nvalperiod -- -- --.'' Man är alltså medveten om att\r\ninte samtliga frågor har behandlats. Detta tycker\r\njag illa om. Men när jag tar mig friheten att tala om\r\nmannamån och godtycke, gör jag det eftersom\r\nsocialdemokraterna i en reservation till detta\r\nbetänkande tar upp en av motionerna till\r\nsakbehandling. Detta är verkligen inte hedervärt\r\nfrån er socialdemokrater!</pre><pre>Vore det nu inte så att Åke Selberg, när han för en\r\nstund sedan inledde denna debatt, sade att\r\njaktmöjligheterna ovan odlingsgränsen är en dåligt\r\nutnyttjad resurs, skulle man kunna tro att vi på\r\nnågot sätt skulle vara oense i sakfrågan. Men inte\r\nens det har varit tillräckligt. Vi är i sakfrågan\r\növerens om att den resursen är dåligt nyttjad, och\r\nutskottet skulle kunna ha gjort ett uttalande i\r\nenlighet med motionsyrkandena. Detta har, på\r\ngrund av det oefterrättliga förfarandet i\r\njordbruksutskottet, inte kunnat genomföras.</pre><pre>Herr talman! När jag nu ändå är så långt kommen\r\natt jag är framme vid reservation 2 till det\r\nbetänkande som behandlas i dag, som innebär ett\r\nbifall till motionen från socialdemokratisk sida,\r\nskulle det kunna tänkas att man kraftfullt vill driva\r\ndenna fråga.</pre><pre>Åke Selberg sade för en stund sedan i\r\nsammanhanget att majoritetens sätt att hantera\r\nfrågan innebär att sakfrågan skjuts till en osäker\r\nframtid. Låt mig då berätta för kammarens\r\nledamöter hur kraftfullt socialdemokraterna\r\nhanterar den egna frågan. Jo, precis som Anders\r\nCastberger för en stund sedan påpekade, uttrycker\r\nman sig i all sin kraftlöshet på följande sätt:\r\n''Utskottet förutsätter därför att synpunkterna i\r\nmotion Jo21 beaktas utan någon särskild\r\nframställning från riksdagens sida.''</pre><pre>Det är den kraft som socialdemokraterna förmår\r\nutöva. Man gör inte ens ett tillkännagivande till\r\nregeringen när man ändå har utfört arbetet och\r\nreservationsvägen, vilket är något udda, ändock\r\nsakbehandlar motionen. Nej, herr talman, jag vill\r\nnog gärna göra gällande att med\r\nsocialdemokraternas sätt att sköta detta, på gott\r\neller ont, har spiken satts i kistan för det förenklade\r\nförfarande för motionsbehandling som påbörjats i\r\njordbruksutskottet, utbildningsutskottet och\r\nkanske också något annat utskott. På detta sätt kan\r\ndet inte fortgå. Socialdemokraterna har nu\r\ndokumenterat att de står ensamma bakom detta\r\nförfarande, och de får faktiskt skämmas! Detta är\r\nen otillständig hantering.</pre><pre></pre><pre>Anf. 151 LEIF MARKLUND (s):</pre><pre>Herr talman! Jag vill i likhet med Åke Selberg\r\ninleda mitt anförande med att säga, att det är\r\nmycket olyckligt att utskottsmajoriteten har valt att\r\navstyrka propositionen om ändring i\r\nrennäringslagen. Utskottet har gjort det med\r\nmotiveringen att denna proposition skall ses i\r\nsamband med den proposition som skall diskuteras\r\nnästa vecka i denna kammare, nämligen\r\npropositionen om fjällnära skogar. Det här innebär\r\nolyckligtvis att vi nu ökar möjligheterna att bedriva\r\nskogsbruk i de fjällnära områdena, men vi tar inte\r\nmotsättningarna på allvar utan fortsätter att tillåta\r\natt rennäringen bedrivs ohämmat. Efter den debatt\r\nsom jag nu har lyssnat på här i kammaren -- från\r\nolika håll har man här på det ena eller andra sättet\r\nförsökt göra gällande att man är expert på samisk\r\nhärkomst och mycket kunnig i renskötsel -- måste\r\njag säga: Jag delar inte er uppfattning!</pre><pre>I dag handlar det inte om en gammal nomadkultur.\r\nDet här handlar om en näring som bedrivs i\r\nhögmekaniserad form: med hjälp av helikopter,\r\nmotorcyklar och skotrar. Samerna bor inte längre i\r\nkåtor -- samerna bor faktiskt i väldigt fina villor\r\nnere i de moderna samhällena, precis som den\r\nsvenska befolkningen. I dag har samerna på de\r\nflesta ställen integrerats i samhället i övrigt i sitt\r\nlevene. Då är det fel att försöka göra gällande att\r\ndet här är någon speciell grupp.</pre><pre>Nu handlar det -- det sägs också inledningsvis i\r\npropositionen -- om att fastställa att samernas\r\nrenskötselrätt grundas på urminnes hävd. Att man\r\nhar renskötselrätt är självklart, men det handlar\r\nockså om betesrätt, och det skall samerna ha för\r\nsina renar, men vad man inte tänker på är att\r\nbetestillgången är begränsad, och i dag håller\r\nrenarna faktiskt på grund av sitt antal på att beta sig\r\nut ur landet. Och det tillåter vi i fortsättningen. Och\r\nhär talar man om fogdevälde!</pre><pre>I likhet med skogsbrukets företrädare måste\r\nsamerna rätta sig efter de lagar och föreskrifter som\r\nriksdag och regering fastställer. Skogsbruket är\r\nomgärdat av lagar och paragrafer, så att man är\r\nsnärjd. Men så fort man skall röra i sådana\r\nbestämmelser som gäller renskötseln -- när\r\nsamhället försöker gå in och hjälpa samerna att\r\nfastställa lämpligt renantal för att rädda\r\nsamebyarna från inbördes krig och att även\r\nfastställa lämpliga organisationsformer inom\r\nsamebyarna, där ordningen inte är den bästa -- höjs\r\ndet ramaskrin. Jag måste säga att jag är besviken på\r\nkunnigheten i rennäringsfrågorna i den debatt som\r\nhär har förts.</pre><pre>Jag vill också ta upp den motion som jag har skrivit\r\ntillsammans med Mats Lindberg och Bruno\r\nPoromaa om möjligheterna att utöka\r\njakttillfällena. Här bor faktiskt ett betydligt större\r\nantal människor än de 2 500 renskötande samerna.\r\nVi måste hjälpa till att öka jakttillgången i de här\r\nområdena utan att för den skull göra jakten här till\r\nexklusiv rikemansjakt, vilket man är på väg att göra\r\npå många ställen.</pre><pre>Till Arne Andersson i Ljung vill jag säga att om det\r\nfinns en vilja har han möjligheten att stödja den\r\nreservation som den socialdemokratiska\r\nminoriteten har avgivit i det här ärendet, vilket\r\ninnebär att vi kan komma tillbaka med vårt\r\njaktintresse och försöka genomdriva det vi är ense\r\nom i sakfrågan. Jag utgår från att vi är överens om\r\natt vi skall ha en större tillgång till jakt, men när det\r\ngäller medlen går våra åsikter tydligen ordentligt\r\nisär. Rösta gärna för den reservation som har\r\navgivits av socialdemokraterna!</pre><pre>När det gäller den motion som Bruno Poromaa står\r\nför om fisket ovan odlingsgränsen vill jag säga att\r\ndet hade varit av stort värde och behov att kunna\r\nbörja diskutera fiskevårdsåtgärder ovan\r\nodlingsgränsen. I dag måste man säga att det pågår\r\nett ohejdat rovfiske med nät; inga\r\nfiskevårdsåtgärder eller återställningsåtgärder\r\nvidtas. Det innebär att samerna så småningom\r\nkommer att ha tömt sina fisketillgångar och\r\nmöjligheterna till fiske både för sig själva och för\r\nandra. Därför är det av stor vikt att man börjar\r\ndiskutera fiskevårdsområden även i de här\r\ntrakterna.</pre><pre>Med detta, herr talman, vill jag yrka bifall till den\r\nsocialdemokratiska reservationen.</pre><pre>Anf. 152 BERITH ERIKSSON (v) replik:</pre><pre>Herr talman! Jag måste bemöta Leif Marklund när\r\ndet gäller renantalet. Vilka har det största intresset\r\nav att betet räcker till renarna? Naturligtvis\r\nsamerna. Högsta renantalet måste ju baseras på en\r\nlångsiktig användning av naturresursen renbete. En\r\nrenbetesinventering behövs för att fastställa hur\r\nhögt renantal man kan ha -- ja.</pre><pre>En renbetesinventering har faktiskt gjorts i sju\r\nsamebyar. Resultatet av den visade att antalet renar\r\nvar för högt i en sameby. I en sameby rådde paritet\r\nmellan tillgången på bete och renantalet. I de\r\növriga fem samebyarna kunde man ha ett större\r\nantal renar än man hade.</pre><pre>Med det vill jag inte säga att det inte på andra\r\nställen kan finnas för mycket renar. Men då måste\r\nman också se närmare på varför det finns för\r\nmycket renar. Då är vi genast inne i en annan\r\ndiskussion, nämligen om priser på kött och om\r\nverkningarna av Tjernobylolyckan.</pre><pre>\r\nLeif Marklund uttalade sig som den verklige\r\nkännaren av samiska frågor här i kammaren. Om\r\njag var same skulle jag verkligen kalla de tjänster\r\nhan gör samerna för björntjänster.</pre><pre>Anf. 153 ARNE ANDERSSON i Ljung (m)\r\nreplik:</pre><pre>Herr talman! Jag vill harangera Leif Marklund,\r\nsom är en verkligt generös natur. Förra veckan\r\ninbjöd han mig att rösta för en reservation i den\r\nkommande veckan, alltså i dag, om jag bara nöjde\r\nmig med att min motion avstyrktes förra veckan --\r\nutan realbehandling. Nu har jag igen fått en invit att\r\nrösta för reservationen, därför att vi väl ändå i sak\r\ntycker lika! Ja, vi tycker i sak lika. Och hade det\r\nvarit någon ordning med er socialdemokrater, så att\r\nni hade givit regeringen er mening till känna, skulle\r\njag ha stött reservationen. Är du beredd att ändra\r\nyrkandet till ett tillkännagivande skall jag rösta för\r\nreservationen, Leif Marklund.</pre><pre>Anf. 154 LEIF MARKLUND (s) replik:</pre><pre>Herr talman! Oavsett vad Berith Eriksson tycker\r\nom min inställning till samerna är det faktiskt så,\r\nBerith Eriksson, att jag lever i de områdena och\r\nanser att samerna är berättigade att leva där\r\ntillsammans med oss, men samtidigt vet jag att de\r\nbehöver hjälp när det gäller att ordna upp\r\nförhållandena mellan samebyarna.</pre><pre>När det gäller renantalet tror jag att jag har större\r\nkunskaper om hur renantalet utvecklas: Det\r\nmoderna skogsbruket har varit gynnsamt för\r\nrenantalets utveckling. Men om det får fortsätta\r\nkommer vi att få stora konflikter dels mellan\r\nbefolkningen i övrigt och samerna, dels mellan\r\nsamebyarna. Konflikterna där håller redan på att\r\nutvecklas till rena handgripligheter, på grund av att\r\nman slåss om betet.</pre><pre>Om inte regering och riksdag orkar hjälpa till med\r\natt organisera detta kommer vi att varje år få\r\nbehandla krav på nödutfordring över budgeten,\r\noch det inte på grund av tillfälligt dåliga klimatiska\r\nförhållanden -- jag tänker på nedisning och\r\nliknande -- utan på grund av att man inte har\r\ntillgång till bete och att renarna kommer att märglas\r\nur.</pre><pre>Anf. 155 BERITH ERIKSSON (v) replik:</pre><pre>Herr talman! Jag är inte heller helt borta när det\r\ngäller de här frågorna. Jag är född och uppvuxen i\r\nsameland, och jag är fortfarande ute i skogarna där\r\nväldigt ofta. Jag vet därför ganska mycket om hur\r\ndet ser ut med antalet renar i skogarna.</pre><pre>Om samerna behöver hjälp för att ordna upp sina\r\nmellanhavanden kommer de säkert till oss och ber\r\nom det.</pre><pre>För att bevilja nödutfodring finns det mycket klara\r\noch distinkta regler. Hittills har det inte skett någon\r\nnödutfodring på grund av för högt renantal -- den\r\nnödutfodring som var nödvändig i år i Talma och\r\nandra samebyar berodde på den rådande vintern.\r\nDet är inte samerna själva som avgör om det\r\nbehövs nödutfodring eller inte. Myndigheten i\r\nfråga gör en inventering och konstaterar om det\r\nbehövs nödutfordring. Det är också myndigheten\r\nsom beviljar medel för nödutfodring.</pre><pre>Anf. 156 MARGARETA WINBERG (s):</pre><pre>Herr talman! Till och från blir vi politiker\r\nanklagade för att inte veta något om verkligheten.\r\nDet sägs att vi sitter här i riksdagen fjärmade från\r\nvardagen och framför åsikter som har helt andra\r\nutgångspunkter än att försöka förändra och\r\nförbättra för människorna.</pre><pre>Jag brukar självfallet försvara oss. Jag brukar\r\nhävda att vi lever i verkligheten och att vi bemödar\r\noss att ta reda på fakta, att vi lyssnar och lär.</pre><pre>Men i detta ärende skall jag be att få sälla mig till\r\nkritikerna. Oppositionen som nu fäller\r\nregeringsförslaget har inte förstått något alls av den\r\nmycket komplicerade verklighet som vi är satta att\r\nhandha. Eller rättare sagt: Ni vill inte, från höger\r\ntill vänster, i salig blandning, förstå. Ni sätter i det\r\nhär läget möjligheten att trycka till regeringen\r\nframför chansen att lösa stora problem, och därmed\r\nblir ni ansvariga för den troligen ganska svåra\r\nsituation som kommer att uppstå i exempelvis\r\nHärjedalen. Ni tror att ni med ert agerande gagnar\r\nsamernas sak -- i själva verket är det tvärtom.</pre><pre>Jag skall, herr talman, ge kammarens ledamöter ett\r\nexempel. I Handölsdalens sameby i Härjedalen är\r\ndet högsta tillåtna renantalet 6 000. Samebyn\r\nvägrar att godta detta. Man struntar helt enkelt i\r\nmyndigheternas beslut. Man slaktar inte ut ens\r\nnormaluttaget. I augusti i år kunde ni alla höra i\r\nradion och läsa i tidningarna om de stora\r\nmotsättningarna mellan ortsbefolkningen och\r\nsamerna, därför att renarna inte kunde hållas ihop.\r\nDe trampade ned skogsplantor, de rev upp i\r\nträdgårdar och de var ute på vägarna och ställde till\r\nett trafikelände. Vad vi kunde göra då var att\r\nbeordra tvångsslakt. Vi hade inga andra\r\nsanktionsmöjligheter. Då rasade djurvännerna --\r\nmed all rätt, därför att det är en diskutabel åtgärd.</pre><pre>I måndags fick jag den senaste rapporten om\r\nrenantalets utveckling. Troligen har man mer än det\r\ndubbla antalet tillåtna renar. Troligen, eftersom vi\r\ninte kan kontrollera antalet. Också denna\r\nmöjlighet frånhänder ni oss i dag. Inser ni som\r\ntillhör oppositionspartierna vad det innebär för\r\nkommande sommar och höst? ''Gör något'', manar\r\nen uppretad befolkning i Härjedalen. ''Hjälp oss'',\r\nsäger samegrannbyarna.</pre><pre>Och rennäringsgruppen där samerna själva sitter\r\nmed -- där ordföranden och förbundsjuristen som\r\njag ser på läktaren sitter med -- föreslog ett\r\nvitesföreläggande. Regeringen har begripit de\r\nsvåra konflikterna och lägger fram ett förslag för att\r\nvi skall slippa -- jag ser också den nuvarande\r\nordföranden på läktaren -- ett ''krig'' mellan\r\nstorsvenskarna och samerna. Och vad gör då den\r\nsamlade oppositionen? Jo, den skall ge regeringen\r\nen näsknäpp och bidrar på så vis till den\r\nupptrappning av konflikten som kommer att bli\r\nföljden av vår oförmåga att handla.</pre><pre>Ni vågar i dag inte ställa de svåra aktuella frågorna\r\noch än mindre besvara dem. Ni tar, enligt min\r\nmening, på er ett stort ansvar, och ni bekräftar\r\ntyvärr bilden av politiker som inte vet och inte vill\r\nlyssna.</pre><pre>Anf. 157 ANDERS CASTBERGER (fp):</pre><pre>Herr talman! Så talar en socialdemokrat som är\r\nledsen för att han eller hon inte automatiskt får\r\nigenom regeringens förslag som brukligt är. Man\r\nförsöker skylla ifrån sig på alla andra, när man\r\nnågon enda gång måste ta sitt ansvar. Det är som\r\nom de socialdemokratiska väderkvarnsvingarna i\r\nvanlig stil riktar in sig mot något enda parti, någon\r\nenda syndabock som vågar sticka upp mot\r\nmakthegemonin. Men det är inget enda parti här i\r\nkammaren som är ensamt utom ett --\r\nsocialdemokraterna. Det förhåller sig på det sättet,\r\näven om ni nu mobiliserar många talare och inte\r\nanförtror Åke Selberg att klara av den här\r\ndebatten. Margareta Winberg, det är ni\r\nsocialdemokrater som är i de svarandes bås, inga\r\nandra. Svara på, Margareta Winberg, varför ni\r\nsocialdemokrater felplanerat och felspekulerat i\r\ntvistigheterna i Härjedalen, för att använda denna\r\nsorgliga utveckling -- för det är det verkligen -- som\r\nskäl för att få stöd för en otillräcklig proposition.\r\nUnder flera mandatperioder har inriktningen varit\r\nett samlat förslag. Så går den socialdemokratiska\r\nregeringen ett halvår efter det att man har utlovat\r\nmotsatsen och lägger fram en proposition någon\r\nmånad innan den av regeringen tillsatta\r\nsamerättsutredningen skall vara färdig. Varför\r\ndenna röra, varför denna valhänthet, varför denna\r\nbrist på planering? Ni, Margareta Winberg, är\r\nansvariga, inte några andra, för denna sorglustiga\r\nhistoria som ni nu försöker skylla på andra, från\r\nvänster till höger som ni säger. Det finns mitt i prick\r\nen enda ansvarig, den socialdemokratiska\r\nregeringen.</pre><pre></pre><pre>Anf. 158 MARTIN OLSSON (c):</pre><pre>Herr talman! Jag tillhör ju inte utskottet utan har\r\natt yttra mig i egenskap av motionär och ledamot av\r\nutredningen. När jag hör Margareta Winberg säga\r\natt vi som vill avslå propositionen inte har lyssnat\r\npå människorna vill jag betona att det är de närmast\r\nberörda som vi har lyssnat på. En enhällig samisk\r\nopinion har yrkat på att propositionen avslås.\r\nSamernas nationalråd och de stora samiska\r\norganisationerna har i skrivelse till statsministern\r\nföreslagit att regeringen drar tillbaka propositionen\r\nom rennäringslagen. Den grupp vars ställning och\r\nmöjligheter till långsiktig verksamhet som vi vill\r\nstärka har alltså entydigt sagt nej.</pre><pre>När det gäller renantalet har jag år efter år\r\nmotionerat om att vi bl.a. bör införa renkonto för\r\nrenägarna, så att det blir möjligt att balansera\r\nmellan olika år. Från olika håll har det framhållits\r\natt detta skulle vara ett verksamt medel för att\r\nskapa så att säga ekonomiska förutsättningar att\r\nbegränsa renantalet.</pre><pre>Om minoritetsregeringen nu lider nederlag måste\r\nju socialdemokraterna vara medvetna om att de är\r\ni minoritet, och i en fråga av speciell karaktär som\r\ndenna hade det funnits starka skäl att ta kontakt\r\nmed flera riksdagspartier, helst alla, för att förvissa\r\nsig om att man får en lösning i stor enighet. Då hade\r\nregeringen av allt att döma på ett tidigt stadium fått\r\nveta att man vill ha en bredare lösning än den som\r\nregeringen har föreslagit. När det nu är sura miner\r\ndärför att det av allt att döma blir ett nederlag för\r\nregeringen, får ju regeringen skylla sig själv. Jag vill\r\nMargareta Winberg, upprepa: Vi som har gått mot\r\nregeringen har lyssnat på samerna.</pre><pre>Anf. 159 BERITH ERIKSSON (v):</pre><pre>Fru talman! När det gäller samerna har\r\nsocialdemokraterna som vanligt inte tagit någon\r\nsom helst hänsyn till vad samerna själva vill.\r\nSamerna har omyndigförklarats av\r\nsocialdemokraterna: de behöver hjälpas, tas om\r\nhand, man behöver ordna och ställa för dem, de\r\nvarken vet eller kan någonting själva. Leif\r\nMarklund började sitt inlägg med att konstatera att\r\nsamerna egentligen inte finns. De är integrerade i\r\nsamhället. Han konstaterade att samerna finns som\r\netnisk minoritet bara om de bor i kåtor och\r\nanvänder renrajd.</pre><pre>Deras status som urbefolkning skulle sitta i att de\r\nlevde som de gjorde för femtio eller hundra år\r\nsedan. De skulle alltså inte ha möjlighet att\r\nutvecklas med det övriga svenska samhället,\r\neftersom de då skulle förlora sin status som\r\nurbefolkning. Det är mycket beklämmande att\r\nhöra.</pre><pre>När Margareta Winberg redogjorde för det stora\r\nantalet renar, uppfattade jag att det var fråga om\r\nden nödslakt som skedde i Norrland för något år\r\nsedan. Jag vill bara berätta att jag lyssnade på ett\r\ninlägg i en intervju i lokalradion av en polack som\r\nhade varit ute i skogarna och plockat bär. Han\r\nkunde inte förstå vad vi höll på med här. Han sade\r\natt han hade sett ett antal renar. Men han kunde\r\ninte förstå vad diskussionen egentligen rörde sig om\r\nmed tanke på dessa milsvida skogar.</pre><pre>När man kommer till dessa trakter i Härjedalen och\r\nhör kommentarer om att renarna trampar ner och\r\nnöter för mycket på naturen, vet man inte om man\r\nska skratta eller gråta när man ser alla skidbackar\r\nsom finns där och turister som nöter på naturen.</pre><pre>Anf. 160 MARGARETA WINBERG (s):</pre><pre>Fru talman! Men, Berith Eriksson, vad är detta att\r\nhänvisa till -- en polsk turist som har sett några\r\nrenar? Sedan drar hon slutsatsen att det av den\r\nanledningen inte är något problem. Åk upp dit\r\nsjälv, åk till Härjedalen och tala med både samerna\r\noch ortsbefolkningen, så kanske Berith Eriksson\r\nfår en sannare bild av verkligheten än den hon får\r\nav en turistande polack.</pre><pre>Vad skulle hända om vi inte brydde oss om\r\nsamerna? Det är tydligen det som Berith Eriksson\r\nförespråkar. Det skall inte finnas något stöd, och\r\ndet skall inte finnas några regler och lagar. Vad\r\nskulle då hända med samerna? Tror Berith\r\nEriksson att samerna då skulle överleva som\r\nminoritetsbefolkning?</pre><pre>Berith Eriksson talade om nödslakt. Det blev ju\r\ningen nödslakt, eftersom det inte heller var möjligt\r\npå grund av att det bedömdes som oetiskt. Och det\r\nhåller jag med om. Därför behöver vi andra\r\nmöjligheter att göra något åt detta.</pre><pre>Jag tycker att även Martin Olsson skall åka till\r\nHärjedalen och tala med sina partikamrater där och\r\ntala om att ni inte förmår delta i att lösa de\r\nkonflikter som också centerpartisterna i\r\nHärjedalen finner mycket stora. Åk dit, tala med\r\nskogsbrukarna och tala också med samerna i\r\nHärjedalen! Tala med befolkningen i Mittådalen,\r\nför att få svar!</pre><pre>Slutligen vill jag till Anders Castberger säga att jag\r\ninte är något stöd åt Åke Selberg. Jag talar här\r\neftersom jag lever i den här verkligheten, och jag\r\narbetar med dessa frågor uppe i Jämtland. Därför\r\ntar jag upp just det här specifika problemet. Jag är\r\nledsen för samernas skull, eftersom det här ställer\r\ntill problem. Jag är ledsen för ortsbefolkningens\r\nskull, och jag är ledsen för den konflikt som ni inte\r\nvill bidra till att lösa. Och den kommer att trappas\r\nupp. Jag ber Anders Castberger att tala om hur han\r\ntycker att det här problemet skall lösas. Hur skall\r\nman minska antalet renar? Hur skall man få en\r\nkontroll av hur många renar som egentligen finns?\r\nDet är en fråga som jag tycker att han skall besvara.\r\nJag försökte ställa den i utskottet, men ingen av\r\noppositionspartierna förmådde att besvara den.</pre><pre>Anf. 161 LEIF MARKLUND (s):</pre><pre>Fru talman! Berith Erikssons debatteknik är inte\r\nförvånande, eftersom den är typisk från\r\nvänsterhåll. Om hon hade lyssnat på vad jag sade\r\nkunde hon ha konstaterat att jag icke på något sätt\r\nutdömde människor med samisk härkomst. Jag\r\nsade att samerna och deras näring har fått en helt\r\nannan bild än den historiska bild som någon här\r\ntalade om.</pre><pre>I den här propositionen föreslår ju regeringen att\r\nsamernas rättsliga ställning när det gäller att\r\nbedriva renskötsel, som bygger på urminnes hävd,\r\nskall stärkas. Men det är viktigt att man inte\r\nförsöker förvränga andras ord i detta sammanhang.\r\nVi vet och vill naturligtvis att rennäringen skall\r\nfinnas som en näring. Men vi vill naturligtvis också\r\natt man skall kunna begränsa antalet renar för att\r\nslippa de konflikter som är på väg att inträffa.</pre><pre>Anf. 162 BERITH ERIKSSON (v):</pre><pre>Fru talman! Då vill jag svara på Leif Marklunds\r\noch Margareta Winbergs frågor genom att säga att\r\nett sätt att minska antalet renar vore ju att, som en\r\nenig riksdag beslutade på grundval av\r\njordbruksutskottets betänkande 1989/90:JoU14,\r\nden eftersläpning som uppstått när det gäller\r\nprisstödet till rennäringen i förhållande till\r\nNorrlandsstödet återhämtades.</pre><pre>Vad gör man? Jo, man har konstaterat att\r\neftersläpningen är 100 kr. per kontrollslaktad ren.\r\nMen man säger nu att detta inte skall betalas ut\r\nunder innevarande år, utan det skall delas upp på\r\nåren framöver. Det är ju verkligen att ge fel signaler\r\ntill näringen. Den som avvaktar ytterligare ett år\r\nmed att slakta får ju i alla fall två tredjedelar av den\r\nkonstaterade eftersläpningen, medan den som\r\nslaktar i år får enbart en tredjedel. Det vore väl en\r\nvettig åtgärd att vidta.En annan vettig åtgärd\r\nvore att man tillförde pengar så att en inventering\r\nav betesmarkerna verkligen kom i gång. Nu\r\nhänvisar man till att dessa medel skall tas från det\r\nkonto som redan är intecknat av en massa andra\r\nsaker, t.ex. att upprätthålla stängslet mellan Norge\r\noch Sverige. Det gör ju att den renbetesinventering\r\nsom man verkligen önskar få i gång inte sker.</pre><pre>Detta är några av de åtgärder som kan vidtas.</pre><pre>Anf. 163 ANDERS CASTBERGER (fp):</pre><pre>Fru talman! Jag tycker att Margareta Winberg skall\r\nlugna ner sig litet grand och inte känna sig så\r\nfruktansvärt angripen bara därför att\r\nsocialdemokrater åker på ett nederlag. Andas\r\nåtminstone litet grand mellan varven, Margareta\r\nWinberg. Jag är också ledsen över det som nu har\r\ninträffat. Jag använde ordet sorgligt tidigare i mitt\r\ninlägg.</pre><pre>Vi har från folkpartiet liberalernas sida, vilket\r\nförvisso gäller även andra partier, år efter år\r\nredovisat våra konkreta förslag och alternativ till\r\nhur man skall gå till väga i detta sammanhang. Vi\r\nhar faktiskt haft en långsiktig inriktning för att\r\nslippa hamna i den nödsituation som regeringen\r\nuppenbarligen känner att den har hamnat i genom\r\natt komma med sådana här brandkårsutryckningar.\r\nMen då har socialdemokraterna gång på gång lika\r\nenvist avslagit varje förslag och hänvisat till och\r\nutlovat att det skall komma samlade grepp.</pre><pre>Men varför har inte Margareta Winberg eller\r\nnågon annan från socialdemokraterna på något sätt\r\nförklarat eller åtminstone försvarat det valhänta\r\nsätt som socialdemokraterna skött det här ärendet\r\npå? Hur kan man bara, inför ett perspektiv då man\r\nhar utlovat detta, komma och göra på det sätt som\r\nman nu har gjort? Jag upprepar precis vad\r\njustitieministern sade så sent som i mars i år. Hon\r\nsade följande i en interpellationsdebatt om\r\nbehandlingen av samerättsutredningens förslag.</pre><pre>''Det är en självklar sak att förslaget om ett\r\nsameting inte kan ses isolerat utan även detta\r\nförslag måste sättas in i ett större sammanhang.</pre><pre>Det är alltså vår strävan att kunna nå fram till\r\nhållbara lösningar på de frågor som aktualiseras av\r\nsamerättsutredningen -- -- --.''</pre><pre>Sedan springer regeringen, med detta löfte och med\r\nriksdagens beställningar, direkt och lägger fram en\r\nproposition en månad innan den av regeringen själv\r\ntillsatta samerättsutredningen nu äntligen skall\r\nlägga fram sitt slutbetänkande. När vi i riksdagen\r\nåterupprepar att detta faktiskt inte går för sig --\r\nmoderaterna säger anmärkningsvärt,\r\nvänsterpartiet säger synnerligen magert,\r\nmiljöpartiet säger synnerligen beklagligt,\r\ncenterpartiet säger anmärkningsvärt -- går\r\nMargareta Winberg upp i talarstolen och säger: Det\r\när inte vårt fel vad som nu kommer att ske. Det är\r\nni som får ta på er ansvaret.</pre><pre>Det är tvärtom, Margareta Winberg. Det är\r\nsocialdemokraterna och inga andra än\r\nsocialdemokraterna som får ta på sig ansvaret för\r\ndetta, det fulla ansvaret för en så osystematiserad\r\nhantering av det hela. Det är bara en\r\nsocialdemokratisk regering som kan köra med en så\r\nosynkroniserad växellåda.</pre><pre>Anf. 164 MARTIN OLSSON (c):</pre><pre>Fru Talman! Jag begärde ordet därför att\r\nMargareta Winberg nämnde mig då hon tog upp\r\nproblemet med antalet renar i delar av hennes län.\r\nJag nämnde tidigare att jag och flera med mig, med\r\nstöd från de tre borgerliga partierna, i\r\nskatteutskottet begärde att man skall se över\r\nrennäringsbeskattning, så att vi kan få skatteregler\r\nsom är mer anpassade efter den här näringens\r\nspeciella förhållanden. Bl.a. skulle man eventuellt\r\ninföra ett renkonto som liksom skogskontot skulle\r\nbalansera inkomsterna mellan olika år. Från flera\r\nhåll har det framhållits att detta skulle vara ett av\r\nmedlen för att underlätta och stimulera en viss\r\nbegränsning av antalet renar utan tvångsmedel.\r\nBeträffande begränsning av renantalet nämnde\r\nsamrättsutredningen problemet trots att vi inte\r\nhade det som uppgift.</pre><pre>Margareta Winberg, det är regeringens fel att vi\r\ninte har fått en lagstiftning. Om regeringen, som är\r\ni minoritet, hade tagit kontakt med andra partier,\r\nsom man ju brukar göra i vissa stora och speciella\r\nfrågor -- jag tycker att det här är en speciell fråga --\r\nhade man kunnat få klarhet om vilka synpunkter\r\nresp. partier har och fått reda på de breda krav som\r\nfinns på att det skall vara en samlad samepolitik.\r\nOm man inte hade velat avvakta rapporten om\r\nspråkets ställning, som just har framlagts, hade\r\nman på grundval av den utredning som gjordes i\r\njuni 1989 kunnat lägga fram förslag som gällde\r\nrennäringen, införandet av sameting, införandet av\r\nsamelag och grundlagsbestämmelser där samernas\r\nställning som urbefolkning särskilt markeras. Det\r\nhade man kunnat göra. Genom förhandlingar och\r\nkontakter med partierna skulle vi förhoppningsvis\r\nha kunnat få en bred enighet i riksdagen i dessa\r\nfrågor. Socialdemokraterna har genom sitt\r\nagerande omintetgjort detta. Det är alltså\r\nsocialdemokraternas fel att vi inte nu inom den\r\nnärmaste tiden kan fatta beslut i dessa viktiga\r\nfrågor.</pre><pre>Anf. 165 MARGARETA WINBERG (s):</pre><pre>Fru talman! Först till Martin Olsson om renkonto.\r\nVi vet att frågan har behandlats flera gånger här i\r\nkammaren. Förslaget har varje gång avslagits. Vi\r\nvet också att det enligt den nu gällande\r\nlagstiftningen är möjligt att ta har inkomsterna\r\nunder flera år. Det är detta vi har hänvisat till när vi\r\nhar avstyrkt förslaget om renkonto.</pre><pre>Till Berith Eriksson: Det är väldigt konstigt om det\r\nhänger ihop med pengarna att en del samebyar\r\nförmår göra det som är deras skyldighet, nämligen\r\natt hålla sig inom det renantal som de skall, medan\r\nandra, i synnerhet en, alltid har fler renar. Den\r\nekonomiska situationen är ganska lika för\r\nsamebyarna. Men det är alltid en eller möjligen två\r\nsom obstruerar och inte gör som vi säger från\r\nmyndigheternas sida. I det här fallet måste man\r\nnog, även om Berith Eriksson kallar det för\r\nfogdevälde, ha vissa regler att gå efter. Annars\r\nräcker inte betet till och det uppstår konflikter med\r\nandra motstridiga intressen.</pre><pre>Vi har i mitt län gjort en betesinventering. Den har\r\nlett till att vi har justerat antalet renar.</pre><pre>Allra sist till Anders Castberger, som läser innantill\r\nur olika partimotioner och talar om vad man har\r\nskrivit. Det har vi hört förut, så det är onödigt att\r\nhöra det igen. Anders Castberger säger att\r\nfolkpartiet har lagt fram förslag som skulle kunna\r\nlösa frågan. Tala om för mig hur! Jag har nämligen\r\nbara tagit upp den smala delen. För högt renantal,\r\ningen sanktionsmöjlighet -- vad göra? Anders\r\nCastberger hänvisar till sameting, samelag,\r\ngrundlagsfästade folkliga ställning, sameskolan och\r\nILO-konvention. Vad i detta gör att man skall\r\nkunna förelägga samerna ett vite? Vad i detta gör\r\natt man kan gå in och kontrollera hur många renar\r\nsamerna har? Det är bara den här frågan som jag\r\nvill ha svar på. Det andra har Åke Selberg klarat av.</pre><pre>Anf. 166 BERITH ERIKSSON (v):</pre><pre>Fru talman! Det var mycket glädjande, Margareta\r\nWinberg, att höra att det är en eller två samebyar\r\nav 51 som har för stort renantal och som inte gör\r\nsom vi säger. Därför skall vi alltså lagstifta, utan att\r\nta någon som helst hänsyn till att man samtidigt\r\nmåste få en uppfattning om andra frågor.</pre><pre>Margareta Winberg anser alltså att vi, därför att två\r\nsamebyar har för stort renantal, skulle ha godkänt\r\npropositionen. Det är väl så långt -- förutom\r\nintressen när det gäller jakt och fiske, som man\r\nockså har tagit upp i en reservation -- som\r\nsocialdemokraterna enligt min uppfattning vill\r\nkomma med den här propositionen.</pre><pre>Anf. 167 ANDERS CASTBERGER (fp):</pre><pre>Fru talman! Det är inte helt oviktigt vilka de olika\r\nförslagen är som har lämnats flera år tillbaka i\r\ntiden. En av de första motioner som jag skrev när\r\njag kom till riksdagen för snart fyra år sedan\r\nhandlade just om dessa frågor. Den hamnade\r\nsjälvfallet, med socialdemokratiskt maktspråk, på\r\nmotionsslaktens efterlämnade komposthög.</pre><pre>Nu säger Margareta Winberg att hon bara har tagit\r\nupp den smala frågan, och hon vill ha besked i\r\ndenna fråga. Men Margareta Winberg har ju så\r\nkapitalt missuppfattat vad frågan handlar om. Vi\r\nhar ju år efter år sedan 70-talet efterlyst det\r\nsamlade långsiktiga greppet. Vi har gång på gång\r\nutlovats detta av regeringen. Riksdagen har\r\nefterlyst det igen, och regeringen har utlovat det\r\nåter. Man har haft god tid på sig att låta alla de\r\nsaker hända som behövs för att förbereda ett gott\r\noch samlat förslag, där också denna specifika fråga\r\ntas upp som berör bl.a. Margareta Winbergs\r\nhemlän. Men vad händer? Jo, så oplanerat och\r\nosynkroniserat gör man det, att utan låter den\r\nutredning regeringen har tillsatt avsluta sitt arbete\r\nnågon månad efter det att regeringen lämnat den\r\nproposition som skulle vara svaret på alla de\r\nmöjliga, och för den delen också omöjliga, svåra\r\noch besvärliga frågorna. Det är därför, Margareta\r\nWinberg, som socialdemokraterna får bära det\r\nfulla ansvaret i varje fråga, även i den fråga som\r\nMargareta Winberg tycker är så smal men som är så\r\nviktig för just Härjedalen.</pre><pre>Överläggningen var härmed avslutad.</pre><pre>\r\nBeslut</pre><pre>Mom. 1 (avslag på propositionen och begäran om\r\nnytt förslag)</pre><pre>Utskottets hemställan -- som ställdes mot\r\nreservation 1 av Jan Fransson m.fl. -- bifölls med\r\nacklamation.</pre><pre>Mom. 3 (förslag om ändringar i propositionens\r\nlagförslag m.m.)</pre><pre>Utskottets hemställan med godkännande av\r\nutskottets motivering bifölls med 168 röster mot\r\n133 för utskottets hemställan med godkännande av\r\nden i reservation 2 av Jan Fransson m.fl. anförda\r\nmotiveringen. 3 ledamöter avstod från att rösta.</pre><pre>Övriga moment</pre><pre>Utskottets hemställan bifölls.</pre><pre>\r\nBeslut om uppskjuten votering av\r\nkvällsärenden</pre><pre>På förslag av förste vice talmannen medgav\r\nkammaren att de ärenden som hann debatteras\r\nfärdigt under återstoden av dagens sammanträde\r\nskulle företas till avgörande i ett sammanhang i\r\nbörjan av morgondagens arbetsplenum.</pre><pre>22 § Värdepappersfonder</pre><pre>Föredrogs</pre><pre>näringsutskottets betänkande</pre><pre>1990/91:NU4 Värdepappersfonder (prop.\r\n1990/91:153).</pre><pre>Anf. 168 NIC GRÖNVALL (m):</pre><pre>Fru talman! Vi skall nu inte tala om\r\nrennäringspolitik, utan om ren näringspolitik. Vi\r\nskall inte heller tala om tvåbenta lappar, utan om\r\nsådana lappar som kallas fondandelar och kommer\r\ntill uttryck på papper.</pre><pre>Fru talman! Den lag som detta betänkande handlar\r\nom är en lag som måste hälsas med glädje. Det är\r\nen anpassning till EGs direktiv, ett av de många,\r\ninom kapitaltjänstområdet och innehåller därmed\r\nen modernisering av det slag som vi så gärna vill se.</pre><pre>Det egendomliga med den här lagen, som bygger\r\npå en proposition från den socialdemokratiska\r\nregeringen, är att den innehåller en inskränkning i\r\nden demokrati som man eljest säger sig så gärna\r\neftersträva, särskilt i ekonomiska sammanhang.\r\nDen här lagen ersätter aktiefondslagen. I den fanns\r\nen, om än haltande bestämmelse, så dock en\r\nbestämmelse som möjliggjorde för\r\nfondandelsägarna att utse styrelseledamöter till\r\nvärdepappersfonderna. Den bestämmelsen tar man\r\nnu bort. Det sker under det att man gör gällande\r\natt envar fond bör kunna få besluta om det, så att\r\nköparna av fondandelar sedan kan välja de fonder\r\ndär man tycker att tillräcklig demokrati finns.\r\nSamtidigt är, och det skriver regeringen mycket\r\nnoga, fondandelssystemet tillkommet därför att\r\nman vill skapa en sparmöjlighet för dem som inte\r\nvill skaffa sig särskild sakkunskap i\r\nvärdepappersförvaltning eller värdepappersköp.\r\nMan konstaterar att de sparare som detta system\r\nriktar sig till är sparare som normalt sett inte lägger\r\nned stor möda på att studera vad de sparar i, utan\r\nmer köper fondandelar som de bedömer vara goda\r\nsparobjekt.</pre><pre>Av den anledningen tycker vi att det är\r\nutomordentligt naturligt och berättigat att dessa\r\nfondandelsägare skall få vara med och utse\r\nstyrelsen och att det skall stå i lagen, så att det\r\nsystemet gäller alla fondbolag. Det kan inte vara\r\nrimligt att man i detta lilla avseende vill negligera\r\ndemokratikraven, utan det borde faktiskt vara\r\nhögst rimligt även ur en socialdemokrats synpunkt\r\natt andelsägarstämmans rätt att utse\r\nstyrelseledamöter lagfästes.</pre><pre>I den gamla lag som vi nu ersätter finns det en\r\nhaltande bestämmelse. I brist på bättre yrkar vi att\r\nden bestämmelsen får en överförd tillämpning i den\r\nnya lagen. Vi yrkar också att regeringen åläggs att\r\nåterkomma med ett förslag som ger en fullständig\r\noch ren andelsägarrepresentation i dessa stämmor.\r\nI parallellitet med detta yrkar vi också att § 12 i\r\nlagen om livbolag med aktiefondsanknytning\r\nändras på samma sätt. Med detta yrkar jag bifall\r\nreservation nr 4.</pre><pre>Anf. 169 GUDRUN NORBERG (fp):</pre><pre>Fru talman! För att göra debatten kort ber jag att\r\nfå instämma i vad Nic Grönvall sagt om reservation\r\nnr 4, om rätten för fondandelsägare att utse\r\nstyrelseledamöter i fondbolag. Däremot finns i en\r\nannan fråga en motion från folkpartiet vad\r\nbeträffar invandrares rätt att förvärva bundna\r\naktier. Våra invandrare får i dag endast äga fria\r\naktier i svenska företag. Detta innebär att det inte\r\nräcker med att man bott i Sverige i många år och\r\nhar kommunal rösträtt för att man skall få spara i\r\naktier. Många företag har endast bundna aktier,\r\noch vid en emittering till de anställda inträffar då\r\nden situationen att somliga får del av den medan\r\nandra utesluts, trots att deras insats i företaget har\r\nvarit precis densamma.</pre><pre>Vi tycker att det finns anledning att föreslå en\r\nlagändring så att invandrare som har kommunal\r\nrösträtt inte längre diskrimineras när det gäller att\r\nspara i aktier.</pre><pre>Fru talman! Folkpartiet stöder naturligtvis båda de\r\nreservationer som vi står bakom. Men för\r\nenkelhetens skull nöjer jag mig också med att yrka\r\nbifall till reservation nr 4.</pre><pre>Anf. 170 HÅKAN HANSSON (c):</pre><pre>Fru talman! Det betänkande som riksdagen nu har\r\natt behandla om värdepappersfonder går ut på en\r\nlagändring av den gamla aktiefondslagen så att man\r\ninför samlingsbegreppet värdepappersfonder.\r\nCenterpartiet instämmer i huvudsak i förslagen till\r\nbreddning när det gäller placeringsrätten för de här\r\nfonderna samt optioner, terminer etc. Vad vi har\r\nvelat trycka på, här som så många gånger tidigare,\r\när behovet av att hitta former för att öka sparandet\r\näven i icke börsnoterade papper. Jag behöver väl i\r\nden här församlingen knappast understryka det\r\nbehov av åtgärder som vi kan tvingas tillmötesgå på\r\nföretagsbeskattningsområdet och\r\nkapitalbeskattningsområdet för att stimulera ett\r\nökat sparande i icke börsnoterade bolag på 1990-\r\ntalet. Jag tror att i kammaren kommer att få\r\nanledning att återkomma till de här frågorna på\r\nolika sätt. Att tillgodose det svenska näringslivet --\r\ndet gäller det börsnoterade såväl som det icke\r\nbörsnoterade -- kommer att vara en ganska viktig\r\nfråga under 1990-talet. Från ett 1980-tal med god\r\ntillgång på riskkapital går vi nu in i ett 1990-tal som\r\npekar på betydande problem att finna och generera\r\nriskkapital. Eftersom vi vet att det enskilda\r\nsparandet har stor betydelse i det här\r\nsammanhanget tycker vi i centern att det är viktigt\r\natt hitta former för riskkapital, som vi har kallat\r\ndet, som skulle kunna ha en högre andel icke\r\nbörsnoterade papper i sin portfölj. Det skulle väl\r\nkunna rymmas inom de harmoniseringar med EG-\r\nreglerna som detta också innebär.</pre><pre>Utskottet konstaterar också att detta går med\r\nnationella fonder. Men det viktiga i det vi säger är\r\natt man ändrar det från att som nu vara ett\r\nundantag från huvudregeln till att vara en\r\nhuvudregel också när det gäller möjligheterna att\r\nbilda sådana fonder. I dag krävs bankinspektionens\r\ndispens för särskilda beslut för att man skall kunna\r\ngöra detta.</pre><pre>Fru talman! Jag tror att vi får anledning att komma\r\ntillbaka till den här debatten. Men det är viktigt att\r\nvi går vidare och försöker hitta former för att\r\nstimulera det enskilda sparandet även i icke\r\nbörsnoterade bolag; företagsbeskattningen är en\r\ndel, men även att hitta former för sådant här\r\nriskkapitalfondssparande.</pre><pre>Jag vill, för att markera vår ambition för att\r\nfortsätta debatten, yrka bifall till reservationerna 1\r\noch 3 i betänkandet, men även stödja den\r\nreservation som andra pläderat för och som gäller\r\nstyrelserepresentationen i fondbolag.</pre><pre></pre><pre>Anf. 171 BIRGITTA JOHANSSON (s):</pre><pre>Fru talman! Det ärende vi nu debatterar handlar\r\nom en ny aktiefondslag -- lag om\r\nvärdepappersfonder. Den nya lagen innebär en\r\nanpassning till den avreglerade kapitalmarknaden\r\noch den avreglering som har skett på\r\nvalutaområdet. De nya lagreglerna innebär vidare\r\nen anpassning till minimikraven i EGs direktiv om\r\nkollektiva investeringar i värdepapper.</pre><pre>Fonderna får jämfört med nu större utrymme att\r\nsjälva reglera hur fondverksamheten skall bedrivas.\r\nFonderna får, inom vissa ramar, bestämma\r\nplaceringsinriktning och riskprofil.</pre><pre>Som flera talare varit inne på slopas den tidigare\r\nlagfästa rättigheten för andelsägarna att utse vissa\r\nstyrelseledamöter. Det är det som reservation nr 4\r\nhandlar om. Där har man också pekat på att det är\r\nbra med en avreglering i fråga om\r\nvärdepappersfondernas organisation och\r\nverksamhet. Vi anser att det också är viktigt att\r\nbeivra byråkrati och krångel. En svårighet som\r\nfinns i den nuvarande aktiefondslagen från 1974 är\r\nbestämmelsen som säger att andelsägarstämman är\r\nbehörig om minst 0,3 % av andelsägarna är\r\nnärvarande. Det har också gått att få dispens från\r\nden här bestämmelsen från bankinspektionen. Det\r\nhar varit tidskrävande att behandla dessa\r\ndispensärenden. Även fondbolagen har velat ändra\r\npå bestämmelsen, eftersom det varit kostsamt och\r\ntidskrävande för dem med andelsstämmor.</pre><pre>Majoriteten i utskottet ser positivt på denna\r\navreglering, som kombineras med en skärpt\r\ninformationsgivning till fondandelsägarna. Varje\r\nfond skall ha en informationsbroschyr som lämnar\r\ninformation om placeringsinriktning och om\r\nfondens utveckling och resultat. Fonderna skall\r\nockså ha möjlighet att informera varje delägare\r\ndirekt, och det förslaget förutsätter att endast\r\nregistrerade fonder har tillstånd att driva\r\nfondverksamhet. Fonderna har två år på sig att ge\r\nut andelsägarbevis och registrera sina andelsägare.</pre><pre>Flera talare har hälsat det här förslaget med glädje.\r\nNic Grönvall påpekade ju att vi har ett ansvar i\r\nekonomiska och demokratiska frågor. Visst har vi\r\ndet. Men vi har också ett stort ansvar att på olika\r\nsätt bekämpa krångel och byråkrati som inte leder\r\ntill någonting meningsfullt. Vi vet att\r\ninformationsgivningen, som starkt understryks i\r\nbetänkandet, kommer att ge möjlighet för\r\nandelsägarna i en fond att få en ordentlig\r\ninformation om var pengarna är placerade för att ge\r\nbästa möjliga kapital.</pre><pre>Vi socialdemokrater tycker också att sparandet är\r\noerhört viktigt. Det måste befrämjas på olika sätt.\r\nI likhet med Håkan Hansson tror jag att det ökade\r\nsparandet kommer att ge effekter. Vi lär också få\r\ntillfälle att återkomma till den här typen av frågor i\r\nframtiden. En del av reservationerna innehåller\r\nskattetekniska resonemang som jag tror att vi får\r\nanledning att återkomma till.</pre><pre>Fru talman! Jag yrkar bifall till utskottets\r\nhemställan och avslag på reservationerna.</pre><pre>Överläggningen var härmed avslutad.</pre><pre>(Beslut skulle fattas den 29 november.)</pre><pre>23 § Näringspolitiska frågor</pre><pre>Föredrogs</pre><pre>näringsutskottets betänkande</pre><pre>1990/91:NU6 Näringspolitiska frågor.</pre><pre>Anf. 172 NIC GRÖNVALL (m):</pre><pre>Fru talman! Detta är ett mycket effektivt\r\nbetänkande, som avlivar 32 motioner på ett antal\r\nsidor, och det kanske är bra. Jag skall i mitt lilla\r\nanförande uppehålla mig vid den reservation som\r\när avgiven av all opposition som inte är öppet\r\nsocialistisk, dvs. moderater, folkpartister,\r\ncenterpartister och miljöpartister. Det gäller\r\nreservation 1 om ägandet.</pre><pre>Jag tror det är värt att observera\r\näganderättsfrågorna i en tid som denna.\r\nÄganderätten blir alldeles säkert 90-talets stora\r\nnäringspolitiska och möjligen också\r\nkonstitutionella fråga. Det är mycket angeläget för\r\nen utveckling av marknadsekonomi, den som\r\nnumera eftersträvas från öst till väst, att det finns\r\nen verklig och levande äganderätt som är\r\nkonstitutionellt stärkt. Mitt parti har sedan länge\r\ndrivit en mycket aktiv kamp för att konstitutionellt\r\nförstärka äganderätten. Det är bara att beklaga att\r\nSveriges konstitution lider av en allvarlig brist\r\nhärvidlag, vilket bl.a. har lett till anmärkningar i\r\nförhållande till konventionen för mänskliga\r\nrättigheter i form av domar i Europadomstolen.</pre><pre>Med detta som ett slags portalinkörning till\r\näganderättsbegreppet kan jag konstatera att\r\näganderätten är intressant i två hänseenden. Dels\r\nskall det garanteras att det är en verkligt\r\ninnehållsrik äganderätt, där ägarens ställning är\r\nokvald, dels skall det vara en äganderätt som är\r\nenskild och kan styras av de människor som har\r\näganderätten.</pre><pre>Äganderättsdebatten de närmaste åren måste\r\nockså bli en debatt om det kollektiva ägandet. Det\r\när alldeles nödvändigt att även svensk politisk\r\nutveckling följer den utveckling som vi har fått se i\r\nde tidigare planekonomiska länderna, nämligen en\r\nutveckling bort från de stora kollektiva\r\nägarsystemen fram till de frivilligt och enskilt valda\r\nägarsystemen, men framför allt fram till en i större\r\nutsträckning direkt enskild äganderätt.</pre><pre>Reservation 1 i betänkandet uppehåller sig just vid\r\nnödvändigheten av de frågor som jag här har berört\r\noch särskilt vid frågor avseende ett spritt enskilt\r\nägande i näringslivet. Vi konstaterar att det är\r\nangeläget att den motbjudande form av ägande som\r\nstundom kallas för cirkulärt, kvadratiskt eller\r\nkorsvist och som skiljer ägandet från\r\nansvarstagandet måste bort. Vi vill ha en alldeles\r\nöppen och tydlig förening mellan ägande och\r\nansvarstagande. Det kan inte existera i den formen,\r\noch det säger vi också tydligt i reservationen.</pre><pre>Vi vill inte heller se en utveckling av det kollektivt\r\nstyrda ägandet, som i det närmaste är en\r\nsocialdemokratisk huvudfråga i 90-talets politik.\r\nMan vill utveckla fondsystemet för pensionssäkring\r\noch semesterfondssparande. Jag vet inte allt av de\r\ntokiga idéer som har förekommit. Vi vill alltså göra\r\nen tydlig markering mot fondsocialismen till\r\nförmån för ett enskilt och direkt ägande. Det är,\r\nsom Håkan Hansson sade i samband med\r\nbehandlingen av det förra betänkandet, viktigt att\r\ndet enskilda ägandet ges tillfälle att växa i betydelse\r\ngenom att skattesystemen utvecklas så att ett\r\nverkligt och verkningsfullt ägande blir möjligt.</pre><pre>Med detta, fru talman, yrkar jag bifall till\r\nreservation 1. Det blir det enda bifallsyrkande som\r\nvi avger till de reservationer som finns fogade till\r\nbetänkandet.</pre><pre>Anf. 173 SVEN-OLOF PETERSSON (c):</pre><pre>Fru talman! Till detta betänkande om\r\nnäringspolitiska frågor har fogats ett antal\r\nreservationer. Jag kommer att i huvudsak\r\nuppehålla mig vid desamma.</pre><pre>Det är mycket angeläget att se till att ägar- och\r\nmaktkoncentrationerna blir sådana att vi får mer\r\nenskilt inflytande över dessa. Det är alltså\r\nangeläget att få till stånd en ägar- och\r\nmaktspridning. Vi måste motverka makt- och\r\nägarkoncentration av både kollektivt och enskild\r\nslag.</pre><pre>Vi inom centern anser också att det är viktigt att\r\nfå till stånd ett ökat ägande genom utförsäljning av\r\ndelar av olika statliga företag. Ett exempel därpå är\r\ntankarna om att kunna utförsälja delar av\r\ndomänverkets innehav till förstärkning av\r\nfastigheter och förstärkning av\r\nlandsbygdsutveckling på olika håll i landet.</pre><pre>Vi vet att många av de företag som verkar i landet\r\nhar i sitt ursprung i enskilda projekt och enskilda\r\ninitiativ. Det är ofta enskilda människors initiativ\r\nsom har gjort att vi har fått livskraftiga företag. Det\r\när företag som i många fall har utvecklats till stora\r\nindustrier med ibland verksamhet runt om i\r\nvärlden.</pre><pre>Det kan vidare konstateras att olika hantverk är av\r\nstor vikt för tjänstesektorn. De har också stor\r\nbetydelse för sysselsättningen, inte minst i glesbygd\r\noch i trakter med en struktur som inte är uppbyggd\r\nkring stora företag utan kring små enheter. Det är\r\nockså viktigt att se till att dessa hantverksyrken,\r\nofta med traditionell inriktning, får hjälp så att\r\nmänniskor kan utbildas till dem. Därför anser vi att\r\nregeringen bör utarbeta ett åtgärdsprogram för\r\nhantverket.</pre><pre>Låt mig också säga några ord om det som nämns\r\ni betänkandet om Saab-Scanias projekt Saab 2000.\r\nRegeringen beviljade Saab-Scania ett villkorslån.\r\nFör att få det lånet skulle man göra satsningar i\r\nKarlskrona och där bygga upp en fabrik för\r\nmontering av bensinmotorer eller motorer av annat\r\nslag, vilket skulle ge 500 arbetstillfällen. Nu har det\r\nvisat sig att varken Saab Automobil eller Saab-\r\nScania orkar leva upp till det löftet. Denna satsning\r\ni Karlskrona var också en viktig del i det\r\nBlekingepaket som riksdagen tidigare har fattat\r\nbeslut om.</pre><pre>Vi i centern tycker det är angeläget att de satsningar\r\nsom utlovats i detta paket fullföljs, även om det inte\r\nblir Saab-Scania eller Saab Automobil som gör\r\ndem. Vi vet också att kontakter har tagits mellan\r\nindustridepartementet, länsstyrelsen och\r\nkommunen Karlskrona i detta fall. Man arbetar nu\r\npå att få fram olika projekt som skall motsvara de\r\nsatsningar som tidigare har utlovats.</pre><pre>Det finns all anledning för oss att bevaka detta\r\närende och se till att de utlovade satsningarna blir\r\nav det slag som riksdagen avsåg när den fattade\r\nbeslut om Blekingepaketet.</pre><pre>Fru talman! Jag ber med detta att få yrka bifall till\r\nreservation 1 och 10.</pre><pre>Anf. 174 GUDRUN NORBERG (fp):</pre><pre>Fru talman! Vi är åter inne på gamla välkända\r\ndebattämnen. Jag måste säga att det känns ganska\r\nmeningslöst att upprepa argumenten år efter år.\r\nUppfattning står mot uppfattning här i kammaren,\r\noch det är just ingenting som förändrats sedan förra\r\ngången.</pre><pre>Det finns en klar skiljelinje mellan den socialistiska\r\noch den borgerliga synen på ägandet i näringslivet.\r\nVi i folkpartiet liberalerna har vår politiska bas i\r\nmarknadsekonomin och synen på enskilt ägande. I\r\nliberalismen ligger därför också en strävan att\r\nsprida makt och inflytande.</pre><pre>Inom ramen för fri företagsamhet och enskild\r\näganderätt bör det ekonomiska inflytandet fördelas\r\ntill så många individer som möjligt. Ägandet av\r\nnäringslivet måste spridas, inte kollektiviseras.</pre><pre>Socialdemokraterna vill att de rättigheter kapitalet\r\nger skall trängas undan. Ägande skall inte få ge\r\nnågra möjligheter att påverka, enligt\r\nsocialdemokraterna.</pre><pre>Så vill inte vi ha det. Ett sådant synsätt hör inte\r\nhemma i en marknadsekonomi.</pre><pre>Det privata ägandet skall inte motarbetas utan\r\ntvärtom utvecklas och spridas till allt flera.</pre><pre>Vi har slagits för att anställda skall få del av vinsten\r\ngenom frivilliga vinstandelssystem. Det är ett\r\npositivt sätt att sprida ägandet genom att det\r\nsamtidigt stimulerar och ökar samhörighetskänslan\r\ni företaget -- kort sagt skapar en vi-anda. Den\r\nanställde är delägare i företaget i stället för att stå\r\nutanför.</pre><pre>Det är för mig obegripligt hur socialdemokraterna,\r\nsom kallar sig arbetarpartiet, kan motarbeta\r\narbetarna så till den grad som sker just i den frågan.</pre><pre>En väsentlig del i att sprida ägandet är att sälja ut\r\nstatliga företag. Den frågan har vi anledning att\r\nåterkomma till inom kort här i kammaren i ett\r\nannat betänkande.</pre><pre>Fru talman! Det här betänkandet handlar ju också\r\ntill en del om hantverket. Det är en bekant\r\nföljetong här i kammaren. Och socialdemokraterna\r\nhar ett ljumt intresse för det svenska hantverket.\r\nDet är bara att beklaga.</pre><pre>Vi från folkpartiet har under många år fört fram ett\r\nflertal förslag för att främja hantverksyrkena, men\r\nalla förslag avslås med s.k. vänliga skrivningar.\r\nVänliga skrivningar kan nog verka snällt och\r\ngodmodigt, men man kan inte leva på dem.</pre><pre>Ett antal hantverksyrken är på utdöende i landet\r\noch flera andra finns kvar i mycket sparsam\r\nutsträckning. Det går att förbättra\r\nförutsättningarna för hantverkarna och att\r\nstimulera intresset för rekryteringen till dessa\r\nyrken. Tyvärr driver socialdemokraterna bara den\r\nkända låt-gå-principen, och jag förstår att vi får leva\r\nmed den så länge vi har nuvarande regering kvar.</pre><pre>Fru talman! Vi från folkpartiet liberalerna uttalar\r\nnaturligtvis stöd för alla reservationer som vi ställt\r\noss bakom. Jag nöjer mig emellertid med att yrka\r\nbifall till reservation nr 1.</pre><pre>\r\nAjournering</pre><pre>Kammaren beslöt kl. 17.54 att ajournera\r\nförhandlingarna till kl. 19.00 för middagsuppehåll.</pre><pre>\r\nÅterupptagna förhandlingar</pre><pre>Förhandlingarna återupptogs kl. 19.00 under\r\nledning av tredje vice talmannen.</pre><pre>23 § (forts.) Näringspolitiska frågor (forts.\r\nNU6)</pre><pre>Anf. 175 ROLF L NILSON (v):</pre><pre>Herr talman! Jag skall precis som en del av de\r\nföregående talarna säga några ord om ägandet. Vi\r\ni vänsterpartiet har tidigare i många sammanhang\r\nuttalat oss om hur vi ser på ägandet av\r\nproduktionsmedlen. Vi gjorde det senast\r\nnågorlunda utförligt i anslutning till den\r\nnäringspolitiska propositionen i våras. Jag skall ge\r\nen kort sammanfattning.</pre><pre>Vi vill ha många former av ägande -- privat,\r\nkooperativt och kommunalt. Vi accepterar\r\nblandformer, och vi ser framför allt en viktig roll för\r\ndet statliga och samhälleliga ägandet. Det statliga\r\nförvaltningsbolaget -- som snart kommer upp igen i\r\nkammaren när det gäller regler för dess\r\nverksamhet -- ser vi som ett viktigt steg att\r\neffektivisera det statliga ägandet.</pre><pre>Sveriges problem är knappast, som Nic Grönvall\r\noch Gudrun Norberg hävdade, att staten eller\r\nsamhället äger för mycket. I själva verket är en\r\nförhållandevis liten del av den svenska industrin\r\noch de svenska produktionsmedlen statligt ägd.\r\nDet mesta är privatägt. Det privata ägandet är\r\nstarkt koncentrerat. Jag kan instämma med Nic\r\nGrönvall och Gudrun Norberg i att det behövs\r\nansträngningar för att sprida detta ägande. Det\r\nbehövs en balans i ägandet i form av kollektivt\r\nägande och statligt aktivt ägande.</pre><pre>När det gäller den privata koncentrationen av\r\nägande har det varit mycket tyst från både\r\nmoderater och folkpartister. När man talar om\r\nspridning av ägandet kan man säga att det i sig kan\r\nvara gott. Det är inte helt självklart. I den\r\nmarxistiska traditionen av analyser av ägande har\r\nman tidigt påpekat att spridning av ägandet inte\r\nnödvändigtvis innebär en demokratisering av\r\nägandet, utan att det i många fall har varit kopplat\r\ntill en koncentration av makten på ett fåtal händer.\r\nGenom att ägandet är spritt i många små poster på\r\nmånga små ägare kan de stora med betydligt\r\nmindre insatser av eget kapital skaffa sig makt och\r\nkontroll över viktiga sektorer i näringslivet. Den\r\nutvecklingen har vi i mycket hög grad sett i Sverige.</pre><pre>Man kan inte låta bli att reagera när Gudrun\r\nNorberg i ena ögonblicket säger att hon är liberal\r\noch att marknadsekonomin skall styra i det andra\r\nögonblicket vill dra en lans för hantverket. En\r\nliberal inställning i sin fulla konsekvens och styrka\r\nvore i stället att inte dra någon lans över huvud\r\ntaget utan låta hantverket klara sig självt om det är\r\nkonkurrenskraftigt. Hon borde i stället välkomna\r\nsocialdemokraternas låt-gå-politik som ett uttryck\r\nför sann liberalism.</pre><pre>Två av de motioner från vänsterpartiet som\r\nbehandlas i det nu aktuella betänkandet handlar\r\nom ett mera aktivt och medvetet agerande från\r\nstatens sida inom de viktiga branscherna står\r\nlivsmedel och läkemedel/bioteknik.</pre><pre>När det gäller det senare området rör det sig om ett\r\nyrkande som har blivit över vid behandlingen av\r\nmotioner med anledning av regeringens\r\nproposition om Volvo-procordia-affären. Vi\r\navvisade den affären, mycket på grund av att vi\r\nansåg att det statliga ägandet minskade alltför\r\nmycket och att den statliga kontrollen över\r\nverksamheten därmed också minskade. När den\r\nstatliga kontrollen minskar innebär det också att\r\nden demokratiska kontrollen över en sådan viktig\r\nsektor minskar.</pre><pre>Här anser vi givetvis fortfarande att det är\r\nangeläget att med ett starkt samhälleligt\r\nengagemang. Det gäller i hög grad\r\nläkemedelssektorn. Det behövs långsiktighet,\r\nuthållighet, framsynthet och en samordning med de\r\ninsatser som samhället i övrigt gör inom sjukvård\r\noch folkhälsoarbetet.</pre><pre>Vänsterpartiet har under en följd av år efterlyst ett\r\nstarkare samhälleligt engagemang inom järn- och\r\nstålindustrin. Vi har krävt att man gör satsningar på\r\nframtiden, att satsningarna samordnas och att\r\nägarformerna ses över.</pre><pre>Vi ser en framtid för svensk järn- och stålindustri\r\nsom motiverar sådana satsningar. Vi inser att det\r\nbehövs stora investeringar. Här kan det statliga\r\nförvaltningsbolaget som har bildats göra viktiga\r\ninsatser. Det finns också förutsättningar för och\r\nutfästelser om ett större engagemang från ägarnas\r\nsida.</pre><pre>Ändrade placeringsbestämmelser för AP-fonderna\r\nkan också medverka till att erbjuda det nödvändiga\r\nkapitaltillskottet.</pre><pre>Bengt Hurtig kommer senare i sitt anförande att ta\r\nupp den avgörande framtidsfrågan om hur järn- och\r\nstålindustrin skall möta välmotiverade krav på\r\nmiljöanpassad och resurs- och energisnål\r\nproduktionsteknik.</pre><pre>När det gäller statens engagemang i projektet\r\nSaab 2000 kan jag till stor del ställa upp på vad som\r\nSven-Olof Petersson sade. Bakgrunden är väl känd,\r\noch jag tycker att den är ganska utförligt redovisad\r\ni betänkandet. Vi har nog inte sett de sista turerna\r\nännu. Jag har inte ändrat ståndpunkt i själva\r\nsakfrågan: avtalet borde aldrig ha kommit till\r\nstånd. Men jag anser att den saken är överspelad i\r\ndag. Jag ser ingen anledning att upprepa ett\r\növerspelat krav. Däremot vill jag understryka att\r\njag anser det ofrånkomligt att staten återkräver den\r\ndel av villkorslånet som har utbetalats när allt nu\r\ntyder på att Saab inte förmår att uppfylla sina\r\nförpliktelser. Man måste också uppfylla de löften\r\nsom Blekinge har fått i Blekingepaketet.</pre><pre>I utskottet har jag anslutit mig till ett antal\r\nvälmotiverade krav i motioner från miljöpartiet.\r\nDet gäller krav på mera utförlig redovisning av de\r\ntransnationella företagens verksamheter och\r\nprivilegier. Det gäller behovet av lag om\r\nlivscykelspecifikation. Jag tycker att det kravet är\r\nviktigt, men jag tänker inte ansluta mig till den\r\nborgerliga motivreservationen, som jag bara ser\r\nsom ett försök att ta tillfället i akt att ge regeringen\r\nen knäpp på näsan.</pre><pre>Jag tycker också att det kan vara väl motiverat med\r\nen lag som föreskriver att miljöredovisning med\r\nbl.a. materialbalanser skall finnas med i företagens\r\nårsredovisningar och att miljöredovisningar också\r\nbör finnas med i prognoser.</pre><pre>Med det anförda vill jag yrka bifall till\r\nreservationerna nr 5, 6 och 7.</pre><pre>Anf. 176 NIC GRÖNVALL (m) replik:</pre><pre>Herr talman! Det är uppenbart att ett sådant inlägg\r\nsom Rolf L Nilsson gör nödvändiggör en\r\nreplikväxling.</pre><pre>Vi möter nu i riksdagen och i den politiska debatten\r\nen kommunism med en delvis ny profil, en lågmäld\r\nprofil som Rolf L Nilsson är en utmärkt exponent\r\nför. Han argumenterar i intellektuella termer för en\r\nuppfattning, och det skall han ha all respekt för. Jag\r\ntycker emellertid att det är viktigt att göra alldeles\r\ntydligt att det här finns olika synsätt som är\r\nideologiskt baserade. Jag vill argumentera för att\r\nRolf L Nilssons syn är olycklig för de många\r\nmänniskorna.</pre><pre>Vårt ansvar som politiker är, som jag ser det, inte\r\natt verka för maktkoncentrationer eller att stödja\r\nstrukturer, utan vårt ansvar är att verka för en\r\nrimlig och rättvis fördelning av samhällets resurser.\r\nDärför är den grundläggande syn på äganderätten\r\nsom jag och mitt parti står för att alla former av\r\näganderätter måste få agera på lika villkor. Om de\r\ngör det kan vi acceptera olika äganderättsformer,\r\nolika ägare. Men de måste naturligtvis också agera\r\nunder lika ansvar. Man kan inte ge den ena\r\nägarformen en bättre ställning, vare sig ekonomiskt\r\neller ansvarsmässigt, än den andra formen.</pre><pre>För oss är det därför möjligen nödvändigt att\r\nerkänna teorin att många små ägare urvattnar\r\nmaktbilden och ger få stora ägare större styrka.\r\nDärför är det ju också viktigt att affärsverksamhet\r\noch ägande styrs av lagregler som hindrar\r\növergrepp. På den punkten anser jag att vi i svensk\r\nlagstiftning har tillfredsställande regler. Det är\r\nviktigt att vi upprätthåller den lagregleringen och\r\natt vi rättar till de brister i denna som vi kan\r\nupptäcka.</pre><pre>När det gäller det statliga ägandet har riksdagen\r\ngång på gång påmint regeringen om behovet av en\r\nstrategisk förklaring till varför det statliga ägandet\r\nskall finnas. Vi får aldrig den förklaringen. Med\r\ndetta mitt inlägg ger jag Åke Wictorsson chansen\r\natt i sitt kommande inlägg försöka förklara denna\r\nuppseendeväckande försummelse från regeringens\r\nsida.</pre><pre></pre><pre>Anf. 177 GUDRUN NORBERG (fp) replik:</pre><pre>Herr talman! Jag instämmer i att Rolf L Nilssons\r\ninlägg kräver ett genmäle.</pre><pre>Rolf L Nilsson stod här för ett år sedan och\r\ndiskuterade ungefär samma frågor. Då var Rolf L\r\nNilsson kommunist. Mig veterligt har han inte bytt\r\nparti, och även om partiet har tagit bort ordet\r\n''kommunisterna'' ur namnet, är Rolf L Nilsson\r\nkommunist också i dag.</pre><pre>En liten jämförelse mellan ekonomin i\r\nkommunistiska länder och enskilt ägande måste väl\r\nvara talande nog. Det är magstarkt av Rolf L\r\nNilsson att stå här och tala om hur det statliga\r\nägandet bör öka för att det skall bli ett spritt enskilt\r\nägande. Vad har dessa planekonomier i öststaterna,\r\nsom nu gjort fullständig bankrutt, gett av enskilt\r\nägande? Vad har de enskilda fått ut? Ingenting alls!</pre><pre>När socialdemokraterna i ett demokratiskt land\r\npåstår att statligt företagande ger en spridning av\r\nägandet, finns det ändå någon rimlig logik i deras\r\nsynsätt, även om jag anser att också de har fel,\r\neftersom den enskilde inte har något inflytande. I\r\nett demokratiskt land finns ändå något litet av\r\ndetta, men det finns det inte i den sortens regimer\r\nsom Rolf L Nilsson talar för.</pre><pre>Anf. 178 ROLF L NILSSON (v) replik:</pre><pre>Herr talman! Nic Grönvall och de borgerliga\r\npartiernas agerande när det gäller ägarfrågor och\r\nmaktspridning, demokrati och inflytande över\r\nägandet får mer respekt när ni kraftfullt agerar mot\r\nkoncentrationen av det privata ägandet. Det finns\r\nhär en svaghet i den borgerliga argumentationen av\r\nungefär samma slag som jag erkänner att vi inom\r\nmitt parti tidigare haft när det gäller försvaret av\r\noch övertron på ett totalt eller mycket utbrett\r\nstatligt ägande och statlig planering av ekonomin in\r\ni minsta detalj. Historien har visat att denna vår\r\ninställning varit felaktig. Man kan i efterhand fråga\r\nsig hur man kommit på så konstiga idéer, men den\r\ndiskussionen kan vi väl ta någon annan gång.</pre><pre>Det är, som jag sade, problematiska avvägningar\r\nsom måste göras när det gäller att balansera rätten\r\ntill privat ägande och rätten till demokratiskt\r\nsamhälleligt inflytande. I de avvägningarna gör jag\r\noch mitt parti den bedömningen att statligt ägande\r\ndirekt i aktiebolagsform är viktigt. Det är\r\nnågonting som kan styras genom demokratiska\r\nbeslut av parlamentariskt valda ledamöter. Man må\r\nsäga vad man vill om aktiebolagssystemet, men den\r\ntypen av demokratiskt inflytande saknas i det här\r\nsystemet.</pre><pre>När det gäller den strategiska motiveringen för det\r\nstatliga ägandet instämmer jag i mycket av det som\r\nsägs i den näringspolitiska propositionen. Det krävs\r\nlångsiktighet, det krävs balans mot den privata\r\nmaktkoncentrationen, och det krävs en uthållighet.\r\nEtt statligt ägande möjliggör en spridning av\r\nförmögenhet och förmögenhetstillväxt.</pre><pre>\r\nSedan är det så att mitt parti liksom Gudrun\r\nNorbergs har bytt namn. För en del år sedan\r\nkallade jag mig visserligen för kommunist, och jag\r\ngjorde det med stolthet. Det är någonting som jag\r\nser tillbaka på med en viss förvåning. För mig\r\nräcker det nu att vara socialist, dvs. att vilja slå vakt\r\nom kollektivt ägande och ett demokratiskt\r\ninflytande på samhällets alla områden, även i det\r\nekonomiska livet.</pre><pre>Anf. 179 NIC GRÖNVALL (m) replik:</pre><pre>Herr talman! Även det som Rolf L Nilsson nu sade\r\nförtjänar en replik. Jag avser påståendet att statligt\r\nannat eller annat kollektivt ägande skulle garantera\r\nen ökad demokratisk styrning av ägandet. Vi vet ju\r\nalla -- även Rolf L Nilsson, och det vore trevligt om\r\nhan tydligt och markant ville erkänna det -- att\r\nstatliga företags styrelser utses av representanter\r\nför staten.</pre><pre>Jag vill ta ett exempel ur den mycket nära\r\nvardagen, nämligen de verksamheter i\r\nkommunerna som överförs i bolagsform. Det sker\r\navsiktligt i syfte att styra bort medborgarnas insyn i\r\ndenna kommunala verksamhet. Detta är ett mycket\r\nhandfast exempel på att den stackars Rolf L Nilsson\r\nhar spårat fel i sitt sökande efter det idealistiska\r\nägandet.</pre><pre>Anf. 180 GUDRUN NORBERG (fp) replik:</pre><pre>Herr talman! Vi har inte bytt namn, Rolf L\r\nNilsson. Vi har till namnet lagt ett ord som klargör\r\nvår ideologi. Vi har alltså försökt framhäva vår\r\nideologi i namnet, medan Rolf L Nilssons parti\r\nnumera försöker dölja sin ideologi.</pre><pre>När Rolf L Nilsson talar så fint om enskilt ägande,\r\när det väldigt svårt att förstå att han inte vill stödja\r\nreservation nr 1, som vi har talat för och där vi\r\nhävdar det enskilda ägandet. Vad är det för fel,\r\nRolf L Nilsson, att en enskild anställd får en andel\r\ni vinsten i det företag där han jobbar? Vad är det\r\nför fel i att han får känna att han är med och äger\r\ndet företaget och att han får vara med och\r\nbestämma i företaget? Det får han genom bildandet\r\nav en stiftelse. Han får ett direkt inflytande, ett\r\ndirekt medägande och ett direkt\r\nmedbestämmande. Vad är det för fel, som Rolf L\r\nNilson har hävdat, på den principen om enskilt\r\nägande eller spritt ägande? Det borde innebära att\r\nhan kan rösta på den reservation som talar om\r\nandel -- i -- vinstsystemet.</pre><pre>Anf. 181 ROLF L NILSON (v) replik:</pre><pre>Herr talman! Jag tror inte att jag sade att statligt\r\nägande garanterar demokratiskt inflytande. Jag\r\nsade att det möjliggör detta. Vi har efterlyst ett mer\r\naktivt engagerat statligt och samhälleligt ägande i\r\nvår argumentation. Vi hoppas att den form för\r\norganisering av ägandet som förvaltningsbolaget\r\ninnebär, och som finns uttryckt som regeringens\r\nvilja i den näringspolitiska propositionen, är ett\r\nstort steg på väg mot ett mer aktivt\r\nansvarskännande statligt ägande. Det finns alltför\r\nmånga exempel på dåligt statligt ägande.</pre><pre>När det gäller kommunernas överförande av\r\nverksamheter i bolagsform, får man snarast se det\r\nsom en nödlösning. Kommunerna tvingas till denna\r\nnödlösning och får offra en del av den direkta\r\ndemokratiska kontrollen via fullmäktige för att\r\nkunna agera på någorlunda likvärdiga villkor med\r\nde privata aktiebolagens verksamhetsformer.</pre><pre>Slutligen vill jag säga till Gudrun Norberg att när\r\ndet gäller vinstdelningssystemet har vi anvisat\r\nandra vägar till inflytande. Vi har talat om\r\nlöntagarfonder som ett sätt att stärka det direkta\r\ninflytandet för de anställda och som ett sätt för dem\r\natt skaffa sig makt över de egna företagen.</pre><pre>Anf. 182 LARS NORBERG (mp):</pre><pre>Herr talman! Miljöpartiet har också åtskilliga och\r\nbestämda åsikter om ägandet. Vi har ett par\r\nreservationer i detta betänkande som berör det.</pre><pre>Vi har reservation nr 4 som gäller de transnationella\r\nföretagen. Vi betraktar de transnationella\r\nföretagen som risker när det gäller miljön och\r\nkanske även när det gäller social miljö och risker\r\nför social dumping osv. Detta blir den direkta\r\nföljden av den här typen av företag.</pre><pre>Vi har även reservation nr 2, där vi tar upp\r\naktiebolagen. Nic Grönvall sade för en stund sedan\r\natt man vill ha lika ansvar för allt ägande. Jag är inte\r\nriktigt säker på att det är vår uppfattning. Vi tror\r\nnog att ägande av naturresurser medför ett större\r\nansvar än ägande av andra tillgångar. Därför är vi\r\nangelägna om att ägandet av naturresurser om\r\nmöjligt skall vara småskaligt. Vi vill ha många\r\nägare. Vi tror att det är en bättre garanti när det\r\ngäller jordbruk, skogsbruk osv. för att\r\nmaktmissbruk när det gäller miljö och\r\nnaturresurser skall minimeras.</pre><pre>När det gäller aktiebolag efterlyser vi i reservation\r\nnr 2 en utredning om hur man på ett starkare sätt\r\nskall kunna koppla ansvaret för ägandet i\r\naktiebolagsform till ägandet. Jag instämmer livligt\r\nmed Nic Grönvall om att vi efterlyser, och bör\r\nefterlysa, en strategisk förklaring till hur regeringen\r\nser på ägandet, på bolagsformen och i synnerhet\r\nnaturligtvis på det statliga ägandet.</pre><pre>Jag tror att det är i fyra motioner hittills som jag\r\nhar skrivit ungefär samma sak, och hittills har\r\ningenting hänt. Vi kommer naturligtvis att fortsätta\r\natt efterlysa en strategisk förklaring. Vi har även i\r\ndet här sammanhanget tagit upp den övertro på\r\nmarknadskrafternas betydelse som ligger däri, att\r\nman totalt tycks ha glömt bort vad naturliga\r\nmonopol innebär och bör kräva i ett samhälle. Vi\r\ntror att detta kan leda till olyckor på sikt. Jag skall\r\ninte uppehålla mig längre vid de här frågorna.</pre><pre>Gudrun Norberg har ju inte upptäckt något nytt i\r\ndetta betänkande. Hon har inte upptäckt att 9 av de\r\n21 reservationerna handlar om miljö-, och\r\nresursfrågor. Jag är inte överraskad. Liberalerna\r\ntror att miljöfrågorna är något speciellt,\r\nförmodligen något som skall hanteras i\r\njordbruksutskottet. Jag vill upplysa Gudrun\r\nNorberg om att vi miljöpartister är övertygade om\r\natt miljö- resurs- och solidaritetsfrågor har\r\nsamband med praktiskt taget varje\r\nsamhällsområde, men alldeles speciellt med\r\nnäringslivsfrågorna. Frågorna om\r\nlivscykelspecifikation, produktkoncession och\r\nföretagens miljöredovisning har t.ex., såvitt jag\r\nvet, aldrig tidigare debatterats i denna kammare.</pre><pre>Detta betänkande och denna debatt är ett\r\ntypexempel på hur socialdemorkatin i handling\r\nuttalar sitt förakt för riksdagen och därigenom\r\nurholkar demokratin och riksdagens betydelse. Att\r\nutskottsmajoritetens företrädare anser det vara till\r\nfyllest att ägna fem minuters debattinlägg för att\r\nbehandla alla de motioner som tas upp i\r\nbetänkandet är ett av hundratals bevis på\r\nsocialdemokratins förakt för sakargument och för\r\nriksdagens betydelse. Jag respekterar Åke\r\nWictorsson personligen, men jag har inte den\r\nringaste respekt för den odemokratiska praxis som\r\nhan därigenom företräder.</pre><pre>Demokrati bygger nämligen på dialog och respekt\r\nför sakargument. I utskotten förekommer ingen\r\ndialog, och där diskuteras nästan aldrig\r\nsakargument. Man inser lätt vad som förekommer\r\nhär i kammaren när utskottsmajoriteten föreslår\r\navslag på samtliga 38 motionsyrkanden som\r\nbehandlas i betänkandet och utskottets företrädare\r\nanser det vara värt att ägna fem minuter till att\r\nbemöta samtliga dessa yrkanden. Då är det något\r\nfel.</pre><pre>Jag har i tidigare debatter här i kammaren kring\r\nnäringsutskottets betänkanden funnit att\r\nutskottsföreträdaren uppenbarligen inte har läst de\r\nmotioner han yrkar avslag på. Jag vill understryka\r\natt jag betraktar demokrati som en omistlig del i\r\nsamhället. Jag vill särskilt framhålla att det inte är\r\nde starka i samhället som främst behöver\r\ndemokrati, utan de svaga. Det borde\r\nsocialdemokratin betänka. Demokratin i Sverige är\r\nendast 49 år gammal. Dess värre finns mycket som\r\ntyder på, inte minst den planerade EG-\r\nanslutningen, att demokratin är under avveckling.</pre><pre>Jag vill fråga Åke Wictorsson om han över huvud\r\ntaget har läst de motioner han yrkar avslag på.</pre><pre>Jag vill speciellt uppehålla mig vid två motioner\r\nsom jag själv står som undertecknare av. De har\r\nsedermera fått hela miljöpartiets stöd. Det gäller\r\nmotionerna 1988/89:N248, som för övrigt av\r\nobegripliga skäl behandlas först nästan två år efter\r\ndet att den avgivits, och en likalydande motion\r\n1989/90:N326 om livscykelspecifikation. Texten till\r\ndessa motioner skrev jag 1975 medan jag ännu var\r\nteknisk direktör vid STAL-LAVAL Turbin AB.\r\nAnledningen till att jag vill uppehålla mig vid dessa\r\nmotioner är att dessa grundtankar är så gamla och\r\nhar framförts så länge i den offentliga debatten att\r\nde kanske borde ha lett till någonting. Redan 1977\r\nframfördes tankarna i en motion till riksdagen. Jag\r\nhar själv sett till att de har diskuterats inom\r\nIngenjörsvetenskapsakademinen och andra fora.\r\nTankarna borde dessutom vara självklara för var\r\noch en som är intresserad av att hushålla med\r\nenergi och naturresurser.</pre><pre>Grundtanken är helt enkelt: tänk efter före. Vad\r\ninnebär det ur miljö- och resurssynpunkt att\r\nproducera, sälja, bruka och skrota en produkt som\r\nkräver naturresurser och påverkar sin omgivning --\r\nbåde människor och natur? Alla vet, eller borde i\r\nvarje fall veta, att det inte är fabrikerna som är\r\nhuvudproblemet när det gäller miljö och resurser.\r\nHuvudproblemet är vad fabrikerna tillverkar, och\r\ndärför är det verkligt intressanta vad som sker\r\nunder hela produktens livscykel. Och det är en\r\nskandal att det över huvud taget i samhället inte\r\nfinns någon som är ansvarig för att tänka igenom\r\nhela livscykeln för en viss produkt, från råvara till\r\nskrotning.</pre><pre>Att inget annat parti har anslutit sig till dessa\r\nmotioner blir för mig ett entydigt bevis, bland\r\nmånga andra, på att det bara finns ett miljöparti i\r\nriksdagen och att allt annat tal är munväder. När\r\ndet kommer till beslutssituationen, röstar man\r\nsystematiskt ned praktiskt taget varje förslag som\r\nskulle förändra samhället i en miljövänlig riktning.</pre><pre>Men nog har väl ändå riksdagen fattat några\r\nmiljövänliga beslut? Jo visst, men först sedan man\r\nutsatts för press från en miljömedveten opinion. Ett\r\nmiljöparti har faktiskt en plikt att tänka efter före.\r\nDet har jag inte sett många exempel på i detta hus.\r\nDäremot har jag sett otaliga exempel på hur man\r\nbromsar förslag som skulle leda till miljö- och\r\nresurshushållning. Exemplen är flera bara från de\r\nbeslut som fattades i kammaren i dag. Beslutet om\r\nflygbränsle i trafikutskottets betänkande är ett\r\ntypexempel.</pre><pre>Som gammal konstruktör vet jag att det inte finns\r\nett enda företag som konstruerar tyngre\r\nutrustningar som i sitt konstruktionsarbete\r\nsystematiskt beaktar skrotning och återvinning.</pre><pre>En sådan självklarhet som att man vid skrotning av\r\nkylskåp skulle ta hand om kylskåpets innehåll av\r\nfreon, vilket jag framförde när jag första gången\r\nskrev om livscykelspecifikationen år 1975, är\r\nfortfarande inte genomförd mer än på prov på\r\nnågot enstaka håll. Därför finns förslaget\r\nfortfarande med i oförändrat skick, precis som jag\r\nskrev det 1975.</pre><pre>Nu föreställer sig kanske någon att en\r\nlivscykelspecifikation skulle vara något väldigt\r\nkrångligt, avancerat och dyrbart. Det är det inte.\r\nVad den skall omfatta står att läsa i motionen och\r\nsammanfattningsvis även i betänkandet. Det mesta\r\nborde producenten veta redan i dag, det är bara att\r\nsätta ned det på papperet. Dock kommer sannolikt\r\nskrotningsspecifikationen, som är en del av\r\nlivscykelspecifikationen, att leda till en del\r\nbekymmer för producenten när han skall tala om\r\nhur man skall kunna återvinna materialet i\r\nprodukten. Producenten kommer kanske då att\r\nfinna att produkten är svår att skrota och återvinna\r\npå grund av att han har blandat material på ett\r\noklokt sätt. Ibland blir det sannolikt omöjligt.</pre><pre>Jag glömmer sent den livscykelspecifikation, eller\r\nförsök till en sådan, som Götaverken i ett föredrag\r\npå IVA presenterade en gång för 15 år sedan för en\r\nstor tankbåt. Under båtens livstid förbrukar den\r\n80 000 kg koppar, som svårligen kunde återvinnas,\r\neftersom det var koppar i bottenfärgen som hela\r\ntiden avgavs till havet. Men blotta upplysningen om\r\ndet förhållandet i en livscykelspecifikation skulle\r\nkanske kunna ge en eller annan tankeställare. Man\r\nskulle kunna fundera över om det är rätt sorts\r\nbottenfärg, om det finns några alternativ eller om\r\ndet är bra att göra av med 80 ton koppar och hälla\r\nut det i havet.</pre><pre>Att utarbeta en livscykelspecifikation för en viss\r\nvara är knappast kostsammare än att skriva\r\nbruksanvisning, varudeklaration och\r\ngarantibestämmelser. En lagstiftning om\r\nlivscykelspecifikation borde vara ganska enkel att\r\nåstadkomma. Däremot är det definitivt fel att starta\r\nfrån bakändan, som det antyds i utskottets text.\r\nUtskottet talar om de förslag som föreligger när det\r\ngäller omhändertagandet av sopor och avfall.</pre><pre>Det är i och för sig bra att man har börjat intressera\r\nsig för sopor och avfall. Miljöpartiet har sedan\r\npartiet bildades i många kommunala sammanhang\r\nslagits hårt för att komma i gång med sopsortering.\r\nVi tror att vi har en stor del i den framgång som vi\r\nnu börjar nå i Sverige på den fronten.</pre><pre>Men vill vi ha ett miljötänkande på bred front,\r\nmåste vi börja med att tänka igenom processen från\r\nstarten och inte från slutet. Detta har\r\nuppenbarligen varken utskottet eller regeringen\r\nfattat. I varje fall kan det inte utläsas av utskottets\r\nställningstagande.</pre><pre>I dag är de stora miljöproblemen ingalunda\r\nkoncentrerade till industrin. Vi vanliga människor\r\nsom åker bil, köper hushållskapitalvaror och\r\nanvänder diverse kemikalier och andra produkter\r\när huvudansvariga för miljöproblemen.</pre><pre>Den andra reservation som jag särskilt vill beröra\r\när nr 18, om produktkoncession. Den går betydligt\r\nlängre än kravet på livscykelspecifikation, men den\r\nförutsätter livscykelspecifikationen. Grundtanken\r\när att det ingalunda är självklart att en producent\r\nskall få sätta i gång och producera en vara vilken\r\nsom helst i stor skala. Eftersom produkterna har väl\r\nså stor miljö- och resurspåverkan som\r\ntillverkningen av produkten, skall det krävas\r\nkoncession icke bara för tillverkningsprocessen,\r\nvilket i dag ofta är fallet, utan också för\r\ntillverkningen av energi- och resurskrävande\r\nprodukter. Deras miljöeffekter skall granskas lika\r\ningående som en fabriks miljöeffekter.</pre><pre>Det kan ju som exempel nämnas att en bil\r\nförbrukar sex à sju gånger så mycket energi i\r\nanvändning under sin livstid som den energi som\r\nförbrukas vid bilens tillverkning. Skall vi över\r\nhuvud taget ta vårt miljöansvar på allvar, måste vi\r\nbörja tänka efter före. I praktiken har samhället på\r\nvissa punkter börjat -- det skall medges -- men det\r\nbehöver ske mycket mer. Kravet på katalytisk\r\navgasrening eller avgasrening över huvud taget på\r\nnya bilar är ju ett typiskt koncessionskrav. En\r\nprodukt som strider mot de av staten uppställda\r\nkraven får ej saluföras.</pre><pre>Så kan jag fortsätta min uppräkning av hur\r\nutskottet systematiskt struntat i miljö- och\r\nresursfrågorna. Inte ens ett tillkännagivande att det\r\nvore önskvärt att företagen skulle anmodas att\r\nfrivilligt utarbeta en miljöredovisning i samband\r\nmed sina årsredovisningar anser sig utskottet kunna\r\ntillstyrka.</pre><pre>Och naturligtvis anser utskottet det orimligt att\r\nutreda om det är möjligt att ålägga svenska företag\r\nsom arbetar i andra länder att ta lika stor hänsyn till\r\nmiljön som de är skyldiga att göra i Sverige.\r\nSTORA har ju i Kanada och Portugal visat\r\nskräckinjagande exempel på hur man i de länderna\r\nanvänder en praxis som skulle vara helt orimlig i\r\nSverige.</pre><pre>När det gäller Saab-Scanias projekt Saab 2000, är\r\ndet bara att konstatera att det gick med detta\r\nprojekt precis som vi från miljöpartiet förutsatte,\r\ndet vill säga att Sabb-Scanias regionalpolitiska\r\nlöften skulle spricka. Detta har redan Sven-Olof\r\nPetersson berört.</pre><pre>Som bekant använder man dessutom i dagarna JAS\r\nsom argument när det gäller projektet Saab 2000,\r\ndvs. utan JAS ingen civil flyplanstillverkning. Det\r\nvore på tiden att de som talar om\r\nmarknadsekonomi lät den gälla i praktiken även för\r\nstorföretag. Ett uttalande från riksdagen om att\r\nstatens inblandning i projekt Saab 2000 var ett\r\nmisstag, hade varit på sin plats.</pre><pre>Herr talman! Jag har talat rätt så länge, men jag\r\nanser att det är vår skyldighet att ta vår\r\ndemokratiska uppgift på allvar. Det sätt på vilket\r\nutskottet har behandlat föreliggande motioner vill\r\njag beteckna som slarvfel.</pre><pre>Anf. 183 NIC GRÖNVALL (m) replik:</pre><pre>Herr talman! Det som är grundläggande i de\r\nmiljöpolitiska inläggen här i kammaren och som var\r\nmycket tydligt i Lars Norbergs inlägg, är\r\nföreställningen om monopol. Man inbillar sig att\r\nmiljöpartiet skulle representera något slags unik\r\nföreteelse i mänskligheten, som nu driver hela\r\nmänskligheten framför sig som ett slags ångerköpt\r\nfårahjord.</pre><pre>Det är naturligtvis inte så. Alla partier, inkl.\r\nmoderata samlingspartiet, lever mycket tydligt i\r\nden föreställningen att miljöfrågan är vår samtids\r\nstörsta politiska fråga, som ingen kan vika från.</pre><pre>Det gäller att finna de metoder som gör det möjligt\r\nför oss att angripa miljöfrågan i alla dess tusende\r\naspekter, så att vi kan uppnå ett verkligt\r\nmiljöpolitiskt mål och inte stå och tala lösligt om\r\ndrömmar och annat -- och allra minst göra gällande\r\nnågot slags monopol i frågan.</pre><pre>Vi har många gånger från moderat håll framhållit\r\nägandet såsom en grundval för en god miljöpolitik.\r\nDet ansvar som en ägare visar kan inte\r\nkompenseras med lagregler och annat. Jag delar\r\ndärför i princip Lars Norbergs tankar om att ett\r\nsmåskaligt ägande är en utmärkt grundval för en\r\ngod resursförvaltning. Detta är en verklig grundval\r\ni moderata samlingspartiets miljösyn, och vare\r\ndärmed nog sagt om detta. Med detta kan man\r\nkonstatera att de storskaliga ägarna de kollektiva\r\nsystemen som ägare -- sannerligen inte\r\nnödvändigtvis -- goda miljöförvaltare.</pre><pre>Låt mig sedan med hänsyn till den korta tidsrymd\r\nsom tillmäts oss i repliker gå direkt över på det\r\nintressanta inlägget om livscykelspecifikation. Det\r\när synd att Lars Norberg inte har tänkt vidare sedan\r\når 1975. Det har trots allt gått femton år sedan han\r\nskrev sin text. Han var då verksam inom\r\nkärnkraftsindustrin, som är en av de industrier som\r\npå stort allvar ägnat sig åt livscykelsfrågan. Det\r\nfinns alltså i kärnkraftsekonomin inbyggt ett\r\nhänsynstagande till de kvarvarande rester av\r\nverksamheten som är oundgängliga.</pre><pre>Jag vill till sist, för att möjligen återkomma i en\r\nkommande replik, nämna att det i offshore-\r\nindustrin ingår såsom ett mycket och\r\nkostnadskrävande element att man från offshore-\r\nföretagens sida måste se till att havet återställs i\r\nsamma skick som det var när offshore-projektet\r\nstartades.</pre><pre></pre><pre>Anf. 184 LARS NORBERG (mp) replik:</pre><pre>Herr talman! Jag vill börja med att göra det jag\r\nförsummade i mitt förra inlägg, nämligen yrka bifall\r\ntill reservationerna 8, 14, 16, 18, 20 och 21.</pre><pre>Herr talman! Nic Grönvall säger att miljöpartiet vill\r\nha monopol på miljöfrågorna. Det vill vi verkligen\r\ninte. Men tyvärr förefaller det som att vi i alltför\r\nstor utsträckning får detta, eftersom de reella\r\nmiljövänliga förslagen, dvs. de åtgärder som vi\r\nföreslår, regelbundet blir avvisade av majoriteten.\r\nJag nämnde som exempel ett beslut om flygbensin\r\nsom fattades tidigare här i dag.</pre><pre>Miljöpartiet anser att det är fullkomligt horribelt\r\natt flygbensin skall vara obeskattad. Flyget är det\r\nmest energislösande och energiförbrukande\r\nfortskaffningsmedlet med de största utsläppen per\r\npassagerarkilometer. Där har man ett helt\r\nobeskattat bränsle under det att andra transportsätt\r\nhar betydligt högre skatter. Att denna miljöaspekt\r\ninte har kunnat beaktas av riksdagen är något som\r\njag tycker är ganska fantastiskt.</pre><pre>Man har sedan funnit att detta med en\r\nlivscykelspecifikation inte är något som man skulle\r\nkunna ställa sig bakom. Enbart en uppmaning från\r\nstatens sida att företagen skall komma med en\r\nfrivillig miljöredovisning anser man tydligen är ett\r\nalltför långtgående miljökrav. Jag måste tyvärr\r\nsäga, Nic Grönvall, att det finns förfärande många\r\ntecken på att miljöpartiet har en alldeles för stor\r\nmonopolställning när det gäller att komma med\r\nförslag i miljövänlig riktning.</pre><pre>Beträffande livscykelspecifikationer över huvud\r\ntaget måste jag beklagligtvis säga att jag inte känner\r\ntill några sådana detaljer när det gäller off-shore-\r\nindustrin. Däremot förstår jag väl vad Nic Grönvall\r\nsyftar i fråga om kärnkraftverken, där man faktiskt\r\nhar ett visst tänkande när det gäller i varje fall\r\nskrotningen av verken, dvs. hur man skall gå till\r\nväga. Det stora bekymret är sedan de cirka hundra\r\ntusen år under vilka man har ett avfall som man\r\nskall ta ansvar för. Vi ifrågasätter att man över\r\nhuvud taget kan göra detta.</pre><pre>Anf. 185 ÅKE WICTORSSON (s):</pre><pre>Herr talman! Om det nu kan trösta herr Norberg,\r\nvill jag meddela honom att jag har anmält mig för\r\nen taletid av femton minuter. Kammarkansliet har\r\ni förteckningen på talarlistan förvandlat detta till\r\nfem minuter. Efter att ha hört herr Norbergs inlägg\r\nhoppas jag att jag skall kunna hålla ett inlägg som\r\när kortare än dessa femton minuter.</pre><pre>Svensk industri och svenskt näringsliv har\r\nutvecklats mycket framgångsrikt i en\r\nblandekonomi. Vi har olika ägarkategorier -- stat,\r\nkommuner, kooperation och privata ägare -- som\r\nkonkurrerar och har konkurrerat men som också\r\nsamverkar. I takt med att ägarkoncentrationen och\r\nutflyttning av verksamheter till utlandet tilltagit har\r\nintresset för äganderättsfrågorna ökat. Den\r\nmaktkoncentration som skett inom det privata\r\nnäringslivet har bidragit till detta och inte minst till\r\natt begränsningar i äganderätten har utvecklats i\r\nform av graderad rösträtt och korsvist ägande, där\r\nföretagsledningarna i stor utsträckning har\r\navskaffat ägarinflytandet.</pre><pre>Som redan har framhållits behandlas i\r\nnäringsutskottets betänkande ett par motioner vari\r\nfolkpartiet och moderaterna tagit upp dessa frågor.\r\nMan pekar på de olika olägenheter som finns i det\r\nnuvarande systemet. När det gäller de privata\r\nverksamheterna utgår man ifrån att det skall ske en\r\nsjälvsanering, och man förordar att vi i Sverige skall\r\ninföra samma typ av regler som i EG när det gäller\r\nhur maktförhållandena skall utvecklas inom\r\nföretagen. Man kräver vidare att de statliga\r\nföretagen skall utförsäljas.</pre><pre>Dessa problem har behandlats i\r\nägandeutredningen, vars förslag för närvarande\r\növervägs av regeringen. Ett led i detta\r\nberedningsarbete är att en utredning har tillsatts för\r\natt se över aktiebolagslagen, bl.a. med hänsyn till\r\nde förändringar som kan bli aktuella med\r\nutgångspunkt i det europeiska integrationsarbetet\r\noch de krav på minoritetsskydd och annat som har\r\naktualiserats. Detta arbete skall vara färdigt senast\r\ni december år 1992.</pre><pre>Utskottsmajoriteten anser liksom ägarutredningen\r\natt det är viktigt att näringslivets riskkapitalkällor\r\nuppvisar variation när det gäller kompetens,\r\nplacering, tidshorisont och riskbenägenhet.</pre><pre>Det är inte alls säkert att en ökad ägarspridning\r\nleder till en ökad maktspridning inom näringslivet.\r\nDet finns tvärtom många erfarenheter som pekar\r\npå att en ägarspridning på ett stort antal små\r\naktieägare ökar möjligheterna för koncentrerade\r\nägargrupper att ta makten även vid ett relativt lågt\r\naktieinnehav. Detta beror på svårigheterna att\r\norganisera de mindre aktieägarna, vilkas\r\nhuvudintresse är förräntning av sin\r\nkapitalinvestering och inte i första hand att utöva\r\nmakt i företaget. Ett exempel på detta är\r\naktiefonderna, vilka i realiteten har inneburit en\r\nutomordentligt stark maktkoncentration till några\r\nfå storbanker.</pre><pre>Mot den här bakgrunden är det självklart att vi\r\narbetarpartiet socialdemokraterna slår vakt om det\r\noffentliga och kollektiva ägandet som ett\r\nbetydelsefullt komplement till det privata ägandet.\r\nDet ägandet ger möjlighet till ett demokratiskt\r\ninflytande över de processer som styr\r\nmaktutövande i de aktuella företagen, samtidigt\r\nsom även de ägarformerna får del av den\r\nvärdeutveckling som sker i de företagen, som ett\r\nresultat av ett sparande som sker också inom den\r\ndelen av näringslivet. Med den internationalisering\r\nav ägandet som går som en löpeld över näringslivet\r\när det här också ett sätt att garantera att svenskt\r\ninflytande i de företagen består även i framtiden.</pre><pre>Med detta, herr talman, anser jag att jag har\r\nkommenterat delar av Nic Grönvalls och Gudrun\r\nNorbergs anföranden. Eftersom Nic Grönvall\r\ngjorde en direkt hänvisning på den här punkten\r\nskulle jag möjligen kunna komplettera det med att\r\nsäga att jag inte ser någon nackdel i att vi utvecklar\r\nargumenteringen och utvecklar de grundregler som\r\nskall gälla för det statliga företagandet. Jag tror\r\ntvärtom att den debatt som pågår och som kommer\r\natt intensifieras kommer att hjälpa till i det\r\navseendet.</pre><pre>Sven-Olof Petersson hänvisade till att det enskilda\r\nägandet har byggt upp ett antal stora företag. Det\r\när helt riktigt, men vi skall i det här sammanhanget\r\ninte glömma bort att en hel del av de stora\r\nföretagen har varit beroende av statliga och\r\nsamhälleliga insatser, utan vilka deras framgång på\r\nvärldsmarknaden inte hade varit av den omfattning\r\nsom den är.</pre><pre>Ett av de bästa exemplen på det är\r\nEricssonkoncernen, vars framgångar i mycket stor\r\nutsträckning återfaller på ett samarbete mellan\r\nEricsson och televerket, och när det gäller den\r\nsenaste satsningen -- på mobiltelefoner -- bygger på\r\nett utvecklat kreditstöd från den statliga\r\nbanksfären. Det finns flera företag av den typen,\r\nmed ett intimt samspel. På den motsatta sidan har\r\nvi ett litet statligt företag, rymdbolaget, som trots\r\nallt betyder ganska mycket när det gäller att\r\nutveckla högteknologisk industri på det området.</pre><pre>Det är litet förvånande att Sven-Olof Petersson\r\nglömde bort en mycket viktig bit av det svenska\r\nnäringslivet, nämligen lantbrukskooperationen och\r\nskogsägarkooperationen, där man i kollektiva\r\nformer -- sådana betraktas om jag har förstått det\r\nrätt som osunda i den reservation som Sven-Olof\r\nPetersson står bakom -- har utvecklat en ganska\r\nstark företagssektor, som enligt min mening också\r\nger möjlighet till insyn och demokratisk kontroll\r\nfrån lantbrukskooperationens sida.</pre><pre>När det gäller konstaterandena om utvecklingen av\r\nSaab-Scanias satsningar och de förhandlingar som\r\nsker beträffande de projekt som skulle komma till\r\nstånd i Blekinge vill jag bara instämma i\r\nförhoppningen att projekten skall gå att realisera\r\npå ett för alla parter bra sätt.</pre><pre>Gudrun Norberg var uppgiven inför tanken att år\r\nefter år hantera de här frågorna. Jag skulle vilja\r\nsäga till Gudrun Norberg: Förfäras ej, du lilla hop!\r\nEn vacker dag kan även ni på oppositionssidan sitta\r\nmed regeringsansvar. Det kan möjligen ge litet\r\nandra perspektiv när det gäller frågor om stöd av\r\nolika slag, speciellt om man har ambitionen att\r\ninför den planerade EG-anslutningen pruta ned det\r\nsamhällelliga skattetrycket med 30--40 miljarder.</pre><pre>När det gäller hantverket har jag i tidigare\r\nsammanhang klart deklarerat en starkt positiv\r\ninställning. Jag är övertygad om att det, med den\r\nutveckling som näringslivet kommer att få i\r\nframtiden, kommer att bli angeläget att utveckla\r\nhantverket på olika områden. Här finns ett centralt\r\nhantverksråd som har en angelägen uppgift.</pre><pre>Så till Lars Norberg. Jag utgår från att jag hörde fel\r\nnär jag uppfattade det så att Lars Norberg sade att\r\ndemokratin i Sverige bara har funnits i 49 år. Även\r\nmed den mest formalistiska inställning kommer jag\r\ni varje fall upp till 69 år. Miljöpartiet har funnits i\r\nSveriges riksdag i två år och är inne på det tredje.\r\nDet är förvånansvärt, Lars Norberg, att\r\nutvecklingen i Sverige ändå har gått så bra och att\r\nvi har lyckats uträtta så mycket, trots att\r\nmiljöpartiet inte varit med förrän under de senaste\r\ntvå och ett halvt åren.</pre><pre>Jag tycker att Lars Norberg skulle vara något\r\nödmjuk när han recenserar tidigare generationers\r\npolitiker. Det är ganska länge sedan de första\r\nmiljöskyddslagarna antogs i Sveriges riksdag. Jag\r\nvar inte med på den tiden, och ingen annan här i\r\nkammaren heller. De första miljölagarna antogs år\r\n1912 och har succesivt följts upp. Sedan är det\r\nriktigt att vi under utvecklingens gång har blivit\r\nalltmer medvetna om miljöproblemen och att vi\r\ndärför har haft anledning att undan för undan\r\nskärpa vår politik och ta itu med miljöproblemen\r\nmed andra metoder -- det skall jag inte på något sätt\r\nbestrida.</pre><pre>De frågor som miljöpartiet aktualiserar i sina\r\nreservationer övervägs i regeringen inför den\r\nmiljöpolitiska proposition som kommer till våren.\r\nDå får Lars Norberg möjlighet att granska i vilken\r\nutsträckning miljöpartiets synpunkter har beaktats.</pre><pre>Det hjälper inte att man kritiserar näringsutskottet\r\nför en något försiktig inställning när det gäller\r\nmiljöfrågorna. Jag kan hålla med om att\r\nmiljöfrågorna slår igenom på de flesta områden i\r\npolitiken. Men i riksdagsarbetet är det faktiskt så\r\natt miljöfrågorna handläggs av jordbruksutskottet\r\nända tills vi ändrar på riksdagsordningen på den\r\npunkten. Vi får försöka att någorlunda anpassa\r\nvåra aktiviteter till de krav riksdagsordningen\r\nställer på det här området.</pre><pre>Herr talman! Jag ber att få yrka bifall till utskottets\r\nhemställan på samtliga punkter och avslag på\r\nreservationerna i näringsutskottets betänkande\r\nnr 6.</pre><pre>Anf. 186 LARS NORBERG (mp) replik:</pre><pre>Herr talman! Aktiebolagslagstiftningen skall\r\nanpassas till EG, sade Åke Wictorsson. Att det är\r\nsocialdemokratins målsättning tror jag gärna. Han\r\ntalade om det demokratiska inflytandet i företagen.\r\nVi har efterlyst ett ökat ansvar för ägarna i\r\naktiebolagen. Det har Åke Wictorsson över huvud\r\ntaget inte svarat på, och det har inte heller utskottet\r\nkommenterat i sitt betänkande.</pre><pre>Sedan sade Åke Wictorsson att utvecklingen i\r\nSverige varit så lyckosam. Det har den, tack vare\r\nökad skicklighet hos svenska folket -- tekniskt och\r\npå andra sätt -- men dess värre också på grund av\r\nett utnyttjande av och en rovdrift på naturresurser.\r\n''Rovdrift'' kanske är ett starkt ord, men i varje fall\r\när det klart att naturresurser successivt har förtärts.\r\nVi kan se på bilden nere i bankhallen hur\r\narbetarna -- i Kiruna, förmodar jag att det var --\r\ngick med sina trallor i dagbrott och hämtade upp\r\nmalmen. Numera finns malmen på 700-\r\nmetersnivån, tror jag. Det visar att det sedan 1912\r\nhar skett en betydande förtäring av naturens\r\nresurser i vår största och rikaste järngruva. Det har\r\nbidragit till det s.k. svenska välståndet, men tyvärr\r\nmåste vi ju också medge att det är en\r\nengångsföreteelse. Man kan inte göra om det\r\ntricket.</pre><pre>Det har funnits miljölagar sedan 1912. Tyvärr har\r\nmiljön trots dessa lagar, Åke Wictorsson, blivit\r\nsämre och sämre. Och vi har aldrig haft så många\r\nförsurade sjöar och så mycket skadad skog som vi\r\nhar i dag. Vi har aldrig haft ett så uselt tillstånd av\r\nvare sig österhav eller västerhav som vi har i dag.\r\nJag tror alltså att det finns goda skäl till att\r\nriksdagen skall ligga litet före. Och det skulle inte\r\nskada om riksdagen någon gång fick utskottets\r\nnådiga tillstånd att ligga litet före regeringen.</pre><pre>Anf. 187 NIC GRÖNVALL (m) replik:</pre><pre>Herr talman! När Åke Wictorsson nu har hunnit\r\ntill sin bänk kan jag stå kvar i min bänk och ge min\r\nreplik. Jag vill vända mig mot en enda sak i hans\r\ninlägg, nämligen diskussionen kring det statliga\r\nägandet. Jag efterlyste ett besked -- det är inte\r\nsäkert att Åke Wictorsson är kapabel att ge det,\r\nmen erkänn i så fall det -- om vad den statliga\r\nstrategin med ägandet av rörelsedrivande företag\r\när. Riksdagen har ju i flera upplagor beordrat\r\nregeringen att ge uttryck för sitt principiella\r\nståndpunktstagande till denna strategi och aldrig\r\nfått ett svar på frågan. Det vore ju värdefullt att\r\nhöra socialdemokraternas företrädare i denna\r\ndebatt förklara antingen att de inte avser att göra\r\ndet eller varför de inte har gjort det.</pre><pre>Det som utgjorde grunden för Åke Wictorssons\r\nargumentation, till stöd för det kollektiva och\r\nframför allt det statliga ägandet och möjligen det\r\nkommunala, var ju att man skulle uppnå en\r\nkonkurrens i fråga om ägandet. Jag vill gärna att\r\nÅke Wictorsson utvecklar denna tes. Vad är det\r\nsom tillförs samhällslivet av konkurrens när det\r\ngäller ägandet där den ena ägaren disponerar över\r\nstatliga skattemedel, och de andra ägarna får spara\r\nihop sina pengar via beskattade inkomster eller\r\nföretagsvinster? Det är ju en oerhört sned situation\r\ndär den ena gruppen av företag gynnas. Man måste\r\nju fråga: Vad är det som gör att staten skall äga ett\r\nstort fastighetsinnehav på Norra älvstranden i\r\nGöteborg? Vad är det som gör att staten skall äga\r\nSveriges största rörledningsfirma? Vad är det som\r\ngör att staten skall driva en konfektyrrörelse? Vad\r\när det som gör att staten skall äga hotell eller sälja\r\nlivsmedel? Det är de frågor som vi behöver ha svar\r\npå för att begripa varför staten skall disponera över\r\nstatliga resurser, skattemedel, för att konkurrera\r\nmed andras pengar.</pre><pre>Anf. 188 SVEN-OLOF PETERSSON (c)\r\nreplik:</pre><pre>Herr talman! Jag tycker att det är glädjande att vi\r\ndelar uppfattningen att det är de enskilda\r\ninitiativen och det enskilda företagandet som har\r\nbyggt upp många av de stora, och framför allt\r\nmånga av de små, livskraftiga företagen som vi har\r\nrunt om i det här landet och som svarar för den\r\nvälfärd som vi har. Men ett enskilt och\r\ndecentraliserat ägande ger också möjlighet till ett\r\ndirekt inflytande över det ägda. Man behöver då\r\ninte heller gå vägen via ombud, en väg som i många\r\nfall har visat sig svår och ibland även helt\r\noframkomlig när det gäller för den enskilde att få\r\nett inflytande. Det är därför som vi vill slå vakt om\r\noch öka det enskilda ägandet och se till att\r\nmaktkoncentration upphör, detta oavsett om denna\r\nkoncentration är av enskilt slag eller av kollektivt\r\nslag.</pre><pre>Kooperation, både producent- och\r\nkonsumentkooperation, bygger på principen en\r\nmedlem en röst. Det betyder att alla ägare har ett\r\nlika värde och givetvis också lika inflytande. Det\r\nhandlar alltså om enskilda, men i god kooperativ\r\nsamverkan. Tyvärr har kooperationen i\r\nföretagsform kommit litet grand i skymundan. Man\r\nborde ägna mer tid till att utveckla den och se till\r\natt den får ett bättre läge på marknaden. Det är\r\nockså med tanke på grundprincipen en medlem en\r\nröst som vi anser att det är så angeläget att slå vakt\r\nom den kooperativa tanken och det kooperativa\r\nföretagandet.</pre><pre>Dessutom vill jag säga att det låter på alla talare här\r\ni dag som om de vill se till att de problem som finns\r\ni Blekinge -- ett Blekingepaket har ju blivit enföljd\r\nav Saab-Scanias och Saab Automobiles avhopp\r\nfrån den gjorda uppgörelsen -- blir lösta. Jag ser det\r\nsom en styrka i det fortsatta arbetet att slå vakt om\r\nden sydöstra delen av landet och att skapa\r\nförutsättningar för en livskraftig framtid även i den\r\ndelen av vårt land.</pre><pre>Anf. 189 GUDRUN NORBERG (fp) replik:</pre><pre>Herr talman! Jag måste också något få\r\nkommentera det samhälleliga ägandet. Åke\r\nWictorsson säger att offentligt ägande är ett\r\nbetydelsefullt komplement till det privata ägande.\r\nNej, Åke Wictorsson, jag kan inte förstå att det är\r\ndet. Jag är ledsen att jag återigen måste peka på\r\nandra länder som har haft ännu mer av statligt\r\nägande, som har haft enbart statligt ägande. Hur\r\nbetydelsefullt har det varit i positiv riktning? Det\r\nhar inte alls varit betydelsefullt i positiv riktning.\r\nTvärtom har det varit betydelsefullt enbart i negativ\r\nriktning.</pre><pre>Nu har vi en industriminister som vill öka det\r\nstatliga ägandet ytterligare. Han går precis\r\ntvärtemot den trend som finns och som går ut på att\r\nman försöker att mer och mer privatisera, eftersom\r\nman ser att det innebär den dynamik och den\r\nutveckling som behövs. Då är det bättre att göra\r\nsom Åke Wictorsson sade, nämligen att bearbeta\r\nde avarter som finns inom det privata ägandet. Där\r\när vi helt överens. Det korsvisa ägandet behöver\r\nmotarbetas och även röstvärdesdifferentieringen.\r\nLäs folkpartimotionerna! Vi talar där i samma\r\nriktning. Jag tror att vi har samma uppfattning om\r\natt man behöver komma till rätta med dessa saker\r\nför att sprida ägandet mer. Men tyvärr har\r\nregeringen hittills valt att ligga lågt.</pre><pre>Åke Wictorsson hade ingen kommentar till det som\r\njag sade om socialdemokraternas motstånd mot\r\nspritt ägande genom vinstandelssystem. Hur kan\r\nsocialdemokraterna vilja försvåra den formen av\r\nspritt och enskilt ägande och inflytande i företagen?\r\nVarför försöker socialdemokraterna inte att\r\nunderlätta och stimulera det i stället för att\r\nmotarbeta det?</pre><pre>Anf. 190 ÅKE WICTORSSON (s) replik:</pre><pre>Herr talman! Det låter kanske litet paradoxalt för\r\nLars Norberg när jag konstaterar att ett utvecklat\r\nmiljömedvetande och en utpräglad hantering av\r\nolika frågor ur miljösynpunkt faktiskt förutsätter\r\natt man har uppnått en viss standardutveckling. Det\r\när först då som människor är beredda att diskutera\r\ndessa miljökrav. Om människor befinner sig på\r\ngränsen mellan att över huvud taget klara sin\r\nexistens är det inte så lätt att föra dessa resonemang\r\nom miljöskydd. Detta upplever vi i andra delar av\r\nvärlden i dag. Det kan ju vara en förklaring till att\r\nman i början av 1900-talet inte lyckades klara alla\r\nde miljökrav som miljöpartiet i dag för fram i\r\nSveriges riksdag.</pre><pre>Lars Norberg tog upp frågan om\r\nproduktkoncession och bilen. En utveckling av\r\nLars Norbergs resonemang om produktkoncession\r\nmåste såvitt jag förstår innebära att man helt enkelt\r\nförbjuder bilen i dagens samhälle. Jag vill ställa en\r\nfråga: Vad är praktisk politik i ett sådant\r\nkonstaterande?</pre><pre>Nic Grönvall sade att riksdagen aldrig har fått ett\r\nsvar på frågan om strategin bakom ägandet när det\r\ngäller statliga företag. Jag vill påstå att riksdagen\r\nvid varje tillfälle då den har haft att pröva frågan\r\nom det statliga ägandet i de olika företagen har fått\r\nen klar motivering till och beskrivning av varför just\r\ndet företaget skall vara statligt. Till yttermera visso\r\nfår riksdagen varje år en redovisning av\r\nutvecklingen i de statliga företagen. Där kan man\r\nföretag efter företag följa vad som har hänt och\r\nsjälvfallet också aktualisera de krav på\r\nförändringar av verksamheten som man vill väcka.\r\nDet är en form av det demokratiska inflytande som\r\njag har talat om i den statliga företagssektorn.</pre><pre>När det gäller rörelsedrivande företag finns det ett\r\nflertal skäl till att det kan vara aktuellt med statligt\r\nföretag. Det kan vara en monopolsituation och en\r\nnaturtillgångsfråga. Kom ihåg, Nic Grönvall, att ett\r\nav de första statliga företagen i Sverige kom till med\r\nanledning av högerns förslag 1907, då man började\r\nförstatliga LKAB och malmtillgångarna i\r\nNorrbotten. Det var inget dåligt ställningstagande,\r\nutan vittnade om en framsynthet.</pre><pre>Till sist, Gudrun Norberg, om vinstandelarna: Vi är\r\npositiva till vinstandelar och inte negativa. Vi är\r\nnegativa till speciella förmåner, till att man delar ut\r\nersättningar i företagen i form av vinstandelar i\r\nstället för i form av lön.</pre><pre>Anf. 191 LARS NORBERG (mp) replik:</pre><pre>Herr talman! Först skall jag ge Åke Wictorsson\r\nrätt. Jag räknade fel när jag sade att det hade varit\r\n49 år av demokrati i Sverige. Det skall mycket\r\nriktigt vara 69 år. Det var 1921 som vi fick lika\r\nrösträtt för samtliga vuxna medborgare här i landet,\r\nbåde män och kvinnor.</pre><pre>Sedan säger Åke Wictorsson att miljöfrågorna hör\r\nhemma i andra utskott. Vi har alltså nio\r\nreservationer till detta betänkande som handlar om\r\nfrågor som har alldeles klart samband med miljö\r\noch resurser. Jag vidhåller att miljöfrågorna i vid\r\nbemärkelse och resurs- och solidaritetsfrågorna\r\nskall kopplas ihop och hör hemma i samtliga utskott\r\ni detta hus.</pre><pre>Beträffande standardutvecklingen har man inte\r\nklarat alla krav sedan 1912. Den väsentliga\r\nmiljöförstöringen har skett efter andra\r\nvärldskriget. Det är då som de verkliga hoten har\r\nkommit när folk har börjat få en snabbt stigande\r\nstandard. Det är från den tidpunkten som\r\nÖstersjön har atrofierats och försmutsats, liksom\r\nKattegatt. Det är från den tidpunkten som\r\nförsurningen av sjöarna och skogsmarkerna, ja, all\r\nmark, har satt i gång på allvar.</pre><pre>Åke Wictorsson frågar mig om jag vill förbjuda\r\nbilarna i dagens samhälle. Jag kan inte se att jag\r\nskulle ha sagt något, varken i reservationerna eller\r\ni debatten, som innebär att miljöpartiet skulle vilja\r\nförbjuda bilar i dagens samhälle. Möjligen kunde\r\nÅke Wictorsson antyda att jag ville förbjuda flyget,\r\nför det har jag faktiskt talat om i dag. Jag tycker att\r\ndet är en skandal att flyget betalar ett bränslepris\r\nsom är en bråkdel av vad bilisterna betalar.</pre><pre>Jag förstår inte varifrån Åke Wictorsson har fått\r\ndetta. Jag har sagt att krav när det gäller\r\navgasnormerna på bilarna är ett exempel på den typ\r\nav krav som skall vägas in i samband med\r\nproduktkoncession för biltillverkarna. Enligt min\r\nuppfattning skall det ställas högre krav än\r\nbeträffande avgaser. Bl.a. när det gäller\r\nenergiförbrukningen är det dags att ställa krav på\r\nbilindustrin. Det har vi diskuterat tidigare i denna\r\nkammare.</pre><pre>Anf. 192 NIC GRÖNVALL (m) replik:</pre><pre>Herr talman! Åke Wictorssons inlägg om det\r\nstatliga ägandet var egentligen bara en avklädd\r\nredovisning av att det inte finns någon statlig\r\nstrategi för att äga företag. Åke Wictorsson\r\nförmådde sig till att åberopa två skäl. Det kunde\r\nvara en monopolsituation, och det kunde vara en\r\nnaturtillgångsfråga. Man frågar sig onekligen, Åke\r\nWictorsson, om det är så att konfektyrsituationen\r\nplågas av särskilt starka monopol och om det är\r\ndärför som Procordia skall driva konfektyrrörelse,\r\neller om livsmedelssektorn är utomordentligt\r\nmonopolträngd och staten därför skall äga\r\nlivsmedelsföretag.</pre><pre>Nej, det är mycket allvarligt med det statliga\r\nföretagandets bristande strategier. Fortia är nu\r\nbildat som något slags statligt holdingbolag, vilket\r\nundandrar riksdagen insyn i statlig förvaltning av\r\nföretagandet. Jag kan mycket väl tänka mig att en\r\nstatlig styrelse kan sälja naturtillgångarna i Kiruna,\r\nur bolaget, i ett lagligt bolagsbeslut utan att denna\r\nriksdag kan kröka ett finger. Det kallar jag total\r\nbrist på demokrati.</pre><pre>Nej, herr talman och kammarledamöter, det finns\r\ninga skäl för statligt ägande. Om de finns skall de\r\nvara mycket speciella. Vi har inte fått någon gång\r\nredovisat för oss här i riksdagen ett entydigt och bra\r\nsvar på vår begäran om en förklaring till varför\r\nstaten skall äga företag.</pre><pre></pre><pre>Anf. 193 GUDRUN NORBERG (fp) replik:</pre><pre>Herr talman! Åke Wictorsson säger att\r\nsocialdemokraterna är negativa till att anställda får\r\nförmåner i stället för lön. Man skall alltså se det\r\nsom så att socialdemokraterna är negativa till att de\r\nanställda får bli delägare i företaget, att de anställda\r\nfår medbestämmande i företaget och att de\r\nanställda får del i vinsten i företaget. Är det sådana\r\nförmåner som de anställda inte skall kunna\r\nförunnas av socialdemokraterna?</pre><pre>Anf. 194 ÅKE WICTORSSON (s) replik:</pre><pre>Herr talman! Jag måste tydligen erinra Gudrun\r\nNorberg om att hennes parti och mitt parti står\r\ngemensamt för den skattereform där en av\r\nhuvudprinciperna har varit att man skall skilja bort\r\nsådant som är främmande för just själva\r\nskattefrågan när det gäller olika former av\r\nersättning, detta för att man skall få ett likvärdigt\r\noch rättvist skattesystem. Det är förklaringen till att\r\nvi anser att när de anställda får ersättning från\r\nföretag i form av vinstandelar skall dessa beskattas\r\npå samma sätt som lön beskattas.</pre><pre>Det här med standardutveckling, Lars Norberg, går\r\natt tillämpa också när man talar om Östersjön och\r\nom försurning. I dessa båda fall är det i själva\r\nverket betydligt fattigare länder än vi, länder som\r\nhar betydligt svårare att klara sin energiförsörjning,\r\nsom framför allt bidrar till miljöförstöringen.\r\nDärför håller fortfarande det resonemanget att\r\nman för att man skall kunna driva en aktiv och\r\nkraftfull miljöpolitik måste ha uppnått en viss\r\nlevnadsstandard, så att man inte längre har de mest\r\nträngande behoven, vilka då inte har samma\r\navgörande karaktär som de har haft vid tidigare\r\nutvecklingsstadium.</pre><pre>Nic Grönvall säger att jag bara anförde två skäl för\r\nstatligt företagande. Jag pekade i mitt första inlägg\r\npå behovet av en nationell förankring av vissa\r\nföretag som vi vill ha kvar i Sverige och där vi vill\r\nha inflytandet kvar i Sverige. Jag kan peka på vissa\r\nutvecklingsfrågor. Jag gjorde det också i mitt\r\ninledningsanförande. Det kan vara riktigt och\r\nrimligt att staten tar ett långsiktigt ansvar för att\r\nutveckla företag inom sektorer där det inte finns\r\nenskilt kapital i dag. Det är många områden i\r\nsvenskt näringsliv som inte får det kapital från\r\nenskilt ägande som vore önskvärt för att vi skulle få\r\nen snabb och bra utveckling. Jag skulle kunna peka\r\npå försvarsindustrin och behovet hos staten av att\r\nha en rationell förmögenhetsförvaltning. Jag\r\nbortser inte ifrån det kravet. Jag erkänner dock att\r\nnär vi kommer in i den diskussionen är jag beredd\r\natt bli betydligt mera pragmatisk i min inställning\r\ntill huruvida det är nödvändigt att ha rörelse just i\r\nform av ett företag. Det kan finnas andra\r\nplaceringsformer som är ännu effektivare. Men det\r\nfinns ett område där jag tror att det fortfarande\r\nfinns en ganska stark känsla ute i landet för statligt\r\nföretagande.</pre><pre>Jag vill rekommendera Nic Grönvall att åka upp till\r\nNorrbotten och diskutera näringslivets utveckling i\r\nNorrbotten. Där har staten under decennium efter\r\ndecennium varit den enda som har tagit ett\r\nägaransvar för de företag som finns där uppe, när\r\ndet enskilda ägandet inte klarade av den uppgiften.\r\nOm staten inte hade gått in hade vi haft en ännu\r\nbesvärligare arbetslöshet än vad som nu blivit\r\nresultatet. Jag betraktar också detta som ett viktigt\r\nskäl i en speciell situation till statligt företagande.</pre><pre>Tredje vice talmannen anmälde att Gudrun\r\nNorberg anhållit att till protokollet få antecknat att\r\nhon inte ägde rätt till ytterligare replik.</pre><pre>Anf. 195 BENGT HURTIG (v):</pre><pre>Herr talman! Jag skall något beröra den motion,\r\nN246, som vårt parti har väckt angående järn- och\r\nstålindustrin och råjärnsframställningen.</pre><pre>Sedan några månader är det internationella\r\nforskarsamhället överens om att\r\nkoldioxidutsläppen är en viktig faktor för\r\nuppkomsten av växthuseffekten. Också bland\r\npolitiker från hela världen råder stor enighet om att\r\nåtgärder måste vidtas. Vid flera konferenser har\r\nolika målsättningar diskuterats. Man är överens om\r\natt utsläppen av koldioxid fram till år 2000 inte får\r\nöka och att en minskning därefter måste ske. I vårt\r\nland är utsläppen av koldioxid vid\r\nråjärnsframställningen bortåt 4 miljoner ton, vilket\r\ntorde motsvara utsläpp från kanske en halv miljon\r\nmotorfordon.</pre><pre>Självfallet görs på den internationella arenan\r\nansträngningar och försök för att få de stora\r\nindustriella utsläppen av koldioxid att minska. Man\r\nkan tänka sig ny, effektivare och miljömässigt\r\nbättre teknik, man kan tänka sig att pumpa ned\r\navgaserna i nedlagda gruvor eller att vidta andra\r\nåtgärder.</pre><pre>Utvecklingen kan bli att man från internationella\r\norgan ställer krav på miljöavgifter även på\r\nkoldioxidutsläpp från industrin. Detta skulle kunna\r\ninnebära att råjärnsframställningen blir olönsam i\r\nländer som inte har rätt teknik och som inte klarar\r\nmiljökraven. En nedläggning av\r\nråjärnstillverkningen i Sverige skulle kunna få\r\nkonsekvensen att tiotusentals jobb försvinner, inte\r\nbara vid stålverken, utan vid de industrier som är\r\nberoende av stålframställningen. Dit hör\r\nnaturligtvis den byggnadsindustri som tillverkar\r\nplåt, balkar, m.m. och transportmedelsindustrin.\r\nJag anser därför att det är ett starkt samhälleligt\r\nintresse att vi har kvar en framtidsinriktad och stark\r\nstålindustri.</pre><pre>Jag har tidigare påpekat att Sverige exporterar\r\nstora mängder högsvavlig olja som hittills inte har\r\nkunnat användas i vårt land. När denna olja eldas i\r\nt.ex. England bidrar den till försurningen i vårt land\r\noch vi är kritiska mot engelsmännens brist på\r\nreningsåtgärder.</pre><pre>Rent teoretiskt borde denna olja kunna förgasas\r\noch renas från svavel och andra föroreningar för att\r\nsedan användas som reduktionsmedel med mindre\r\nutsläpp av koldioxid vid råjärnsframställningen\r\nsom följd. Man kan även tänka sig naturgas, biogas\r\neller ren vätgas som källor för reduktionsenergi.</pre><pre>Det sägs ibland att vi i riksdagen inte alltför mycket\r\nskall diskutera detaljer i miljöforskningen, utan\r\növerlåta till forskarna själva att bestämma om\r\nkonkreta projekt. Enligt min mening tar forskarna\r\ninte sina beslut i något lufttomt rum utan utsätts för\r\nmånga krav från olika håll. Jag tycker inte att vi\r\nskall underskatta vår egen betydelse som ett\r\ncentrum för information om miljöproblem och ny\r\nteknik. Vi skall inte undertrycka -- och det skall för\r\növrigt inte heller regeringen göra -- de slutsatser\r\nsom vi kan komma fram till och som vi bör framföra\r\ntill forskarsamhället.</pre><pre>Därmed, herr talman, yrkar jag bifall till\r\nreservation 6.</pre><pre>Överläggningen var härmed avslutad.</pre><pre>(Beslut skulle fattas den 29 november.)</pre><pre>24 § Krigsmaterielindustrin</pre><pre>Föredrogs</pre><pre>näringsutskottets betänkande</pre><pre>1990/91:NU10 Krigsmaterielindustrin.</pre><pre>Anf. 196 ROLF L NILSON (v):</pre><pre>Herr talman! Detta är en av dessa gamla\r\nskivbekanta som årligen återkommer i kammaren.\r\nDet handlar om krigsmaterielindustrin. Det hade\r\nkanske inte varit någon större anledning att ägna\r\ndetta betänkande så många ord, om det inte hade\r\nhänt något nytt på området sedan frågan var uppe\r\nsenast.</pre><pre>Bakgrunden är att vänsterpartiet under en följd av\r\når har ställt krav på omställningen av stora delar av\r\nden svenska krigsmaterielindustrin till\r\ncivilproduktion. Vi har gjort detta som ett led i vår\r\nfreds-, solidaritets- och utrikespolitik. I den har\r\ningått försök att få förbud mot svensk\r\nkrigsmaterielexport. Vi har gjort bedömningen att\r\nen sådan export inte är förenlig med rimliga krav på\r\npolitisk etik och politisk anständighet. Jag tycker\r\natt vi i allt väsentligt har fått rätt i den delen av\r\nfrågan. Det kan man inte minst se av den i\r\nkonstitutionsutskottets betänkanden ständigt\r\nåterkommande granskningen av\r\nkrigsmaterielexporten. Man kan se det i\r\nefterdyningarna av Bofors--Indien-affären m.m.</pre><pre>Vi har också, i samband med den näringspolitiska\r\npropositionen i våras, avvisat förslaget att överföra\r\nFFV till aktiebolagsform. Vi menade att den här\r\ntypen av bolagisering, med möjlighet till\r\nprivatisering och samgående med privata företag,\r\ninnebar att det direkta statliga inflytandet\r\nminskade, att det försvagades på ett sätt som inte\r\nvar önskvärt på grund av den alldeles speciella\r\nställning som krigsmaterielindustrin har.</pre><pre>Sedan sist har den utrikespolitiska situationen i\r\nvärlden radikalt förändrats. Östeuropa har\r\nförsvunnit som ett militärt maktblock. I förra\r\nveckan togs beslut om ett ESK-avtal som satte\r\npunkt, sade man, för det andra världskriget. Detta\r\nbeslut togs i Paris. Fred och avspänning är inte\r\nlängre någonting som man kanske litet fåfängt\r\ndrömmer om eller strävar efter, utan någonting som\r\ni högsta grad är en realitet, även om det finns\r\norosmoln på himlen.</pre><pre>Som en följd av den förändrade säkerhetspolitiska\r\nsituationen har den svenska försvarspolitiken\r\nhamnat i ett slags Limbo, landet från Gullivers\r\nresor, ni vet. Försvarskommittén har havererat och\r\nförsvarsindustrins situation har radikalt förändrats.\r\nNu kan man med viss rätt hävda att\r\nförsvarsindustrin och de branscher som är berörda\r\nfår ta sitt eget ansvar och anpassa sig efter den nya\r\nmarknadssituationen. De får strukturera om sin\r\nverksamhet till civil produktion. Det ligger mycket\r\ni tänkandet att branscherna själva skall klara de\r\nflesta av sina problem.</pre><pre>Men orter och regioner samt tusentals, kanske\r\nhundratusentals människor har genom statliga\r\nbeställningar och genom det intima samarbetet\r\nmellan det svenska försvaret och försvarsindustrin\r\nblivit extremt beroende av krigsmaterielindustrin.\r\nDetta innebär att det här finns ett särskilt ansvar för\r\nstaten att gå in med åtgärder för att underlätta en\r\nomställning och för att hålla de individer som har\r\nsatsat sitt yrkesverksamma liv på\r\nkrigsmaterielindustrin och produktionen av\r\nkrigsmateriel någorlunda skadeslösa. Detta är\r\nmotivet till vårt yrkande om en parlamentarisk\r\nutredning som skall lämna förslag till\r\nomställningsplan för krigsmaterielindustrins\r\növergång till civil produktion på ett sådant sätt att\r\nde anställda på de inblandade orterna i största\r\nmöjliga mån hålls skadeslösa, slipper långa\r\narbetslöshetsperioder och kan slussas in i annan\r\nproduktion där deras kunnande och kreativitet kan\r\ntas till vara.</pre><pre>Med detta vill jag yrka bifall till reservationen.</pre><pre>Anf. 197 LARS NORBERG (mp):</pre><pre>Herr talman! Jag yrkar bifall till samma reservation\r\nsom Rolf L Nilson. Man kan naturligtvis säga att\r\ndet är gamla bekanta frågor, men det har också hänt\r\nåtskilligt på senare tid. I dag fick vi en bekräftelse\r\npå att den schweiziska banksekretessen har hävts i\r\nvissa frågor som rör Bofors--Indien-affären. Pengar\r\nhar hamnat i fickor där de inte borde ha hamnat.</pre><pre>Krigsmaterielindustrins situation är också ett skäl\r\ntill att vi inte kan betrakta detta ärende enbart som\r\nen gammal bekant. Det bekanta är att miljöpartiet\r\nsedan det kom in i riksdagen ständigt har yrkat att\r\nsvensk krigsmaterielexport skall upphöra. Indien-\r\naffären styrker våra argument för det. Jag skall inte\r\nräkna upp alla andra argument som vi har för denna\r\ninställning.</pre><pre>Däremot vill jag påminna om det välbekanta\r\nfaktum att det kalla kriget är slut. Trots situationen\r\ni Persiska viken har vi all anledning att räkna med\r\natt det kommer att vara en dålig marknad för\r\nkrigsmateriel det kommande åren. Vi vet alla att\r\ndet kommer att gälla det svenska försvaret, men det\r\nkommer även att gälla globalt. Det kommer att\r\nuppstå en konkurrenssituation där svensk\r\nkrigsmaterielindustri sannolikt får svårt att hävda\r\nsig gentemot en mycket starkare och större\r\ninternationell industri i de stora länderna. De kan\r\nnäppeligen underbjuda svenska offerter i fråga om\r\nkrigsmateriel. Krigsmaterielindustrins\r\nframtidsutsikter ser alltså minst sagt mörka ut.</pre><pre>Med tanke på krigsmaterielindustrins speciella\r\nsituation menar vi att staten har ett särskilt ansvar\r\noch att det krävs öppenhet i hanteringen av denna\r\nverksamhet. Vi har tidigare motsatt oss en\r\nbolagisering av FFV, och anser att det var fel att det\r\nskedde. Dessa försvarsindustrier bör enligt vår\r\nmening stå direkt under regeringens kontroll.</pre><pre>Nu kan vi alltså räkna med att krisen kommer, och\r\ndå är frågan: Vill socialdemokraterna få till stånd\r\nett arbetslöshetens stålbad? Som en känd\r\nsocialdemokrat uttryckt saken. Det kommer\r\nantagligen relativt snabbt i just dessa industrier.\r\nStorindustrin fruktar egentligen inte en sådan\r\nsituation. En arbetslöshet på EG-nivå på ca 8 % ter\r\nsig inte som en hotbild för storindustrin. Jag vet inte\r\nom den passar moderaterna och folkpartiet, men\r\nden bekymrar i varje fall miljöpartiet. Det\r\nbekymrar mig också att socialdemokratin är så\r\npassiv. Utskottsmajoriteten vill skjuta på allt. Vår\r\nuppfattning är att det är bråttom att göra\r\nnågonting. En utredning kanske inte kan lösa alla\r\nproblem. Vi hänvisar dock till vad Inga Thorsson i\r\nsin utredning för många år sedan framhöll.\r\nDärigenom kan vi också påpeka att regeringen och\r\nsocialdemokratin verkligen har dröjt länge med att\r\nta ett rimligt ansvar för den här verksamheten.</pre><pre>I dag ser vi fram mot en ökande arbetslöshet på\r\nmånga områden i samhället. Det var en\r\nutskottshearing om detta här i riksdagen senast i\r\ngår, och då bekräftades att vi har att se fram mot en\r\nsnabbt växande arbetslöshet. Enligt miljöpartiets\r\nuppfattning är det hög tid att starta det som kallas\r\nen keynesiansk politik, det vill säga att staten skall\r\nbeställa investeringar och se till att de människor\r\nsom annars skulle uppbära arbetslöshetsunderstöd\r\ni stället blir sysselsatta med att göra nyttiga\r\ninvesteringar och skaffa fram nyttig materiel. Vi\r\nhar fullt med idéer om hur dessa beställningar skall\r\nse ut. Det kan vara inom områden som järnväg och\r\nannan miljövänlig kollektivtrafik, och det kan vara\r\ninom energisektorn. Det gäller att börja utnyttja de\r\nalternativa inhemska energikällorna, att odla\r\nenergiskogar, att skörda energiskogar, att bygga\r\npannor för flis och halm samt andra inhemska\r\nbränslen, att bygga solvärmepaneler och\r\nfjärrvärmeanläggningar för solvärme osv.</pre><pre>Vi menar att staten har möjlighet att lägga\r\nbeställningar just till en försvarsindustri i kris. Vi\r\nanser också att staten skall understödja inte bara\r\nden statliga trafikapparaten i form av SJ och\r\nbanverket utan också kommunernas strävan att\r\nförbättra sin kollektivtrafik. Vi har även idéer om\r\nhur detta skall kunna finansieras, t.ex. genom\r\nutförsäljning av annan statlig egendom. Men det är\r\nen fråga som vi får återkomma till.</pre><pre></pre><pre>Anf. 198 REYNOLDH FURUSTRAND (s):</pre><pre>Herr talman! I detta betänkande behandlas bl.a.\r\nsex motioner som på olika sätt berör\r\nkrigsmaterielindustrin. Som redan har sagts från\r\ndenna talarstol är detta ingalunda en ny fråga för\r\nriksdagen, utan den har behandlats vid ett flertal\r\ntidigare tillfällen. Dessutom har\r\nkrigsmaterielindustrin och krigsmaterielexporten\r\nvarit föremål för flera utredningar genom åren.\r\nDen senaste utredningen lämnades i ett förslag så\r\nsent som i februari i år. En av de många frågor som\r\ndenna utredning hade att analysera var frågan om\r\nen omställning till civil produktion, något som\r\nberörs i de flesta av motionerna i detta betänkande.\r\nJag skall, herr talman, uppehålla mig något vid det.</pre><pre>Krigsmateriel- och försvarsmaterielindustrin har i\r\nvårt land anor sedan början av 1500-talet. Den här\r\nindustrin har också genomgått en teknologisk\r\nförändring, från att vara smides- och\r\ngjutjärnsteknik till att mer och mer omfatta en\r\nmycket avancerad högteknologi. Den maskinpark\r\nsom i dag finns inom denna industri har också\r\nbyggts om och anpassats utifrån sina mycket\r\nspecifika produkter. Det innebär att en omställning\r\nfrån krigs- eller försvarsmateriel till rent civila\r\nprodukter inte är så enkel som man ibland kan tro.\r\nNär krigsmaterielexportutredningen, som jag själv\r\nhade förmånen att få vara med i, gjorde sina\r\nanalyser kunde man ändå konstatera att det\r\nframför allt på det högteknologiska området\r\nförmärkts minskade skillnader mellan militära och\r\ncivila användningsområden och mellan militär och\r\ncivil teknologi. Framför allt är det inom områden\r\nsom radarteknik, flygledningssystem,\r\nmaterialteknik, telekommunikationsteknik m.m.\r\nsom man märker dessa samordningseffekter och\r\nsamma användningsområden. Även på områden\r\nsom laserteknik och marinteknologi finner man allt\r\nfler gemensamma utvecklingsprojekt. Det är\r\nnaturligtvis något positivt.</pre><pre>Det kan emellertid också konstateras att flera av de\r\nstora företagen i vårt land som har utvecklats på det\r\nförsvars- och krigsmaterielteknologiska området,\r\nhar en omfattande civil produktion. Saabs\r\nflygdivision exempelvis satsar mycket kraftigt på att\r\nsälja civila flygplanstyper. FFV och Volvo\r\nFlygmotor ägnar sig också åt reparationer och\r\nrenovering av civila motorsystem. FFV satsar också\r\npå legotillverkning inom bilindustrin och inom\r\növrig verkstadsindustri. Få människor i dag vet om\r\natt en av de större produkterna vid en av FFVs\r\nanläggningar min hemkommun Eskilstuna är\r\nstyrspindlar till Saab-bilar och\r\nförpackningsmaskiner till Tetrapack.</pre><pre>Ett annat exempel, som också är värt att nämna, är\r\nanvändandet av titan inom kirurgin och framför allt\r\ninom tandkirurgin. Denna nya och på sitt sätt\r\nvärldsrevolutionerande teknik har man kunnat\r\nutveckla tack vare satsningar från företag som\r\nBofors och Nobel Kemi. De emaneras ocksåutifrån\r\nden högteknologi som krigsmaterielindustrin en\r\ngång har utvecklat.</pre><pre>På flera områden än vi faktiskt tänker på i vår\r\nvardag stöter vi på produkter som härrör från eller\r\ntillverkas av bl.a. krigs- och försvarsindustrin. Vad\r\nvi i dag kan konstatera är att försvars- och\r\nkrigsmateriel industrin går mot andra tider, vilket\r\nockså har understrukits av föregående talare. Den\r\npåbörjade nedrustningen i vår omvärld är mycket\r\nglädjande, och den leder oss förhoppningsvis mot\r\nen fredligare värld.</pre><pre>Herr talman! På många orter i vårt land sker nu en\r\nanpassning till en helt annan situation. Utifrån ett\r\nkommande försvarsbeslut framöver måste\r\nnaturligtvis detta beaktas.</pre><pre>I det nya perspektivet måste självfallet staten ha en\r\nberedskap och kunna gå in med olika åtgärder när\r\nsysselsättningsproblem uppstår. Näringslivet och\r\nindustrin måste dock också ta sitt ansvar.</pre><pre>Det kommer att krävas insatser på områden som\r\narbetsmarknad, utbildning och industri regionalt\r\nsett för att ta till vara den kompetens och det\r\nkunnande som finns inom dessa branscher och\r\nföretag. När vi i krigsmaterielexportutredningen\r\ngjorde en rundresa i landet imponerades vi av de\r\narbetsinsatser som görs och den strävan som\r\nfaktiskt finns i denna bransch att utvecklas på bl.a.\r\ndet civila området. Det är dock, vilket jag\r\nunderströk tidigare, naturligtvis inte lätt när man\r\nhar en mycket specifik maskinpark. Det är inte så\r\nenkelt som att dessa företag kan ställa om hela sin\r\nproduktion från att ena dagen tillverka det som det\r\nsvenska försvaret beställer i fråga om materiel, för\r\natt sedan gå över till att göra civila produkter. Man\r\nmåste bearbeta, utveckla och forska för att se vilka\r\nmöjligheter och nischer som är utvecklingsbara för\r\njust de egna produkterna som skall tillverkas i\r\nframtiden.</pre><pre>Herr talman! Det förestående riksdagsbeslutet om\r\ntotalförsvarets fortsatta utformning kommer\r\nnaturligtvis i många stycken att bli avgörande för\r\ndenna industris framtid. I avvaktan på detta beslut\r\nanser inte utskottsmajoriteten att det finns någon\r\nanledning att nu vidta några särskilda åtgärder i\r\nfråga om krigsmaterielindustrin. Jag ber mot\r\nbakgrund av detta att få yrka bifall till\r\nutskottsmajoritetens förslag och avslag på\r\nreservationen och samtliga motioner.</pre><pre>Anf. 199 LARS NORBERG (mp):</pre><pre>Herr talman! Reynoldh Furustrand åberopar flera\r\nutredningar, men jag är rädd för att det inte räcker.\r\nDet måste vara utredningar som ställer konkreta\r\nförslag. Förmodligen räcker inte de heller, utan det\r\ngäller att skaffa fram beställningar och konkret\r\nvidta åtgärder.</pre><pre>Jag tror att det blir alldeles för sent om man skall\r\nvänta på den kommande totalförsvarsutredningen.\r\nSysselsättningen kommer att sjunka snabbt inom\r\ndessa företag. Deras förutsättningar att konkurrera\r\npå världsmarknaden med militära produkter är\r\nenligt min bedömning dåliga. De branscher\r\nReynoldh Furustrand berörde var flygdivision,\r\nflygmotor och flygmotorservice till civila\r\nflygmotorer. Jag tror att vi får räkna med en\r\ndämpning också på dessa områden.</pre><pre>Det står ingen marknad och väntar när\r\nförsvarsbeställningarna minskar i antal. Det gäller\r\natt skapa ny sysselsättning och nya alternativ. Vi får\r\nha klart för oss att även om det här i stor\r\nutsträckning är en s.k. högteknologisk industri, är\r\nden fortfarande i hög grad beroende av järn och stål\r\nför sin verksamhet.</pre><pre>Jag tror inte, Reynoldh Furustrand, att vi skall\r\nräkna med att produktionen av styrspindlar till\r\nSaab kommer att öka. Jag tycker inte att\r\nrapporterna från Saab tyder på det. När det gäller\r\nSaabs flygdivision är signalerna också\r\noroväckande: Man säger att om man inte får bygga\r\nJAS, kanske man inte kan fortsätta med den civila\r\nindustrin heller. Signalerna är oroväckande. Här\r\ngäller det nog för staten att skynda på och vidta\r\nmotåtgärder i tid och inte sitta och vänta på att\r\nkrisen skall bli fullt utvecklad.</pre><pre>Industrin skall ta sitt ansvar, säger Reynoldh\r\nFurustrand. Vad menas med det? Jag medger gärna\r\natt Reynoldh Furustrand har rätt i det, men då\r\nmåste vi i så fall få reda på hur industrin skall ta sitt\r\nansvar. Vad anser utskottsmajoriteten och\r\nregeringen att industrin bör göra konkret för att\r\nskapa arbetstillfällen?</pre><pre>Anf. 200 ROLF L NILSON (v):</pre><pre>Herr talman! Det är en intressant genomgång som\r\nReynoldh Furustrand gör av den svenska\r\nkrigsmaterielindustrins situation. Det är en\r\nbeskrivning av branscher med väldigt olika\r\nförutsättningar för omställning och, såvitt jag\r\nförstår, mycket olika omställningstid. Vissa delar\r\noch verksamheter ligger i sin tillverkning så nära\r\ncivil produktion att det kanske bara behövs att man\r\nändrar färg på produkternas höljen för att dessa\r\nskall bli civila. Det kan alltså handla om väldigt små\r\nförändringar.</pre><pre>Reynoldh Furustrand talar också om hur vår\r\nvardagskonsumtion är fylld av både material och\r\nprodukter som har militärt ursprung. Dessa\r\noväntade spinn off-effekter av militär forskning och\r\nhögteknologi är välkända. De har bl.a. visat sig\r\ninom rymdteknologin och på det området lett till att\r\nlättare material har kunnat tas fram. Också i övrigt\r\nhar den militära forskningen fått genomslagskraft\r\npå de mest skiftande områden.</pre><pre>Militär underrättelseverksamhet har lett till\r\nutveckling av nya språkteorier och sådant som man\r\nkanske inte trodde hade med militär verksamhet att\r\ngöra. Det finns exempel inom många\r\ntillämpningsområden.</pre><pre>Det är inte mycket till slutsatser Reynoldh\r\nFurustrand kommer fram till sedan han gjort denna\r\ngenomgång av den varierande branschen och dess\r\nolika förutsättningar. Han säger att vi bör avvakta\r\nkommande försvarsbeslut innan vi agerar och att\r\nman bör lita till branschens självläkande krafter.\r\nDet är lätt att hålla med Reynoldh Furustrand i\r\nfråga om branschens självläkande krafter. När det\r\ndäremot gäller försvarsbesluten är det kanske\r\nsvårare att hålla med honom. Det finns väl en\r\nuppenbar risk för att kommande försvarsbeslut inte\r\nkommer att sprida så mycket mer ljus över tillvaron\r\ni framtiden än vad det hittills har gjort.</pre><pre>Det gäller alltså att handla redan nu. Vi från vår\r\nsida har inte krävt att man skall ställa om\r\nverksamheten från en dag till en annan utan att det\r\nskall utarbetas omställningsplaner, så att man kan\r\ngöra omställningen under relativt ordnade\r\nförhållanden. Det krävs att man sätter i gång i\r\nnågorlunda god tid så att man inte hamnar i tidsnöd\r\noch råkar ut för arbetslöshet och utslagning som\r\ninte är absolut nödvändig.</pre><pre>Anf. 201 REYNOLDH FURUSTRAND (s):</pre><pre>Herr talman! Först till Lars Norberg och de statliga\r\ninsatserna. Det här är också ett svar till Rolf L\r\nNilson.</pre><pre>Vad kommer de statliga insatserna på detta område\r\natt bestå av? Svaret är det samma som jag gav i min\r\ninledning. Den klassiska metoden att använda sig\r\nav är regional-, utbildnings- och\r\narbetsmarknadspolitik. Skälet till att jag pekade på\r\ndessa åtgärder är att de i något sammanhang -- jag\r\ntror att det var i utredningen -- nämndes. Det finns\r\nockså med i bakgrundsmaterialet till betänkandet\r\natt man i krigsmaterielexportutredningen bl.a.\r\npekade på ett förslag om att inrätta speciella fonder\r\nsom skulle lösa problemet. Majoriteten i utskottet,\r\nliksom majoriteten i utredning, tror inte att fonder\r\när en lösning utan att man måste ta till regionala\r\neller reguljära åtgärder för att lösa det hela. Det är\r\nangeläget och viktigt att säga att ocskå industrin\r\nmåste känna sitt ansvar i denna situation.</pre><pre>Man ligger inte på latsidan när det gäller att\r\nstudera effekten av en mycket brant nedåtgående\r\nkurva för försvarsindustrin på beställningssidan.\r\nLänsstyrelser och länsarbetsnämnder har, som jag\r\nbedömer det, i Bergslagsområdet och i delar av de\r\nlän som jag har förmånen att få verka i mycket goda\r\ninsikter om vad som kan komma att hända på det\r\nhär området.</pre><pre>Herr talman! Jag vill understryka att det till sin\r\nkaraktär och struktur är en mycket speciell industri\r\nmed mycket avancerad högteknologi. Jag tror\r\ndärför att man skall bida tiden an. Det tjänar\r\nväldigt litet till att tillsätta ett antal nya utredningar\r\nför att konstatera att det ändå kommer att ta sin tid,\r\nkanske tio till femton år, innan man hittar nya\r\nnischer och segment för att gå in på marknader och\r\nkunna verka aktivt. Det är mycket lätt att säga att\r\nman skall gå in på en marknad där andra grupper\r\nkanske redan är etablerade och man kan rendera\r\nett uppenbart fiasko för att man inte ordentligt har\r\npenetrerat vilka förutsättningar den här industrin\r\nskulle kunna föra med sig. Jag är ganska positiv när\r\ndet gäller förutsättningar, men jag tycker att man\r\nskall ge de industrier och de områden som det\r\nhandlar om den rimliga tid som behövs för att en\r\nomställning skall kunna genomföras.</pre><pre>Anf. 202 LARS NORBERG (mp):</pre><pre>Herr talman! Jag menar att det här behövs klassiskt\r\nkeyriesiansk politik. Det är uppenbarligen inte det\r\nsom regeringen eller Reynoldh Furustrand\r\nföreträder. Det rör sig om klassisk regionalpolitik\r\noch AMSpolitik, vilket i värsta fall kan uttolkas\r\nklassisk flyttlasspolitik, om man nu kan hitta någon\r\nplats att flytta till där det finns lämpliga jobb.</pre><pre>Jag fick inget konkret svar på vad industrins ansvar\r\negentligen innebär. Det låter trevligt och\r\nansvarsmedvetet att hänvisa till industrins ansvar.\r\nVad skall då industrin göra? Är det de företag som\r\nvi talar om, försvarsindustrin, eller är det hela\r\nlandets industri som skall ta ansvar?</pre><pre>Här behövs en statligt finansierad investeringspolik\r\noch nya goda framåtsyftande idéer om hur man skall\r\nutnyttja den kapacitet som kommer att bli ledig till\r\nmiljövänliga investeringar. Jag uppmanar\r\nReynoldh Furustrand att läsa vår motion som\r\nnyligen har avgivits beträffande hur vi skall hantera\r\nVattenfall i framtiden.</pre><pre>Anf. 203 REYNOLDH FURUSTRAND (s):</pre><pre>Herr talman! Låt mig understryka att det\r\nnaturligtvis är viktigt, om vi är överens om att vi\r\nskall ha försvar i det här landet, att vi har en\r\nindustri som kan förse försvaret med de produkter\r\noch det materiel som försvaret kommer att behöva\r\noberoende av vilken dimenssion försvaret kommer\r\natt få i framtiden. Det har mycket starkt betonats i\r\nutredningen om krigsmaterielexporten att industrin\r\nskall vara anpassad till den svenska\r\nförsvarsmaktens behov. Den får inte vara större än\r\nvad som är motiverat av säkerhets- och\r\nförsvarspolitiska skäl. Det torde vara ett mycket\r\nbra tecken på vilken inriktning det är fråga om.</pre><pre>Som svar på Lars Norbergs fråga vill jag säga att\r\nindustrin skall ta sitt ansvar för att\r\nproduktutveckla, delta i forskningsprojekt och\r\nsamordna nya områden och produkter som kan\r\nanvändas inom industrierna. Det är inte uteslutet\r\natt om ett antal år, när infrastrukturella satsningar\r\nbehöver göras i större omfattning, delar av statliga\r\nbeställningar kommer att läggas ut på industrier\r\nsom tidigare har haft den dominerande karaktären\r\nav att vara krigsmateriel- eller försvarsindustri och\r\nsom har fasats över något mer till en civil\r\nproduktion. Man utnyttjar då deras tekniska\r\nkunnande och personalens kompetens. De är den\r\ntypen av utveckling som jag finner vara nödvändig.\r\nSom vi upplever det krävs inte att nya utredningar\r\ntillsätts. Vi har tämligen klart för oss hur det här\r\nskulle kunna gå till ändå.</pre><pre>Överläggningen var härmed avslutad.</pre><pre>(Beslut skulle fattas den 29 november.)</pre><pre>25 § Finansieringsåtaganden för Fonden för\r\nsvensk-norskt industriellt samarbete</pre><pre>Föredrogs</pre><pre>näringsutskottets betänkande</pre><pre>1990/91:NU18 Finansieringsåtaganden för Fonden\r\nför svensk-norsk industriellt samarbet (prop.\r\n1990/91:24).</pre><pre></pre><pre>Tredje vice talmannen konstaterade att ingen talare\r\nvar anmäld.</pre><pre>(Beslut skulle fattas den 29 november.)</pre><pre>\r\nBeslut om fortsatt ärendebehandling den 29\r\nnovember</pre><pre>Kammaren beslöt att ärendebehandlingen skulle\r\nfortsättas vid morgondagens arbetsplenum.</pre><pre>26 § Bordläggning</pre><pre>Anmäldes och bordlades</pre><pre>Proposition</pre><pre>1990/91:58 Psykiatrisk tvångsvård, m.m.</pre><pre></pre><pre>27 § Anmälan om interpellation</pre><pre>Anmäldes att följande interpellation framställts</pre><pre>den 28 november</pre><pre>1990/91:108 av Roy Ottosson (mp) till\r\nkommunikationsministern om trafikpolitiken:</pre><pre>Det trafikpolitiska beslutet 1988 innebar bl.a. att\r\nriksdagen slog fast att ett samhällsekonomiskt\r\nsynsätt skall råda i trafikpolitiken. Ett sådant\r\nsynsätt karaktäriseras av bl.a. följande:</pre><pre>1. Att statens investeringar i trafikens\r\ninfrastrukturer, dvs. främst järnvägar och vägar,\r\nskall prioriteras utifrån samhällsekonomiska\r\nberäkningar.</pre><pre>Det innebär att full hänsyn skall tas till\r\nmiljökostnader, olyckskostnader m.m. när man\r\nbedömer hur investeringar skall ske.\r\nInvesteringsplaneringen skall dessutom\r\nsamordnas, vilket kan medföra att t.ex. miljöbättre\r\ninvesteringar i järnvägar kan komma att ske i stället\r\nför väginvesteringar.</pre><pre>2. Att staten skall köpa sådan interregional\r\npersontrafik på järnväg som är samhällsekonomiskt\r\nmotiverad.</pre><pre>Det innebär att miljömässiga, sociala och\r\nregionalpolitiska effekter på samhällsekonomin\r\nuppväger den företagsekonomiska förlust som\r\ntrafikutövaren (vanligen SJ) får. Trafiken är alltså\r\nsamhällsekonomiskt lönsam. Dessutom kan\r\nnaturligtvis staten köpa ytterligare trafik då\r\nsärskilda skäl föreligger -- det torde främst gälla\r\nregionalpolitiska hänsyn. Dessa köp är en naturlig\r\nföljd av den järnvägspolitiska reformen som ju bl.a.\r\ninnebar att gamla SJ delades upp i ett banverk och\r\nett affärs-SJ.</pre><pre>3. Att beskattning och avgiftsbeläggning av de olika\r\ntransportslagen skall vara sådan att de relativa\r\nkostnaderna att bruka de skilda transportslagen\r\nmotsvarar de relativa samhällskostnaderna.</pre><pre>Det innebär t.ex. att den starkt miljö- och\r\nolycksbelastande vägtrafiken skall beskattas i hög\r\ngrad och att den miljöbättre och säkrare\r\njärnvägstrafiken skall beskattas i betydligt lägre\r\ngrad. Ett uttryck för detta är den nyligen införda\r\nkoldioxidskatten. Naturligtvis förhindrar detta inte\r\natt rent fiskala skatter kan påföras\r\ntransportsektorn.</pre><pre>Med detta samhällsekonomiska synsätt står det\r\nockså klart att vägtrafiken totalt i landet går med en\r\nbetydligt större förlust än vad järnvägstrafiken gör.\r\nSkillnaden mellan vägtrafikens\r\nsamhällsekonomiska förlust och statsintäkterna\r\n(netto) från densamma torde uppgå till en\r\nnettoförlust på minst 30 miljarder per år. För\r\njärnvägstrafikens del torde nettoförlusten vara\r\nmindre än hälften, enligt vissa bedömare nära noll.</pre><pre>Tänker regeringen överge det samhällsekonomiska\r\nsynsättet?</pre><pre>Under senare tid har kommunikationsministern\r\ngjort en rad uttalanden som tyder på att han inte vill\r\ntillämpa ett samhällsekonomiskt synsätt. Om så är\r\nfallet står det i strid med en rad riksdagsbeslut.</pre><pre>Exempel på denna nya attityd från\r\nkommunikationsministern finns bl.a. att hämta i\r\nfrågedebatten i riksdagen den 13 november där\r\nministern enligt snabbprotokollet sade bl.a.\r\nföljande:</pre><pre>''Vi kan inte klara SJ och järnvägspolitiken med\r\nständigt ökande subventioner. Subventionsgraden\r\nför järnvägstrafiken som sådan ligger i dag på drygt\r\n4 000 milj. kr.''</pre><pre>och därefter sade ministern:</pre><pre>''Nettokostnaden för samhället för järnvägstrafiken\r\nligger alltså på över 4 000 miljoner.''</pre><pre>för att fylla på sade sedan ministern:</pre><pre>''När det gäller vägtrafiken vill jag säga att det\r\nfaktiskt är så att vägtrafikanterna i form av olika\r\nskatter inkl. moms betalar i storleksordningen 40\r\nmiljarder. Vi satsar i statsbudgeten 10 miljarder för\r\nvägverkets verksamhet. Siffrorna talar för sig\r\nsjälva.''</pre><pre>I denna sifferexercis har kommunikationsministern\r\nhelt struntat i samhällets totala kostnader för de\r\nolika trafikslagen. Kostnaderna för\r\nmiljöförstöringen av skogar, vatten, byggnader,\r\nbroar och kostnaderna för alla olyckor och deras\r\nföljdkostnader har fullständigt ignorerats! Samma\r\ntyp av uttalanden har ministern spritt under ett stort\r\nantal tillfällen runt om i landet. Detta kan inte\r\ntolkas på annat sätt än att\r\nkommunikationsministern vägrar följa riksdagens\r\nbeslut om en samhällsekonomisk syn på dessa\r\nfrågor.</pre><pre>De samhällsekonomiska kostnaderna och\r\nstatsintäkterna för vägtrafiken är i själva verket\r\nenligt följande.</pre><pre>p8,8 &gt; h1 &gt; </pre><pre>t7p6,7p6 &gt; \r\ntIntäkter till statentStatliga anslag tillt\r\nt(skatter)tväghållningt\r\nl4 &gt; h1 &gt; </pre><pre>t40 530 milj. kr.t10 300 milj. kr.t\r\nt----\r\ntKommunala anslag till\r\nväghållning</pre><pre>4 400 milj. kr.</pre><pre>Trafikövervakning m.m.</pre><pre>1 520 milj. kr.</pre><pre>Olyckskostnader</pre><pre>ca 15 000 milj. kr.</pre><pre>Miljöfarliga utsläpp, buller</pre><pre>ca 16 800 milj. kr.\r\ntl4 &gt; h1 &gt; </pre><pre>t40 530 milj. kr.t48 020 milj. kr.t\r\nl4 &gt; h1 &gt; </pre><pre>Resultat: en samhällsekonomisk förlust på minst 7 500\r\nmilj. kr.</pre><pre>De samhällsekonomiska kostnaderna och\r\nkostnadsintäkterna för järnvägstrafiken kan fr.o.m. 1991\r\nberäknas till följande:</pre><pre>h1 &gt; </pre><pre>tp8,8 &gt; Intäkter till statentStatliga anslag tillt\r\nt(skatter och avgifter)tbanhållningt\r\nl4 &gt; h1 &gt; </pre><pre>tca 1 500 milj. kr.\r\nt4 398 milj. kr.</pre><pre>Trafikövervakning m.m.</pre><pre>11 milj. kr.</pre><pre>Olyckskostnader m.m.</pre><pre>ca 500 milj. kr.</pre><pre>Miljöfarliga utsläpp, buller</pre><pre>ca 1 000 milj. kr.\r\ntl4 &gt; h1 &gt; </pre><pre>t1 500 milj. kr.t5 909 milj. kr.t\r\nl4 &gt; h1 &gt; </pre><pre>Resultat: Samhällsekonomisk förlust ca 4 400 milj. kr.</pre><pre>Av dessa översiktliga kalkyler, som naturligtvis är att\r\nbetrakta som uppskattningar, framgår att vägtrafiken ur\r\nsamhällsekonomisk synpunkt är betydligt mer\r\nunderbeskattad än järnvägstrafiken. Då har ändå ingen\r\nhänsyn tagits till att det eftersläpande investeringsbehovet\r\nför järnvägarna är långt större än för vägarna. Skall\r\nriksdagens beslut om samhällsekonomiska överväganden\r\noch konkurrensneutralitet följas så skall således\r\njärnvägstrafiken ur ekonomisk synpunkt i högre grad\r\ngynnas gentemot vägtrafiken än vad som är fallet i dag.\r\nDet kan ske genom minskad beskattning av\r\njärnvägstrafik, ökade köp av järnvägstrafik, minskade\r\nekonomiska krav på SJ eller ökad beskattning av\r\nvägtrafik.</pre><pre>Särskilt intressant är att notera att överföringar från väg\r\ntill järnväg leder till samhällsekonomiska vinster.</pre><pre>Det kan i sammanhanget noteras att utredningen\r\nFinansiering av vägar och järnvägar (SOU 1990:86) av\r\nenmansutredaren Tony Hagström på samma sätt som\r\nkommunikationsministern i ovan refererade debatt\r\nunderlåter att tillämpa det samhällsekonomiska synsätt\r\nsom riksdagen stipulerat. I det fallet rör det sig om ett\r\nsjälvsvådligt övertramp av de direktiv som gällde för\r\nutredningen. Enligt direktiven skulle utredaren ta fram\r\nförslag till finansiering av investeringar i järnvägar och\r\nvägar -- inte att föreslå eller hävda ett snävt\r\nföretagsekonomiskt synsätt i strid med 1988 års\r\ntrafikpolitiska riksdagsbeslut!</pre><pre>Såvitt jag kan bedöma kan de snäva företagsekonomiska\r\nsynsätt som såväl kommunikationsministern som\r\nenmansutredaren Hagström hävdar medföra att\r\nsamhällets resurser används på ett än mer\r\nsamhällsekonomiskt ineffektivt sätt än vad som redan är\r\nfallet. Det kommer i sin tur att leda till försämrad\r\ntrafiksäkerhet, tilltagande miljöskador och försämrad\r\nsamhällsekonomi.</pre><pre>Det skulle naturligtvis också innebära att trafikpolitiken\r\ntagit en helt ny vändning utan att riksdagen på minsta sätt\r\nsanktionerat detta.</pre><pre>Med anledning av detta vill jag ställa följande frågor till\r\nkommunikationsministern:</pre><pre>--  Anser regeringen att ett samhällsekonomiskt synsätt\r\nskall tillämpas i trafikpolitiken?</pre><pre>--  Är regeringen beredd att prioritera den\r\nsamhällsekonomiskt bättre järnvägstrafiken?</pre><pre>--  Anser regeringen att det ur samhällsekonomisk\r\nsynpunkt är lämpligt att nu minska anslaget till köp av\r\npersontrafik på järnväg?</pre><pre>18 § Anmälan om frågor</pre><pre>Anmäldes att följande frågor framställts</pre><pre>den 26 november</pre><pre>1990/91:243 av Charlotte Cederschiöld (m) till\r\njustitieministern om rättshjälp vid bodelning:</pre><pre>Inskränkningen i rättshjälpslagen vad avser bodelning\r\nmellan makar, 8 § punkt 7 rättshjälpslagen, drabbar ofta\r\nkvinnor. Regleringen är restriktiv och kan medföra\r\nrättsförluster för enskilda. Frågan övervägs för\r\nnärvarande inom justitiedepartementet. Man kan befara\r\natt påfrestningen kommer att bli stor på många äktenskap\r\nnär de ekonomiska svårigheter som nu står för dörren i\r\nSverige blivit kännbara i vårt land. Med det höga\r\nränteläget och de bostadskostnader som den ekonomiska\r\nkrisen fört med sig kommer det att bli än svårare och\r\ndyrare att starta på nytt. Den lagstiftning som tidigare\r\nskyddade kvinnan ekonomiskt är i stort sett avskaffad i\r\nvårt land till skillnad från i många andra västeuropeiska\r\nländer. För många kvinnor kan det bli angeläget att få en\r\nmöjlighet att få sin sak prövad vid bodelning. Mot\r\nbakgrund härav vill jag fråga statsrådet:</pre><pre>Avser statsrådet att upphäva den inskränkning som 8 §\r\npunkt 7 rättshjälpslagen innebär och när kan denna\r\nlagändring i så fall förväntas?</pre><pre>den 27 november</pre><pre>1990/91:244 av Eva Goe s (mp) till utrikesministern om\r\nÖsttimor:</pre><pre>Den 7 december 1990 har Östtimor varit ockuperat i 15\r\når av Indonesien. Miljöpartiet har kritiserat bl.a. Sveriges\r\nvapenleveranser till Indonesien (i kampen om Östtimor),\r\nmen också passiviteten från den svenska regeringen för att\r\nkomma till rätta med de uppenbara kränkningarna av\r\nmänskliga rättigheter som pågår i Östtimor.</pre><pre>Uppemot 50 000 soldater har förts in i Östtimor bara i år,\r\nunder våren, i den största operationen sedan invasionen\r\n1975. Den ökade repressionen är militärernas svar på\r\ncivilmotståndets utveckling sedan våren 1989, en\r\nutveckling som har mycket gemensamt med den\r\npalestinska Intifadan på den ockuperade Västbanken.</pre><pre>EG-medlemmarna har riktat skarp kritik mot Indonesien\r\nvid FNs kommission för mänskliga rättigheter i januari i\r\når. FNs generalsekreterare har dock inte svarat på biskop\r\nBelos apell om en folkomröstning i FNs regi. Tvärtom har\r\ndenne i ett brev till general Suharto uttryckt sin\r\nförhoppning att ''Östtimor skall upphöra att vara en fråga\r\ni FN''.</pre><pre>Avser utrikesministern att agera för Östtimors sak t.ex.\r\ninför FNs kommission för mänskliga rättigheter i\r\nfebruari?</pre><pre>1990/91:245 av Sten Andersson i Malmö (m) till\r\nkommunikationsministern om kontrollen för\r\nkörkortstillstånd:</pre><pre>Svenska körkortsmyndigheter gör ingen kontroll i t.ex.\r\nDanmark av en dansk medborgare, vilken flyttat hit och\r\nblivit kyrkobokförd här och som vill erhålla ett svenskt\r\nkörkort.</pre><pre>Personen i fråga kan ha blivit fråntagen sitt körkort i\r\nDanmark på grund av rattfylleri och förlorat rätten att där\r\nköra bil under viss tid. Innan denna tid gått ut kan alltså\r\nett körkort erhållas i Sverige efter sedvanligt\r\nkörkortsprov.</pre><pre>Är statsrådet berett föreslå åtgärder i syfte att eliminera\r\novan nämnda, ur allmänhetens synpunkt, säkert stötande\r\nförhållande?</pre><pre>den 28 november</pre><pre>1990/91:246 av Stina Eliasson (c) till\r\nkommunikationsministern om flygning i obevakat\r\nluftrum:</pre><pre>Det finns vissa regler för flygning i obevakat luftrum.\r\nReglerna är fastställda av regeringen. Tilläggsregler och\r\ntilläggsinformation har utgetts av luftfartsverket.</pre><pre>Man skiljer mellan regler för visuell flygning och regler för\r\ninstrumentflygning. Jag är nu särskilt intresserad av regler\r\nsom gäller flygning utanför kontrollerat flygrum över\r\ntätbebyggt område.</pre><pre>På många håll har befogad kritik framförts från\r\nallmänheten om störande övningsflygning eller\r\nnöjesflygning över tätbebyggt område och stor\r\nmaktlöshet upplevs när det gäller att komma till rätta med\r\ndenna störande flygning. Det har uttalats kritik från\r\nSkansen, när det gäller ballongflygning, som stör det\r\nkänsliga djurlivet där och från Skånsta, Österåker i\r\nStockholmsregionen för att ge några exempel. Folk som\r\nförsökt komma åt den störande flygningen har inte\r\nlyckats.</pre><pre>Vad avser statsrådet att vidta för åtgärder för att ansvariga\r\nmyndigheter bättre kontrollerar att givna regler för\r\nflygning i obevakat luftrum följs samt att erforderlig\r\ninformation ges till den allmänhet som ideligen störs av\r\nflygning i obevakat luftrum?</pre><pre>1990/91:247 av Stina Eliasson (c) till bostadsministern om\r\nVallsundsbron:</pre><pre>En bro över Vallsundet i Storsjön i Jämtlands län har stor\r\nbetydelse för kommuninvånarna i Östersunds kommun\r\nmen även för kommunikationerna till och från södra\r\nJämtlands län och därmed Oviksfjällen och turism i\r\növrigt.</pre><pre>Vallsundsbron är mycket viktig för den framtida\r\nutvecklingen i hela Jämtlands län och är\r\nsamhällsekonomiskt mycket lönsam.</pre><pre>Efter överklagning av planfrågan som rör Vallsundsbron,\r\nfinns detta ärende nu hos bostadsdepartementet.</pre><pre>Mot denna bakgrund vill jag fråga bostadsministern:</pre><pre>När avser regeringen fatta beslut om Vallsundsbrons läge?</pre><pre>29 § Kammaren åtskildes kl. 20.55.</pre><pre>Förhandlingarna leddes</pre><pre>av talmannen från sammanträdets början t.o.m. 9 §\r\nanf. 47 (delvis),</pre><pre>av andre vice talmannen därefter t.o.m. 15 § anf. 94,</pre><pre>av förste vice talmannen därefter t.o.m. 19 § anf. 124\r\n(delvis),</pre><pre>av tredje vice talmannen därefter t.o.m. 21 § anf. 158\r\n(delvis),</pre><pre>av förste vice talmannen därefter t.o.m. ajourneringen kl.\r\n17.54 och</pre><pre>av tredje vice talmannen därefter till sammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}