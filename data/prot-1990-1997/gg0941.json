{"dokumentstatus":{"dokument":{"hangar_id":"2387674","dok_id":"GG0941","rm":"1992/93","beteckning":"41","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"41","slutnummer":"0","datum":"1992-12-09 00:00:00","systemdatum":"2005-10-27 13:53:27","publicerad":"1992-12-09 00:00:00","titel":"Riksdagens snabbprotokoll 1992/93:41 Onsdagen den 9 december","subtitel":null,"status":null,"htmlformat":null,"relaterat_id":null,"source":"webbnav","sourceid":"{995BEB37-DA6B-46AA-829B-88D6347220A0}","dokument_url_text":"http://data.riksdagen.se/dokument/GG0941/text","dokument_url_html":"http://data.riksdagen.se/dokument/GG0941","dokumentstatus_url_xml":"http://data.riksdagen.se/dokumentstatus/GG0941","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1992/93:41</div>\r\n<div class=\"sidhuvud_datum\">Onsdagen den 9 december</div>\r\n<div class=\"sidhuvud_klockslag\">Kl. 9.00</div>\r\n<hr class=\"sidhuvud_linje\">\r\n<pre>1 §  Justering av protokoll</pre><pre>Justerades protokollet för den 3 december.</pre><pre>2 §  Hänvisning av ärende till utskott</pre><pre>Föredrogs och hänvisades</pre><pre>Proposition</pre><pre>1992/93:97 till jordbruksutskottet</pre><pre>3 §  Förnyad bordläggning</pre><pre>Föredrogs men bordlades åter</pre><pre>Konstitutionsutskottets betänkande 1992/93:KU11</pre><pre>Skatteutskottets betänkanden 1992/93:SkU2--\r\nSkU5 och SkU7</pre><pre>Justitieutskottets betänkanden 1992/93:JuU11,\r\nJuU13 och JuU14</pre><pre>Lagutskottets betänkande 1992/93:LU10</pre><pre>Försvarsutskottets betänkanden 1992/93:FöU2--\r\nFöU4</pre><pre>Socialutskottets betänkanden 1992/93:SoU7 och\r\nSoU8</pre><pre>Utbildningsutskottets betänkanden 1992/93:UbU4\r\noch UbU6</pre><pre>Trafikutskottets betänkanden 1992/93:TU5--TU7,\r\nTU9 och TU13</pre><pre>Näringsutskottets betänkanden 1992/93:NU12,\r\nNU13 och NU15</pre><pre>Bostadsutskottets betänkanden 1992/93:BoU4,\r\nBoU5 och BoU9</pre><pre>Meddelande om samlad votering.</pre><pre>Förste vice talmannen meddelade att\r\nkulturutskottets betänkande KrU7,\r\nutrikesutskottets betänkande UU1, lagutskottets\r\nbetänkanden LU14 och LU15, skatteutskottets\r\nbetänkande SkU9 samt försvarsutskottets\r\nbetänkande FöU5 skulle avgöras i ett sammanhang\r\nefter avslutad debatt.</pre><pre>4 §  Filmpolitiken</pre><pre>Föredrogs</pre><pre>kulturutskottets betänkande</pre><pre>1992/93:KrU7 Filmpolitiken (prop. 1992/93:10).</pre><pre>Anf. 1  MONICA WIDNEMARK (s):</pre><pre>Herr talman! I dag behandlar vi kulturutskottets\r\nbetänkande KrU7 angående filmpolitik. Jag vill\r\nbörja med att yrka bifall till reservation nr 3. I\r\növrigt står vi Socialdemokrater bakom våra\r\nreservationer, men vi kommer på grund av tidsskäl\r\ninte att yrka votering på de övriga.</pre><pre>Herr talman! Det är mycket bra att alla intressenter\r\ni detta land enats och att ett filmavtal äntligen har\r\nkommit till stånd. Vi Socialdemokrater anser att\r\nfilmen skall vara en självklar del av kulturlivet,\r\nmotsvarande det som gäller för musik, teatrar eller\r\nmuseiverksamhet. Det är också viktigt att filmen\r\nblir en del av det lokala kulturlivet. Här kommer en\r\nmycket viktig faktor in i bilden, nämligen den\r\nlokale biografägaren.</pre><pre>Det är angeläget att man ute i kommunerna tar ett\r\nansvar även för filmfrågorna och bioverksamheten.\r\nAtt ha en bra svensk filmproduktion är livsviktigt\r\nför att kunna behålla en biografkultur i det här\r\nlandet.</pre><pre>Jag kommer själv från en liten ort med ca 1 500\r\ninvånare, och jag kan se hur angeläget det är att det\r\nfinns film eller bio. Killarna på Kosta Folkets hus\r\nkör sin bio två dagar i veckan, onsdag och söndag.\r\nDet är inte alltid så många i publiken, men det är\r\nolika publik varje gång. Hitintills har de lyckats att\r\nklara av att hålla en ny, fräsch och modern\r\nrepertoar, och man får filmerna snabbt efter\r\npremiärerna i storstäderna.</pre><pre>I dessa småorter saknas ofta den kommersiella\r\nförutsättningen för att kunna visa film. Det som gör\r\natt man får se film på dessa småorter är ett\r\nbrinnande intresse för filmen hos de eldsjälar som\r\nfinns. De ger oss andra människor möjligheter till\r\nkulturella upplevelser på filmens område. De ser\r\ntill att det finns biografer i våra Folkets hus eller i\r\nbygdegårdar och andra samlingslokaler.</pre><pre>Det är mycket förvånande att regeringen i\r\npropositionen inte belyser eller lyfter fram den\r\nlokala biografens roll. Detta saknar vi.</pre><pre>Herr talman! Jag kommer nu att uppehålla mig vid\r\nden del i propositionen som tar upp import av film\r\nför vuxenpublik. Vi Socialdemokrater anser att\r\nFilminstitutets import av vuxenfilm är av mycket\r\nstor betydelse och bör finnas kvar och inte som\r\nregeringen föreslår i propositionen avvecklas.</pre><pre>Alltsedan man började med verksamheten på\r\nFilminstitutet har ett flertal stora regissörer från en\r\nrad olika filmländer introducerats för svensk\r\npublik, regissörer vilkas filmer vi svenskar annars\r\ninte skulle ha fått oss till del. Vad man nu gör är att\r\nrycka bort en sten från bygget. Men det blir inte\r\nbara ett hål efter den stenen. Man förstör mycket\r\nmer.</pre><pre>Det blir inte Filminstitutet som drabbas värst, utan\r\ndet blir filmpubliken i vårt avlånga land. Det är den\r\nfilmpublik som genom Filminstitutet har getts\r\nmöjlighet att se ''smal film'', eller som man också\r\nkan kalla det, film från udda länder. Ett uttryck som\r\nofta används i dessa sammanhang är ''icke-\r\namerikansk film''. Det är sådana filmer man har\r\ngett publiken möjlighet att se.</pre><pre>För filmpubliken kommer utbudet att kraftigt\r\nbegränsas när rätten att importera vuxenfilm tas\r\nfrån Filminstitutet. Det kommer att bli ett mycket\r\nmindre utbud till filmklubbarna i landet och andra\r\nsom visar kvalitetsfilm när importen avvecklas.\r\nFilminstitutet arbetar i första hand på vad vi kallar\r\nsvårbearbetade marknader, t.ex. Fjärran östern\r\noch Latinamerika.</pre><pre>Vi Socialdemokrater ser också i förlängningen att\r\nutbudet av importerad barn- och ungdomsfilm\r\nkommer att förändras då vuxenimporten stoppas.\r\nRisken är att utbudet för barn och ungdomar blir\r\nmindre på grund av att Filminstitutet försvinner\r\nfrån vuxenarenan. Man får inte samma möjligheter\r\natt upphandla och förhandla om barn- och\r\nungdomsfilmer.</pre><pre>De låga kostnader som Filminstitutet har i dag\r\nberor till stor del på att man har en upparbetad\r\nmarknad. Den har sedan man startade för tjugo år\r\nsedan omfattat i stort sett hela världen. Man har\r\nmycket stor vana vid att förhandla med\r\nimportörerna och ett kunnande om vad som\r\nerbjuds runt om i världen. Det har mycket stor\r\nbetydelse även för de fristående importörer som\r\nfinns, och som även i framtiden måste finnas, att\r\nFilminstitutet är ett komplement på marknaden.</pre><pre>Just nu har vi en rad fristående importörer vilka har\r\nbreddat repertoaren. De förser i första hand\r\nstorstäderna med kvalitetsfilm. Men det är, mina\r\nvänner, inte särskilt länge sedan det var\r\nannorlunda. Enskilda importörer är bräckligare än\r\nFilminstitutet, även om de får hjälp och stöd på\r\nvägen. Det är viktigt att se Filminstitutet och övriga\r\nimportörer som komplement till varandra och inte\r\nsom konkurrenter.</pre><pre>Jag har litet siffror om filmimporten för vuxna\r\nunder 1991--1992. Fristående importörer som fått\r\nstöd av Visningsnämnden för att importera smal\r\nkvalitetsfilm har importerat 12 filmer till ett\r\ngenomsnittspris av 87 000 kr per film. Filminstitutet\r\nhar under samma period importerat 14 filmer till ett\r\ngenomsnittspris av 39 300 kr per film.</pre><pre>Herr talman och ärade ledamöter! Vad kan man\r\nutläsa av detta? Jo, att risken är mycket stor att\r\nfilmimporten till Sverige minskas på grund av\r\nförslaget i regeringens proposition. Att mindre\r\nantal filmer importeras till ett högre pris per film,\r\när det vad som är meningen med svensk filmpolitik?\r\nVi Socialdemokrater anser att motiven för att lägga\r\nner Filminstitutets import av vuxenfilm verkar vara\r\nav ogenomtänkt natur.</pre><pre>Det handlar inte bara om att plocka bort en\r\nbyggkloss. För oss socialdemokrater handlar det\r\nom att fler människor skall få tillgång till ett brett\r\nutbud av smalfilm och till en kulturell\r\nfilmupplevelse från andra länder.</pre><pre>Anf. 2  ELISABETH PERSSON (v):</pre><pre>Herr talman! Vi i Vänsterpartiet ser med\r\ntillfredsställelse på de största delarna av det här\r\nfilmavtalet. Vi tror att det kommer att ha en positiv\r\nbetydelse för svensk film och filmvisning framöver.</pre><pre>Det är bara på en punkt som vi är tveksamma. Det\r\ngäller avvecklingen av Filminstitutets\r\nimportverksamhet. Vi tror inte att det gagnar\r\nsvensk filmpublik att i ett slag lyfta ut den här\r\nverksamheten från Filminstitutets område.</pre><pre>Därför vill jag deklarera att vi står bakom\r\nreservationerna 3,4 och 5, men eftersom den\r\nsocialdemokratiska representanten Monica\r\nWidnemark bara har yrkat bifall till reservation 3,\r\nnöjer också jag mig med att göra det.</pre><pre>Anf. 3  BIRGITTA WISTRAND (m):</pre><pre>Herr talman! Ärade ledamöter! Filmens historia är\r\nkort. Det har faktiskt bara funnits rörliga bilder i\r\nungefär 100 år. Det var Thomas Alva Edison som\r\nkom på tekniken att visa rörliga bilder. Först fick\r\ntittarna själva rulla fram sina bilder i tittskåp. På\r\nden tiden var filmerna ungefär en minut långa. De\r\nvar ofta farsartade. Det fanns t.ex. titlar som Skoj i\r\ntvättstugan. De var mycket omtyckta. Senare blev\r\ndet rörliga bilder på duk. De filmerna var cirka tio\r\nminuter långa.</pre><pre>Det var faktiskt först under 30- och 40-talet som\r\nfilmen på allvar blev ett folknöje för en stor bred\r\nmassa. Strax före TV:s genombrott på 50-talet stod\r\nfilmen på sin höjdpunkt. I Sverige gjordes då\r\nungefär 80 miljoner biobesök. Ute i Europa var det\r\nfaktiskt fråga om 3 miljarder. Sverige hade då\r\n25 000 biografer.</pre><pre>Men allteftersom TV har vunnit insteg i de svenska\r\nhemmen har biobesöken dramatiskt minskat. Förra\r\nåret var de nere i 15,7 miljoner besök på ungefär\r\n900 biografer. Under filmens höjdpunkt gjorde\r\nman 20--40 filmer om året. Nu är vi nere i 15--20.</pre><pre>Före 1951 fanns det inga statliga bidrag till\r\nbiografverksamheten. Den var i stället belagd med\r\nnöjesskatt. År 1963 kom det första avtalet, och man\r\navskaffade nöjesskatten. Biografer med fler än fem\r\nföreställningar skulle erlägga 10 % av\r\nbiljettintäkterna till det då nya Filminstitutet.\r\nStiftelsens syfte var då som nu att främja svensk\r\nfilmproduktion.</pre><pre>År 1982 ändrades avtalet och videobranschen kom\r\nin som en ny avtalspart. Varje hyr- och köpkassett\r\nskulle ge en avgift till Filminstitutet.</pre><pre>Det var inte bara TV som minskade antalet\r\nbiobesök. Det var också de ökade kostnaderna.\r\nDen breddade momsen och videomarknadens\r\ntillbakagång gjorde att Filminstitutet fick allt\r\nmindre resurser.</pre><pre>Ute i Europa var situationen likartad, men i\r\nmotsats till de övriga kulturaktiviterna inom EG\r\nkom faktiskt filmen tidigt in i diskussionerna i och\r\nmed att den sågs som en industri.\r\nIndustriproduktionen av film har på det sättet länge\r\nfunnits med i EG-diskussionen. Man har fått stöd\r\ntill olika samarbetsformer m.m.</pre><pre>Jag tycker därför att det är viktigt med detta nya\r\nfilmavtal och att statens stöd till film delas upp i\r\ndessa två nya anslagsformer,nämligen dels stöd till\r\nfilmproduktion, dels stöd till filmkulturell\r\nverksamhet. På det sättet lyfter vi fram att det är en\r\nviktig och kostnadskrävande verksamhet att\r\nproducera svensk film.</pre><pre>Utskottet stöder regeringens uppfattning att vårt\r\nbegränsade språkområde behöver en kompetens\r\nnär det gäller att producera film. På det sättet kan\r\nvi skapa en svensk filmidentitet. Svensk film har\r\nockså visat att vi har kvaliteter som är värda att\r\nvisas inte bara i Sverige utan också utomlands.\r\nDessutom behövs det en svensk filmproduktion\r\nsom motvikt mot all den utländska film som väller\r\nin över landet.</pre><pre>Det är dyrt att producera film. En vanlig svensk\r\nspelfilm kostar 10--15 miljoner kronor. Det kräver\r\natt finansiärer måste ställa upp med ett så stort\r\nbelopp om man vill lansera en ny filmskapare i\r\nSverige. Om vi jämför det med vad det kostar att\r\nlansera en ny svensk författare -- det kostar upp till\r\n200 000 kronor -- är det en mycket stor skillnad på\r\ninsats.</pre><pre>Ett annat problem när det gäller svensk film är att\r\nmycket få filmer spelar in sina kostnader.\r\nGenomsnittet brukar vara två om året. Det här året\r\nhar det varit Änglagård och Jönssonligan. De har\r\nkommit upp i besökssiffror på ca 600 000. Det är\r\nungefär vad som behövs för att en film skall gå runt.\r\nI vanliga fall är det 5 000--100 000 besökare på en\r\nsvensk film.</pre><pre>Därför är det glädjande att det här nya avtalet\r\nverkligen ger möjligheter att producera svensk film\r\noch också att distribuera och marknadsföra den\r\nproducerade filmen. Ett av skälen till att detta kan\r\nske är att det nu blir ett samarbete på hela det\r\naudiovisuella området. Det handlar om distribution\r\ni biografledet, men även om gemensam TV-\r\nvisning.</pre><pre>Genom det nya avtalet, som löper från den 1\r\njanuari 1993 fram till den 31 december 1998,\r\nkommer t.ex svensk television att ställa upp med\r\ndrygt 22 miljoner kronor till samarbetsprojekt.\r\nSvensk TV och nordisk television går in med nya\r\npengar, ungefär dubbelt så mycket som tidigare.\r\nKassettavgiften finns kvar.</pre><pre>Det intressanta med det nya filmstödet är inte bara\r\natt det ökar och att staten går in med 31 miljoner\r\nkronor till, utan också att det kommer att delas ut\r\npå ett nytt sätt. Vi kommer att få konsulenter efter\r\ndanskt mönster vilka kommer att anställas av\r\ninstitutets styrelse. Dessa kommer att ge stöd till\r\nfilmer på konstnärliga grunder. De kommer att få\r\nstor frihet inom en begränsad ram att välja ut olika\r\nfilmprojekt.</pre><pre>75 % av stödet skall gå till förhandsstöd. Det\r\nkommer att vara återbetalningspliktigt när filmen\r\nhaft 110 000 besökare. 25 % av pengarna till\r\nfilmproduktion skall gå till efterhandsstöd. Det\r\nbörjar utgå när filmen har haft 30 000 besökare.\r\nDet skall inte betalas tillbaka.</pre><pre>Utskottet stöder självfallet dessa förslag. Vi tycker\r\nockså att det är mycket bra att filmen på det här\r\nsättet kommer att få möjligheter att på nytt bli\r\nkonkurrenskraftig.</pre><pre>Vi stöder också regeringens förslag att medverka\r\ntill att bilda en stiftelse. Vi tycker att det är riktigt\r\natt Filminstitutet inte skall ägna sig åt sådan\r\nverksamhet som kan bedrivas av andra på ett bättre\r\nsätt. Därför stöder vi förslaget att köp av vuxenfilm\r\nskall avvecklas.</pre><pre>Vi tillstyrker också den andra delen av stödet,\r\nnämligen stöd till filmkulturell verksamhet. På det\r\nsättet kommer staten att inhandla de tjänster som\r\nman tycker är värdefulla av institutet.</pre><pre>Detta kommer att bli en genomlysning av den\r\nverksamhet som förekommer. I den första delen\r\nkommer arkiv-, publikations- och\r\ninformationsverksamhet, verksamhet inriktad på\r\nbarn och ungdom liksom också finansieringen av\r\ninstitutets verksamhet att beröras.</pre><pre>Utskottsmajoriteten stöder också regeringens\r\nförslag om att staten skall behålla ansvaret för\r\nfinansieringen av Konstnärsnämndens stöd till\r\nkortfilmsproduktion.</pre><pre>Herr talman! Jag yrkar bifall till reservation nr 1\r\noch i övrigt bifall till utskottets hemställan.</pre><pre>Anf. 4  MONICA WIDNEMARK (s) replik:</pre><pre>Herr talman! Fru Wistrands anförande var mycket\r\nbra vad gäller filmens historia, hur filmen har\r\nkommit till och hur den har utvecklats fram till i\r\ndag. Jag kan helt instämma i den delen. Men jag\r\nhade också förväntat mig att fru Wistrand skulle\r\nbelysa några av de punkter där vi har haft skilda\r\nåsikter i utskottet.</pre><pre>Jag vill ställa en fråga till Birgitta Wistrand. Jag\r\ntalade i mitt anförande om en prisskillnad mellan\r\nolika filmer. Filmer som importerats av\r\ndistributörer som har fått stöd av Visningsnämnden\r\nkostade i genomsnitt 87 500 kr, medan de filmer\r\nsom Filminstitutet självt har förvärvat kostade\r\n39 300 kr. Det är alltså i runt tal en skillnad om ca\r\n50 000 kr.</pre><pre>Kommer ni i dag att fatta ett sådant beslut i\r\nkammaren, Birgitta Wistrand, som gör det dyrare\r\natt importera vuxenfilm till Sverige och som gör att\r\nimporten av barn- och ungdomsfilm begränsas?\r\nOm man slår undan ett ben, faller ju flera. Jag vore\r\ntacksam för ett svar på detta.</pre><pre>Anf. 5  BIRGITTA WISTRAND (m) replik:</pre><pre>Herr talman! Fru Widnemark menar att det\r\nkommer att bli mycket dyrare nu när vi skall få\r\nandra importörer av vuxenfilm. Det finns många\r\nåsikter om denna fråga, och jag vet att\r\nSocialdemokraterna har denna uppfattning. Vi i\r\nutskottsmajoriteten delar den inte, och det beror\r\ndelvis på att man kan räkna på många olika sätt.</pre><pre>Det sätt att räkna som ni har föredragit gör att det\r\nser billigare ut än när man räknar på Filminstitutets\r\nsätt. Man kan också räkna på annat sätt, och våra\r\nberäkningar visar att Filminstitutets import av\r\nkvalitetsfilm är både dyr och ineffektiv. Ungefär 20\r\npersoner arbetar med den här verksamheten, till en\r\nnettokostnad om 4,5 miljoner kronor.</pre><pre>Vi tror att filmerna kan tas in till Sverige på ett\r\nmycket bättre sätt genom de olika företag som\r\nredan nu finns, t.ex. Triangelfilm, eller\r\nRiksföreningen Folkets Bio. De kunskaper och\r\nkontakter som redan finns hos Filminstitutet kan\r\nmycket väl komma dessa till godo.</pre><pre>Jag vill också peka på en annan sak som jag tycker\r\när mycket viktig. Monica Widnemark tog upp\r\nfrågan om kvalitetsfilm och talade för icke\r\namerikansk film. På den tio i topp-lista som\r\nfilmtidningen Chaplin har gjort upp kan man se\r\nvilka filmer som under 1990 och 1991 har fått hög\r\ns.k. ranking. Av den framgår att av Triangelfilms\r\nfilmer har 1990 sju kommit högst på listan.\r\nSandrews och SF har fått in fem resp. tre filmer och\r\nFilminstitutet två. Detsamma gäller för 1991, då\r\nTriangelfilms filmer fick sju högsta poäng men av\r\nFilminstitutets filmer bara en.</pre><pre>Jag är faktiskt oroad över att inte ens kritikerna\r\ntycker att Filminstitutet har lyckats med sin import.\r\nJag står därför självfallet kvar vid mitt yrkande om\r\nbifall till utskottets förslag och hoppas att\r\nfilmimporten i Sverige skall bli bättre.</pre><pre>Anf. 6  MONICA WIDNEMARK (s) replik:</pre><pre>Herr talman! Birgitta Wistrand sade att det finns\r\nmånga åsikter om importen av vuxenfilm, och vi\r\nhar kanske olika källor.</pre><pre>Jag vet också att Moderaterna ofta vill stå för\r\nmångfald och vill att människor skall kunna nås av\r\nandra kulturer. Vikten av att själv kunna välja\r\nbrukar ibland vara ett honnörsbegrepp för\r\nmoderater, och mot den bakgrunden tycker jag att\r\ndet är viktigt att importen får vara kvar hos\r\nFilminstitutet. Med det kontaktnät som man har\r\nupparbetet och med den förhandlingsvana som\r\nman har kommer vi då att kunna få ett mycket\r\nstörre utbud av icke amerikansk film och film från\r\navlägsna kulturer som det är viktigt att vi får se här\r\ni Sverige.</pre><pre>Jag undrar om ni moderater verkligen är medvetna\r\nom att ni i viss mån begränsar mångfalden med det\r\nbeslut som ni nu vill fatta. Man kan inte fatta ett\r\nbeslut bara av principiella skäl. Jag tror att det är\r\nlitet dåligt genomtänkt, och jag hoppas att ni skall\r\nändra er och rösta på våra förslag i stället.</pre><pre>Anf. 7  BIRGITTA WISTRAND (m) replik:</pre><pre>Herr talman! Jag talar inte bara för Moderaterna\r\nutan för utskottsmajoriteten, fru Widnemark. Vi\r\nhar precis som fru Widnemark haft tillgång till\r\nmånga olika uppgifter. En av svårigheterna när det\r\ngäller just Filminstitutet har varit att det varit svårt\r\natt se vad som varit intäkter, utgifter och kostnader.\r\nDet kan vara en av förklaringarna till att vi ser litet\r\nolika på detta.</pre><pre>Det andra skälet till att vi vill ta upp denna fråga är\r\natt Filminstitutet har fått mycket hård kritik för att\r\nman har bedrivit denna verksamhet på ett icke\r\nkonkurrensneutralt sätt. Filminstitutet har kunnat\r\nresa runt till filmfestivaler och köpa in film direkt,\r\nvilket de olika företagen inte har kunnat göra. De\r\nhar först måst resa hem och fråga Filminstitutet.\r\nDet kan vara en av förklaringarna till att det i ert\r\nunderlag ser ut som om det skulle vara billigare att\r\nköpa in film genom Filminstitutet.</pre><pre>Vi skall också komma ihåg att filmimportörerna\r\nkommer att få ett stöd om 4 miljoner kronor. Det\r\när en förstärkning med 1 miljon kronor i\r\nförhållande till vad som gäller nu. Jag tror att\r\nutbudet av kvalitetsfilm kommer att öka i Sverige\r\nefter det nya avtalet, inte tvärtom.</pre><pre>Dessutom förutsätter jag att Filminstitutet\r\nsamverkar med andra aktörer som kommer att\r\nimportera vuxenfilm. Fru Widnemark ville säga att\r\näven barnfilmen skulle komma i ett sämre läge\r\ngenom det nya avtalet. Det tror jag inte, särskilt\r\ninte nu när staten tar över ansvaret.</pre><pre>Förste vice talmannen anmälde att Monica\r\nWidnemark anhållit att till protokollet få antecknat\r\natt hon inte ägde rätt till ytterligare replik.</pre><pre>Anf. 8  EWA HEDKVIST PETERSEN (s):</pre><pre>Herr talman! Först vill jag säga att jag är mycket\r\nnöjd med den satsning på filmen som görs i och med\r\ndetta beslut. Film är en viktig del av vårt kulturliv.</pre><pre>Men filmen är också mycket betydelsefull för\r\nyttrandefriheten och opinionsbildningen, och den\r\nblir än viktigare i de hårda tider som vi lever i.\r\nOpinioner kan påverkas och vändas med hjälp av\r\nden rörliga bilden. Att ställa filmen i mångas tjänst\r\när därför en mycket viktig demokratisk handling.</pre><pre>Men filmen måste också kunna bli en viktig\r\nkulturyttring i hela Sverige. Faktum är att den\r\nprofessionella filmproduktionen i vårt land av olika\r\nskäl sedan decennier tillbaka är koncentrerad till\r\nStockholmsområdet. Filmen är mycket\r\nkommersiell, och detta har naturligtvis inneburit en\r\ngeografisk koncentration. Möjligheterna för\r\nfilmare att finansiera sina projekt och arbeta\r\nutanför Stockholm är i dag mycket små. Detta är\r\norimligt, och det är hög tid att en ändring kommer\r\ntill stånd, så att även filmskapare får möjlighet att\r\nyrkesmässigt arbeta i den kulturella och\r\ngeografiska miljö som är filmarens egen, med allt\r\nvad det innebär. Jag tycker att även detta\r\nförhållande är mycket viktigt för vår demokrati.</pre><pre>Herr talman! Jag har svårt att förstå varför\r\nambitionen att stödja regional kultur skall göra halt\r\nvid filmen. Under 70- och 80-talen var stödet till\r\nregionala kulturinstitutioner en viktig del av den\r\nstatliga kulturpolitiken. Jag hoppas att det är så\r\nfortfarande. Det statliga stödet var dessutom av\r\navgörande betydelse för regionernas egna\r\nsatsningar på kultur. Regionala kulturpolitiska\r\ninsatser ses också numera som självklara och\r\nviktiga delar av den samlade kulturpolitiken, men\r\nockså i arbetet att bygga upp hela landet. Det finns\r\ndärför nu skäl för att även den statliga filmpolitiken\r\nskall ta sikte på insatser på regional nivå.</pre><pre>På flera olika håll i landet pågår för närvarande\r\ndiskussioner om regionala satsningar även på\r\nfilmens område. Avsaknaden av en statlig\r\nfilmpolitik, som även innefattar satsningar på\r\nregional nivå, har motverkat att diskussionerna har\r\nlett fram till konkreta förslag och insatser. Ett\r\nundantag är Norrbotten, där bildandet av Filmpool\r\nNord är ett konkret uttryck för en regionalt baserad\r\nfilmproduktion.</pre><pre>I Filmpool Nord samverkar såväl regionala som\r\nlokala organisationer och myndigheter, allt i syfte\r\natt stödja filmproduktion med anknytning till\r\nNorrbotten för nationell och internationell\r\ndistribution. På kort tid har Filmpoolen byggt upp\r\nett fungerande nätverk mellan filmarna i regionen\r\noch även fördelat ekonomiskt och tekniskt stöd till\r\nett flertal filmproduktioner i länet. Pengarna som\r\nsatsats kommer från regionala instanser, men\r\nSveriges Television har centralt också helt nyligen\r\nbeviljat produktionsstöd till Filmpool Nord.</pre><pre>Även i Jämtlands län finns nu långt framskridna\r\nplaner på att vidareutveckla befintlig\r\nmediaverkstad till ett regionalt filmcentrum.</pre><pre>I de senaste årens anslagsframställningar har\r\nFilminstitutet begärt särskilda medel för stöd till\r\netablerandet av regionala filmverkstäder. I\r\nregeringens proposition om film- och videoavtalet\r\noch statens stöd till filmkulturella verksamheter\r\nanvisas inga sådana särskilda medel. Förvånat läser\r\njag att regeringen anser att det inte finns en\r\ntillräckligt genomarbetad behovsanalys som grund\r\nför införandet av ett sådant stöd. Detta anför\r\nregeringen trots att Filmverkstaden i Stockholm\r\nredan nu får en halv miljon kronor per år från\r\nFilminstitutet. Här finns behov!</pre><pre>Den passiva hållning regeringen intar i frågan om\r\nregional filmproduktion svarar inte mot det\r\nfaktiska behov och intresse som finns runt om i\r\nlandet. Det finns heller inte kultur- och\r\nmassmediapolitiska skäl att avvisa tanken på\r\nregionala satsningar på filmområdet. Därför är det\r\nmin bestämda åsikt i motionen att regional\r\nfilmproduktion bör få del av de medel som tillförs\r\nfilm- och videoavtalet. Jag avser den motion som\r\njag har väckt och som behandlas i det här\r\nbetänkandet.</pre><pre>Herr talman! Det är tur att vi har kulturutskottet.\r\nEtt enigt kulturutskott har visserligen avstyrkt vår\r\nmotion. Det beklagar jag. Men utskottet har\r\nsamtidigt på ett mycket tillmötesgående sätt hävdat\r\nvikten av regional filmproduktion. Utskottet anför\r\natt det är ''angeläget att det finns goda\r\nförutsättningar för filmproduktion i regioner\r\nutanför Stockholmsregionen. Utskottet förutsätter\r\natt möjligheterna till sådan produktion tas till\r\nvara.'' Jag tolkar detta som en uppmaning till\r\nFilminstitutet och till regeringen att söka\r\nmöjligheter att stödja regional filmproduktion.</pre><pre>I utskottets betänkande tas också frågan om\r\nkonsulenternas arbete upp. Man förutsätter att\r\nderas arbete skall utvärderas. Jag tar för givet att\r\nderas arbete -- i utskottets anda -- också utvärderas\r\ni ett regionalt perspektiv.</pre><pre>I filmavtalet stadgas att styrelsen för Filminstitutet\r\nskall beakta behovet av dokumentärfilm, av nya\r\noch yngre filmares utvecklingsmöjligheter och av\r\nkortfilm. Jag tillstyrker livligt att en konsulent skall\r\nfå ett särskilt ansvar för dokumentär- och kortfilm.</pre><pre>Jag ser också fram emot den filmkulturella\r\nutredning Filminstitutet skall göra på regeringens\r\nuppdrag, och jag understryker utskottets mening\r\natt filmens roll i det lokala kulturlivet bör bli\r\nordentligt belyst.</pre><pre>Herr talman! Vår motion har inte tillstyrkts av\r\nutskottet. Men jag uppskattar att utskottet har tagit\r\ntill vara våra tankegångar på allvar och understrukit\r\nvikten av regional filmproduktion. Som\r\nriksdagsledamot har jag lärt mig att ha tålamod.\r\nDet skall räcka ett tag till i denna fråga, men jag vill\r\nganska snart se handling både från regeringen och\r\nfrån Filminstitutet.</pre><pre>Svensk films framtid förutsätter, enligt min mening,\r\natt filmare i hela landet har likvärdiga möjligheter\r\natt utvecklas och att producera alla typer av film --\r\nför regional, nationell och internationell publik,\r\nmen producerad inom och utifrån filmares\r\nförankring i många regioner, kulturer och\r\nbefolkningsgrupper.</pre><pre>Jag yrkar bifall till den socialdemokratiska\r\nreservationen 3 och i övrigt till utskottets\r\nhemställan.</pre><pre>Anf. 9  Kulturminister BIRGIT FRIGGEBO\r\n(fp):</pre><pre>Herr talman! Det är faktiskt ett ganska stort beslut\r\nsom riksdagen kommer att fatta i dag. I ofärdstider,\r\ndär alla brottas med ekonomiska problem inte\r\nminst i de offentliga budgetarna, har regeringen\r\nföreslagit, och riksdagen skall fatta beslut om, 63\r\nnya miljoner kronor till svensk filmproduktion. Jag\r\ntycker att det är en kraftig markering från\r\nregeringens och riksdagens sida, och det visar att\r\nåtminstone staten anser att kulturen är mycket\r\nviktig. Det här innebär också signaler till andra\r\naktörer i samhället som är engagerade i\r\nkulturfrågor.</pre><pre>Riksdagen har under det senaste året, på förslag av\r\nregeringen, fattat en rad viktiga beslut för att hävda\r\nkulturens ställning även när det är ekonomiskt\r\nbekymmersamt i samhället. Det gäller dels den\r\nreformbudget som nu löper, dels att det gick att\r\nundvika att lägga in de specialriktade\r\nkulturbidragen i den s.k. kommunala påsen. Det\r\nhär gäller också filmavtalet och regeringens beslut\r\nom projektering av ett nytt modernt museum.</pre><pre>Vi som jobbar på den nationella nivån när det gäller\r\nkulturfrågor skall utnyttja detta faktum och de\r\nbeslut som vi har fattat tillsammans för att inspirera\r\nandra aktörer inom kultursektorn att ta sitt ansvar.\r\nVi vet att kultur bidrar till att inte bara höja\r\nkunskapsnivån, att roa osv., utan också bidrar till\r\nen ekonomisk tillväxt i samhället.</pre><pre>Mottagandet av överenskommelsen om filmavtalet\r\nvar mycket positivt. Nu är förväntningarna mycket\r\nstora i Filmsverige, inte minst bland filmarna, om\r\natt framtiden skall bli bättre för den svenska\r\nfilmproduktionen. Det här uppfattas som en ny\r\ninjektion, och det har gett större självförtroende\r\nhos filmskaparna.</pre><pre>Det här handlar främst, så som det oftast är, om att\r\nmer pengar ställs till förfogande. Det handlar också\r\nom förändring i strukturen på verksamheten, där\r\nstaten tar renodlat ansvar för den filmkulturella\r\nverksamheten. Vi har lyckats få in fler parter i\r\navtalet, bl.a. Sveriges Television och TV4 -- vilka\r\när stora bildproducenter. Det kan bli fråga om ett\r\nmycket fruktbart samarbete mellan flera parter.</pre><pre>Det handlar också om större tydlighet och större\r\nanvarstagande för dem som skall fördela de pengar\r\nsom nu finns till förfogande. Tidigare har olika\r\nkollektiva nämnder gjort fördelningarna, och nu\r\nblir det i stället ett antal konsulenter. De skall ha\r\nen självständig ställning. De skall inte bara sitta och\r\nvänta på ansökningar, utan de skall själva aktivt ta\r\nkontakt med manusförfattare och filmare och föra\r\nsamman olika intressenter för att få en bra\r\nfilmproduktion.</pre><pre>Sammantaget gör allt detta att jag är mycket\r\noptimistisk inför framtiden när det gäller att hävda\r\nsvensk filmproduktion i förhållande till import av\r\nframför allt amerikansk film. De flesta länder i\r\nEuropa har ett filmstöd för att kunna hävda den\r\nnationella produktionen. Samtidigt skall vi vara\r\nmedvetna om att det bl.a. är den stora importen\r\noch visningen av amerikansk film som gör det\r\nmöjligt att få branschen att bidra till filmavtalet.</pre><pre>Herr talman! Jag hade inte planerat att gå upp i\r\ntalarstolen. Men jag anser att det är viktigt att man\r\nlyfter sig litet över ankdammsstadiet när vi har\r\ndebatter här i riksdagen, att vi inte bara\r\nkoncentrerar oss på en och annan detaljfråga, där\r\nman kan ha olika uppfattningar. Jag har velat\r\nframföra detta från riksdagens talarstol. Jag har\r\nträffat flera filmare och fått spontana\r\nkommentarer, och även brev, om detta filmavtal.\r\nDe har varit mycket uppskattande, inte minst när\r\ndet gäller regeringens ansträngningar att\r\nåstadkomma ett mycket bra avtal och se till att det\r\nfinns resurser för att finansiera det.</pre><pre>Anf. 10  BIRGITTA WISTRAND (m):</pre><pre>Herr talman! Jag kan inte annat än instämma i det\r\nkulturminister Friggebo har sagt. Det är synd om\r\nhon har fått uppfattningen att vi inte tycker att\r\ndetta är ett viktigt beslut, som verkligen måste\r\nuppskattas, inte bara av oss i utskottet utan också\r\nav svenska filmare och svensk publik. Svensk film\r\nhar ett gott rykte som vi behöver värna om. Det\r\nbehöver vi ha i ett framtida Europa. Jag håller helt\r\nmed kulturministern om det hon sade i sitt inlägg.</pre><pre>Jag skulle vilja säga följande till Ewa Hedkvist\r\nPetersen. Vi har tidigare talat om hur dyrt det är att\r\nproducera film. För mig känns det konstigt att man\r\nskulle ha möjligheter att producera film överallt i\r\nlandet. I t.ex. Göteborg finns en bra\r\nfilmproduktion. ''Tala högre, det är så mörkt'' heter\r\nen av Götafilms nya filmer. Jag tror visst att vi skall\r\nha filmproduktion på andra ställen än i Stockholm.\r\nMen jag är rädd för att det kommer att bli dålig\r\nkvalitet, om vi skall ställa krav på att film skall\r\nkunna produceras över hela landet.</pre><pre>Jag yrkar bifall till utskottets förslag.</pre><pre>Anf. 11  MONICA WIDNEMARK (s)\r\nreplik:</pre><pre>Herr talman! Det var trevligt att kulturministern\r\nville vara här i kammaren i dag när vi skall\r\ndebattera filmpolitiken.</pre><pre>Anf. 12  FÖRSTE VICE TALMANNEN:</pre><pre>Repliken gäller Birgitta Wistrands anförande.</pre><pre>Anf. 13  EWA HEDKVIST PETERSEN (s)\r\nreplik:</pre><pre>Herr talman! Jag vill återigen understryka det\r\nkulturutskottet skrivit i sitt betänkande angående\r\nregional filmproduktion. Jag vill framhålla att man\r\nnu börjar finna nya former för finansiering av\r\nfilmproduktion ute i regionerna. Det vore bra om\r\nden statliga filmpolitiken kunde understödja de nya\r\nformerna. Jag är inte orolig för att det ur detta skall\r\nkomma film av dålig kvalitet. Jag tror tvärtom att\r\ndet skulle berika det svenska film- och kulturlivet.\r\nDet skulle kunna bli mycket bra kvalitet, och det\r\nblir bra kvalitet. De erfarenheterna har vi från\r\nNorrbotten.</pre><pre>Filmen stärks i hela landet, oavsett vad Birgitta\r\nWistrand säger, därför att television och andra\r\nmassmedia sprids över landet. Det måste vi ha i\r\nåtanke när vi pratar om att sprida filmproduktion.</pre><pre>De farhågor som Birgitta Wistrand uttrycker är\r\nlätta att ta till när man får nya förslag på sitt bord.\r\nDet är viktigt att vi diskuterar detta. Vi skall ha en\r\nfilmproduktion av hög kvalitet i hela landet. Jag\r\ntror inte att Birgitta Wistrand behöver vara orolig.\r\nVerkligheten kommer att utvisa att det kommer\r\nmånga bra produktioner. Den tilltron tycker jag att\r\nvi skall ha.</pre><pre>Anf. 14  BIRGITTA WISTRAND (m)\r\nreplik:</pre><pre>Herr talman! Ewa Hedkvist Petersen säger att jag\r\nmisstror kvaliteten. Det gjorde jag inte alls. Jag\r\nsade bara att jag känner en oro inför kravet på att\r\nman skall kunna producera film över hela Sverige.\r\nJag nämnde Göteborg som ett exempel. Jag skulle\r\nkunna ta fler exempel. Jag vet att det också görs\r\nkvalitetsfilm i Norrbotten. Men vad är det för slags\r\nfilm vi talar om? Vi kanske inte talar om\r\nproduktioner för 15 miljoner, utan om\r\nproduktioner för under 1 miljon. Då är vi inne i en\r\nhelt annan diskussion.</pre><pre>Det stöd man nu kommer att ge till distribution av\r\nfilm och samproduktion mellan TV och filmare\r\nkommer också att underlätta spridning och\r\nproduktion ute i landet. Det finns kanske inte så\r\nstort skäl till oro för att det inte skall bli en ordentlig\r\nsamverkan över hela landet, som Ewa Hedkvist\r\nPetersen säger.</pre><pre>Anf. 15  EWA HEDKVIST PETERSEN (s)\r\nreplik:</pre><pre>Herr talman! Jag pratar i första hand om kort- och\r\ndokumentärfilmer. Att stödja produktion av\r\nspelfilm regionalt är mycket svårt och kostsamt.\r\nKort- och dokumentärfilmer är mycket viktiga i\r\nfilmlivet och kulturlivet. De är viktiga, inte minst\r\nmed den massmediala utvecklingen inom\r\ntelevisionen. Jag tror fortfarande att vi kommer att\r\nkunna se framtiden an med mycket stor tillförsikt.\r\nVi kommer att få se många fina filmer framöver\r\nfrån hela landet. Det är viktigt att vi får göra det.</pre><pre>Herr talman! Jag vill avslutningsvis säga att det är\r\nmin förhoppning att den statliga filmpolitiken\r\nframöver kommer att innebära att man stödjer\r\nregional filmproduktion.</pre><pre>Anf. 16  MONICA WIDNEMARK (s):</pre><pre>Herr talman! Det är trevligt att se kulturministern i\r\nkammaren när vi debatterar en så viktig fråga som\r\nfilmpolitik. Men jag blir litet skrämd när\r\nkulturministern säger att det handlar om\r\nankdammsfrågor. Jag undrar om kulturministern\r\nverkligen står för att den regionala produktionen\r\noch importen av vuxenfilm, som är så pass\r\nbetydande för landet, är ankdammsfrågor.</pre><pre>Anf. 17  Kulturminister BIRGIT FRIGGEBO\r\n(fp):</pre><pre>Herr talman! Vad jag syftade på var främst Monica\r\nWidnemarks inlägg. Hon är ju officiell företrädare\r\nför oppositionen och Socialdemokraterna. Där\r\nfanns inte ett enda positivt ord eller något som helst\r\nförsök till beskrivning av vilken typ av beslut\r\nriksdagen skall fatta i denna kammare i dag. Det\r\nvar bara gnäll och otidigheter mot\r\nmajoritetsförslaget.</pre><pre>Naturligtvis är det ingen ankdammsfråga hur\r\nimporten av kvalitetsfilm skall gå till här i landet.\r\nImporten av vuxenfilm har under lång tid skötts\r\nbra, på ett föredömligt sätt, av Filminstitutet. Men\r\nvi har ju en annan verklighet i dag.</pre><pre>Under senare år har allt fler fristående företag och\r\norganisationer börjat importera vuxenfilm. Det har\r\nockså ur konkurrenssynpunkt riktats kritik mot\r\nFilminstitutets sätt att sköta verksamheten.</pre><pre>Dessutom ställs ju pengar till förfogande. Man ökar\r\nbidragen till dem som bedriver importverksamhet.\r\nDetta ingår i den struktur som finns i beskrivningen\r\nav vad Filminstitutet skall syssla med för framtiden\r\noch som styrelsen nu skall komma tillbaka med\r\nförslag om.</pre><pre>Där handlar det om att filmkulturverksamhet som\r\när statligt stödd skall bedrivas av Filminstitutet, om\r\nden inte bedrivs av andra. Det tycker jag är en\r\nsjälvklarhet. Om andra gör det på ett bra sätt,\r\nbehöver inte Filminstitutet ägna sig åt denna\r\nuppgift.</pre><pre>Jag vill bemöta Monica Widnemark även i den\r\nsakfråga som hon tog upp. Jag tycker att hon\r\növerdriver riskerna för att importen av kvalitetsfilm\r\nför vuxna skulle minska eller försämras. Jag tror\r\ntvärtom att det kommer att bli bättre.</pre><pre>Jag väntar fortfarande på något positivt ord från\r\nMonica Widnemark om vilken betydelse hon anser\r\natt filmavtalet har på lång sikt för svensk\r\nfilmproduktion, i konkurrens med filmer som\r\nkommer från andra delar av vår värld, och vilken\r\nbetydelse det har för vår möjlighet att också i\r\nframtiden i biografer se bilder och höra ljud som är\r\nproducerade på svenska.</pre><pre>Anf. 18  MONICA WIDNEMARK (s):</pre><pre>Herr talman! Det är mycket beklagligt, när\r\nkulturministern är i kammaren, att hon inte\r\nlyssnade på början av mitt inlägg. Jag sade\r\nordagrant så här: Herr talman! Det är mycket bra\r\nför alla i det här landet att intressenterna har enats\r\noch att ett filmavtal har kommit till stånd. Vi är\r\nmycket glada för det.</pre><pre>Det jag har tagit upp här i kammaren är de frågor\r\nsom vi i kulturutskottet är oeniga om. Vi försöker\r\nrespektera debattiderna och inte debattera det som\r\nvi är överens om. Vi är överens om det mesta i\r\nfilmavtalet. Läser man betänkandet, ser man det.</pre><pre>Anf. 19  Kulturminister BIRGIT FRIGGEBO\r\n(fp):</pre><pre>Herr talman! Jag har noterat att den anmälda\r\ndebattiden i dag är 5 timmar och 24 minuter. Vi\r\nhinner väl med att ägna filmavtalet ytterligare ett\r\ntiotal minuter, eftersom kulturministern tränger sig\r\nin och vill ha ett ord med i laget när kammaren\r\ndiskuterar filmkulturen i Sverige.</pre><pre>Överläggningen var härmed avslutad.</pre><pre>\r\n(Beslut fattades efter 11 §.)</pre><pre>5 § Krigsmaterielexport</pre><pre>Föredrogs</pre><pre>utrikesutskottets betänkande</pre><pre>1992/93:UU1 Krigsmaterielexport (skr.\r\n1991/92:145 och prop. 1991/92:174).</pre><pre>Anf. 20  ROBERT JOUSMA (nyd):</pre><pre>Herr talman! Vi står nu i begrepp att anta --\r\nförhoppningsvis måste jag faktiskt säga -- en ny lag\r\nom krigsmateriel och export av sådan. Jag stöder\r\nden föreslagna lagen till viss del, för jag anser att\r\nden är ett steg i rätt riktning åtminstone. Samtidigt\r\ntycker jag att det är ett för litet steg.</pre><pre>Propositionen går i väsentliga delar ut på en\r\nsammanslagning av ett par gamla lagar som innebär\r\natt statsmakten i princip skall ha kontroll över\r\ntillverkningen av krigsmateriel. Man har en massa\r\nåsikter om utförsel av krigsmateriel, och man har\r\nen massa åsikter om samarbete med utländska\r\nsamarbetspartners och om det procentuella\r\nägandet inom försvarsmaterielindustrin.</pre><pre>Det finns mycket som är viktigt i propositionen\r\nockså. En linje i den är att lagen inte skall innehålla\r\nnågonting som kommer i konflikt med EG:s regler\r\npå området eller med EES-avtalet. Däremot tycker\r\njag att det är fel -- inte litet grand fel utan väldigt\r\nmycket fel -- att man över huvud taget skall ha en\r\nlag som säger att det är förbjudet att exportera\r\nkrigsmateriel men att det i vissa fall kan göras\r\nundantag.</pre><pre>Jag tycker att det i princip skall vara tvärtom. Det\r\nskall vara tillåtet att exportera krigsmateriel, med\r\nvissa undantag. Världen utanför Sverige har trots\r\nallt ändrat sig betydligt de senaste åren. Därför\r\nanser jag att motiven för en så rigorös lagreglering\r\nsom vi har i Sverige och också på många andra håll\r\ni världen inte har riktigt samma bärkraft som förr.</pre><pre>Vi får inte glömma det faktum att Sverige har tagit\r\nett stort steg på väg ut i Europa. Därför anser jag\r\natt vi rimligen måste ge den svenska\r\nförsvarsindustrin möjligheter att konkurrera på\r\nmarknaden. I det sammanhanget får vi inte glömma\r\natt försvarsindustrin trots allt är en av de viktigaste\r\nsysselsättningsgrenarna vi har i Sverige i dag. Den\r\nger landet 25 000--30 000 arbetstillfällen direkt och\r\nindirekt, och framför allt ger den goda\r\nexportinkomster.</pre><pre>Därför tycker inte jag att det längre finns anledning\r\natt stänga in och knoppa av en industri som, om\r\nman ser den i ett internationellt perspektiv, har så\r\ngoda utvecklingsmöjligheter och sådan livskraft.\r\nAtt släppa försvarsindustrin helt fri är naturligtvis\r\natt gå litet för långt, men vi måste leta efter ett\r\nrimligt läge, och det ligger kanske någonstans mitt\r\nemellan -- jag vet inte; man måste utreda det\r\nmycket noga.</pre><pre>Sveriges lagstiftning måste som sagt vara anpassad\r\ntill omvärlden, om vi skall ge vår försvarsindustri\r\nrimlig chans att överleva. Därför tycker jag att det\r\nvore väldigt lämpligt att ytterligare fortsätta det\r\narbete som har påbörjats och titta på vad vi skall\r\ngöra för någonting.</pre><pre>Då måste man på en gång ställa frågan: Vilka krav\r\nkan säkerhets- och försvarspolitiken ställa på en fri\r\nkrigsmaterielsmarknad? Jag menar, som jag sade\r\nförut, att utgångspunkten måste vara att vi skall ha\r\nen fri marknad, som under särskilt ömmande\r\nförhållanden får regleras.</pre><pre>Den nuvarande lagstiftningen och den föreslagna,\r\nsom vi förhoppningsvis skall anta i dag, utgår inte\r\nfrån detta. Det handlar mycket om att det skall vara\r\ntillstånd än hit och än dit. Man skall ha tillstånd för\r\natt sälja, man skall ha tillstånd för att få börja\r\nprojektera, och man skall t.o.m. ha tillstånd för att\r\npåbörja samarbete med utländsk industri.</pre><pre>Jag tycker att det är litet tokigt. I stället borde det\r\npå något sätt skapas en ny krigsmateriellagstiftning,\r\nen lag som handlar om anmälningsplikt. Företaget,\r\nBofors t.ex., skall under projektets gång anmäla till\r\nKMI eller det organ som kan tänkas vara kvar att\r\nman står i begrepp att göra den och den affären på\r\ndet och det sättet.</pre><pre>Anmälan skulle kunna göras i efterhand, men det\r\när klart att industrin inte gärna satsar en väldig\r\nmassa pengar på ett projekt som anses osäkert.\r\nTror man inte att man kommer att få genomföra\r\ndet, ser företagen naturligtvis till att anmälan görs i\r\nförväg. Så dåliga affärsmän är de inte att de lägger\r\nut miljarder på att utveckla någonting om de inte\r\nsjälva tror att affären skall komma till stånd.</pre><pre>Jag anser att regeringens möjlighet att stoppa en\r\naffär eller ett avtal bör begränsas till att gälla fall\r\ndär ett hot mot Sverige eller svenska intressen kan\r\nuppstå direkt eller indirekt eller när mänskliga\r\nrättigheter kan komma i allvarlig fara, t.ex. i\r\ndiktaturer.</pre><pre></pre><pre>Därför vill jag yrka bifall till reservationerna 2 och\r\n3, men i stället för reservation 1 yrkar jag bifall till\r\nmitt särskilda yrkande, som är utdelat i kammaren\r\noch har följande lydelse:</pre><pre>5. beträffande graden av restriktivitet att riksdagen\r\nmed bifall till motion 1991/92:U408 yrkande 1 och\r\nberörd del av motion 1992/93:U5 samt med avslag\r\npå berörd del av yrkande 6 i motion 1991/92:Fö29,\r\nberörd del av yrkande 12 i motion 1991/92:Fö34 och\r\nmotion 1992/93:U6 yrkande 1 som sin mening ger\r\nregeringen till känna följande:</pre><pre>Med tanke på att det inom svensk försvarsindustri\r\ninklusive underleverantörer arbetar ca 35 000\r\nheltidsanställda måste alla rimliga utvägar prövas\r\nför att kompensera en minskad inhemsk\r\nupphandling med ökad export.</pre><pre>En strikt tillämpning av den nuvarande\r\nlagstiftningen innebär att det blir fortsatt svårt att\r\nöppna nya marknader. Detta leder till att ett stort\r\nantal affärer försvåras eller går om intet vilket\r\nförsvårar den för långsiktig överlevnad nödvändiga\r\nproduktutvecklingen och förnyelsen.</pre><pre>Den nya vapenexportlagen bör tillåta export av\r\nförsvarsmateriel till alla länder med undantag av ett\r\nfåtal länder som kan utgöra ett hot mot svensk\r\nsäkerhet och i de fall där ett land grovt kränker de\r\nmänskliga rättigheterna. Den nuvarande\r\nförsvarsmaterielpolitiken är för restriktiv och bör\r\nersättas av en mer liberal hållning. Härigenom får\r\nförsvarsindustrin en rimlig chans att överleva och\r\nexpandera.</pre><pre>Vi måste ha ögonen öppna för att detta trots allt är\r\nen viktig näring i Sverige; en av de få som är\r\nlönsamma i dag. Därför måste vi ge den en rimlig\r\nchans att överleva.</pre><pre>Anf. 21  BENGT HURTIG (v):</pre><pre>Herr talman! När jag hör Robert Jousma kommer\r\njag att tänka på de kvarlevor av ledare för den\r\nsovjetiska militärindustrin som vi ibland ser på TV,\r\nsom hävdar att vapenproduktionen måste fortsätta\r\nför att vi skall klara sysselsättningen. Det här är\r\nalltså ett internationellt problem.</pre><pre>Det är en gammalmodig och förlegad syn på\r\nsvenskhetspolitiken som det internationella\r\nsamfundet måste fortsätta sina ansträngningar att\r\nutmönstra. Både inom Europarådet, EG-\r\nparlamentet och FN pågår diskussioner om hur\r\nman skall minska den vapenhandel som pågår. Den\r\när för övrigt intimt förknippad med de ökande\r\nflyktingströmmar och de brott mot mänskliga\r\nrättigheter i många länder som Ny demokrati i\r\nandra sammanhang brukar uppmärksamma.</pre><pre>Vart tog fredsvinsterna av det kalla krigets slut\r\nvägen? Är det inte nu som en ordentlig reglering av\r\nvapenhandeln och en nedrustning skall kunna\r\npåbörjas och fortsätta med kraft?</pre><pre>Inför ett sådant här betänkande om en\r\nliberalisering av den svenska vapenexporten som\r\nett led i att stärka vår säkerhetspolitik går mina\r\ntankar tillbaka till de diskussioner som jag varit\r\nmed om under årens lopp när det gäller\r\nsäkerhetspolitik.</pre><pre>I slutet av 1950-talet var hela etablissemanget i\r\nSverige i stort överens om att vi snart måste skaffa\r\noss kärnvapen för att inte ryssen skulle komma och\r\nta oss. Kärnvapenproven skulle genomföras\r\nnågonstans i Norrlands inland -- inte så långt från\r\nden plats där jag bor nu. Vi som kämpade emot då\r\nbetraktades till en början mer eller mindre som\r\nagenter för Warszawapakten och blev utsatta för en\r\nhel del spott och spe. När vi så småningom lyckades\r\nvända folkopinionen kom också beslutet att Sverige\r\ninte skulle skaffa kärnvapen. När man träffar\r\nsvenska militärer i dag tackar de för de insatser som\r\nfredsrörelsen gjorde på 1950-talet -- för att vi stod\r\npå oss mot högerns och militärledningens krav på\r\nkärnvapen.</pre><pre>I dag är det uppgåendet i den kommande\r\neuropeiska stormakten som hägrar för\r\netablissemanget Sverige; den stormakt som i\r\nframtiden, i värsta fall, kan få tillgång till\r\nkärnvapen -- där vill vi bli medlem. De europeiska\r\nvapensmedjorna skall nu samordnas och\r\nomstruktureras för att passa den europeiska\r\nunionens behov. I det behovet ingår givetvis att\r\neuropeisk krigsindustri skall kunna konkurrera på\r\nvärldsmarknaden med främst USA:s krigsindustri.\r\nEfter Gulfkriget som blev ett veritabelt skyltfönster\r\nför amerikansk krigsteknologi har naturligtvis\r\nbehovet att stärka och utveckla den europeiska\r\nkrigsindustrin ökat i konkurrensens namn.</pre><pre>Redan den förra regeringen lät FMV i september\r\n1991 framföra en svensk intresseanmälan att delta i\r\nIEPG, dvs. de europeiska NATO-ländernas\r\nkrigsmaterielsamarbete. IEPG menar att Sverige\r\ntills vidare får nöja sig med att anpassa sina regler\r\nför vapenexport och vapenimport till de regler som\r\ntillämpas av flera länder inom IEPG.</pre><pre>Vad jag förstår är propositionen just en anpassning\r\nav begrepp och regler som tillämpas inom delar av\r\nEG.</pre><pre>Om utvecklingen inom EG fortsätter, trots alla\r\nhinder som nu tornar upp sig, uppstår förr eller\r\nsenare en gemensam krigsmaterielmarknad också\r\ninom EG. Det framgår ju också av\r\nMaastrichtdokumenten.</pre><pre>Det är en omfattande utlandssamverkan med\r\nNATO-länder och vapenexport till NATO-länder\r\nsom propositionen öppnar för. Vänsterpartiet anser\r\natt dessa åtgärder inte är förenliga med en trovärdig\r\nalliansfri svensk politik syftande till neutralitet i\r\nkrig. EG-staterna skall uppenbarligen kunna delta\r\ni krig runt om i världen med svenska vapen, eller i\r\nvarje fall svensk ammunition.</pre><pre>Om de nu föreslagna reglerna varit i kraft skulle\r\nman, såvitt jag förstår, kunnat få leverera\r\nammunition till Chile redan efter militärkuppen\r\n1973, till Iran under kriget med Irak, till\r\nStorbritannien under kriget med Argentina och\r\nFalklandsöarna och kanske också till Burma när de\r\nville förstärka sina lager av Carl Gustaf-granater i\r\ninbördeskriget. Förmodligen hade vi också kunnat\r\nfortsätta exporten till Jugoslavien ända tills FN:s\r\nvapenembargo infördes.</pre><pre>Sveriges samarbetsländer vars regler skall reglera\r\nen viss del av krigsmaterielhandeln från Svergie har\r\nhaft en mycket generös vapenexportpolitik. USA\r\nsäljer ju t.ex. vapen till Israel och Saudiarabien,\r\nVästtyskland till Sydkorea, Jordanien och Turkiet,\r\nStorbritannien till Indonesien och Egypten,\r\nFrankrike till en lång rad länder, bl.a. Angola,\r\nChile, Jordanien och Marocko.</pre><pre>Det är alldeles uppenbart att internationaliseringen\r\nav krigsmaterielindustrin och de nya reglerna gör\r\ndet allt svårare för riksdag och regering att styra var\r\nnågonstans i världen svenska vapen hamnar. Denna\r\npolitik, menar jag, är motsatsen till\r\nsäkerhetspolitik.</pre><pre>Vi förbehåller oss rätten, herr talman, att köpa\r\nråvaror och halvfabrikat billigt i den fattiga delen\r\nav världen. Vi förbehåller oss också, i den rika\r\nvärlden, rätten att kräva betalning av räntor och\r\namorteringar på gigantiska skulder från de små\r\ninkomster som dessa länder har av sin export --\r\nskulder som de pådyvlats av okunniga ledare i\r\nsamarbete med västerländska banker.</pre><pre>När konflikterna på grund av fattigdom,\r\nklassklyftor, utplundring och svält utbryter\r\nerbjuder den rika världen den fattiga världen vapen\r\noch förmår den att sätta sig ännu mer i skuld.</pre><pre>Det kommer i framtiden att falla en tung historisk\r\ndom över vår världsdels vapenexportpolitik\r\ngentemot tredje världens länder. Det är hög tid att\r\nde resurser som nu kan friställas i den rika delen av\r\nvärlden används för att skapa en fredlig ekonomisk\r\nutveckling i den fattiga delen av världen.</pre><pre>Jag har ofta fått frågan från fredsaktivister i andra\r\nländer hur Sverige, som vill framhålla sig som en\r\nfredsmäklare i världen, kan vara en av de stora\r\nvapenexportörerna trots att vapenexport i princip\r\nvarit förbjuden. Jag har då tvingats erkänna att\r\nutförsel av krigsmateriel kan ske på flera sätt: dels\r\nkan regeringen ge tillstånd, dels kan regeringen\r\navstå från att ge tillstånd men se genom fingrarna\r\nmed handeln, dels kan krigsmaterielindustrin\r\nsmuggla ut vapen, dels kan Sverige ha\r\nsamarbetsavtal med andra länder. Möjligheterna är\r\nalltså många.</pre><pre>Det är därför, herr talman, en underdrift att påstå\r\natt Sveriges anseende som fredsmäklare i världen\r\nundergrävs av vapenexportpolitiken. Denna\r\nproposition och detta betänkande ändrar inget\r\nväsentligt i detta avseende. De glidande och\r\nluddiga formuleringar som används för att ge\r\nmöjlighet att förhindra vapenexport förstärker\r\nsnarare intrycket av hyckleri.</pre><pre>Med det vill jag, herr talman, yrka bifall till Bertil\r\nMåbrinks meningsyttring i moment 1 och 22.</pre><pre>Anf. 22  ROBERT JOUSMA (nyd) replik:</pre><pre>Herr talman! Herr Hurtigs inpass var mycket\r\nintressant. Han har givit prov på sitt, hoppas jag,\r\nbreda register och kunnande. Han var inne på Ny\r\ndemokratis flyktingpolitik, näringspolitik och u-\r\nlandshandel och t.o.m. biståndspolitik och EG-\r\npolitik. Det var inte litet kunnande han\r\npresenterade!</pre><pre>Samtidigt måste jag hålla med om att Bengt Hurtig\r\ni någon mån har samma åsikter som jag. Jag håller\r\nmed att vapenexportpropositionen inte inger någon\r\nstörre trovärdighet, med förbud mot vapenexport\r\nvilket av egenintresse ständigt frångås. Det vore\r\nbättre med ett generellt ''ja'' till vapenförsäljning,\r\nmed vissa begränsningar. Det skulle utomlands ge\r\nstörre tilltro till vår politik i det här fallet.</pre><pre>Det är emellertid synd att Bengt Hurtig drar in EG-\r\ndebatten. Man kan tycka vad man vill om EG, men\r\nvi får aldrig glömma att EG egentligen är världens\r\nstörsta fredsrörelse. EG bildades i syfte att utjämna\r\nen mängd strukturella förhållanden, handelshinder\r\nskulle tas bort och ett enat Europa skulle uppnås.\r\nPå så sätt skulle länderna i Europa inte ha\r\nanledning att hyra agg mot varandra. Hur det sedan\r\nlyckas beror naturligtvis på en hel del\r\nomständigheter.</pre><pre>Herr Hurtig glömmer även att den svenska\r\nförsvarsindustrin är en otroligt viktig del i\r\ntotalförsvaret av Sverige. Efter en mycket olycklig\r\ntolkning av 1925 års försvarsbeslut befann vi oss\r\nåren 1938 och 1939 nästintill avklädda och tandlösa\r\ni det här landet, när det började bli oroligt runt\r\nomkring oss.</pre><pre>Vad hände då? Omkring år 1942 hade vi byggt upp\r\nett fullt trovärdigt försvar, trots avspärrningar runt\r\nomkring oss. Det försvaret utgjorde en bidragande\r\norsak till att Sverige inte blev anfallet 1942. Det\r\nskulle helt enkelt ha kostat för mycket. Hur skulle\r\ndetta ha kunnat ske utan en väl fungerande\r\nförsvarsindustri? En försvarsindustri går inte att\r\nväcka till liv vid behov, utan måste kontinuerligt\r\nfinnas i ett land.</pre><pre>Ett sätt för en försvarsindustri att överleva är att\r\nden ges tillfälle att utveckla och sälja dess\r\nprodukter i samarbete med andra länder, därför\r\nhåller jag inte med Bengt Hurtig.</pre><pre>Anf. 23  BENGT HURTIG (v) replik:</pre><pre>Herr talman! Jag konstaterar att Robert Jousma i\r\nviss mening är en ärligare reaktionär än andra\r\nborgerliga företrädare. Jag håller emellertid inte\r\nmed om att frihandel på det här området är något\r\nsom bör eftersträvas. Det är hela världssamfundet\r\negentligen emot, precis som man är emot frihandel\r\nmed narkotika och andra vådliga produkter. Vi\r\nmåste ha en likartad moralisk inställning till detta.</pre><pre>Robert Jousma säger vidare att EG är en\r\nfredsrörelse. Tack och lov har krig mellan\r\nFrankrike och Tyskland förhindrats genom\r\nbildandet av EG, men vad är EG för slags\r\nfredsrörelse som måste satsa på den upprustning\r\noch integrering av försvarsindustrin som nu pågår.\r\nVilka hot framträder utifrån mot EG? Det är väl\r\ninte en fredsrörelses främsta uppgift att konkurrera\r\nmed krigsmaterial.</pre><pre>Försvarsindustrin är viktig, och därför anser också\r\nVänsterpartiet att Sverige behöver en\r\nförsvarsindustri. Vi måste emellertid ta god tid på\r\noss för att avveckla vår krigsmaterielexport.\r\nVänsterpartiet har även föreslagit en\r\nomställningsfond för att kunna skapa civil\r\nproduktion i den industri som drabbas av minskad\r\nexport.</pre><pre>Jag tror att även Robert Jousma egentligen inser att\r\nflykten av 18 miljoner människor i världen till stor\r\ndel beror på de krig som förs med hjälp av de vapen\r\nsom kommer från västvärlden, däribland Sverige.</pre><pre>Anf. 24  ROBERT JOUSMA (nyd) replik:</pre><pre>Herr talman! Helt kort skulle jag vilja beröra EG\r\noch EG:s eventuella fiender. EG har i dag precis\r\nsamma problem som Sverige, nämligen\r\noförutsägbarheten. Den farligaste fiende som man\r\nkan ha är det oförutsägbara, eftersom den inte går\r\natt identifiera. Man måste därför ha ett något större\r\nförsvar.</pre><pre>Jag undrar om inte Bengt Hurtig egentligen håller\r\nmed mig när det gäller det virrvarr av regler som vi\r\nhar i dag. Dessa regler innebär risk för\r\nmisstolkningar och missbedömningar av vilka\r\nländer som man får exportera till. Det måste vara\r\nlättare att göra undantag för ett fåtal länder, vilka\r\nkan utgöra hot mot svensk säkerhet, och vilka grovt\r\nkränker de mänskliga rättigheterna. Det är ett\r\nmycket bättre instrument att styra exporten med,\r\nän med en massa luddiga regler som bygger på\r\nundantag.</pre><pre>Anf. 25  BENGT HURTIG (v) replik:</pre><pre>Herr talman! Vi hade regler som utsade att just\r\nJugoslavien var ett land dit vapen kunde\r\nexporteras. Nu ser vi hur de vapnen används. Det\r\ngjordes alltså en felbedömning. Det kan vi säga nu\r\ni efterhand.</pre><pre>På grund av problem med att kunna bedöma\r\nländer, menar vi att man möjligen kan sträcka sig\r\ntill en bedömning när det gäller de nordiska\r\nländerna, som tillhör samma kulturkrets och som\r\nhar likartade säkerhetspolitiska intressen.</pre><pre>Förste vice talmannen anmälde att Robert Jousma\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 26  NIC GRÖNVALL (m):</pre><pre>Herr talman! Replikskiftet mellan Robert Jousma\r\noch Bengt Hurtig får väl vara kommentarer nog till\r\nde hittillsvarande inläggen.</pre><pre>Jag vill begränsa mig till att kommentera tre avsnitt\r\ni denna proposition, genom att inleda mina\r\nbetraktelser genom ett par viktiga konstateranden.\r\nI vårt land har vi en stor förmån, nämligen att i\r\ndenna riksdag vara i stort sett helt och hållet ense\r\nom den utrikes- och säkerhetspolitiska\r\ninriktningen. Ett inslag i denna enighet, som ger\r\nvårt land trygghet, utgör vårt åttagande att hålla ett\r\neffektivt försvar.</pre><pre>Vi är också eniga om att det krävs\r\nutlandssamverkan för vår försvarsindustri, för att\r\nuppnå ett effektivt försvar. Med dessa\r\nförutsättningar kan man säga att förutsättningarna\r\nför svensk krigsmaterialexport är fastlagda. Vi har\r\ni vårt land utrett och övervägt\r\nkrigsmaterielexporten på ett ovanligt grundligt sätt,\r\noch dessa utredningar och överväganden har alltid\r\ni huvudsak slutat på samma sätt: Vår\r\nutlandssamverkan skall bestå. Den måste\r\nemellertid vara sådan som angivits i svensk\r\nlagstiftning sedan länge. Grundlagen i lagstiftning\r\när ju att ett principiellt förbud föreligger.\r\nRegeringen ges dock rätten att tillämpa av\r\nriksdagen uppställda riktlinjer i vad avser att ge\r\nundantag från förbudet.</pre><pre>Den här lagen som vi nu i kammaren debatterar är\r\negentligen ingenting annat än en kodifiering av en\r\npraxis, en grundläggande politisk värdering som\r\nvårt land i stor bredd och under stor enighet har\r\nomfattat under lång tid. Det gör debatten litet\r\nenklare. Det gör att man i den här debatten kan\r\nägna sig åt att diskutera de få avsnitt som föranleder\r\nproblem i utrikesutskottets behandling.</pre><pre>Först vill jag påpeka att den huvudsakliga\r\ninriktning som vi har givit vår krigsmaterielpolitik\r\nålägger oss omsorg om målen för vår utrikes-  och\r\nsäkerhetspolitik, men också omsorg om\r\nförsvarsindustrin och dess anställda. Av det här\r\nförslaget har försvarsindustrin kommit att drabbas\r\nav en utvidgning av klassificering av krigsmateriel\r\ntill nya grupper av försvarsmateriel. Givetvis är det\r\ninte ett lämligt sätt att visa omsorg om försvarets\r\nbehov av högteknologiska och rimligt prissatta\r\nförsvarsmateriel. Det är inte heller ett rimligt sätt\r\natt dra omsorg om försvarsindustrins framtid.</pre><pre>För att kompensera den minskning i tillgången till\r\nmarknad som detta innebar, föreslog regeringen i\r\nsin proposition att även länderna i den europeiska\r\ngemenskapen skulle innefattas i ett av riksdagen\r\nallmänt uttalat undantag från förbudet, på samma\r\nsätt som tidigare gäller de neutrala europeiska\r\nländerna och de nordiska länderna.</pre><pre>Jag sade inledningsvis att enighet i svensk utrikes-\r\noch säkerhetspolitik är en stor och ovärderlig\r\ntillgång. Riksdagens utrikesutskott lade därför ned\r\nstor möda på att söka finna formuleringar som\r\nkunde bevara enigheten, och det lyckades vi med.</pre><pre>Det sägs i betänkandet att utvidgningen när det\r\ngäller den europeiska gemenskapens länder skall\r\ngälla och utvecklas i den takt som samarbetet med\r\ndessa länder fördjupas. Det är en mening som inte\r\nfår övertolkas, men det är också en mening som ger\r\nde partier som står bakom detta uttalande ett stort\r\nansvar för framtiden. Den långsiktighet och den\r\nstabilitet i den politik som ligger i detta har vi alla\r\nnu ett ansvar för att fortsatt upprätthålla.</pre><pre>Jag vill också notera att utrikesutskottet ägnade\r\nstor möda åt att diskutera frågan huruvida de nya\r\nformuleringarna avseende mänskliga rättigheter\r\nvar tillfredsställande, gick tillräckligt långt,\r\ninskränkte eller utvidgade plikterna för den\r\nsvenska regeringen. Vi har nu kommit fram till en\r\nenighet i detta hänseende, som är ett\r\ntolkningsuttalande. Riksdagen har lagt ett\r\ntolkningsuttalande i ett tillägg till lagtexten.</pre><pre>Jag vill gärna understryka att ett sådant\r\ntolkningsuttalande har stor och avgörande\r\nbetydelse vid tillämpningen. Även här noterar jag\r\nalltså med stor tillfredsställelse att utskottet\r\nförmådde bli enigt i ett så viktigt avseende, där det\r\nfinns skilda meningar i riksdagen.</pre><pre>Med detta noterande av en bred enighet, förutser\r\njag en långvarigt stabil politik i detta viktiga\r\nhänseende.</pre><pre>Jag vill avsluta med att yrka bifall till utskottets\r\nhemställan.</pre><pre>Anf. 27  BENGT HURTIG (v) replik:</pre><pre>Herr talman! Jag skulle bara vilja fråga Nic\r\nGrönvall om han anser, rent generellt, att en ökad\r\nsvensk vapenexport är ägnad att stärka säkerheten\r\ni världen.</pre><pre>Anf. 28  NIC GRÖNVALL (m) replik:</pre><pre>Herr talman! Som jag sade i mitt anförande, har\r\nden utlandssamverkan som lagen lämnar\r\nmöjligheter till ett syfte, nämligen att öka den\r\nsvenska säkerhetspolitikens verkställbarhet. Det är\r\ndet enda målet. Vi har ingen anledning att uttala\r\nnågon uppfattning om omvärldens reaktioner till\r\nföljd av att vi anstränger oss att upprätthålla vår\r\nsäkerhet.</pre><pre>Anf. 29  BENGT HURTIG (v) replik:</pre><pre>Herr talman! Nic Grönvall vill alltså inte utesluta\r\nmöjligheten att vår strävan att lokalt öka vår\r\nsäkerhet -- om vi antar att det är så, genom svensk\r\nvapenexport -- kan fördärva säkerheten på andra\r\nhåll i världen?</pre><pre>Anf. 30  NIC GRÖNVALL (m) replik:</pre><pre>Herr talman! Mitt enda uttalande är, att i valet\r\nmellan dessa två möjligheter är vår prioritering vår\r\negen säkerhet.</pre><pre>Anf. 31  KARL-ERIK SVARTBERG (s):</pre><pre>Herr talman! Vi socialdemokrater står bakom\r\nutskottets betänkande, och vi gör det därför att vi\r\npå viktiga punkter har lyckats få med oss den\r\nborgerliga majoriteten i fråga om betydelsefulla\r\nförändringar jämfört med propositionen.</pre><pre>Först gäller det situationen för mänskliga\r\nrättigheter i samarbets-  och mottagarlandet.\r\nPropositionen innebär en skärpning i ett avseende:\r\ni fortsättningen skall bestämmelserna gälla alla\r\nvapen, inte bara dem som kan antas användas för\r\natt undertrycka mänskliga rättigheter.</pre><pre>Däremot var förslaget i propositionen en\r\nuppmjukning genom formuleringen att tillstånd\r\ninte skall lämnas till stat där ''omfattande och grova\r\nkränkningar av mänskliga rättigheter\r\nförekommer''. Det här var en formulering som vi\r\nsocialdemokrater inte kunde acceptera, dvs.\r\n''omfattande och grova kränkningar''.</pre><pre>Vi anser att kravet på respekt för mänskliga\r\nrättigheter måste vara ett centralt villkor för att\r\ntillstånd för svensk krigsmaterielexport skall\r\nbeviljas. Vi är därför till freds med utskottets\r\nbetonande av att propositionen inte får tolkas som\r\nnågon uppmjukning i förhållande till hittillsvarande\r\npraxis, såsom Nic Grönvall mycket riktigt\r\npåpekade.</pre><pre>Utskottet betonar i fortsättningen vikten av att\r\nregeringen gör en mycket noggrann bedömning av\r\nsituationen beträffande de mänskliga rättigheterna\r\ni de länder som kan bli aktuella för\r\nutlandssamverkan på krigsmaterielområdet. Vi\r\nutgår vidare från att tillämpningen av kriteriet för\r\nmänskliga rättigheter sker med iakttagande av\r\nsärskilt stor restriktivitet. Det är en bra markering.</pre><pre>Den andra markeringen med anledning av den\r\nsocialdemokratiska utskottsgruppens motion gäller\r\nländerkretsen. Det är mycket riktigt så, som Nic\r\nGrönvall påpekade, att utskottet har enats om att i\r\nprincip avvisa förslaget i propositionen om att\r\nutvidga länderkretsen. I dag säger riktlinjerna att\r\nutrikespolitiska hinder i samband med\r\nutlandssamverkan och export inte anses gälla för de\r\nnordiska länderna och inte heller för de\r\ntraditionellt neutrala länderna Schweiz, Österrike\r\noch Irland.</pre><pre>Genom att utskottet säger att denna ordning bör\r\nfortsatt gälla, markerar vi att vi inte nu tar ställning\r\ntill och utvidgar länderkretsen till EG, utan först i\r\ntakt med att samarbetet med de länderna byggs ut\r\nanser vi att det bör vara naturligt att de principer\r\nsom vi har för de nordiska länderna och de neutrala\r\nländerna skall gälla också här.</pre><pre>Herr talman! Det är naturligtvis så, som Nic\r\nGrönvall påpekade, att det här är en kompromiss;\r\nvi har fått ge och ta. Men det är också viktigt, som\r\nNic Grönvall dessutom påpekade, att det finns en\r\nbred uppslutning bakom riktlinjerna. Genom våra\r\nskrivningar -- Nic Grönvall kallade dem\r\ntolkningsuttalanden -- har vi gett regeringen\r\nmöjligheter att hantera dessa frågor. Det är också\r\nviktigt att vi är överens, då vi har hört uttalanden i\r\nmotsatt riktning. Det är riksdagen som godkänner\r\nriktlinjerna för krigsmaterielexporten, inte enbart\r\nregeringen.</pre><pre>Jag yrkar, herr talman, bifall till utskottets\r\nhemställan.</pre><pre>Anf. 32  PÄR GRANSTEDT (c):</pre><pre>Herr talman! Export av krigsmateriel är ett ganska\r\nbesvärligt kapitel. Vi känner alla motvilja mot\r\nanvändning av dessa krigsmateriel. Vi känner det\r\nsom djupt tragiskt om svenska vapen kommer till\r\nanvändning i konflikter någonstans i världen. Det\r\när någonting som vi vill förhindra.</pre><pre>Vi känner också olust inför tanken att export av\r\nkrigsmateriel skall vara en inkomstkälla för oss, att\r\nSveriges ekonomi skulle stärkas av andra folks\r\nolyckor.</pre><pre>På allmänna moraliska och känslomässiga grunder\r\när det frestande att säga: Vi skall över huvud taget\r\ninte syssla med vapenexport. Det är en typ av\r\naffärer som vi inte skall stoppa våra fingrar i.</pre><pre>Men när vi tänker ett steg till drabbas vi av insikten\r\natt vi själva har tagit ställning för att kunna försvara\r\noss. Om något land skulle angripa oss tänker vi\r\nmöta det angreppet med vapen i hand. För att hålla\r\nden möjligheten öppen måste vi ha vapen. Vi har\r\nför egen del tagit ställning för att vi skall ha rätt att\r\nha vapen. Vi tycker också att det är önskvärt att vi\r\ni så stor utsträckning som möjligt själva kan\r\nproducera dessa vapen och inte behöver vara\r\nberoende av andra länder. Skall detta vara\r\nekonomiskt realistiskt förutsätter det att vi kan\r\nsälja en del av de vapen som vi tar fram och\r\nutvecklar.</pre><pre>Behovet av att kunna exportera för att kunna\r\nupprätthålla en egen krigsmaterielindustri är\r\nnaturligtvis ett av de viktigaste argumenten för att\r\nupprätthålla en vapenexport. Men jag tycker att det\r\nfinns ett annat argument som är ännu viktigare, och\r\ndet är att vi måste tillerkänna andra länder samma\r\nrätt som vi kräver för oss själva. Vi anser att vi har\r\nrätt att beväpna oss, och vi anser att vi har rätt att\r\nkunna köpa vapen från andra. Att då på moraliska\r\ngrunder säga att andra inte skall ha rätt att köpa\r\nvapen av oss håller inte -- det är dubbelmoral.</pre><pre>Paradoxen är t.o.m. att skulle vi avskaffa vår\r\nvapenexport och därmed stora delar av vår\r\nvapenindustri skulle vårt behov av att kunna köpa\r\nvapen från andra bli ännu större. Det vill säga att vi\r\nskulle bli ännu mer beroende av att andra länder är\r\nberedda att göra det som vi själva anser vara\r\nomoraliskt att göra, nämligen att sälja vapen. -- Det\r\när ett resonemang som inte håller.</pre><pre>Slutsatsen måste vara att vi är beredda att sälja\r\nvapen till länder som behöver dem på ungefär\r\nsamma grunder som vi gör, d.v.s. någorlunda\r\nanständiga länder som för en fredlig politik och som\r\nanser sig behöva vapen för att skydda sig mot\r\nangrepp. Ett annat viktigt kriterium är naturligtvis\r\natt vi inte genom vår vapenexport göder väpnade\r\nkonflikter på andra håll i världen.</pre><pre>Det är det här som har lett fram till den typ av\r\navvägningar som vi gör i vår lagstiftning. Vi anser\r\natt andra länder bör kunna få köpa vapen av oss,\r\nmen vi vill försäkra oss om att de länder som köper\r\nvapen av oss beväpnar sig på i princip samma\r\npremisser som vi själva gör och att vi inte\r\nunderstöder konflikter i andra delar av världen\r\ngenom vår vapenexport.</pre><pre>Det här är naturligtvis en mycket svår balansgång.\r\nVår förhoppning är att de riktlinjer som vi nu\r\nkommer att ta ställning till i kammaren skall vara\r\nett fungerande instrument i det här arbetet.</pre><pre>I stor utsträckning innebär de riktlinjer som nu med\r\nutgångspunkt från propositionen föreslås i\r\nbetänkandet en kodifiering av den praxis som redan\r\nfinns. Den ansluter mycket nära till tidigare\r\nriktlinjer och innebär en anpassning till det sätt på\r\nvilket de faktiskt har tillämpats på olika områden.</pre><pre>Men det finns också, herr talman, ett annat element\r\ni den här lagstiftningen, och det är -- kan man\r\nsäga -- en internationalisering. Vi anpassar en del\r\nbegrepp till vad som är vanligt utomlands och\r\nframför allt bland våra nära grannar i Västeuropa.\r\nDet ser jag som uttryck för en insikt om att det\r\nkrävs ett internationellt samarbete när det gäller\r\nvapenexportspolitik.</pre><pre>Lika viktigt som det är att vi själva har en väl\r\navvägd vapenexportpolitik, att vi motverkar\r\nmissbruk av svenska vapen, lika viktigt är det att vi\r\narbetar aktivt för att komma till rätta med den\r\ndjungel som den internationella vapenhandeln\r\nutgör. I konflikt efter konflikt runt om i världen ser\r\nvi hur lätt det är att skaffa sig vapen. Alldeles\r\noavsett vilken exportpolitik Sverige har finns det\r\ningen krigsherre någonstans i världen som inte kan\r\nskaffa sig de vapen han önskar sig, inte ens i de\r\nfattigaste av länder. Det visar att det krävs ett nära\r\ninternationellt samarbete på vapenexportens\r\nområde, för att få till stånd strikta och enhetliga\r\nregler och en effektiv kontroll av vapenhandeln.</pre><pre>För oss ligger det naturligtvis närmast till hands att\r\nbygga ut samarbetet med i första hand våra\r\ngrannar, inte minst länderna i EG. Förslaget i\r\npropositionen och utskottsbetänkandet lägger en\r\ngrund för ett sådant samarbete.</pre><pre>Enligt mitt sätt att se utgör alltså inte det\r\nEuropasamarbete som vi försöker bygga upp på\r\nvapenhandelns område den nya europeiska\r\nunionens vapensmedjor. Det är ändå viktigt att\r\nkomma ihåg att EG, och även EU efter Maastricht,\r\ninte innehåller något militärt samarbete. Däremot\r\när det internationella samarbetet nödvändigt för att\r\nkomma till rätta med den vilda vapenhandel som nu\r\npräglar världsmarknaden. Det är en viktig uppgift\r\nför svensk fredspolitik att få till stånd en sanering\r\npå det här området. Här måste vi vara aktiva\r\ninternationellt.</pre><pre>Samtidigt som de föreslagna riktlinjerna lägger en\r\nbra grund för en nationell svensk\r\nvapenexportpolitik lägger de också en bra grund för\r\nett aktivt svenskt internationellt arbete på\r\nvapenexportens område. Därför vill jag yrka bifall\r\ntill hemställan i utrikesutskottets betänkande.</pre><pre>Anf. 33  BENGT HURTIG (v) replik:</pre><pre>Herr talman! Om jag förstod Pär Granstedt rätt\r\nsade han att Maastricht inte innebär något\r\nsamarbete på det militära området. Men den\r\ndeklaration som nio stater som är medlemmar i\r\nbåde Västeuropeiska unionen och EG gjorde är en\r\nbilaga till Maastrichtavtalet, och där säger man ju\r\natt det är viktigt att öka samarbetet på\r\nrustningsområdet i syfte att skapa just ett\r\neuropeiskt rustningsprogram.</pre><pre>Vidare sköts ju samordningen på den europeiska\r\nscenen av IEPG, och syftet med det är att stärka\r\nden europeiska krigsmaterielindustrins\r\nkonkurrenskraft gentemot USA, om man skall tro\r\nde beskrivningar som lämnas på det här området.</pre><pre>I Veckans affärer av den 27 februari 1991 säger Carl\r\nJohan Åberg, som var försvarskommitténs\r\nordförande, att Sverige på de mer sofistikerade\r\nmaterielområdena -- som elektronik, flygplan och\r\nrobotar -- kommer att hävda sig väl i Europa.\r\nGenerellt har de svenska företagen mer att vinna på\r\nEG-marknaden än de har att förlora på en skärpt\r\nkonkurrens på hemmaplan.</pre><pre>Jag skulle vilja fråga Pär Granstedt om han anser\r\ndet vara ett viktigt argument för medlemskap i den\r\neuropeiska unionen att stärka den svenska\r\nkrigsmaterielindustrin.</pre><pre>Anf. 34  PÄR GRANSTEDT (c) replik:</pre><pre>Herr talman! Vad nio stater säger i en bilaga till\r\nMaastrichtfördraget, Bengt Hurtig, är inte\r\nMaastrichtavtalet. Om något skall ingå i\r\nMaastrichtavtalet eller bli ett avtal inom EG/EU\r\nkrävs att tolv stater medverkar enligt Romavtalets\r\nbeslutsregler, och det vet naturligtvis Bengt Hurtig.</pre><pre>Att staterna i den västeuropeiska unionen har\r\nsynpunkter på ett försvarssamarbete är utmärkt.\r\nDet är deras sak, och det behöver vi inte bekymra\r\noss om. Vi har inga planer på att gå med i\r\nVästeuropeiska unionen.</pre><pre>Jag tycker inte att det finns något speciellt intresse\r\nav att man skall köpa vapen i USA. Om svensk eller\r\neuropeisk vapenindustri kan hävda sig i\r\nkonkurrensen med USA är det bara att välkomna.\r\nDet innebär inte en ökad vapenproduktion och\r\nvapenanvändning i sig. Den allmänna tendensen i\r\nEuropa är som bekant för närvarande avrustning,\r\nvilket jag tycker är positivt.</pre><pre>Jag vet inte varför Bengt Hurtig slår vakt om\r\nvapenhandeln med USA, att det skall vara så\r\nviktigt att importera från USA.</pre><pre>Den sista frågan gällde om den svenska\r\nvapenindustrins intressen skulle vara ett motiv för\r\natt gå med i EU. Så är det naturligtvis inte. Jag tror\r\ninte heller att svensk vapenindustri skulle gynnas\r\nspeciellt mycket om vi gick med i EG eller EU. Det\r\när en tämligen irrelevant hänsyn. Det samarbete\r\nsom svensk vapenindustri kan vilja ha med andra\r\nföretag i Europa kan man lika gärna ha utan ett\r\nsvenskt medlemskap.</pre><pre>Anf. 35  BENGT HURTIG (v) replik:</pre><pre>Herr talman! Dessa nio länder är inte vilka länder\r\nsom helst. Det är den starka kärnan i EG som har\r\nden här uppfattningen. De kommer naturligtvis att\r\nfortsätta att driva den. Det är Danmark -- framför\r\nallt --, Irland och Grekland som försöker bromsa\r\ndet här. Vi borde faktiskt stå på Danmarks sida och\r\ninte på VU-ländernas sida.</pre><pre>Pär Granstedt sade i sitt anförande att alla länder i\r\nvärlden kan skaffa sig vapen. Vapenhandeln är för\r\nstor. Den mest angelägna uppgiften måste väl då\r\nvara att på olika sätt få kontroll över den oreglerade\r\nvapenhandel som har skett efter sammanbrottet i\r\nÖsteuropa. Denna handel är ett hot, inte bara för\r\nsäkerheten i vårt närområde utan för hela världen.\r\nDet kan inte vara någon åtgärd i första hand att av\r\nmoraliska skäl se till att de får möjlighet att välja\r\nsvenska eller europeiska vapen, när det redan finns\r\nett överflöd av vapen.</pre><pre>Anf. 36  PÄR GRANSTEDT (c) replik:</pre><pre>Herr talman! Det är riktigt att de nio staterna som\r\nBengt Hurtig åberopar inte är vilka som helst. Det\r\när bl.a. stater i Västeuropeiska unionen. Jag tycker\r\natt man kom fram till ett utmärkt arrangemang i\r\nMaastricht. De medlemsstater i EG som vill\r\nsamarbeta på det militära området kan göra det\r\ninom den Västeuropeiska unionen. Vi som inte vill\r\ndelta i det samarbetet går inte in i den\r\nVästeuropeiska unionen. Jag utgår ifrån att det\r\nkommer att bli Sveriges politik om vi går med i EG.\r\nLåt dem samarbeta. Varför skulle de inte få göra\r\ndet? Det behöver inte bekymra oss.</pre><pre>Jag håller helt och hållet med Bengt Hurtig om\r\nvikten av att få kontroll över den internationella\r\nvapenhandeln. Det var ett viktigt inslag i mitt\r\ninledningsanförande. Det kräver internationellt\r\nsamarbete. Vi kan inte sitta hemma i Sverige\r\nbakom svenska gränser och få kontroll över den\r\ninternationella vapenhandeln. Det tror jag inte ens\r\natt Bengt Hurtig tror på. Det kräver ett\r\ninternationellt samarbete. Därför bedömer jag det\r\nsamarbete som bl.a. utvecklas inom EG och ett\r\nframtida EU för att få en effektivare kontroll över\r\nvapenhandeln som mycket viktigt. Jag tycker att\r\nSverige skall medverka i det samarbetet.</pre><pre>Jag håller med om att det inte finns någon\r\nanledning att öka vapenhandeln och\r\nvapenproduktionen. Tendensen är nog också att\r\nden inte ökar utan tvärtom minskar.\r\nVapenindustrin är en krisbransch. Även om det har\r\nfunnits sociala aspekter är det ur säkerhetspolitisk\r\nsynpunkt bra att vapenindustrin är en krisbransch,\r\ndvs. att efterfrågan sjunker.</pre><pre>Det kan emellertid inte vara något intresse i sig att\r\nbara den amerikanska vapenindustrin skall vara\r\nkvar och att det skall bli ett slags amerikanskt\r\nmonopol på vapenproduktionen. De vapen vi\r\nbehöver skall vi producera själva så mycket som\r\nmöjligt -- i Sverige och i Europa.</pre><pre>Förste vice talmannen anmälde att Bengt Hurtig\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 37  MARGARETA VIKLUND (kds):</pre><pre>Herr talman! Egentligen finns det i dag fullt\r\ntillräckligt med vapen i världen, även om en del\r\nstyrande, mestadels män, i många av världens\r\nländer önskar sig och arbetar för att få fler och mer\r\ntekniskt fulländade vapen. Vi i Sverige talar inte\r\nbara om vapenexport, utan vi talar också om och\r\narbetar för nedrustning i olika sammanhang. Men i\r\nden oroliga värld vi lever i och med tanke på det\r\nförsvarsbeslut vi ganska nyligen har fattat här i\r\nriksdagen är vi, som jag ser det, mer eller mindre\r\ntvingade att hålla våra vapenkunskaper, bl.a. det\r\nelektroniska kunnandet, på en hög nivå.</pre><pre>Vårt lands alliansfrihet och dess trovärdighet har\r\ntraditionellt vilat på vår egen självständiga förmåga\r\natt hävda landets suveränitet. Vår vapenindustri\r\nmed sitt internationellt erkända höga kunnande har\r\ndärför bibehållits på en hög nivå för att bevaras och\r\ninte stagnera. Vidare har det visat sig att vårt land\r\ninte har varit stort nog för att ensamt motsvara de\r\nkrav på stora serier som moderna\r\nproduktionsmetoder förutsätter.</pre><pre>Detta är vad jag kan se huvudorsaken till behovet\r\nav export. Men om vi nu måste exportera för att\r\nbehålla vår kunskap är det viktigt att det sker under\r\nmycket strikta och ordnade former. De allvarliga\r\navvikelser från riktlinjerna för vapenexporten som\r\nhar inträffat under tidigare år får inte upprepas.</pre><pre>Den framlagda krigsmaterielpropositionen har en\r\ndel positiva inslag. För det första innebär den att\r\nreglerna för tillverkning och export av\r\nkrigsmateriel hamnar under samma tak och ersätter\r\nett regelverk som ibland har beskrivits som ett\r\nlapptäcke. Tydlighet och klara riktlinjer minskar\r\nosäkerhet.</pre><pre>För det andra blir omfattningen mera\r\növergripande, eftersom flera varor rubriceras som\r\nkrigsmateriel. Samtidigt blir lagen tydligare\r\neftersom man gör skillnad mellan materiel avsedd\r\nför strid och övrig materiel. I kombination med\r\ntidigare gällande regler innebär lagen ytterligare en\r\nskärpning av svensk krigsmateriel.</pre><pre>Vi har också i utskottets betänkande varit måna\r\nom, vilket tidigare har framkommit i dagens debatt,\r\natt stärka begreppet mänskliga rättigheter. Denna\r\nmera omfattande definition ligger till grund för\r\nbedömningen av vilka länder som vapenprodukter\r\nkan exporteras till.</pre><pre>Herr talman! Vi har i utskottet också försökt nå\r\nkonsensus när det gäller den av regeringen\r\nföreslagna utvidgningen av vapenleveranser till\r\nEG-länder, som också har nämnts här. De\r\nändringar som kom till stånd innebär att det\r\nspeciella tillstånd för vapenexport till länderna i\r\nNorden och alliansfria stater i Europa för\r\nytterligare ett tag framöver inte skall omfatta EG-\r\nländerna. Med tanke på EG-ländernas\r\ngemensamma drag, respekt för mänskliga\r\nrättigheter, demokrati, likartade värderingar m.m.\r\nbör skrivningen mera tolkas som ett utslag för\r\nförsiktighetsprincipen än som skepticism mot EG.</pre><pre>Den dag då Sverige förverkligar\r\nbroderskapstanken eller gemenskapstanken och\r\nfullt ut deltar i den europeiska gemenskapen\r\nförändras läget. Då bör den logiska utvecklingen\r\nmedföra en utvidgning av tillståndet om export till\r\natt även omfatta länder inom EG. Fördelen med att\r\nvänta tills vårt medlemskap blir klart är uppenbar.\r\nSom medlem får vi bättre insyn och kontroll även\r\ninom detta område.</pre><pre>Som kvinna är jag naturligtvis emot krig. Stora\r\nnaturkatastrofer och krig är väl de mest förödande\r\nhändelser som kan drabba människor och länder.\r\nDet är därför viktigt att vi har en lag som reglerar\r\nvårt lands behov av export av dödande material.\r\nMed avsky och förfäran ser jag framför allt\r\ncivilbefolkningens, kvinnors och barns, utsatta läge\r\njust nu i Jugoslavien och Somalia.</pre><pre>När det gäller krig är det också kvinnor och barn\r\nsom drabbas värst. De är, som det visat sig, lovligt\r\nbyte för de som har skjutvapen och ammunition. I\r\ndag är bilder och rapporter från före detta\r\nJugoslavien och Somalia på våra näthinnor och i\r\nvåra sinnen. De som inte har vapen blir utan mat\r\noch förlorar också livet. I det före detta Jugoslavien\r\nskjuts obeväpnade människor av krypskyttar.\r\n30 000 kvinnor och barn har enligt olika uppgifter\r\nvåldtagits.</pre><pre>Det är därför viktigt att arbeta för fred,\r\njämställdhet och ett hundraprocentigt\r\nmänniskovärde. Kvinnor och barn skall inte vara\r\nmenlösa, oskyddade offer för mäns blodiga\r\nmaktkamp.</pre><pre>Det kan naturligtvis synas ganska märkligt att\r\nSverige i en tid av stor oro, med flera svåra, framför\r\nallt för civilbefolkningen, förödande krig i många\r\nländer, behandlar en vapenexportlag när det\r\negentligen finns så mycket vapen i världen. Det är\r\ndärför bra att FN har beslutat om utökad kontroll\r\nav vapenhandeln i världen och vapenembargon för\r\nexempelvis Somalia, f.d. Jugoslavien och Irak.\r\nUSA och Ryssland har bilateralt kommit överens\r\nom att frysa vapenleveranserna till Afghanistan.\r\nStormakterna i FN:s säkerhetsråd har påbörjat en\r\nprocess som avses syfta till att begränsa\r\nmilitariseringen av området kring Persiska viken.</pre><pre>Herr talman! För oss Kristdemokrater är det i vissa\r\navseenden med export av krigsmateriel som med\r\nkärnkraften. Det påståendet kan kanske låta\r\nbestickande. För närvarande är landets\r\nsamhällsstruktur beroende av export av\r\nkrigsmateriel och kärnkraft. Men vi känner oss inte\r\ntill freds med situationen, eftersom mänskliga liv är\r\ni fara. Jag efterlyser därför utformningen av\r\nalternativa men realistiska säkerhetspolitiska\r\nstrategier som möjliggör en framtid utan\r\nvapenexport. Precis som för kärnkraften finns det\r\nsådana strategier.</pre><pre>Jag yrkar bifall till utskottets hemställan.</pre><pre>Anf. 38  BENGT HURTIG (v) replik:</pre><pre>Herr talman! Om jag uppfattade Margareta\r\nViklund rätt, så sade hon att det här beslutet\r\ninnebär en skärpning av lagstiftningen när det\r\ngäller krigsmaterielexport. Men det är väl ändå så\r\natt det sker en vidgning. Man öppnar i princip för\r\nEG-stater, men det skall alltså ske i en viss takt.\r\nMan genomför lättnader för internationellt\r\nmilitärtekniskt samarbete, man underlättar för\r\nvidareexport av samproducerade vapen, en export\r\nsom då kan ske även till ur svensk synpunkt\r\nförbjudna länder.</pre><pre>Stater som godkänts som köpare skall få svensk\r\nkrigsmateriel -- reservdelar och ammunition -- även\r\nom de hamnar i krig. Detta uppfattar jag i varje fall\r\nsom en liberalisering av vapenhandeln.</pre><pre>Anf. 39  MARGARETA VIKLUND (kds)\r\nreplik:</pre><pre>Herr talman! Den nya lag som vi kommer att\r\nbesluta om här i dag innefattar fler slag av materiel\r\nän tidigare. Den underlättar ju inte utan försvårar,\r\nsom jag ser det i alla fall, exporten av vidare\r\nmateriel.</pre><pre>Anf. 40  BENGT HURTIG (v) replik:</pre><pre>Herr talman! Det är ju positivt att lagen omfattar\r\nfler varuområden. Men sammantaget måste de\r\nliberaliseringar som jag räknade upp vara av\r\navgörande betydelse.</pre><pre>Det förekommer inte heller någon skrivning om att\r\nman skulle pröva varje land. Det är också svårt att\r\ni varje situation säga vad som är krigsmateriel. I\r\nvissa situationer kan byxknappar vara\r\nkrigsmateriel, för har inte soldaterna byxknappar\r\nså tappar de byxorna. Det borde då kunna ske en\r\nprövning i varje situation.</pre><pre>Margareta Viklund sade också att det var klara\r\nregler. Det här är ju ett uttryck för att det snarare\r\när oklara regler. Man skriver att det skall gälla i\r\nprincip, i totalbedömningar, så länge\r\nomständigheterna kvarstår -- och liknande\r\nluddigheter. Det är sådant som skall tillämpas när\r\nman skall förhindra den här vapenexporten. Jag\r\nbetraktar inte uttryck av den typen som klara.</pre><pre>Anf. 41  MARGARETA VIKLUND (kds)\r\nreplik:</pre><pre>Herr talman! Den nya lag som nu kommer innebär\r\nju en korrigering av den praxis som tidigare har\r\nrått. Vad som framför allt har hänt är att flera olika\r\nlagar har samlats under ett tak, så att man har fått\r\nbättre översyn av gällande lagsystem. Det ser jag\r\nsom en tillgång i bl.a. vapenexporthänseende.</pre><pre>Förste vice talmannen anmälde att Bengt Hurtig\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 42  Statsrådet ULF DINKELSPIEL\r\n(m):</pre><pre>Herr talman! Kammarens debatt i dag gäller\r\nutrikesutskottets betänkande angående\r\nregeringens proposition 1991/92:174 med förslag till\r\nny lag om krigsmateriel.</pre><pre>Det är här fråga om en fullständig omarbetning av\r\nden nuvarande lagstiftningen om tillverkning och\r\nutförsel av krigsmateriel. Det nya regelverket\r\nersätter bl.a. de riktlinjer som har gällt sedan 1971.\r\nDet är min fasta förhoppning att de nya riktlinjer\r\nsom nu läggs fast, och det nya regelverket, skall\r\nkunna ligga till grund för den svenska\r\nvapenexportpolitiken.</pre><pre>Vår politik när det gäller tillverkning och\r\nförsäljning av krigsmateriel utgör en betydelsefull\r\ndel av vår samlade försvars- och utrikespolitik.\r\nVapenexporten är inget självändamål utan betingas\r\nav nödvändigheten att behålla en livskraftig\r\nförsvarsindustri till stöd för våra säkerhetspolitiska\r\nmålsättningar. För ett land som Sverige, som är\r\nmilitärt alliansfritt, är det särskilt viktigt att\r\ngentemot omvärlden kunna visa att det inom landet\r\nråder enighet om de grundläggande\r\nsäkerhetspolitiska värderingarna. Detsamma gäller\r\nför vår politik på vapenexportens område.</pre><pre>Ett uttryck för det nära samråd som förekommer\r\nmellan regering och opposition om olika\r\nkrigsmaterielfrågor är arbetet inom den rådgivande\r\nnämnden för krigsmaterielexportfrågor, liksom\r\ngivetvis behandlingen av vissa ärenden i\r\nUtrikesnämnden.</pre><pre>Regeringens proposition med förslag till ny\r\nkrigsmateriellagstiftning baseras i allt väsentligt på\r\ndet arbete av utredningskaraktär som igångsattes\r\nav den socialdemokratiska regeringen, och särskilt\r\npå den parlamentariska Krigsmaterielutredningens\r\nbetänkande SOU 1989:102. Samtidigt hade vi att ta\r\nhänsyn till de förändringar i världsläget och i vår\r\negen situation som inträffat sedan KMU:s\r\nbetänkande framlades vid årsskiftet 1989/1990.\r\nMed dessa utgångspunkter var vår ambition att\r\nåstadkomma ett resultat som skulle vara politiskt\r\nacceptabelt för såväl nuvarande som framtida\r\nregeringar.</pre><pre>Mot denna bakgrund är det inte förvånande, men\r\ninte desto mindre glädjande, att utrikesutskottet\r\nhar kunnat framlägga ett betänkande som är\r\nenhälligt såvitt avser såväl regeringspartierna som\r\nsocialdemokraterna. Det är nämligen, som Pär\r\nGranstedt säger, ett mycket besvärligt ämne. Det är\r\nkontroversiellt, och vi vet sedan tidigare att det är\r\nett ämne där man lätt kan finna utrymme för att\r\nanmäla avvikande meningar.</pre><pre>Nu har en bred enighet kunnat nås, och den ger\r\nsärskild tyngd åt lagförslaget och åt de riktlinjer\r\nsom i fortsättningen skall vägleda regeringens\r\nhandlande på krigsmaterielpolitikens område.</pre><pre>Herr talman! Som framgår av propositionen och av\r\nutrikesutskottets betänkande ligger den restriktiva\r\nsvenska vapenexportpolitiken fast. Export och\r\nannan utlandssamverkan kommer endast att\r\nmedges om det för det första bedöms erforderligt\r\nför att tillgodose det svenska försvarets behov av\r\nmateriel eller kunnande eller i övrigt är\r\nsäkerhetspolitiskt önskvärt, samt för det andra inte\r\nstår i strid med principerna och målen för Sveriges\r\nutrikespolitik.</pre><pre></pre><pre>Vid behandlingen av alla ärenden kommer en\r\nsäkerhetspolitisk helhetssyn att anläggas. I detta\r\ningår som ett centralt inslag att värna om respekten\r\nför de mänskliga rättigheterna. Det är ett kriterium\r\nsom har en framträdande plats i de nya riktlinjerna.\r\nJag vill på just denna punkt korrigera ett möjligt\r\nmissförstånd. När det gäller de allmänna\r\nkriterierna för mänskliga rättigheter innebär den\r\nlagstiftning som nu antas en kodifiering av den\r\nhittillsvarande praxisen.</pre><pre>Utskottet skriver i sitt betänkande att den\r\nformulering som återfinns i propositionen enligt\r\nutskottets uppfattning inte får tolkas som någon\r\nuppmjukning i förhållande till denna praxis. Jag är\r\nhelt ense med utskottet på denna punkt. Men på en\r\nannan punkt -- jag tycker att det är viktigt att också\r\nlyfta fram detta -- innebär den här lagstiftningen en\r\nskärpning av just det avsnitt som avser mänskliga\r\nrättigheter. Medan begränsningen i den tidigare\r\nlagstiftningen när det gällde brott mot mänskliga\r\nrättigheter endast avsåg sådan krigsmateriel som\r\nkunde komma till användning för att undertrycka\r\nde mänskliga rättigheterna, innebär den i den\r\nnuvarande lagstiftningen att export av\r\nkrigsmateriel över huvud taget inte skall få\r\nförekomma om läget för mänskliga rättigheter är\r\nsådant att det motiverar exportförbud. Det är en\r\nskärpning, det vill jag upprepa, av politiken i denna\r\ndel.</pre><pre>För den svenska försvarsindustrin är export- och\r\ntekonologisamarbete med utlandet av stor\r\nbetydelse. Försvars- och näringsutskotten har i sina\r\nyttranden till utrikesutskottet framhållit de\r\nförsvarspolitiska och näringspolitiska aspekterna.\r\nÄven dessa yttranden är enhälliga såvitt avser\r\nregeringspartierna och Socialdemokraterna. De\r\nutgör därmed ett starkt stöd för en ansvarig svensk\r\nförsvarsindustri.</pre><pre>Under propositionsarbetet har vi särskilt sökt att\r\nbeakta vikten av att åtstadkomma ett klart och\r\ntydligt regelverk till ledning för industrin och dess\r\nsamarbetspartner i utlandet. Det gäller bl.a. de nya\r\nreglerna för godkännande av samarbetsavtal. Vi\r\nhar samtidigt sett det som viktigt att utforma\r\nreglerna på ett sådant sätt, att Sverige och svensk\r\nindustri kan delta i det internationella samarbetet\r\ninom försvarsmaterielområdet. Sådant samarbete\r\när nödvändigt för Sverige, liksom för många andra\r\nländer. Vi har varken ekonomiska resurser eller\r\nteknologisk förmåga att själva utveckla och\r\ntillverka all den materiel som det svenska försvaret\r\nbehöver. I samarbete med andra länder kan vi få\r\nner kostnaderna och höja kompetensen hos svensk\r\nindustri.</pre><pre>Fru talman! Sverige eftersträvar medlemskap i EG\r\noch går nu in i EES-samarbetet med EG-länderna.\r\nDet är en av anledningarna till att vi i propositionen\r\nhar föreslagit nya regler för klassificering av\r\nkrigsmateriel, vilka överensstämmer med EG-\r\nländernas och för övrigt innebär en skärpning för\r\nden svenska industrin.</pre><pre>Mot bakgrund av omprövningen av vår\r\nneutralitetspolitik och vår ambition att bli en\r\nfullvärdig medlem i EG är det vidare, som också\r\nutskottet påpekat i sitt betänkande, naturligt att vi i\r\ntakt med att samarbetet med EG byggs ut tillämpar\r\nsamma principer för export och utlandssamverkan\r\ni förhållande till de nordiska länderna, de neutrala\r\nstaterna i Europa och EG-länderna. Det innebär\r\nemellertid icke att vi i framtiden som EG-medlem\r\nkommer att delta i något förpliktande EG-\r\nsamarbete på krigsmaterielområdet. För\r\ntillverkning av och handel med krigsmateriel gäller\r\nenligt Romfördraget och Maastrichtavtalet\r\nnationella bestämmelser.</pre><pre>Från svensk sida avser vi att även som medlem i EG\r\nvidmakthålla en restriktiv\r\nkrigsmaterielexportpolitik och verka för att en\r\nåterhållsam politik tillämpas av andra EG-länder\r\ninom ramen för den planerade gemensamma\r\nutrikes- och säkerhetspolitiken.</pre><pre>Fru talman! Med dessa kommentarer har jag velat\r\nuttrycka min och regeringens tillfredsställelse över\r\noch uppskattning av utrikesutskottets betänkande.\r\nTillsammans med propositionen utgör betänkandet\r\nen god grund för den framtida svenska\r\nvapenexportpolitiken.</pre><pre>Anf. 43  BENGT HURTIG (v)replik:</pre><pre>Fru talman! Jag har litet svårt att förstå vilka\r\nargument som skall användas gentemot de stora\r\nländerna i Europa när de vill integrera säkerhets-\r\noch försvarspolitik. Vi kan nu som argument\r\nanvända vår alliansfrihet syftande till neutralitet i\r\nnärområdet, som det heter, på grund av det\r\ngeografiska läget och den säkerhetspolitiska\r\nsituation som råder i norra Europa. Men när vi\r\növerger den gamla synen på alliansfrihet och\r\nneutralitet, måste vi hitta något nytt argument för\r\natt stå utanför.</pre><pre>I somras intervjuades i Svenska Dagbladet Willem\r\nvan Eekelen, som efterträdde Manfred Wörner\r\nsom generalsekreterare i WEU. Han fick frågan\r\nhur han såg på Sverige och WEU. Det här står att\r\nläsa:</pre><pre>''Sverige måste acceptera målet om ett gemensamt\r\nförsvar i Europa. Länder som inte vill delta i\r\nsäkerhetspolitiken hör inte hemma i Europeiska\r\nunionen, säger Willem van Eekelen, WEU:s\r\ngeneralsekreterare -- -- ---.''</pre><pre>Jag undrar om Ulf Dinkelspiel håller med van\r\nEekelen.</pre><pre>Anf. 44  Statsrådet ULF DINKELSPIEL\r\n(m):</pre><pre>Fru talman! Bengt Hurtig har refererat en åsikt som\r\nföreträds av WEU:s generalsekreterare. Det finns\r\nväldigt många andra åsikter på detta område, men\r\ndet enda som gäller för en ny medlem i EG/EU är\r\nde bestämmelser som har nedlagts i Romfördraget\r\noch även i Maastrichtavtalet, sådant det nu\r\nföreligger. Enligt de bestämmelserna finns ingen\r\nförpliktelse för enskilda medlemsländer att ingå\r\nsom medlem i Västeuropeiska unionen. Tvärtom\r\nlämnas i texterna, som utgör en del av\r\nMaastrichtavtalet, möjlighet öppen för olika\r\nformer av anknytning till Västeuropeiska unionen,\r\njust av det skälet att man vill ta hänsyn till olika\r\nländers säkerhetspolitik.</pre><pre>Anf. 45  BENGT HURTIG (v) replik:</pre><pre>Fru talman! Jag uppfattade det så att Ulf\r\nDinkelspiel inte alls delar Willem van Eekelens\r\nuppfattning.</pre><pre>van Eekelen fick också frågan i vilket område i\r\nvärlden som WEU:s styrkor skulle kunna gripa in.\r\nDå sade han: ''Hela världen är vårt område.'' När\r\nhan skulle nämna exempel sade han att det är i\r\nÖsteuropa, Mellanöstern och Nordafrika som\r\nWEU, mer eller mindre på uppdrag av EU, skulle\r\nkunna gripa in. Är det en uppfattning som Ulf\r\nDinkelspiel delar? Det gäller alltså områden där\r\nWEU:s gemensamma försvarsinsatser skulle kunna\r\nsättas in.</pre><pre>Anf. 46  Statsrådet ULF DINKELSPIEL\r\n(m):</pre><pre>Fru talman! Jag var inte medveten om att jag skulle\r\ndelta i en debatt kring en organisation som Sverige\r\nicke är medlem i och ej heller har för avsikt att bli\r\nmedlem i. I dagsläget har riksdagen på denna punkt\r\nuttalat att frågan om Sveriges förhållande i de\r\nberörda avseendena bör aktualiseras den dag\r\nSverige blir medle m.</pre><pre>Mot den här bakgrunden hyser jag en viss\r\ntveksamhet inför att gå in och tolka de olika\r\nbestämmelser och principer som gäller för WEU, i\r\nsynnerhet som jag vet att de är mycket omstridda\r\nmellan organisationens medlemsländer. Jag väljer\r\natt ligga lågt på den här punkten.</pre><pre>Talmannen anmälde att Bengt Hurtig anhållit att\r\ntill protokollet få antecknat att han inte ägde rätt till\r\nytterligare replik.</pre><pre>Anf. 47  MAJ BRITT THEORIN (s):</pre><pre>Fru talman! Jag har tyvärr inte kunnat medverka\r\nvid behandlingen av detta ärende i utrikesutskottet\r\npå grund av att jag har varit delegat i Förenta\r\nnationerna.</pre><pre>Till vissa delar har utskottet i huvudsak positivt\r\nbehandlat de krav som jag och mina\r\nmedmotionärer -- representerande det\r\nsocialdemokratiska kvinnoförbundet,\r\nungdomsförbundet och broderskapsrörelsen -- har\r\nfört fram i motion U4. Det gäller kravet på att\r\nSverige -- i första hand genom FN och ESK -- aktivt\r\nskall verka för en minskad internationell\r\nvapenhandel och för en internationell kontroll av\r\nall vapenhandel och vapenproduktion samt kravet\r\npå att riktlinjernas exportvillkor skall avse också\r\nEG-länderna. Jag återkommer till detta senare,\r\nmen jag vill redan nu yrka bifall till mom. 15 och 18\r\ni utskottets hemställan.</pre><pre>Av våra övriga krav har Vänsterpartiet i sin\r\nmeningsyttring fört fram en del. Jag yrkar därför\r\nbifall till meningsyttringen när det gäller mom. 6, 7,\r\n8, 14, 21 och 22.</pre><pre>Frågan om krigsmaterielexport har varit en ständigt\r\nåterkommande fråga under mina 22 år i riksdagen.\r\nDet är en fråga som har engagerat och upprört\r\nmånga människor, därför att den så tydligt avslöjar\r\nnär politik och moral inte är i samklang.\r\nDubbelmoral -- att säga en sak, men göra något\r\nannat -- håller inte inför allmänhetens granskning.\r\nDetta gäller också regeringens proposition.</pre><pre>I ett läge när det internationellt krävs och\r\ngenomförs skärpningar av vapenexportpolitiken\r\nväljer regeringen att lägga fram ett förslag om en\r\nlångtgående liberalisering av svensk\r\nvapenexportpolitik. Försvarsindustriella krav på\r\nökad export har uppenbart varit styrande. Sverige\r\nbefinner sig redan i den föga meriterande tio i topp-\r\nlistan över vapenexportörer, enligt Sipri och CDI.</pre><pre>Propositionen vill ge sken av att vara mer restriktiv\r\ngenom att fler produkter betecknas som\r\nkrigsmateriel, men genom uppdelningen i två\r\nkategorier ökar möjligheten till export av\r\nkrigsmateriel. Oklarheter och luddiga\r\nformuleringar gör tillämpningen flytande. Nya\r\ndefinitioner och svävande tillämpningsmöjligheter\r\ninförs, vilkas enda syfte tycks vara att möjliggöra\r\nökad vapenexport och utlandssamverkan. Det ger\r\nockså utrymme för regeringens egna tolkningar.</pre><pre>I andra fall görs undantag från villkoren för det\r\ngenerella exportförbudet -- t.ex. vid\r\nutlandssamverkan -- som innebär att den svenska\r\nkontrollen över vapnens slutliga destination helt\r\ngår förlorad. Propositionens oklarheter och\r\ninkonsekvenser ökar risken för såväl godtycke i\r\nhanteringen av ansökningarna som en kraftigt ökad\r\nsvensk vapenexport och användning av svenska\r\nvapen i väpnade konflikter. 80-talets\r\n''vapenaffärer'' ledde bl.a. till att en\r\nmedborgarkommission tillsattes. Den förde fram\r\nen serie förslag, bl.a. om att riktlinjerna skulle\r\nomformas till lag, inte minst för att undvika\r\ntolkningar och gummiparagrafer.</pre><pre>Den socialdemokratiska partikongressen 1987\r\nkrävde en skärpt lagstiftning och kontroll av\r\nvapenexporten, ett strängare urval av länder som\r\nskulle få köpa svenska vapen och en ökad andel\r\ncivil produktion inom försvarsindustrin. 1988\r\ntillsattes en utredning med uppgift ''att ge underlag\r\nför en bedömning av möjligheterna att ytterligare\r\nbegränsa eller helt avbryta den svenska\r\nkrigsmaterielexporten''.</pre><pre>Den socialdemokratiska partikongressen 1990\r\nåterkom med krav på att partistyrelsen skulle verka\r\nför att ovillkorliga hinder för svensk vapenexport\r\nskall lagfästas, så att militär materiel med svenskt\r\nursprung inte skall kunna säljas till stat som\r\nbefinner sig i eller kan befaras komma i väpnad\r\nkonflikt inom eller utom landet, stat som\r\nundertrycker mänskliga rättigheter samt stat med\r\nmilitära styrkor som är engagerade i\r\nstridshandlingar utanför det egna territoriet eller\r\nsom hålls kvar där efter det att striderna har\r\nupphört, såvida stationeringen inte är en följd av\r\nbeslut i Förenta nationerna. Dessa krav återfinns i\r\nmotion U4.</pre><pre>Slutet på det kalla kriget har lett till en minskande\r\nmarknad för försvarsindustrier i hela världen och\r\ntill en minskad vapenexport. Denna förändring kan\r\nmötas på två sätt: antingen anpassar industrin sig\r\ntill den minskade efterfrågan genom minskad\r\nproduktion eller också kräver den liberalare regler\r\nför att öka vapenexporten. Uppenbart har den\r\nsvenska industrin valt den senare vägen.</pre><pre>Som väl är har utskottet valt att ändra propsitionen\r\npå några viktiga punkter, framför allt när det gäller\r\nkorrigeringen av regeringens krav att även alla EG-\r\nländer, varav elva är medlemmar i NATO, skulle\r\nundantas från riktlinjernas exportvillkor. Om detta\r\nhade genomförts -- vilket alltså inte kommer att\r\nske, eftersom det finns en enighet om att avlägsna\r\nden här delen ur propositionen -- skulle ca 80 % av\r\nvapenexporten gå till stater som är undantagna\r\nriktlinjernas exportvillkor.</pre><pre>Det är förvånande att regeringen utan en\r\ninträngande analys har lagt fram ett förslag med\r\nEG-anpassning som ledmotiv långt innan Sveriges\r\nförhandling om EG-anslutning ens påbörjats --\r\ndetta inte minst som EG-länderna ännu inte inom\r\nsig har utvecklat ett bindande samarbete på\r\nvapenhandelns område.</pre><pre>Jag noterar att utskottet klart slår fast att den\r\nordning som nu gäller, där de nordiska länderna\r\noch de traditionellt neutrala länderna i Europa\r\nundantas från riktlinjernas exportvillkor, skall gälla\r\nockså i fortsättningen. Detta tillkännages\r\nregeringen. Därmed underkänns propositionens\r\nförslag att undanta också EG-länderna.\r\nFörhoppningsvis når detta budskap också\r\nkrigsmaterielinspektören, som enligt gårdagens\r\nDagens Nyheter tydligen lever kvar i tron att EG-\r\nländerna skall undantas från det generella förbudet\r\nmot vapenexport.</pre><pre>Jag noterar också att utskottet klart slår fast att\r\nriksdagens tidigare uttalanden, att ingen\r\nproduktion skall ske enbart för att tillgodose\r\nexportintressen, fortfarande gäller.</pre><pre>När det gäller mom. 18 -- att Sverige skall verka för\r\ninternationell kontroll av vapenhandel och\r\nvapenproduktion -- är utskottets skrivningar i\r\nhuvudsak bra. Jag noterar att utskottet slår fast att\r\nSverige skall fortsätta att aktivt verka för ökad\r\nkontroll och öppenhet på området och att utskottet\r\nser positivt på en utvidgning av registret och\r\nrapporteringsskyldigheten.</pre><pre>En liten korrigering är emellertid på sin plats. När\r\nutskottet säger att en utvidgning av FN-registret\r\noch rapporteringsskyldighetens omfattning är\r\nföremål för diskussion mellan FN:s medlemsländer,\r\nkan det vara på sin plats att meddela att FN nu i\r\nenighet har beslutat att generalsekreteraren till\r\n1994 skall återkomma med förslag om utvidgning\r\nav vapenhandelsregistret. Det förutsätts att också\r\nvapenproduktionen skall ingå i registret, ett krav\r\nsom inte minst utvecklingsländerna har fört fram.</pre><pre>När det gäller den socialdemokratiska\r\npartikongressens krav om lagfästning, som vi har\r\nfört fram i motion U4, menar utskottet att det inte\r\nbehövs, att krigsmaterielärenden är\r\nförvaltningsärenden och att det ankommer på\r\nregeringen att avgöra dem. Utskottet anser det vara\r\ntillräckligt att riktlinjerna godkänns av riksdagen,\r\nmen tillämpas av regeringen. Jag delar inte den\r\nuppfattningen och yrkar därför bifall till\r\nmeningsyttringen när det gäller mom. 6.</pre><pre>Inte heller har utskottet någon erinran när det\r\ngäller klassificeringen. Man anser att\r\npropositionens förslag innebär en anpassning till\r\nklassificeringen i EG-länderna. I motion U4\r\nföreslår vi att utvidgningen av begreppet skall\r\ngodtas, men vi avstyrker uppdelningen i\r\nkrigsmateriel för strid och övrig krigsmateriel.\r\nÖvrig krigsmateriel får enligt propositionen\r\nexporteras till länder som är indragna i konflikter\r\nsom kan leda till krig, vilket vi inte kan acceptera.\r\nCa 10--15 % av exporten för 1991 är materiel som\r\nskulle ha klassificerats som ''övrig krigsmateriel''.</pre><pre>Enligt beräkningar kommer cirka en tredjedel av\r\nden svenska krigsmaterielexporten att bestå av\r\nmateriel som får exporteras, även om staten i fråga\r\nligger i en konfliktfylld region eller är indragen i\r\nkonflikt som kan befaras leda till krig.</pre><pre>Jag yrkar bifall till meningsyttringen under mom. 7.</pre><pre>Också när det gäller följdleveranser av reservdelar\r\noch ammunition innebär propsitionens förslag en\r\nklar liberalisering som vi inte kan acceptera. Praxis\r\nhar varit -- i motsats till vad som anges i\r\npropositionen -- att stoppa ammunition och\r\nreservdelar när ett land kommer i krig. Det har\r\nskett inte mindre än vid fem tillfällen från 70-talet\r\nfram till 1991. I samtliga dessa fem krig stoppade\r\nregeringen en fortsatt export av svensk\r\nkrigsmateriel.</pre><pre>Jag yrkar bifall till meningsyttringen när det gäller\r\nmom. 8.</pre><pre>Beträffande mom. 14 om samarbetsavtal och också\r\ni andra delar kommer Berndt Ekholm att utveckla\r\nvåra argument. Jag nöjer mig därför med att yrka\r\nbifall till denna del i meningsyttringen. Detsamma\r\ngäller meningsyttringen under mom. 22.</pre><pre>När det till sist gäller mom. 21 beträffande\r\nomställning av försvarsindustrin kan jag bara med\r\nbeklagande konstatera att utrikesutskottet avvisar\r\nförslag om att inrätta särskilda omställningsfonder.\r\nOckså denna fråga har varit en följetong i Sveriges\r\nriksdag. Den har utretts av såväl Alva Myrdal som\r\nInga Thorsson för FN:s räkning, och många är de\r\nländer som i dag beklagar att man inte tog upp\r\ndessa förslag i god tid.</pre><pre>Å ena sida, säger utskottet, skall företagen själva\r\noch inte samhället medverka till en nödvändig\r\nstrukturanpassning, men å andra sidan skall man\r\ningripa vid arbetslöshet. Men det är ju just för att\r\nundvika arbetslöshet och för att förbereda sig för en\r\nnedrustning som planering för omställning måste\r\ntill.</pre><pre>Så länge samhället inte ställer krav på\r\nförsvarsindustrin kommer den att fortsätta att\r\nutöva utpressning på regering och riksdag i form av\r\nkrav på fler försvarsbeställningar eller utvidgad\r\nvapenexport, vilket just denna proposition så väl\r\nvisar.</pre><pre>Jag yrkar också i denna del bifall till\r\nmeningsyttringen.</pre><pre>Anf. 48  NIC GRÖNVALL (m) replik:</pre><pre>Fru talman! Det är i denna kammare ganska unikt\r\natt en erfaren företrädare för ett parti så totalt\r\nunderkänner det egna partiets politik, som Maj\r\nBritt Theorin nu har gjort.</pre><pre>Det är av värde, som jag underströk i mitt första\r\nanförande i dag, att det i Sveriges riksdag råder en\r\nbred enighet om säkerhets- och utrikespolitiska\r\nfrågor. Det viktiga avsnitt som vi nu behandlar har\r\navsevärt förringats. Jag kan inte annat än beklaga\r\natt Maj Britt Theorin på detta sätt avslöjar det\r\nsocialdemokratiska partiets splittring i denna fråga,\r\nsom på ett allvarligt sätt förringar värdet av den\r\nenighet som vi tidigare så samfällt har prisat.</pre><pre>Värre är att det i Maj Britt Theorins inlägg också\r\navslöjas att Maj Britt Theorin, som under många år\r\nvarit förhandlare i nedrustningsfrågor och som har\r\nvisat ett stort intresse för\r\nkrigsmaterielexportfrågor, uppenbarligen ännu\r\ninte riktigt har förstått innebörden av den svenska\r\nregelgivningen. Maj Britt Theorin yttrade att\r\nregeringens proposition skulle innebära att EG-\r\nländerna godkänns för export. Det är inte alls på\r\ndet sättet. Regeringens skyldighet att pröva om\r\nsamtliga omständigheter som möjliggör export av\r\nkrigsmateriel föreligger kvarstår oinskränkt. Detta\r\ngäller även, Maj Britt Theorin, för de nordiska\r\nländerna och de s.k. neutrala europeiska länderna.</pre><pre>Utrikesutskottets betänkande innebär i detta\r\navseende på intet sätt något underkännande av\r\nregeringens politik. Utrikesutskottet förklarar\r\negentligen bara att den presumtion, som regeringen\r\när berättigad att tillgodoräkna sig när det gäller\r\nEG-länderna, skall utlösas i den takt som\r\nsamarbetet med dessa länder fördjupas.</pre><pre>Det är beklagligt att Maj Britt Theorin på detta sätt\r\nförsöker sprida en alldeles felaktig uppfattning om\r\nvår lagstiftnings innehåll. Syftet är uppenbarligen\r\nendast att inför de kretsar som stöder hennes\r\nhållning i dessa frågor vinna billiga poäng. Jag\r\nhoppas att Maj Britt Theorin är villig att korrigera\r\nsin egen feltolkning i den replik som hon\r\nuppenbarligen förbereder.</pre><pre>Anf. 49  MAJ BRITT THEORIN (s) replik:</pre><pre>Fru talman! Det var intressant att få sig en\r\nuppläxning av Nic Grönvall, min broder från\r\nGöteborg. Jag har 22 års erfarenhet från Sveriges\r\nriksdag. Under dessa år har jag ägnat en stor del av\r\nmin tid åt att försöka åstadkomma en internationell\r\noch en nationell begränsning av vapenhandel. Utan\r\nvapen, inga krig. Med vapen underblåser man i\r\nallra högsta grad konflikter, något som för övrigt\r\ngeneralsekreteraren i FN så tydligt har understrukit\r\ni sin rapport, dvs att det krävs att man kommer till\r\nrätta med den internationella vapenhandeln. Då\r\nkan man inte lägga den egna svenska vapenhandeln\r\nåt sidan, utan man måste intensivt granska den.</pre><pre>Jag har också för svensk regerings räkning vid\r\nnedrustningskonferensen i Genève under våren och\r\nsommaren 1991 framfört konkreta förslag på hur en\r\nsådan internationell kontroll skulle kunna gå till.</pre><pre>Nej, herr Grönvall, jag har inte fel. I den praktiska\r\npolitikens tillämpning beträffande\r\nvapenhandelsärendena undantar man de nordiska\r\noch de neutrala länderna generellt från den\r\npraktiska granskningen. Har man en gång gett dem\r\ntillstånd, granskas de icke mer. Även EG-länderna\r\nskulle omfattas av den principen. Detta skulle gälla\r\nlångt innan vår anknytning till EG ännu är klar.\r\nDetta har utskottet underkänt. Utskottet\r\ntillkännager för riksdagen att samma villkor som nu\r\ngäller också skall fortsätta att gälla. Så står det i\r\nutrikesutskottets uttalande, vilket jag tycker är\r\nalldeles utomordentligt.</pre><pre>Den dag, om och när Sverige blir medlem i EG, får\r\nfrågan på nytt tas upp. Då kan det vara naturligt att\r\ndiskutera hur en sådan vapenexportpolitik kan\r\nsamordnas. I dag finns det i EG-länderna ännu inte\r\nnågon gemensam vapenexportpolitik. Detta är\r\nsäkerligen Nic Grönvall medveten om.</pre><pre>Riksdagens utskottsbetänkande kan inte tolkas på\r\nannat sätt än som ett underkännande av\r\npropositionen i denna del, även om en del vackra\r\nformuleringar har gjorts. Även Karl-Erik Svartberg\r\ngjorde den tolkningen när han framträdde här\r\ntidigare.</pre><pre>Jag har inget behov av att hämta några poäng hos\r\nnågon. För mig hör politik och moral ihop. Med det\r\nansvar jag har fått av svenska folket är det\r\nnödvändigt att i den mån jag kan sätta mig in i\r\nfrågor, föra fram krav på förändringar, lämna\r\nförslag och vidhålla dessa i denna kammare. Man\r\nkan inte kompromissa i alla frågor. Vissa frågor är\r\nviktigare än andra, och då får man stå fast vid sin\r\nuppfattning, vilket jag också kommer att göra, herr\r\nGrönvall.</pre><pre>Anf. 50  NIC GRÖNVALL (m) replik:</pre><pre>Fru talman! Det var en uppläxning, fru Theorin,\r\ndärför att fru Theorin hade fel.</pre><pre>Jag skall genom innantilläsning be att få påvisa att\r\nfru Theorin har fel. Nederst på sid. 28 och överst på\r\nsid. 29 i betänkandet står följande: ''Den\r\nbedömning som görs i riktlinjerna får enligt\r\nutskottet inte innebära att de berörda länderna är\r\nundantagna från gällande kriterier eller från\r\nregeringens prövning. Utskottet vill beträffande\r\nexport till de i detta sammanhang behandlade\r\nländerna framhålla att skulle förhållandena i dessa\r\nländer förändras så att en export av krigsmateriel\r\neller annan utlandssamverkan skulle stå i strid med\r\nde svenska riktlinjerna, måste den svenska\r\nregeringen självfallet beakta detta vid sin\r\ntillståndsgivning.''</pre><pre>Man kan inte hävda att den svenska regeringen av\r\nriksdagen skulle ha fått någon blank fullmakt\r\ngenom att en presumtion har ställts om att vissa\r\nländer uppfyller de kriterier som gäller. Det vore\r\natt vilseleda opinionen, fru Theorin, och ingenting\r\nannat. Jag utgår från att Maj Britt Theorin begriper\r\nbättre, vilket nästan är nödvändigt, eftersom Maj\r\nBritt Theorin tog till en del riktigt saftiga slagord\r\noch talade om att hon har ett ansvar inför svenska\r\nfolket som skulle gå utöver mitt. Det ansvar som\r\njag anser mig ha är att i denna riksdag fullfölja en\r\nunder många decennier upprätthållen utrikes- och\r\nsäkerhetspolitik i förening med en\r\nkrigsmaterielexportpolitik. Detta är mitt ansvar\r\noch min moral, som inte är lägre eller sämre än fru\r\nTheorins.</pre><pre>Anf. 51  MAJ BRITT THEORIN (s) replik:</pre><pre>Fru talman! Jag citerar utskottsbetänkandet, sid.\r\n28: ''Utskottet konstaterar att nu gällande riktlinjer\r\ninnebär att utrikespolitiska hinder i samband med\r\nutlandssamverkan och export inte anses gälla för de\r\nnordiska länderna och för de traditionellt neutrala\r\nländerna Schweiz, Österrike och Irland. Denna\r\nordning bör fortsätta att gälla.''</pre><pre>Enligt regeringens proposition vill man inkludera\r\nsamtliga EG-länder, vilket i sak innebär att 80 % av\r\nvår vapenexport blir undantagen granskning av\r\nriktlinjerna för utrikespolitisk samverkan. Jag vet\r\natt man först alltid måste ge klarsignal. Via\r\nhandelsministrarna har jag -- om Nic Grönvall inte\r\nkänner till detta -- kollat upp detta. Det går i\r\npraktiken till så, att när ett land har fått tillstånd --\r\nsåsom Norge, Österrike eller Irland, vilka\r\nbetraktas självklara för vår export -- gör man inte\r\nnågon ytterligare granskning. Man har därmed\r\ningen möjlighet att i praktiken följa ett ärende.</pre><pre>Enligt propositionen skulle detta också gälla för\r\nEG-länderna. Som väl är kommer riksdagen inte\r\natt acceptera detta. Det tycker jag är bra. När det\r\nen gång i tiden blir fråga om ett eventuellt\r\nmedlemskap i EG får man återkomma i den delen.</pre><pre>Riksdagens utskott har alltså, som väl är, korrigerat\r\npropositionen i väsentliga delar, också när det\r\ngäller det internationella samarbetet och de\r\nmänskliga rättigheterna, kanske inte alldeles till\r\nfullo, men ändå till en god del. Men när det gäller\r\nandra delar, där det för mig är väsentligt att följa\r\nupp den socialdemokratiska partikongressens krav,\r\när det inte någon annorlunda splittring i vårt parti\r\nän det är i andra partier, möjligen med undantag för\r\nModeraterna. Det finns i de flesta partier en stor\r\nopinion som vill se en mycket kraftig begränsning\r\nav vapenexporten. Det är inget märkvärdigt att\r\ndenna opinion förs fram även i Sveriges riksdag.\r\nKonformism är inte alltid av godo.</pre><pre>Talmannen anmälde att Nic Grönvall anhållit att till\r\nprotokollet få antecknat att han inte ägde rätt till\r\nytterligare replik.</pre><pre>Anf. 52  INGELA MÅRTENSSON (fp):</pre><pre>Fru talman! I natt landsteg amerikanska trupper på\r\nsomalisk mark. Det skedde som ett välregisserat\r\ndrama med världspressen som publik. En svensk\r\nreporter beskrev det hela i Ekot i morse som\r\nsmaklöst. Jag vet inte vilka ord som passar bäst i\r\ndessa sammanhang, men det som sker i Somalia,\r\nliksom det som sker i det forna Jugoslavien, är\r\nalldeles förfärligt. Det är en cynism som är otrolig.\r\nFörst tillåter man export av vapen i enorma\r\nkvantiteter, sedan blir man förfärad när vapnen\r\nanvänds.</pre><pre>När det gäller Somalia har både USA och\r\nSovjetunionen haft intresse av att stödja förre\r\ndiktatorn Mohammed Siad Barre på grund av\r\nlandets strategiska läge vid Röda havets inlopp.\r\nStormakterna hjälpte till att rusta upp den\r\nsomaliska krigsmakten under många år, vilket har\r\nlett till att det i dag sannerligen inte råder någon\r\nbrist på vare sig vapen eller ammunition. Omkring\r\n30 000 vapen bedöms vara i händerna på de\r\ngatustridande parterna, samtidigt som människor\r\nsvälter och dör i tusental. Nu går USA in för att\r\nhjälpa befolkningen. Det hade varit till stor hjälp\r\nom man inte hade försett landet med alla dessa\r\nvapen.</pre><pre>Irak är ett annat färskt exempel på hur\r\nvapenproducerande stater låtit en diktator bygga\r\nupp en stark militärmakt. De permanenta\r\nmedlemmarna i FN:s säkerhetsråd har stått för över\r\n90 % av leveranserna.</pre><pre>I fallet Jugoslavien har Sverige varit en\r\nbetydelsefull leverantör av krigsmateriel, vilket har\r\ngjort landet av stor betydelse för svensk\r\nvapenindustri. Bara under åren 1986--1990 köpte\r\nJugoslavien svensk krigsmateriel för närmare 900\r\nmiljoner kronor. Sverige har därmed också ett\r\nansvar för det som händer i Bosnien-Hercegovina i\r\ndag.</pre><pre>Rustningen i världen bidrar i sig till att konflikter\r\nblir väpnade. För att nå fred måste det därför ske\r\nen radikal nedrustning. Sverige talar i detta\r\nsamanhang med två tungor. Vi har under lång tid\r\nverkat för nedrustning, samtidigt som vi har försett\r\nstora delar av världen med vapen. Trots att vi är ett\r\nlitet land, tillhör vi de tio största\r\nvapenproducerande länderna i världen. Ministrar i\r\nolika regeringar -- såväl socialdemokratiska som\r\nborgerliga -- har aktivt verkat för att vapenaffärer\r\nmed andra länder har kommit till stånd.</pre><pre>Nu hoppas försvarsindustrin på ökad export genom\r\nstörre möjlighet till samarbete med andra\r\nvapenproducenter i Europa. I somras fördes\r\ndiskussioner med Tyskland och Frankrike om\r\nsamarbete i detta syfte. Framför allt Frankrike har\r\ni praktiken en mycket skrupelfri hållning när det\r\ngäller vapenexport. Skall vi följa Frankrikes spår?\r\nDessutom framförs gång på gång, även i detta\r\nbetänkande, att vi bör överväga att samarbeta med\r\nIEPG -- en grupp bestående av europeiska NATO-\r\nstater som samarbetar när det gäller forskning,\r\nutveckling och produktion av vapen. IEPG står för\r\nIndependent European Program Group. Enligt\r\nartiklar i media har Sverige redan ansökt om\r\nsamarbete med IEPG. Hur är det med den saken?\r\nNic Grönvall, som är så involverad i\r\nEuropasamarbetet, kanske kan svara på det.\r\nKommer vi att ingå i IEPG?</pre><pre>Pär Granstedt sade att vi inte skall samarbeta inom\r\nWEU. Men i IEPG ingår ju de europeiska NATO-\r\nstaterna.</pre><pre>Riksdagen skall nu ta ställning till förändringar av\r\nriktlinjerna för svensk vapenexport.\r\nUtrikesutskottet ger sken av att förändringarna är\r\nav mindre vikt och att en restriktiv tillståndsgivning\r\nfortfarande skall gälla. Hur rimmar det med att\r\nBofors nu ser mycket positivt på framtiden och har\r\nsatt upp målet att Bofors vid sekelskiftet skall vara\r\n''en av Europas ledande leverantörer av\r\nförsvarsmateriel''?</pre><pre>I Boforskuriren nr 8 i november i år fanns det en\r\nartikel under rubriken Bättre exportmöjligheter för\r\nBofors, som hade skrivits av chefen för Bofors\r\nexportkontrollavdelning. Han avslutade artikeln\r\nmed följande: ''Från Bofors kan vi konstatera att\r\nden nya lagen inte innebär någon skärpning jämfört\r\nmed tidigare. Snarare tvärtom. Kommentarerna\r\nkring framför allt samverkan utomlands, känns som\r\nett stöd för en öppnare framtida\r\nkrigsmaterielexport på ett sätt som kan vara till\r\nnytta för Bofors. De klarare riktlinjerna för\r\nmedgivande av tillstånd kommer också att göra\r\nlivet på exportkontrollområdet litet lättare att\r\nleva.''</pre><pre>Jag tycker att detta talar för sig självt. Jag skall nu\r\nberöra vissa delar i betänkandet.</pre><pre>Begreppet krigsmateriel förändras, men knappast\r\ntill det bättre om man vill ha en restriktiv export.\r\nT.ex. kan Boghammars effektiva båtar fortfarande\r\nsäljas till krigförande stater. Iran använde dessa\r\npatrullbåtar i kriget mot Irak. Efter protester från\r\nUSA lyckades regeringen framtvinga ett stopp för\r\nförsäljningen, trots att det egentligen inte fanns\r\nstöd för detta i svensk lag. Båtarna kunde inte\r\nklassifieras som krigsmateriel, och det kommer de\r\ninte att kunna göras i framtiden heller såvitt jag\r\nförstår av förslaget i betänkandet. Sverige kommer\r\nockså att kunna fortsätta sälja militärlastbilar till\r\nMarocko -- som är i krig med Västsahara -- bara\r\nman monterar av fästena för vapen. Detta är högst\r\notillfredsställande.</pre><pre>Det är också oacceptabelt att ammunition och\r\nreservdelar skall kunna undantas från\r\nrestriktionerna, om de anses vara följdleveranser.\r\nOm ett land som har köpt svenska vapen hamnar i\r\nkrig, kan Sverige fortsätta att leverera ammunition.\r\nHade FN-embargot mot t.ex. Jugoslavien inte rått,\r\nskulle det vara fritt fram i dagens läge att exportera\r\nammunition till de stridande krafterna i Bosnien-\r\nHercegovina.</pre><pre>När det gäller Indonesien, som grovt kränker\r\nmänskliga rättigheter, inte minst på Östtimor och i\r\nVästpapua, säger utskottet att ''utförsel som skett\r\ntill Indonesien under senare år endast avsett\r\nreservdelar och liknande utrustning.'' Jag undrar:\r\nVad är ''liknande utrustning''? Leverar vi\r\nammunition? I vilket fall som helst anser jag att det\r\när olämpligt att exportera krigsmateriel över huvud\r\ntaget till ett land som använder vapen mot\r\ncivilbefolkningen. Därför borde det råda ett totalt\r\nvapenembargo när det gäller Indonesien.</pre><pre>Ulf Dinkelspiel sade tidigare i debatten att man nu\r\nskulle ställa större krav när det gäller mänskliga\r\nrättigheter. Därav bör följa att vi inte heller\r\nexporterar någon krigsmateriel till Indonesien.</pre><pre>Diskussionen om folkrätten beträffande neutrala\r\nländer är minst sagt märklig. 1907 års\r\nHaagkonventioner om neutralitet skiljer på om det\r\när en stat som säljer vapen till krigförande stat eller\r\nom det är ett privat företag. Nu äger staten de stora\r\nsvenska försvarsindustrierna, och då väljer\r\nregeringen, liksom utskottet, att jämställa statliga\r\nbolag med privata företag för att inte komma i\r\nkonflikt med folkrätten. Detta är, enligt mitt sätt att\r\nse, hårklyveri och hyckleri. En expert på UD har\r\nframhållit att han anser att det finns stor risk för att\r\nSverige kan komma att bryta mot folkrättens\r\nförbud mot export av krigsmateriel till krigförande\r\nländer.</pre><pre>De stora förändringarna gäller dock möjligheterna\r\noch förutsättningarna att samarbeta med utländska\r\nvapenproducenter. Genom samarbetsavtal föreslås\r\nde svenska riktlinjerna inte gälla om merparten av\r\nprodukten är utländsk. Dessutom föreslås att\r\nundantag kan göras om ''det är ett starkt\r\nförsvarspolitiskt intresse att visst samarbete\r\nkommer till stånd''. Fortsättningsvis gör vi\r\nundantag även för nordiska och neutrala länder.\r\nNär det gäller att utöka detta till EG-länder har inte\r\nminst debatten mellan Maj Britt Theorin och Nic\r\nGrönvall visat hur märkligt man har kommit fram\r\ntill en lösning i utrikesutskottet. Som jag ser det är\r\näven detta ett hårklyveri.</pre><pre>Utskottet slår fast att utgångspunkten för vår\r\nsäkerhetspolitik fortfarande är ''den militära\r\nalliansfriheten med skyldighet att upprätthålla en\r\nbetryggande självständig försvarsförmåga för att vi\r\nskall kunna vara neutrala i händelse av ett krig i vårt\r\nnärområde.'' Man får dock intrycket att lagen skall\r\nkunna fungera även om Sverige ingår i en militär\r\nallians eller union. På annat sätt har jag svårt att\r\ntolka förslaget, när man tar så lätt bl.a. på vad som\r\nsägs i folkrätten om neutrala stater.</pre><pre>Hela utvecklingen inom krigsindustrin går mot en\r\ninternationalisering. Genom ökat samarbete och\r\nsammanvävning av olika företag kommer\r\nvapenhandeln att följa marknaden och därmed\r\nvinstintressena. Nationella riktlinjer kommer att få\r\nallt mindre betydelse.</pre><pre>Sverige kan inte göra så mycket åt den allmänna\r\ninternationella utvecklingen. Men frågan är om vi\r\nskall anpassa vår vapenhandel till den. Jag tycker\r\ninte att vi skall göra det.</pre><pre>I stället måste Sverige aktivt verka för nedrustning.\r\nI en sådan utveckling gäller det att ställa om den\r\nmilitära produktionen till civil. Utskottet\r\nframhåller att militär produktion skiljer sig\r\nbetydligt från civil produktion -- just det. Det är\r\ndärför som staten har ett speciellt ansvar när det\r\ngäller att förbereda för omställning från militär till\r\ncivil produktion. Sverige har redan gjort en\r\nuppföljning i detta avseende utifrån ett FN-beslut.\r\nSverige har också gjort en analys av\r\nförutsättningarna för en sådan omställning i\r\nbetänkandet ''Med sikte på nedrustning'', som\r\nskulle kunna användas i det här sammanhanget.</pre><pre>Till slut: Det fasansfulla som nu händer bl.a. i\r\nSomalia och det forna Jugoslavien, och även det\r\nsom hände i Persiska viken, måste få oss att inse att\r\ndet inte är med vapen som vi kan lösa mänskliga\r\nkonflikter. Vapen i sig leder till väpnat våld och\r\nmänskligt lidande. Därför bör Sverige definitivt\r\ninte liberalisera vapenexporten.</pre><pre>Anf. 53  NIC GRÖNVALL (m) replik:</pre><pre>Fru talman! Det finns ingen anledning att brett\r\nkommentera Ingela Mårtenssons hållning. Den är\r\nömsint och värd respekt i många hänseenden. Jag\r\nvill emellertid gärna påpeka att det är fel att hävda\r\natt utrikesutskottet tog lätt på prövningen av\r\nneutralitetsfrågan i detta sammanhang och att\r\nutrikesutskottet medvetet skulle ha tagit en risk vad\r\navser relationen mellan neutralitetsställningen och\r\nfolkrättens innehåll.</pre><pre>Utskottet har tagit emot en föredragning i frågan av\r\nUD:s folkrättsexpert och diskuterat den. På s. 23 i\r\nbetänkandet kommenterar utrikesutskottet särskilt\r\nden folkrättsliga avvägningsfråga som ligger i detta\r\nmed förhållandet till neutrala stater i\r\nkrigsmaterielexporthänseende. Utskottets samlade\r\nslutsats var att det inte fanns någon anledning för\r\nutskottet att ifrågasätta eller kritisera regeringens\r\ntolkning i detta hänseende, eftersom folkrättens\r\ninnehåll enligt utskottets uppfattning kunde, och\r\nborde, tolkas på det sätt som regeringen tolkat det.</pre><pre>Anf. 54  INGELA MÅRTENSSON (fp)\r\nreplik:</pre><pre>Fru talman! Jag har också läst skrivningen i\r\nbetänkandet, men jag tycker att resonemanget är\r\nmärkligt. Vad spelar det för roll om det är ett bolag,\r\nett affärsverk eller en myndighet? Jag kan inte se\r\nannat än att det här är fråga om hårklyveri. Det är\r\nju ändå staten som är ägare, och då är Sverige som\r\nstat involverat i försäljning av vapen. Tolkningen av\r\nHaagkonventionen har diskuterats tidigare också.\r\n1907 tillkom den här konventionen. Den tolkning\r\nsom här görs tycker jag är minst sagt märklig.</pre><pre>Även när det gäller det undantag som görs har jag\r\nen kommentar. Det står i och för sig fast bara för\r\nneutrala och nordiska länder. Men även där kan det\r\nsägas att man kommer i konflikt med folkrätten.\r\nSkulle de här länderna råka i krig, har Sverige sagt\r\natt det finns en form av leveranssäkerhet -- man\r\nbryr sig inte om förhållandena utan fortsätter att\r\nleverera vapen.</pre><pre>Även i det fallet blir det en konflikt med folkrätten.\r\nDärför har föregående utredning föreslagit ett\r\nborttagande av det här undantaget även när det\r\ngäller nordiska och neutrala länder. Det tycker jag\r\nhade varit en rimlig åtgärd. Nu vill man i stället\r\nförsöka utöka det hela. Med den här glidningen\r\nkommer väl så småningom även EG-staterna, såvitt\r\njag förstår, att tillhöra undantagen.</pre><pre>Jag tycker inte att det är tillräckligt ansvarsfullt att\r\nbehandla folkrätten på detta sätt, om man\r\nverkligen menar något med det man säger om att\r\nman vill vara neutral.</pre><pre>Anf. 55  NIC GRÖNVALL (m) replik:</pre><pre>Fru talman! Jag tror att man måste betrakta denna\r\nfråga mera formalistiskt än vad Ingela Mårtensson\r\när beredd att göra.</pre><pre>Vi talar om tillämpningen av 1907 års\r\nHaagkonvention och dess innehåll. Men det gäller\r\nockså det innehåll som konventionen fått i rättsliga\r\nutläggningar och tolkningar efter det att den kom\r\ntill. Detta hanterar varken riksdagen eller\r\nregeringen på det sätt som Ingela Mårtensson\r\nantyder. Det handlar om att Sverige tillträtt en\r\ninternationell konvention, som Sverige sedan har\r\nskyldighet att följa. Ett av problemen med den\r\nkonventionen är just gränsdragningen mellan\r\nstatlig krigsmateriel och enskilt levererad\r\nkrigsmateriel.</pre><pre>Det har ansetts, med mycket goda skäl, att\r\ngränsdragningen måste se ut på det här sättet, bl.a.\r\nav den anledningen att äganderätten beträffande\r\nkrigsmaterielproducerande företag, icke minst i\r\nvårt eget land, varierar -- det är fråga om mycket\r\nsnabba penndrag. Det vore alldeles orimligt att låta\r\ndenna väsentliga lagstiftning bli beroende av\r\nåtgärder med avseende på ägandet av företag.</pre><pre>Med detta sagt ånyo tror jag, Ingela Mårtensson,\r\natt det krävs ett mått av större respekt för\r\nfolkrättens natur och för den formella bedömning\r\nsom denna nödvändiggör.</pre><pre>Anf. 56  INGELA MÅRTENSSON (fp)\r\nreplik:</pre><pre>Fru talman! Jag vill också verkligen framhålla\r\nrespekten för folkrätten. Det är ju mot den\r\nbakgrunden som jag tycker att det är oroande att\r\nman i både propositionen och betänkandet\r\nhanterar de här frågorna som man gör.</pre><pre>Jag kan inte se att det skulle vara någon skillnad i\r\ndetta sammanhang mellan ett bolag och en\r\naffärsmyndighet. Det är ju ändå staten som är\r\nägare, och då är det staten som också är ansvarig. I\r\nfolkrätten skiljer man alltså mellan privata företag\r\noch stater. Jag tycker, som sagt, att det resonemang\r\nsom här förs inte är tillfredsställande.</pre><pre>En annan sak som jag också skulle vilja ta upp med\r\nNic Grönvall gäller samarbetet inom IEPG. I det\r\nsammanhanget berörs också neutraliteten, för då\r\nkommer man in på samarbetet med stater som\r\ntillhör en militär allians. Det tycker jag också\r\nkolliderar med neutralitetstänkandet. Kan Nic\r\nGrönvall på den här punkten upplysa oss om hur\r\ndet förhåller sig? Ligger ansökan fast när det gäller\r\nIEPG? Och kommer vi att ingå i ett sådant militärt\r\nsamarbete när det gäller att producera och utveckla\r\nvapen?</pre><pre>Det finns en grupp som heter EUCLID. Denna\r\nbeskrevs i en svensk tidning häromveckan. Det\r\nberättades just om samarbetet mellan de\r\neuropeiska länderna. Den parlamentariska insynen\r\när minst sagt begränsad. I parlamenten vet man inte\r\nens vad det är fråga om för samarbete. Jag tycker\r\natt vi i Sveriges riksdag måste ha reda på hur vi\r\nsamarbetar.</pre><pre>Talmannen anmälde att Nic Grönvall anhållit att till\r\nprotokollet få antecknat att han inte ägde rätt till\r\nytterligare replik.</pre><pre>Anf. 57  BERNDT EKHOLM (s):</pre><pre>Fru talman! Vi lever, kan man säga, i en ny värld. I\r\nalla fall är situationen i världen kraftigt förändrad.\r\nVi brukar rent allmänt i den här kammaren tala om\r\navspänning -- och då inte bara en ny sådan, utan en\r\navspänning som verkligen skiljer sig från hur det\r\nvar tidigare. Detta har inte i denna kammare\r\nföranlett någon som helst nyorientering av den\r\nsvenska försvarsinriktningen. De beslut som vi\r\nfattade före sommaren innebär i stället realt ökade\r\nresurser, samtidigt som övriga europeiska länder\r\nnedrustar.</pre><pre>Samma försvardoktrin lever alltså vidare, trots\r\nförändrade förhållanden i omvärlden. Det har jag\r\nsom kristen socialdemokrat väldigt svårt att ställa\r\nupp på.</pre><pre>I vårt programarbete har vi sökt nya, billigare\r\nlösningar, ett försvar av en annan struktur --\r\nenklare och rörligare. Inte heller världssituationen\r\nhar påverkat regeringen. Utskottet har heller inte i\r\nnågon större utsträckning påverkats när det gäller\r\nen nyorientering av vapenexporten. Vi kör vidare i\r\nsamma hjulspår som tidigare, med en relativt\r\nomfattande krigsmaterielexport. Beslut i partierna\r\nom förändringar verkställs inte. Jag kan inte ställa\r\nupp på den här utvecklingen av\r\nvapenexportlagstiftningen.</pre><pre>Förslaget till ny lag om krigsmateriel i det här\r\naktuella betänkandet innebär inte någon radikal\r\nförändring -- långt därifrån! I stället handlar det om\r\natt just fortsätta i gamla hjulspår, om än med något\r\nnytt hjul. Smärre förändringar kan noteras -- en del\r\ntill det bättre men flertalet till det sämre, i enlighet\r\nmed propositionen. Vi får ett utvidgat\r\nkrigsmaterielbegrepp, och det är bra. Men\r\nsamtidigt innebär detta omdefinieringar av\r\nomfattning och innehåll i fråga om andra begrepp,\r\noch det är inte acceptabelt. Signaleffekten är, enligt\r\nmin mening, ökad vapenexport.</pre><pre>Med anledning av motion U4 vill jag göra några\r\nkommentarer till betänkande UU1 och därmed\r\nkomplettera det Maj Britt Theorin sade.</pre><pre>Det är bra att utskottet har avstyrkt regeringens\r\nförslag till en utvidgad länderkrets med lättare\r\nkontroll. EG-länderna får inte den status som\r\nNorden och de traditionellt neutrala länderna i\r\nEuropa har. Det skulle ha inneburit en utvidgning\r\nav lättnaderna med 80 % av den totala\r\nvapenexporten.</pre><pre>Samtidigt är betänkandetexten knappast glasklar,\r\nutan den lämnar utrymme för att regeringens linje\r\nskall kunna drivas även i fortsättningen. Nuvarande\r\nordning skall fortfarande gälla, säger man i\r\nbetänkandet. Men i nästa mening, som har citerats\r\ntidigare, står det:</pre><pre>''I takt med att samarbetet med övriga EG-länder\r\nbyggs ut finner utskottet det också naturligt att\r\nsamma principer för utlandssamverkan och export\r\ntillämpas även i fråga om dessa länder.''</pre><pre>Det var precis det regeringen ville ha. Den texten\r\nfinns kvar i betänkandet. Det betyder att de\r\nprinciper som gäller för de neutrala länderna också\r\nskall omfatta NATO-länder. Man stryker därmed\r\nunder propositionens hållning. Jag ser en\r\nutvidgning omedelbart om hörnet.</pre><pre>Texten fortsätter med att diskutera möjligheterna\r\nför framtida lättnader samtidigt som man pekar på\r\nbegränsningsåtgärder. Man äter kakan samtidigt\r\nsom man vill ha den kvar.</pre><pre>Jag tycker att detta är en krånglig betänkandetext.\r\nOm man inte vill ställa upp på en utvidgning till\r\nEG, varför inte säga det i klartext och inte tala med\r\ndubbla tungor, som vi faktiskt gör i den här\r\nbetänkandetexten? Jag skulle vilja se ett entydigare\r\nklarläggande i tillkännagivandet till regeringen om\r\natt en utvidgning till EG inte kommer att\r\naktualiseras. Trots att vi i vår motion yrkar just\r\ndetta har motionen avstyrkts utan något motiv.</pre><pre>Det står också i betänkandet att man vid ett EG-\r\nmedlemskap skall verka för en restriktiv hållning\r\nnär det gäller vapenexporten. Men jag tycker att\r\nman i betänkandet skulle ha sagt att vi redan i\r\nsamband med medlemskapsförhandlingarna skall\r\nverka för denna restriktiva hållning. Jag tycker inte\r\nalls att det är självklart att vi skall förändra våra\r\nvapenexportregler vid ett medlemskap.</pre><pre>Det är bra att det införs tillståndskrav i\r\nsamarbetsavtal med annat land. Samtidigt är det\r\ninte bra att svenska regler inte skall gälla om\r\nmaterielen innehåller mer än 50 % utländskt\r\nmaterial. Då skall de utländska reglerna gälla.\r\nDetta uppfattar jag som en uppmjukning i\r\nförhållande till hur vi har haft det.</pre><pre>Uppenbart är att detta är en gummiparagraf som\r\nkommer att utnyttjas. Jag tror inte ett ögonblick att\r\nsvensk krigsmaterielindustri inte kommer att\r\nutnyttja möjligheten att kringgå den svenska\r\nvapenexportlagstiftningen genom att utvidga sina\r\nsamarbetsavtal med andra länder, just för att kunna\r\nfå sälja.</pre><pre>Detta har vi tagit upp i vårt yrkande 7, och jag vill\r\nmed anledning av det ansluta mig till\r\nVänsterpartiets meningsyttring till hemställan\r\nunder punkt 14 angående samarbetsavtal.</pre><pre>Propositionen och betänkandet föreslår också ett\r\ngodtagande av en tilläggstext som gäller\r\nriktlinjerna för hanteringen av export av materiel\r\ntill land som bryter mot vidareexportreglerna. Den\r\nskall gälla så länge omständigheterna kvarstår, talar\r\nman om. Det kan tyckas harmlöst, men även här\r\nlämnas utrymme för möjligheten att tolka ut mer av\r\ntexten än vad den egentligen står för. Jag tycker att\r\ndetta är en helt onödig ändring.</pre><pre>Tidigare fick man inte sälja sådan materiel som\r\nkunde användas för att undertrycka de mänskliga\r\nrättigheterna. Nu gör man en vidgning så att man\r\nser till de mänskliga rättigheterna i landet i dess\r\nhelhet. Det tycker jag är mycket positivt.</pre><pre>Samtidigt åstadkommer man i nästa andetag en\r\nlättnad, när man tillför begreppet ''omfattande och\r\ngrova kränkningar''. Enligt min uppfattning är\r\ndetta en utvidgning av lättnaderna. Jag delar alltså\r\ninte Ulf Dinkelspiels uppfattning i den frågan. Det\r\när en försämring i förhållande till dagens ordning,\r\noch den lämnar ett utrymme för att se mindre\r\nrestriktivt på dessa bestämmelser, trots det\r\nutskottet säger i sin text.</pre><pre>Hela utskottstexten andas att man inte vill tala i\r\nklartext när det gäller spelreglerna, utan man vill gå\r\nomkring med ett antal resonemang i\r\nbetänkandetexten, som sedan naturligtvis kan\r\nutnyttjas litet hur som helst av\r\nkrigsmaterielindustrin. Jag tycker att det räcker att\r\nhänvisa till de erfarenheter som vi hitintills har haft\r\nav hur krigsmaterielindustrin hanterar de beslut\r\noch de texter som vi antar här i kammaren.</pre><pre>Jag vill därför i detta avseende yrka bifall till vår\r\nmotions yrkande 11. I övrigt vill jag ansluta mig till\r\ndet som Maj Britt Theorin har framfört i sina\r\nyrkanden med anledning av vår motion.</pre><pre>Anf. 58  NIC GRÖNVALL (m) replik:</pre><pre>Fru talman! Jag borde egentligen bara kunna\r\nhänvisa till min replik gentemot Maj Britt Theorins\r\ninlägg. Jag vill emellertid än en gång med\r\nbeklagande markera den allt större splittring som\r\nföreligger i ett av de stora partier som står bakom\r\nden politik som regeringen har samlats kring. Det\r\när en allvarlig brist i det socialdemokratiska partiets\r\nprofil i den här frågan. Det ökar ansvaret för dem\r\nsom förvaltar socialdemokratins politik i detta\r\nhänseende.</pre><pre>Jag vill faktiskt till Berndt Ekholm uttala att hans\r\nmisstänksamhet mot regeringens beredvillighet att\r\nläsa och tillämpa betänkandetext är alldeles\r\nonödig. I tillägg till utskottets uttalanden med\r\navseende på praxis såvitt gäller brott mot mänskliga\r\nrättigheter har statsrådet i dag i denna kammare i\r\nett protokollerat inlägg förklarat sin tolkning av\r\ndet. Det bör Berndt Ekholm kunna ta till sig såsom\r\nen utfästelse av regeringen att rätt tillämpa\r\nriksdagens anvisningar och riktlinjer.</pre><pre>Jag vill slutligen säga att det förmodligen är\r\navsiktligt vilseledande när Berndt Ekholm säger att\r\nhan känner att det finns en risk för att\r\nkrigsmaterielindustrin skall glida på tolkningarna.\r\nJag understryker på nytt att det är regeringen som\r\nprövar. Det kan vara en upplysning som är värd att\r\nlämna här i kammaren i anledning av ett tidigare\r\nuttalande som gjorts i debatten, nämligen att\r\nhandelsministern under denna månad har prövat\r\ntvå ansökningar om export till Norge. När\r\nsocialdemokratiska debattörer står här och hävdar\r\natt det inte förekommer en verklig prövning i\r\nregeringskansliet, på grund av att det finns en\r\npresumtion uttalad för bl.a. Norge, är det\r\nuttalanden som saknar grund. Jag tror att det är\r\nmycket viktigt att slå fast det.</pre><pre>Anf. 59  BERNDT EKHOLM (s) replik:</pre><pre>Fru talman! Vi tar det sista först, Nic Grönvall,\r\nnämligen statsrådets tolkning. Om vi hade sett att\r\ndet som sägs i den här kammaren beträffande\r\nkrigsmaterielexport hade verkställts, hade vi aldrig\r\nhaft den omfattande debatt vi har i samhället i de\r\nhär frågorna. Men det är inte på det sättet. Det\r\nräcker att visa på att texten om hur EG-frågan skall\r\ntolkas redan har varit uppe till debatt. Skälet är att\r\nden är så oklar. Vi talar inte klartext om frågorna.\r\nDärför skapar vi oklarheter. Vi bidrar själva till det,\r\ni alla fall som jag ser det. Det hade varit mycket\r\nbättre att stryka beskrivningen ''omfattande och\r\ngrova kränkningar'' så hade texten blivit entydig\r\noch klar. Ingen hade då kunnat tolka in de\r\nutvidgningar som de här begreppen uppenbarligen\r\nger möjlighet till. Inte nog med att det står\r\n''omfattande'', det står ''och grova''. Det står inte\r\n''eller grova''. Enligt min mening är detta en\r\nuppmjunkning.</pre><pre>Tyvärr, Nic Grönvall, kan jag inte lita på\r\nregeringen, även om Nic Grönvall har stort\r\nförtroende för regeringen. Erfarenheterna på den\r\nhär punkten är inte alltför goda.\r\nKrigsmaterielindustrins påverkan är naturligtvis\r\nstark på grund av sysselsättningsfrågan, på grund av\r\natt det handlar om mycket pengar i det här\r\nsammanhanget. Det är viktigt att det finns\r\nparlamentariker som vågar sätta emot i de här\r\nfrågorna. Det är beklagligt att det inte är fler från\r\nde andra partierna som vågar göra det. Vi vet att\r\ndet finns en opinion i de här frågorna.</pre><pre>Jag tycker snarast att det är en styrka för det\r\nsocialdemokratiska partiet att det finns\r\nrepresentanter som kan stå för en uppfattning som\r\nman har och driva den. Eftersom vi vet att det finns\r\nen sådan här uppfattning i flertalet av de andra\r\npartierna, beklagar jag att de representanterna inte\r\nvågar stå för sina uppfattningar här i kammaren.\r\nJag ser det snarast som en svaghet att moderaterna\r\när så eniga i den här frågan.</pre><pre>Anf. 60  NIC GRÖNVALL (m) replik:</pre><pre>Fru talman! I den här sista repliken vill jag\r\negentligen bara notera det uppenbara\r\nförhållandet -- jag ber kammaren uppmärksamma\r\ndet -- att Berndt Ekholm hänvisar till erfarenhet när\r\ndet gäller misstron mot regeringens sätt att använda\r\nriksdagens riktlinjer. Den erfarenheten kan han\r\negentligen inte ha från någon annan regering än den\r\nföregående socialdemokratiska regeringen.</pre><pre>Berndt Ekholm har ingen erfarenhet från den\r\nnuvarande regeringens tillämpning av\r\nkrigsmaterialexporten. Det kan ju vara ett problem\r\nför socialdemokrater i denna kammare att den\r\nföregående regeringen hade svårigheter att läsa\r\ninnantill. Men det gäller inte den nuvarande\r\nregeringen.</pre><pre>Anf. 61  BERNDT EKHOLM (s) replik:</pre><pre>Fru talman! Jag håller det för otroligt att det inte\r\nskulle gälla den nuvarande regeringen.</pre><pre>Anf. 62  STEFAN ATTEFALL (kds):</pre><pre>Fru talman! I proposition 174 och i\r\nutrikesutskottets betänkande föreslås en ny lag\r\ngällande krigsmaterial. Som motionär har jag\r\ntillsammans med en partikamrat riktat kritik mot\r\ndet här förslaget på fyra punkter. Nu innebär\r\npropositionen förbättringar på vissa punkter\r\njämfört med tidigare lagar. Det gäller\r\növerskådligheten samt breddningen av\r\nkrigsmaterialbegreppet. Även de mänskliga\r\nrättigheterna betonas tydligare i riktlinjerna för\r\nvapenexportpolitiken.</pre><pre>För att fortsätta på den positiva vägen vill jag säga\r\natt jag uppfattar utskottets behandling av\r\npropositionen som ett steg framåt. Jag tänker på\r\nutskottets korrigering av regeringens förslag om att\r\njämställa EG-länderna med de nordiska länderna\r\noch de alliansfria staterna i Europa när det gäller\r\nvapenexportregler. Där heter det nu: ''I takt med\r\natt samarbetet med övriga EG-länder byggs\r\nut -- -- --.'' Det är en betydande skärpning jämfört\r\nmed förslaget i propositionen där man vill jämställa\r\nEG-länderna med de nordiska länderna redan\r\nunder nästa år.</pre><pre>Utskottet gör också kraftiga markeringar av hur\r\nregeringen bör se på vapenexport till länder som\r\nbrutit mot förbudet för vidareexport av svenska\r\nvapen. Där har utskottet gjort sådana skrivningar\r\natt jag anser att yrkande 2 i vår motion U2 är\r\ntillgodosett i allt väsentligt.</pre><pre>Fru talman! Jag har noterat i propositionen -- det\r\ngäller också till stor del debatten i kammaren -- att\r\nman utgår från att Sverige behöver en omfattande\r\nförsvarsindustri och att export av krigsmateriel\r\nskall begränsas i de fall där den kan skada svensk\r\nsäkerhetspolitik.</pre><pre>Däremot saknas det moraliska perspektivet. Det\r\ngäller Sveriges moraliska ansvar att inte medverka\r\ntill spridning av vapen och därmed inte heller bidra\r\ntill världens rustningar. Det saknas i propositionen\r\noch även i inlägg från utskottets företrädare. Dessa\r\nfunderingar blir ännu viktigare, eftersom de\r\nmängder vapen som är till försäljning aldrig varit\r\nstörre på grund av sönderfallet i Östeuropa.</pre><pre>Jag hade gärna velat ställa en fråga till statsrådet\r\nUlf Dinkelspiel om han hade varit kvar i\r\nkammaren. Men min fråga är också berättigad att\r\nställa till utskottets företrädare. Känner ni någon\r\nform av moraliskt dilemma när det gäller svensk\r\nvapenexport? Tycker ni att detta är en etiskt svår\r\nfråga? Jag tror att om propositionen tydligt hade\r\nuttryckt sådana funderingar, hade respekten för de\r\navvägningar man slutligen gjorde stigit bland\r\nkritikerna mot lagförslaget. Jag tror också att de\r\nmoraliska reflexionerna kanske hade bidragit till\r\natt strama åt lagstiftningen något.</pre><pre>Pär Granstedt var egentligen den enda som tog upp\r\nde här aspekterna i sitt anförande. Han hävdade att\r\ndet är moraliskt fel att hindra länder att köpa av oss\r\nnär vi vill köpa av dem. Till detta kan man fälla två\r\nkommentarer. Den ena är att erfarenheterna har\r\nvisat att exporten inte i första hand hamnar i de\r\nländer vi själva har handlat från. Jag har svårt att\r\ntänka mig att indignationen skulle vara så stor i\r\nUSA om de inte skulle få köpa svenska vapen, utan\r\ntvingas köpa någon annanstans.</pre><pre>Det andra man kan säga är att Pär Granstedt inte\r\nberörde det moraliska dilemma som jag försökt att\r\npeka på här, nämligen att vi bidrar till att öka\r\nvapenmängden i världen. Vi bidrar -- ibland direkt,\r\nibland indirekt -- till att svenska vapen används i\r\nkrig och krigsliknande situationer. Jag tycker inte\r\natt den här frågan är enkel och självklar. Det vill jag\r\ngärna säga här i kammaren. Men jag tycker att vi\r\nborde haft med litet av dessa funderingar,\r\ndiskussioner och resonemang i propositionen och i\r\nutskottets text. Jag ser detta som en fråga som i\r\nbotten handlar om etik och moral. Det handlar om\r\natt hantera dessa svåra avvägningar.</pre><pre>Problemet med regeringens proposition, som har\r\nfått en uppstramning i utskottets betänkande, är att\r\nriktlinjerna i praktiken kan komma att tillämpas\r\nganska liberalt. Jag tänker särskilt på när det har\r\ngått några år, när den vapenexportdebatt som vi har\r\nhaft i Sverige de senaste åren har tystnat litet grand.\r\nHur kommer de att tillämpas i praktiken om 5--10\r\når? I den motion som jag och en partikamrat har\r\nskrivit uttrycker vi en rädsla för hur det kan bli\r\nframöver.</pre><pre>Det finns åtminstone två områden som jag skulle\r\nvilja peka på speciellt.</pre><pre>I riktlinjerna skrivs att tillstånd bör ges för utförsel\r\nav reservdelar till tidigare, med vederbörligt\r\ntillstånd exporterad materiel, om inte ovillkorligt\r\nhinder möter. Detsamma bör gälla andra\r\nleveranser, t.ex. av ammunition som har samband\r\nmed tidigare utförsel eller där det annars vore\r\noskäligt att inte ge tillstånd.</pre><pre>Det innebär att även stater i krig kan komma att få\r\nammunition om man köpt vapen tidigare. Det är i\r\nså fall en liberalisering jämfört med nuvarande\r\nbestämmelser. Det är egentligen ingen av utskottets\r\nföreträdare som har berört detta. Innebär den här\r\nformuleringen av riktlinjerna att ett land som Iran\r\nhade kunnat få ammunition under kriget mot Irak?\r\nSkulle Jugoslavien ha kunnat köpa ammunition\r\nända fram till FN:s vapenembargo? Då uppstod ju\r\nett ovillkorligt hinder.</pre><pre>Jag tycker att uttrycket ''andra leveranser, t.ex.\r\nammunition'' borde strykas ur riktlinjerna. Min\r\nfråga till utskottet blir: Kan ni garantera att den här\r\nformuleringen inte i praktiken innebär att svensk\r\nammunition hamnar mitt i olika krigskonflikter?</pre><pre>Det andra området gäller de fall där samverkan\r\nsker med utländsk part. Där föreslås att svenska\r\nexportregler skall gälla för export av krigsmaterial\r\nsker med övervägande svensk identitet och att det\r\nsamverkande landets exportregler skall gälla om\r\ndet exporterade materialet har övervägande\r\nutländsk identitet. Dessutom föreslås att undantag\r\nkan göras från att tillämpa de svenska reglerna i de\r\nfall produkterna har övervägande svensk identitet.</pre><pre>Den princip som föreslås här kan öppna för en ny\r\nform av kringgående av svensk\r\nvapenexportlagstiftning. Det gäller speciellt i ett\r\nlängre perspektiv. I praktiken kan det medföra en\r\nliberalisering. Jag tycker därför att ett nytt förslag\r\navseende en samverkan med utländsk part borde\r\nutarbetas av regeringen. Det bör bygga på en\r\nrestriktivare grundsyn.</pre><pre>Fru talman! Eftersom vi på två av fyra punkter i vår\r\nmotion har fått ett svar som är rimligt, återstår två\r\npunkter som vi vill markera här i kammaren. Jag\r\nyrkar bifall till meningsyttringen rörande mom. 8\r\noch 14, där dessa frågor berörs.</pre><pre>Anf. 63  NIC GRÖNVALL (m) replik:</pre><pre>Fru talman! Stefan Attefall riktade en fråga till Ulf\r\nDinkelspiel. Jag är sannerligen inte berättigad att\r\ntala å hans vägnar, men jag kan möjligen vara\r\nberättigad att tala å Moderata samlingspartiets\r\nföreträdare i utrikesutskottes vägnar i den fråga\r\nStefan Attefall nämnde. Det gällde om vi inte\r\nuppfattar detta som en etiskt svår fråga och om vi\r\ninte befinner oss i en moralisk konfliktsituation.</pre><pre>Jag vill besvara detta genom att först hänvisa till\r\nvad statsrådet sade i sitt anförande. Där underströk\r\nhan just det konfliktrika i denna fråga. Det har bl.a.\r\nkommit till uttryck i en långvarig och känslomättad\r\ndebatt.</pre><pre>Jag vill också gärna för min del, och säkerligen\r\nockså för Moderata samlingspartiets företrädares\r\ndel, markera att det ligger en svår moralisk konflikt\r\ni denna fråga. Vi avläser möjligen konfliktens olika\r\nprioriteringar på ett något annorlunda vis än vad\r\nStefan Attefall gör och de som har värderingar i\r\növerensstämmelse med hans.</pre><pre>Vi avläser nämligen våra värderingar utifrån de\r\nåtaganden vi har mot vårt land, mot vårt lands\r\nutrikespolitik, säkerhetspolitik och försvarsbehov.\r\nI den avvägning som vi då anser nödvändig att göra,\r\ngör vi den moraliska värderingen att vi måste fylla\r\nvårt lands behov. Jag svarade på precis samma sätt\r\npå Bengt Hurtigs inlägg för ungefär en timma\r\nsedan. Vi upplever i allra högsta grad den moraliska\r\nkonflikten, och vi löser den på detta sätt.</pre><pre>Stefan Attefall hyser en misstro, som på den\r\npunkten överensstämmer med Berndt Ekholms,\r\nmot regeringens sätt att tillämpa riksdagens\r\nriktlinjer och utskottets betänkandetexter. Denna\r\nmisstro har Stefan Attefall möjlighet att hårdhänt\r\nexploatera mot den minister som han är missnöjd\r\nmed. Det kan ske dels här i kammaren genom\r\nfrågor och interpellationer, dels genom åtgärder på\r\nannat sätt inom riksdagens maskineri, men framför\r\nallt naturligtvis genom att låta folket veta att man\r\nhär har rätt att utkräva politiskt ansvar i val.</pre><pre>Jag tror inte att Stefan Attefall skall behöva vara så\r\norolig för riksdagens svaghet. Se på vår\r\ngemensamma riksdag som den starkaste kraften i\r\nSverige i stället för att nedvärdera den!</pre><pre>Anf.64  STEFAN ATTEFALL (kds) replik:</pre><pre>Fru talman! Jag är tacksam för att Nic Grönvall i\r\nreplikskiftet med mig tar upp de moraliska\r\nreflexionerna och visar att sådana funderingar\r\nockså bryr honom. Vad jag litet grand saknar i det\r\nsom han vill säga är att dessa överväganden inte är\r\nframträdande när man bygger upp resonemanget\r\nkring vapenexportpolitiken. De borde utgöra en\r\nviktig utgångspunkt, och man borde inte bara se på\r\nsvensk försvarsindustris behov.</pre><pre>Jag inser att det är fråga om en moralisk avvägning,\r\nmen jag är beredd att möta det moraliska dilemmat\r\ngenom litet mera av köp av materiel utifrån och\r\nsom följd därav kanske kunna minska den svenska\r\nvapenexporten. Kanske kan vi betala litet mera för\r\nvapnen i Sverige och i stället rationalisera på andra\r\nområden, för att komma undan från en del andra\r\nmoraliska dilemman som svensk\r\nvapenexportpolitik innebär.</pre><pre>De resonemang som jag efterlyser och som är\r\nganska litet framträdande, framför allt i\r\npropositionen, har kommit fram litet mera i\r\nkammaren, och det noterar jag med tacksamhet.</pre><pre>Jag måste erkänna att den misstro som jag känner\r\nbygger litet grand på erfarenheter från 80-talet. Jag\r\ntror inte heller att vi i praktiken kommer att få se\r\nnågon liberalisering i morgon, nästa år eller så. Vad\r\njag talar om är snarare hur debatten sjunker undan,\r\nhur det uppstår nya intressen som driver på och att\r\ndet sedan sakta men säkert kommer en\r\nliberalisering på längre sikt.</pre><pre>Det kommer att handla mycket om vilka ministrar\r\nsom ansvarar för propositionerna, vilka regeringar\r\nvi får och hur kammaren driver frågorna. Det\r\nhandlar också om hurdan debatten ute i samhället\r\nblir och hur olika organisationer driver på. Men det\r\nkommer också att finnas risker, oavsett vilken\r\nregering som vi kommer att få i framtiden, eftersom\r\ndet finns starka ekonomiska intressen i detta\r\nsammanhang.</pre><pre>Det är svårt att alltid göra de rätta avvägningarna,\r\noch det är en fara som jag vill peka på och varna för.\r\nSå länge jag finns kvar i denna kammare skall jag\r\nförsöka bidra till att hålla kontroll på\r\nvapenexportfrågorna. Jag tror också att det finns en\r\närlig vilja från statsråden i de här avseendena, men\r\nvi måste kunna resonera om hur trender kan se ut\r\npå längre sikt och skall inte nöja oss med en klar\r\nviljeinriktning från nuvarande statsråd. Jag kan\r\ngarantera att vi kristdemokrater kommer att\r\nbevaka denna fråga framöver.</pre><pre>Anf. 65  NIC GRÖNVALL (m) replik:</pre><pre>Fru talman! Jag vill underteckna den garanti som\r\nStefan Attefall nu utställer. Vi moderater kommer\r\natt se till att det här betänkandet efterlevs.</pre><pre>Systemet kring krigsmaterielexporten är ju mer\r\nomfattande än lagen. Vi har först och främst våra\r\ninternationella åtaganden, där Sverige -- det är\r\nomvittnat av alla partier här -- biträder de\r\ninternationella krafter som verkar för en\r\nnedrustning i linje med FN:s åtaganden. Men\r\ndärtill har vi ju i Sverige skapat ett kontrollinstitut\r\ni form de skrivelser som årligen skall redovisa sättet\r\nför krigsmaterielexportens handläggning. Genom\r\ndet instrumentet har Stefan Attefall och jag\r\nmöjligheten att, i de fall där vi finner att dessa\r\nredovisningar innehåller antydningar om en\r\nliberalisering som riksdagen inte har avsett, gå till\r\nrätta med regeringens uppträdande.</pre><pre>Anf. 66  STEFAN ATTEFALL (kds) replik:</pre><pre>Fru talman! Jag noterar att Nic Grönvall nu har\r\nlovat inte bara att övervaka konkurrensregler i hela\r\nEuropa, utan också vapenexportpolitiken i Sverige,\r\noch det gör mig åtminstone litet tryggare.</pre><pre>Anf. 67  HANS GÖRAN FRANCK (s):</pre><pre>Fru talman! Jag vill yrka bifall till motion U7 av\r\nmig, Oskar Lindkvist, Lennart Nilsson, Lena\r\nKlevenås, Ines Uusmann och Gunnar Thollander.\r\nFör enkelhetens skull yrkar jag också bifall till\r\nmeningsyttringen av Bertil Måbrink beträffande\r\nmom. 6, 7, 8, 14 och 22, med hemställan om bifall\r\ntill vår motion.</pre><pre>Jag kan instämma i åtskilligt av det som skrivs i\r\nutrikesutskottets betänkande, bl.a. om\r\nundertryckande av mänskliga rättigheter som\r\nhinder för vapenexport och internationell\r\nregistrering av vapenöverföringar. Men på en rad\r\nolika punkter måste invändningar göras mot\r\nbetänkandet.</pre><pre>Det gäller att utskottet inte ens på sikt kan tänka sig\r\natt successivt avveckla vapenexporten, trots att all\r\nerfarenhet visar att det är oerhört svårt för att inte\r\nsäga omöjligt att bedriva vapenexport utan att den\r\nblir missbrukad och att successiv avrustning är\r\nvägen till fred och frihet. Visionen bör vara att\r\navveckling sker i takt med internationell\r\navrustning.</pre><pre>Säkert vet vi också att varje konflikt i en region\r\nförvärras ju mer vapen som finns att tillgå. I t.ex.\r\ndet forna Jugoslavien vet ingen hur man skall få slut\r\npå konflikten. Däremot vet vi att Sverige genom\r\nåren har exporterat stora mängder vapen, som\r\nanvänds i det pågående kriget.</pre><pre>Utskottet åberopar till stöd för sina ståndpunkter i\r\nflera sammanhang de hittillsvarande riktlinjerna,\r\nmen bortser i stor utsträckning från att de har\r\ntillämpats alldeles för liberalt under de senaste\r\nårtiondena.</pre><pre>Som ett exempel kan nämnas att regeringen\r\ngodkänt export av robotar till Pakistan och kanoner\r\ntill Indien. Enligt Medborgarkommissionen från\r\n1988 ''förefaller Sveriges vapenexport till Indien\r\ninte vara förenlig med en strikt tillämpning av\r\nriktlinjerna''. Av samma skäl kan vapenexporten\r\nifrågasättas exempelvis till Brasilien, Indonesien,\r\nNigeria och Peru.</pre><pre>Bestämmelserna är förhållandevis restriktiva, men\r\ntillämpningen i åtskilliga fall alltför liberal. Det\r\nkrävs ett mer begränsat urval av länder -- helst\r\nendast de nordiska -- men också att riktlinjerna\r\nlagfästs. Då skulle regeringen på ett helt annat sätt\r\ntvingas tillse att de regler som finns för export av\r\nvapen verkligen efterlevs.</pre><pre>Utskottets motiveringar för att avslå yrkandet om\r\natt lagfästa reglerna är tunna. Utskottet anser att\r\nkrigsmaterielärenden omfattar bedömningar i en\r\nomvärld som ständigt är stadd i förändring. Detta\r\när snarare ett skäl för att lagfästa riktlinjerna, för\r\natt skapa mer säkerhet och strikthet i\r\ntillämpningen. Det politiska ansvaret, som också\r\nåberopas emot en lag, kan utkrävas med större\r\ntyngd om reglerna är fastställda i lag och inte endast\r\ni anvisningar -- eller hur, Nic Grönvall?</pre><pre>Jag är positiv till förslaget att vidga\r\nkrigsmaterielbegreppet men avvisar förslaget om\r\nen kategoriuppdelning. Denna uppdelning har till\r\nsyfte att öppna tidigare stängda marknader för\r\nsvensk krigsmateriel. Delar av de redan nu\r\nkrigsmaterielklassade produkterna kommer\r\nnämligen att klassificeras som ''övrig\r\nkrigsmateriel''. Det betyder att denna senare\r\nkategori får exporteras till stater i oroshärdar eller\r\ntill länder indragna i konflikter som kan befaras\r\nleda till krig.</pre><pre>Detta är en liberalisering av vapenexportpolitiken.</pre><pre>Ett av skälen -- men ett mycket dåligt sådant -- är\r\natt förslaget innebär ''en anpassning av de svenska\r\nreglerna till i första hand de kriterier för\r\nklassificering som gäller i EG-länderna''.\r\nAnpassningen till EG:s militärsamarbete, som i\r\nannat sammanhang av utskottet förklarats icke vara\r\naktuell, leder till dessa negativa konsekvenser för\r\nvår utrikes- och försvarspolitik.</pre><pre>Leveranser av reservdelar får enligt nu gällande\r\nriktlinjer fortsätta även om köparen kommer i krig.\r\nRegeringen föreslår en avsevärd utvidgning:\r\n''Detsamma (dvs. reservdelar) bör gälla andra\r\nleveranser t.ex. ammunition som har samband med\r\ntidigare utförsel.''</pre><pre>Om det nya förslaget hade gällt tidigare skulle den\r\nsvenska regeringen ha fått godkänna export av\r\nammunition till Chile efter militärkuppen 1973, till\r\nIran under hela landets krig mot Irak fram till 1988\r\noch till både Storbritannien och Argentina under\r\nFalklandskriget.</pre><pre>I samtliga dessa krig stoppade regeringen fortsatt\r\nexport av krigsmateriel. Med det nya förslaget\r\nskulle leveranserna av ammunition till de pågående\r\nkrigen ha fått fortsätta. Det här är ett förslag som\r\njag inte kan godta. Enligt min mening skall utfärdat\r\nexporttillstånd dras in om köparen kommer i krig.\r\nÄven här har utskottet svaga skäl för sin\r\nståndpunkt att godta den av regeringen föreslagna\r\nordningen. Regeringen kan göra en\r\n''helhetsbedömning'' och ''i det enskilda fallet\r\nfrångå de generella riktlinjerna''. Hur naiv får man\r\nvara? Hur tolkar egentligen utskottsmajoriteten\r\ndetta?</pre><pre>Utskottet skriver vidare i betänkandet att det i\r\npropositionen inte finns några förslag på\r\nrestriktioner om utlandssamverkan med stat som\r\nhar militära styrkor stationerade utanför det egna\r\nterritoriet. Utskottet missar poängen, avsiktligt\r\neller oavsiktligt, i vad som framförs i vår motion.</pre><pre>Utskottet beskriver yrkandet på följande sätt:\r\n''Krigsmateriel skall inte säljas till stat med militära\r\nstyrkor, som är engagerade i stridshandling utanför\r\ndet egna territoriet, -- -- -- såvida inte\r\nstationeringen är en följd av beslut i FN.''</pre><pre>Yrkandet avstyrks av utskottet med motiveringen\r\natt det strider mot respekten för staters suveränitet,\r\noch det utgör alltså inte hinder mot vapenexport.\r\nHär fordrar jag en närmare förklaring från\r\nutskottets sida.</pre><pre>Riksdagen beslöt 1988 att all krigsmaterielexport\r\ntill stat som vidareexporterar svenska vapen bör\r\nstoppas. Detta var en glasklar markering till alla\r\nköpare och omöjlig att missförstå.</pre><pre>Jag föreslår inte någon skärpning av riktlinjerna,\r\nsom utskottet påstår. Utskottet vill inte ta avstånd\r\nfrån det kautschukartade uttrycket ''så länge\r\nomständigheterna kvarstår att det inte kan\r\nuteslutas att fall kan uppkomma där\r\nmottagarlandet rättar till missförhållandet''. Det\r\nvore intressant att få veta hur mottagarlandet i så\r\nfall gör detta och hur lång tid som skall gå innan\r\nvapensamverkan återupptas.</pre><pre>Enligt 1971 års riktlinjer fanns inte utrikespolitiska\r\nhinder för vapenexport till Norden och neutrala\r\nstater i Europa. Nu har regeringsförslaget, som det\r\nhar sagts i debatten, justerats. Men det finns ändå\r\nen motsägelse i utskottsutlåtandet på den här\r\npunkten. Det framgår att denna ordning med det\r\nnuvarande länderurvalet skall fortsätta. Å andra\r\nsidan framgår det, att i takt med att samarbetet med\r\növriga EG-länder byggs ur, finner utskottet det\r\nnaturligt att samma principer för utlandssamarbete\r\ntillämpas för dessa länder.</pre><pre>Det här skall alltså uppfattas som en tolkning av\r\nvad som har sagts. Men jag tror att det behövs en\r\ntolkning av tolkningen.</pre><pre>Anf. 68  MARTIN NILSSON (s):</pre><pre>Fru talman! Till att börja med vill jag beklaga att\r\nutskottsmajoritetens företrädare Nic Grönvall\r\nuppenbarligen inte hade tid att ytterligare följa\r\ndebatten. Det är synd av två anledningar. Den ena\r\nanledningen är att han då hade fått höra ytterligare\r\nexempel på den splittring inom socialdemokratin,\r\nsom han så glädjerikt har konstaterat under dagen.\r\nDen andra anledningen är -- och det är kanske i och\r\nför sig inte så konstigt -- att det nog blev litet jobbigt\r\nnär han upptäckte att den splittringen\r\nuppenbarligen finns inom det borgerliga blocket\r\nockså. Det är också synd att Nic Grönvall inte får\r\nmöjlighet att ytterligare kommentera de frågor som\r\nHans Göran Franck har ställt och de påståenden\r\nsom jag kommer att framföra.</pre><pre>Utrikesutskottets betänkande karakteriseras av de\r\ndubbla tungornas språk. Å ena sidan talar man\r\nvackert och fint i allmänna ordalag om vikten av\r\nhårda krav, och å andra sidan innebär reglerna en\r\nliberalisering. Man talar om de hårda kraven. Men\r\nändå vet vi att tillämpningen i praktiken är mjukare\r\noch snällare. Detta är faktiskt, precis som Pär\r\nGranstedt sade tidigare i dag, fråga om\r\ndubbelmoral -- att säga en sak, men göra en annan\r\nsak.</pre><pre>Pär Granstedt beskyllde oss tidigare för att utöva\r\ndubbelmoral, eftersom vi i Sverige tillåter import\r\nav vapen men inte export av dem. Det finns,\r\nnaturligtvis, en ganska avgörande skillnad i denna\r\nfråga. Skillnaden är att vi faktiskt vet och har ett\r\ninflytande över vad de svenska vapnen kommer att\r\nanvändas till. Den möjligheten finns faktiskt i\r\ndemokratin Sverige och i riksdagen.</pre><pre>Men när vapen exporteras finns aldrig möjligheten\r\natt bestämma vad de svenska vapnen kommer att\r\nanvändas till. Det mest extrema fallet var när de\r\nallierade under Gulf-kriget upptäckte att de slogs\r\nmot sina ''egna'' vapen. Men det behöver inte gå så\r\nlångt, och det kan vara litet extremt att föra en\r\nsådan diskussion om Sverige. Däremot vet vi att\r\nsvenska vapen kan komma att användas helt emot\r\nde regler och de åsikter vi själva förfäktar, t.ex. mot\r\nde mänskliga rättigheterna.</pre><pre>Nic Grönvall sade att det är fel att inte lita på\r\nregeringen i dessa frågor. I så fall skulle den\r\nkritiken vändas mot den föregående regeringen.\r\nJag vill påminna herr Grönvall, även om han\r\nkroppsligen inte är närvarande, att under den\r\nnuvarande regeringens mandatperiod har det sålts\r\nvapen till bl.a. Tunisien, Singapore och Indonesien.\r\nDet är länder som enligt Amnesty International\r\nförtrycker mänskliga rättigheter. Därmed är Nic\r\nGrönvalls argument felaktiga.</pre><pre>Utskottet har förstärkt den skrivning som finns i\r\npropositionen. Det är i och för sig lovvärt. Men jag\r\ntycker, i likhet med vad Berndt Ekholm sade\r\ntidigare, att det är inte tillräckligt. Jag vill därför\r\nyrka bifall till de förslag som Berndt Ekholm lade\r\nfram.</pre><pre>En annan invändning mot förslaget är att det är\r\nganska flummigt och otydligt. Vad innebär dessa\r\nregler? De ger oerhört stort utrymme för\r\ntolkningsföreträde åt regeringen. Det finns\r\nmängder av skrivningar, som lyder ungefär som\r\nföljande: ''förutom vid'', ''om inte'', ''förutsatt att'',\r\n''inom ramen för'' och ''kan efter\r\nomständigheterna''. Detta är inget annat än att\r\nlämna dörren öppen för att kunna göra olika\r\ntolkningar. I ett läge då vi vet att regeringen inte har\r\nföljt de regler och rekommendationer som\r\nriksdagen tidigare har fastställt, vad finns det då för\r\nanledning att nu lita på regeringen?</pre><pre>Det beslut riksdagen nu skall fatta är ett s.k. icke-\r\nbeslut. Det är ett beslut som säger att vi egentligen\r\ninte tycker något -- i varje fall väldigt litet. I det här\r\nläget är det lätt att misstänka -- och jag tror att\r\nmånga människor kommer att göra det -- att\r\nbeslutet inte baserar sig på först och främst utrikes-,\r\nsäkerhets- eller försvarspolitiska grunder. Det vilar\r\ni stället på en ren och strikt näringspolitisk grund. I\r\nen lågkonjunktur vågar man inte ta strid för en\r\nhållbar och principfast utrikespolitik.</pre><pre>Med anledning av detta vill jag yrka bifall till det av\r\nBerndt Ekholm under överläggningarna framlagda\r\nyrkandet samt de av Maj Britt Theorin framlagda\r\nyrkandena.</pre><pre>Överläggningen var härmed avslutad.</pre><pre>(Beslut fattades efter 11 §.)</pre><pre>6 §  Ändringar i aktiebolagslagen m.m.</pre><pre>Föredrogs</pre><pre>lagutskottets betänkande</pre><pre>1992/93:LU14 Ändringar i aktiebolagslagen m.m.\r\n(prop. 1992/93:68).</pre><pre>Anf. 69  GUNNAR THOLLANDER (s):</pre><pre>Fru talman! Lagutskottets betänkande 14 handlar\r\nom ändringar i aktiebolagslagen. Det finns två\r\nfrågor där vi inte är överens i utskottet, och jag\r\ntänkte närmast belysa dem. Vi socialdemokrater i\r\nutskottet har avgivit två reservationer, och jag\r\nyrkar bifall till dem.</pre><pre>Reservation 1 handlar om ansvarsgenombrott. Vi\r\ntycker att det är viktigt att se över reglerna om\r\nansvarsgenombrott. Den tidigare regeringen gav i\r\nseptember 1991 tilläggsdirektiv till\r\nAktiebolagskommittén att frågan om\r\nansvarsgenombrott skulle utredas ordentligt. Den\r\nnuvarande regeringen har gett nya direktiv som\r\ninnebär att det tidigare tilläggsdirektivet dras\r\ntillbaka. Det tycker vi är fel. Det påpekar vi i\r\nreservation 1, där vi säger att det vore värdefullt om\r\ndenna fråga utreddes.</pre><pre>Den andra frågan gäller ett konkursregister. Först\r\nvill jag säga att det är ett tryckfel i betänkandet. I\r\nreservation 2 hänvisas till s. 17, men det skall vara\r\ns. 18. Utskottsmajoriteten tycker inte att det är så\r\nviktigt med ett konkursregister. Vi anser att man\r\nbör inrätta ett sådant i enlighet med\r\nRiksskatteverkets förslag och att det skall bli\r\nmöjligt att kungöra näringsförbud. Vi tycker att\r\nregeringen bör lägga fram förslag för riksdagen om\r\nlagstiftning.</pre><pre>Dessa två frågor anser vi vara mycket viktiga i den\r\nförändring av aktiebolagslagen det här gäller.</pre><pre>Anf. 70  STIG RINDBORG (m):</pre><pre>Fru talman! Ledamöter! Jag vill ge några korta\r\nsynpunkter på motionsyrkandena och grunden för\r\natt inte tillstyrka dem. Jag yrkar bifall till\r\nlagutskottets hemställan och avslag på\r\nreservationerna.</pre><pre>Det finns bestämmelser som innebär att personligt\r\nansvar inträder för styrelseledamöter då mer än\r\nhalva aktiekapitalet förbrukats, om inte\r\nkontrollbalansräkning görs och stipulerade\r\nåtgärder vidtas. För den som driver verksamhet och\r\när på obestånd finns också regler om ansvaret. Det\r\när inte någon brist på regler för att komma åt dem\r\nsom handskas vårdslöst med aktiebolag. Det finns\r\nmånga utredningar om bolag som har vanskötts.\r\nSådana sker inte minst genom skattemyndigheterna\r\noch konkursförvaltarna. Dessa utredningar\r\nlevereras till polismyndigheten. Det är till polis-\r\noch åklagarmyndigheterna som vi måste skaffa\r\nkvalificerat folk. Jag kommer igen till det i annat\r\nsammanhang.</pre><pre>Det är väsentligt att de som går in i aktiebolagens\r\nstyrelser inte spontant skall bli personligt\r\nansvariga. Jag brukar säga att vi i dag har dubbla\r\ngäldenärer på skattesidan. Det måste man sätta ett\r\nstort frågetecken för. Styrelsen får automatiskt\r\npersonligt betalningsansvar om man missar\r\nskatteinbetalningar från ett aktiebolag. Det är inte\r\nbra, inte minst med tanke på de bekymmer som\r\nleverantörer i dag har att få betalning ur konkurser.\r\nJag återkommer när det blir dags att diskutera\r\ninsolvensutredningen.</pre><pre>Det kommer att uppstå många frågetecken när det\r\ngäller personligt ansvar, och prövning kommer att\r\nbegäras. Detta kommer att aktualiseras i flera stora\r\nbolags ledningar, som är föremål för granskning.\r\nEnligt mitt förmenande finns inte något behov som\r\npekar i den riktning som reservanterna menar. Det\r\nanser också regeringen, som tog tillbaka de aktuella\r\ntilläggsdirektiven. Det är andra åtgärder som skall\r\ntill.</pre><pre>När det gäller frågan om ett konkursregister råder\r\ninte något tvivel om att det är väsentligt att kunna\r\nskaffa sig information. Vi har inte olika\r\nuppfattningar i sak. Men utskottsmajoriteten\r\ntycker att detta redan ligger hos regeringen.\r\nRegeringen har sagt att man håller på att arbeta\r\nmed frågan. Utskottsmajoriteten hänvisar till det\r\noch avstyrker den propå som framförs i\r\nmotionsyrkandet.</pre><pre>Vi är överens i sak om att vi måste ta fatt i dessa\r\nfrågor. Men vi är inte riktigt överens om\r\ntillvägagångssättet.</pre><pre>Anf. 71  GUNNAR THOLLANDER (s):</pre><pre>Fru talman! Stig Rindborg säger att vi är överens i\r\nsak. Det kan man säga när det gäller den sista\r\nfrågan, om ett konkursregister. Det är bra att det\r\nhar sagts att detta skall åtgärdas. Men vi vill ändå\r\nskynda på. Det är därför vi påpekar det i vår\r\nreservation. Man bör snabba på med detta.</pre><pre>När det gäller frågan om ansvarsgenombrott tycker\r\nvi socialdemokrater i utskottet inte att det vore\r\nmärkligt om direktiven till kommittén hade fått vara\r\nkvar. Det var onödigt att ta bort dem. Vi yrkar\r\ndärför på att kommittén får nya tilläggsdirektiv, så\r\natt man verkligen får utreda frågan om\r\nansvarsgenombrott. Det är inte så oviktigt som Stig\r\nRindborg vill göra gällande. Det finns fall där det\r\nverkligen är angeläget.</pre><pre>Anf. 72  STIG RINDBORG (m):</pre><pre>Fru talman! Resurserna är inte outtömliga. Det\r\nfungerar med den lagreglering som finns i detta\r\nhänseende. Resurserna bör sättas in på annat.\r\nUtredningen har mycket arbete framför sig i andra\r\nhänseenden. Vi tycker att det är riktigt att den\r\nkoncentrerar sig på det, allra helst som vi uppfattar\r\ndet som att de regler som finns för\r\nansvarsgenombrott i dag är till fyllest. Det gäller att\r\nse till att de kan tillämpas, och att man får resurser\r\nför åtgärder.</pre><pre>Överläggningen var härmed avslutad.</pre><pre>(Beslut fattades efter 11 §.)</pre><pre>7 §  Utländska förvärv av fast egendom</pre><pre>Föredrogs</pre><pre>lagutskottets betänkande</pre><pre>1992/93:LU15 Utländska förvärv av fast egendom\r\n(prop. 1992/93:71).</pre><pre>Anf. 73  RICHARD ULFVENGREN\r\n(nyd):</pre><pre>Fru talman! Det är härligt att få säga vad man\r\ntycker. Det är också härligt att få agera efter sin\r\növertygelse.</pre><pre>Det kom en proposition från den så Europavänliga\r\nregeringen, som skulle ge våra kompisar i andra\r\nländer rätt att köpa fastigheter, hus och kojor i\r\nSverige, som en naturlig följd av stundande EES-\r\navtal och framtida EG-medlemskap. Men så var det\r\ndetta med att både äta kakan och ha den kvar.\r\nRegeringen har föreslagit att man skall göra ett litet\r\nundantag, för vissa fritidsfastigheter. Dessa skall\r\nminsann inte kunna köpas så lätt av våra kompisar\r\ni världen, för dem vill vi ha för oss själva.</pre><pre>Fru talman! Varför detta? Ett argument är att de\r\nsom bor i utlandet har mycket mer pengar än de\r\nsom bor i Sverige, och om de får handla här åker\r\npriserna upp. Då har svenskarna inte råd att köpa\r\nnågra stugor. Men på många andra områden\r\nförsöker vi uppmuntra till utländska investeringar i\r\ndet lilla landet Sverige. Då är det svårt att förstå\r\nvarför vi sätter upp dessa spärrar.</pre><pre>Det här har påpekats av ett antal människor som\r\nhar arbetat med främst européer, senast i måndags i\r\nen artikel i Dagens Industri av Hans Cavalli-\r\nBjörkman, som är ordförande i Sydsvenska\r\nHandelskammaren. Rubriken lyder: ''Nya\r\nstuglagen skickar fel signaler''.</pre><pre>Vidare skriver Cavalli-Björkman: ''Den svenska\r\nspecialbestämmelsen innebär en felaktig signal till\r\nutlandet och riskerar att orsaka tveksamhet bland\r\nutländska investerare. Som borde vara bekant även\r\nför regeringen, är det inte ett alltför stort inflöde av\r\nutländskt kapital som orsakat Sveriges ekonomiska\r\nproblem.''</pre><pre>Även i EG-rättsligt perspektiv är\r\nspecialbestämmelsen tveksam och olycklig. I\r\nregeringens förslag hävdas att Danmark har lyckats\r\nfå till en sådan bestämmelse, och det är alldeles\r\nriktigt. Men Danmark är inte det mest populära\r\nEG-landet. Det är inte heller det land som har de\r\nstörsta europeiska investeringarna för tillfället.\r\nDessutom har EG:s ministerråd förutskickat att\r\ndenna särbehandling skall upphöra.</pre><pre>Är det då inte i stället rakryggat av oss att säga att\r\nvi tror på Europa, att vi vill vara med och leka och\r\nvill göra det på samma villkor? Jag vill hävda att det\r\nsom så många gånger förut kommer att vara många\r\nhär inne som röstar mot sin övertygelse. Det är\r\nhärligt, fru talman, att få rösta som man vill!</pre><pre>Jag skrev en motion, där jag yrkade avslag på den\r\ndel i propositionen där regeringen vill göra en\r\nbegränsning. Jag fick inte med mig någon i\r\nutskottet, men efter utskottssammanträdet kom\r\nflera ledamöter fram till mig och sade: Du har det\r\nbra du, som får säga vad du vill -- även vad vi vill,\r\nför resten.</pre><pre>Vad jag kan förstå är regeringsförslaget en ren\r\ncenterprodukt eller en Hambraeusprodukt. Vad\r\nsäger Nic Grönvall? Han har gått nu, men han var\r\nhär förut. Han sade ju i EES-debatten att\r\nModeraterna kan med fog kalla sig det riktiga\r\nEuropapartiet. Är Centern då det riktiga\r\nSverigepartiet?</pre><pre>Hans Cavalli-Björkman skriver även om detta i sin\r\nartikel: ''Nog vore det bättre om Centerpartiet fick\r\nge med sig och de tre andra valde bondförnuftet i\r\nstället för Bondeförbundet.'' Jag utgår alltså i detta\r\nläge från att m, fp och kds har fått vika sig för c.\r\nSocialdemokraterna stöder vad jag förstår\r\npropositionen i dess helhet.</pre><pre>Vad är det då ni är så rädda för? Är det att det skall\r\nkomma någon stor fet tysk med Mercedes och bli\r\ngranne på landet? Eller är det att utlänningarna inte\r\nkan ta sig an allemansrätten? Eller vad handlar det\r\nom?</pre><pre>Fru talman! Det här duger inte, om vi skall kalla oss\r\ndet Europavänliga landet Sverige och vi vill gå in i\r\nEuropa. Jag är ung, en av de yngsta i riksdagen, och\r\ndet skulle imponera mycket på mig, om ni kunde\r\nvisa ert förnuft i det här sammanhanget. Ärendet\r\nhar passerat utskottet, och det finns en konkret\r\nreservation som säger att vi borde göra en enklare\r\nlag och slippa restriktionerna.</pre><pre>Låt oss köra raka rör ut i Europa! Får vi köpa\r\nfastigheter i Barcelona och på Rivieran, så skall\r\nmedborgare i andra länder få köpa\r\nfritidsfastigheter hos oss. Det är inte så konstigt.\r\nDet skulle bli en ljusning i decembermörkret, om\r\nen majoritet röstade för reservationen.</pre><pre>Jag yrkar bifall till vår reservation 1 vid mom. 1 och\r\nalltså avslag på propositionen i denna del.</pre><pre>Anf. 74  BENGT KINDBOM (c):</pre><pre>Fru talman!Bakgrunden behöver väl inte beskrivas\r\nsärskilt mycket. Det sker sedan många år en\r\nprövning av utländska medborgares förvärv av\r\nfastigheter i Sverige. Reglerna har efter hand\r\nförsetts med undantag som har gjort att det varit en\r\nganska liberal bedömning av utlänningars rätt att få\r\nförvärva fastigheter i vårt land. Det som är nytt och\r\ndet vi diskuterar i dag är direktivet om den fria\r\nrörligheten för kapital som vi kommer att tillämpa\r\ngenom EES-avtalet.</pre><pre>Det är viktigt att understryka att i ett avseende, när\r\ndet gäller förvärv av fastigheter för fritidsändamål,\r\nmedger direktivet att medlemsstaterna under en\r\növergångstid, som visserligen inte är närmare\r\nfastställd, underlåter att liberalisera lagstiftningen.\r\nDet danska exemplet har redan anförts här.</pre><pre>Vad är det då det gäller i fråga om\r\nfritidsfastigheterna i Sverige? Frågan om\r\nbegränsning av förvärv av fritidsfastigheter har\r\ndiskuterats under många år, detta oaktat\r\nanpassningen till kravet på fri rörlighet för kapital.</pre><pre>Kommunerna i vissa områden, som är starkt\r\nexploaterade för fritidsändamål och där\r\npermanenta bostäder har köpts upp, har ställt\r\nkravet att allt förvärv av fastigheter i vissa\r\nkustsamhällen och andra attraktiva områden skall\r\nprövas. Det är i dag aktuellt att införa ett sådant\r\nundantag, och vi har från utskottsmajoritetens sida\r\ngodtagit propositionens förslag på den punkten.</pre><pre>Jag ber, fru talman, att få yrka bifall till utskottets\r\nhemställan och avslag på reservationen. Jag vill\r\ntillägga att med den här lagstiftningen kommer det\r\nändå att vara helt fritt att förvärva fritidsfastigheter\r\ninom stora områden i vårt land. Så begränsande\r\nsom Richard Ulfvengren vill göra gällande är inte\r\nden här lagen.</pre><pre>Slutligen vill jag säga att jag tycker att det är litet\r\nrörande, mot bakgrund av vilket parti Richard\r\nUlfvengren representar, att tala om ''våra kompisar\r\nute i världen'' som är så välkomna hit. Det är inte i\r\nalla sammanhang vi hör de tongångarna.</pre><pre>Anf. 75  RICHARD ULFVENGREN\r\n(nyd):</pre><pre>Fru talman! Det senaste tänker jag inte ens\r\nkommentera, däremot vad Bengt Kindbom säger\r\nom att det är så liten skillnad. Det är just det som\r\när det intressanta. Varför då inte köra raka rör, om\r\ndet är så liten begränsning kvar?</pre><pre>Det är därför jag yrkar avslag. Jag tycker inte att vi\r\nskall skapa lagar som räcker bara något år eller som\r\ninte har så stor betydelse. Det är bättre att ha en lag\r\nsom säger att det är fritt.</pre><pre>Sedan vill jag höra Bengt Kindbom förklara vad det\r\när man är så rädd för, särskilt i Centerpartiet. Vad\r\när det som är så farligt med att ha utländska\r\ninvesterare som sina grannar? Var klämmer skon,\r\nBengt Kindbom?</pre><pre>Anf. 76  BENGT KINDBOM (c):</pre><pre>Fru talman! Jag har i flera sammanhang träffat på\r\nkravet på att införa de föreslagna begränsningarna,\r\ni samband med utredningen av\r\nkommunallagstiftningen och uppvaktningar från\r\nbl.a. kustkommunerna och fjällvärlden, de\r\nattraktiva områdena.</pre><pre>Från kommunernas sida är man rädd för att ett\r\nohämmat uppköp av permanenta bostäder och\r\nförändring av dem till fritidsfastigheter slår ut\r\nunderlag för service och möjligheterna för en riktig\r\nsamhällsbildning i kommunerna. Det är alltså\r\nbakgrunden till förslaget.</pre><pre>Anf. 77  RICHARD ULFVENGREN\r\n(nyd):</pre><pre>Fru talman! Servicen kommer att slås ut, säger\r\nBengt Kindbom. Jag tror att utländska\r\ninvesterare -- utländska kompisar, som jag\r\nuttrycker det -- är så köpstarka att de kanske t.o.m.\r\nbidrar till att få ännu mera service på orten,\r\nberoende på att de har större krav på service än vad\r\nvi är vana vid i Sverige. Om Bengt Kindbom tänker\r\npå sjukvård osv., går han längre än jag gör när det\r\ngäller de fritidsområden som det rör sig om.</pre><pre>För övrigt skulle jag vilja säga till Bengt Kindbom\r\natt jag har nog fler kompisar utomlands än vad han\r\nhar som har bott på Västgötaslätten. Jag har\r\nfaktiskt bott utomlands, och jag umgås väldigt\r\nmycket internationellt. Jag känner mig väldigt\r\ninternationell. Jag vet inte hur det är med Bengt\r\nKindbom.</pre><pre>Anf. 78  BENGT KINDBOM (c):</pre><pre>Fru talman! Jag har också varit ung men inte så ung\r\natt jag behövt använda sådana argument som\r\nRichard Ulfvengren tar till här.</pre><pre>Låt mig framföra ytterligare ett argument från de\r\nkommuner som jag talade om förut. I och med att\r\nvi har tagit ifrån kommunerna möjligheten att få\r\nnågra som helst intäkter från fritidsfastigheter står\r\nkommunerna enbart med serviceansvaret. De\r\nställer upp med hela sin kommunala apparat men\r\nfår inga inkomster för detta.</pre><pre>Anf. 79  RICHARD ULFVENGREN\r\n(nyd):</pre><pre>Fru talman! Precis samma argument framförs på de\r\nställena gentemot stockholmare. Man tycker precis\r\nlika illa om ''nollåttorna'' som kommer dit och\r\nutnyttjar fastigheten en vecka om året eller knappt\r\ndet. Så det argumentet finns, och jag förstår det,\r\nmen man måste ha andra medel för att bryta ned\r\nden mentaliteten, inte lagstiftning.</pre><pre>Överläggningen var härmed avslutad.</pre><pre>Beslut fattades efter 11 §.)</pre><pre>\r\n8 §  Godkännande av Europarådets konvention\r\nom utlänningars delaktighet i samhällslivet på\r\nkommunal nivå</pre><pre>Föredrogs</pre><pre>konstitutionsutskottets betänkande</pre><pre>1992/93:KU13 Godkännande av Europarådets\r\nkonvention om utlänningars delaktighet i\r\nsamhällslivet på kommunal nivå (prop.\r\n1992/93:104).</pre><pre>Talmannen konstaterade att ingen talare var\r\nanmäld.</pre><pre>(Beslut fattades efter 11 §.)</pre><pre>9 §  Vissa kyrkliga frågor</pre><pre>Föredrogs</pre><pre>konstitutionsutskottets betänkande</pre><pre>1992/93:KU14 Vissa kyrkliga frågor (prop.\r\n1992/93:85).</pre><pre>Talmannen konstaterade att ingen talare var\r\nanmäld.</pre><pre>Beslut fattades efter 11 §.)</pre><pre>10 §  Vissa uppbörds- och indrivningsfrågor,\r\nm.m.</pre><pre>Föredrogs</pre><pre>skatteutskottets betänkande</pre><pre>1992/93:SkU9 Vissa uppbörds- och\r\nindrivningsfrågor. (prop. 1992/93:96 och prop.\r\n1991/92:85 delvis).</pre><pre>Anf. 80  BRUNO POROMAA (s):</pre><pre>Fru talman! Detta betänkande behandlar ett antal\r\nändringar av uppbördsbestämmelserna samt\r\nförslag på indrivningsområdet m.m. I utskottet\r\nråder med ett undantag en total enighet om\r\nförslagen i detta betänkande. Jag tror att vi även\r\ndär hade kunnat nå fram till en gemensam\r\nuppfattning om regeringspartierna hade varit mer\r\nlyhörda till vårt mycket väl genomtänkta\r\nkompromissförslag.</pre><pre>Jag kan också för utskottets talesman Filip\r\nFridolfsson avslöja att vi från oppositionens sida\r\nvarit beredda att acceptera ert förslag om\r\nexempelvis skattemyndigheterna hade aktualiserat\r\nförslaget. Men så är ingalunda fallet. Ni kan inte\r\nredovisa några beräkningar, och ni har heller inte\r\ngett Riksskatteverket möjlighet att säga om det har\r\nnågon uppfattning om de nu föreslagna\r\nförändringarna av det preliminära skatteuttaget.</pre><pre>Fru talman! Under dessa förhållanden kan vi inte\r\ngöra någonting annat än att genom den mycket\r\nutförliga reservationen föra fram vårt förslag. Jag\r\nyrkar bifall till reservationen.</pre><pre>Jag vet också att det är omöjligt att övertyga Filip\r\nFridolfsson. Han är inte precis någon rikskändis när\r\ndet gäller att gå emot sitt parti. När jag fick veta att\r\ndet var han som skulle stå emot mig i den här\r\ndebatten, kände jag att det var en omöjlig uppgift\r\natt övertyga honom. Jag tror trots allt innerst inne\r\natt Filip Fridolfsson tycker att jag har rätt och att\r\nhan har fel. Vi får väl se vad han säger i debatten.</pre><pre>Anf. 81  FILIP FRIDOLFSSON (m):</pre><pre>Fru talman! Bruno Poromaa höll nästan på att hålla\r\nmitt tal, har jag en känsla av.</pre><pre>Jag yrkar till att börja med bifall till hemställan i\r\nskatteutskottets betänkande nr 9 och avslag på\r\nreservationen från Socialdemokraterna.</pre><pre>Det är riktigt att utskottet på en punkt är oenigt. Vi\r\nregeringstrogna håller på propositionen, och\r\nSocialdemokraterna har en annan uppfattning vad\r\ngäller beräkning av uttaget av preliminär F-skatt.\r\nRegeringen förslår ett uttag på 105 % medan\r\nSocialdemokraterna vill bibeålla nivån på 110 % av\r\nden slutliga skatten året före inkomståret.</pre><pre>Jag skall här inte vara för mångordig och\r\nargumentera alltför länge. Jag skall läsa några rader\r\nur utskottets betänkande, där utskottet på ett klart\r\nsätt deklarerar skälet till det föreslagna uttaget på\r\n105 %.</pre><pre>Jag citerar ur utskottets betänkande: ''Utskottet\r\nfinner ingen anledning att ifrågasätta föredragande\r\nstatsrådets bedömning att en sänkning av det\r\nnormala preliminära F-skatteuttaget till 105 %\r\ninnebär en bättre avvägd anpassning till\r\nuppbördsresultatet än det 110-procentiga\r\npreliminärskatteuttag som för närvarande gäller.\r\nUtskottet tillstyrker därför propositionen i denna\r\ndel och avstyrker motionen.''</pre><pre>Fru talman! Jag tror mer på regeringsledamöternas\r\noch regeringskansliets beräkningar än\r\nSocialdemokraternas. Det fanns väl med den\r\ninflationistiska politik man bedrev skäl till högre\r\nprocentuella uttag under den tid sossarna satt vid\r\nmakten. Det kanske fanns skäl till det då. Men det\r\ngör det inte nu. Nu är det en annan regering, och\r\ninflationen är betydligt lägre. Vi har tillräckligt\r\nhöga skatter i detta land utan att vi skall behöva\r\nlägga rabarber på eller frysa in högre belopp under\r\nen viss tid.</pre><pre>Fru talman! Jag har redan framställt mitt yrkande,\r\noch jag instämmer därför i detta.</pre><pre>Anf. 82  BRUNO POROMAA (s):</pre><pre>Fru talman! Det är beräkningar vi saknar. Ni kan\r\ninte redovisa några som helst beräkningar.\r\nRiksskatteverket har heller inte fått någon\r\nmöjlighet att ha en uppfattning i denna fråga.</pre><pre>Filip Fridolfsson talar om höga skatter. Men detta\r\när inte fråga om slutliga skatter, utan det är\r\npreliminärskatter. Jag kan faktiskt för Filip\r\nFridolfsson avslöja att jag vid den tidpunkt då vi\r\nskrev vår motion inte var speciellt entusiastisk över\r\nden. I dag är dock läget ett helt annat. I dag flyter\r\nkronan, och värdet har sjunkit med 10 %. Speciellt\r\nexportindustrin vädrar morgonluft med\r\nförhoppningsvis ökade vinster och därmed också\r\nökade skatter. Utvecklingen på aktiebörsen visar\r\npå optimism.</pre><pre>Jag är förvånad över att Filip Fridolfsson inte\r\nbiträder oss. Han verkar vara mycket pessimistisk\r\ninför framtiden, allra mest nu när han har sina\r\npartivänner i regeringsställning och sitt parti som\r\nledande i regeringen. Moderaterna dominerar helt\r\nenkelt regeringspolitiken.</pre><pre>Anf. 83  FILIP FRIDOLFSSON (m):</pre><pre>Fru talman! När det gäller preliminärskatteuttaget\r\nbegriper också jag att det inte är fråga om en slutlig\r\nskatt. Men den beräkning man har gjort i\r\nkanslihuset att 105 % är en vettig nivå, tror jag på.</pre><pre>Bruno Poromaa har här vid ett par tillfällen sagt att\r\nhan avslöjar hemligheter. Jag skall avslöja något\r\nsom inte är en hemlighet men som än någonting\r\nganska unikt i den motion som de\r\nsocialdemokratiska ledamöterna, med Lars\r\nHedfors som första namn, har väckt.</pre><pre>Bruno Poromaa ironiserar närmast över att någon\r\nutredning inte har gjorts, att regeringen inte gjort\r\nberäkningar på ett korrekt sätt och att något sådant\r\nskall permanentas. Men vad har man sagt i den\r\nsocialdemokratiska motionen? Man är på det klara\r\nmed att nivån skall ligga kvar på 110 %. Men man\r\nhar dock inget emot att denna procentsats\r\npermanentas.</pre><pre>Ni har tydligen sådana fina utredningar att ni vet att\r\n110 % är en korrekt nivå, och den skall ni\r\npermanenta. Men när vi säger att vi vill ha 105 %,\r\ndå säger ni att det inte finns några utredningar. Det\r\när ingenting som talar för att det är rätt nivå. Hur\r\nkan Bruno Poromaa och hans kolleger på s-bänken\r\ntycka att det är korrekt när Socialdemokraterna\r\nsäger att nivån skall permanentas på 110 %?</pre><pre>Jag vet vad Socialdemokraterna vill i skattefrågor.\r\nMan skall betala den skatt man är pliktig att betala.\r\nVi tror att egenföretagare och de som har F-skatt\r\nkommer att ligga skäligt till med ett uttag på 105 %.\r\nDet är därför som vi har en så oerhört stark\r\nställning i just denna fråga.</pre><pre>Anf. 84  BRUNO POROMAA (s):</pre><pre>Fru talman! Det är långt mellan mig och Filip\r\nFridolfsson, inte bara i det politiska, utan det är\r\nockså långt mellan våra platser här i kammaren.\r\nDet är många gånger svårt att höra vad han säger.\r\nDäremot är det lätt att förstå vad han säger, bara\r\nman hör honom. Dessutom står han längre ner i\r\nkammaren än vad jag gör, och det försvårar\r\nytterligare. Jag vill däremot inte göra gällande att\r\nhan står längre ner i det politiska än vad jag gör,\r\nutan jag respekterar Filip Fridolfssons politiska\r\nuppfattning.</pre><pre>Vårt förslag bygger på erfarenheter. Också vårt\r\nparti har erfarenhet av att sitta i kanslihuset.</pre><pre></pre><pre>Vi hade under den tid vi var i regeringsställning\r\nockså kontakter med skattemyndigheterna. Det\r\nhar inte ni i samma omfattning. Om ni hade haft de\r\nkontakterna tror jag säkert att ni också hade landat\r\npå 110 % i stället för att hitta på 105 %.</pre><pre>Anf. 85  FILIP FRIDOLFSSON (m):</pre><pre>Herr talman! Bruno Poromaa sade i sitt\r\ninledningsanförande att han inte trodde att det\r\nskulle vara möjligt att övertyga Filip Fridolfsson,\r\nändå begär han replik på replik. Jag tror att hans\r\nantagande att det är omöjligt att övertyga mig, var\r\nkorrekt eftersom vi i den här frågan har hamnat på\r\nen, vad jag förstår, korrekt nivå. Därför ser jag med\r\ntillförsikt fram mot omröstningen då vi sätter\r\nsocialdemokraterna på plats.</pre><pre>Anf. 86  BRUNO POROMAA (s):</pre><pre>Herr talman! Jag misstänker att Filip Fridolfsson\r\nbörjar bli mer och mer övertygad, eftersom han är\r\nmer och mer irriterad över mig.</pre><pre>Överläggningen var härmed avslutad.</pre><pre>(Beslut fattades efter 11  §.)</pre><pre>11 §  Väpnad styrka för tjänstgöring\r\nutomlands</pre><pre>Föredrogs</pre><pre>försvarsutskottets betänkande</pre><pre>1992/93:FöU5 Väpnad styrka för tjänstgöring\r\nutomlands (prop. 1992/93:77).</pre><pre>Anf. 87  ROBERT JOUSMA (nyd):</pre><pre>Herr talman! Anledningen till att jag står här i dag\r\när att det förträffliga statsrådet Björck har lagt en\r\nproposition som handlar om väpnad styrka för\r\ntjänstgöring utomlands. Det har lett till att det\r\nminst lika förträffliga försvarsutskottet lämnat ett\r\nbetänkande. Jag vill egentligen inte säga emot\r\nbetänkandet. Men jag tycker att statsrådet Björck\r\ninte har gått tillräckligt långt i sin strävan att föra ut\r\nsvenska FN-styrkor i världen så att de kan fylla den\r\nmission de är avsedda för.</pre><pre>I samband med det vill jag hänvisa till en artikel i\r\nAftonbladet den 26 oktober i år. Den heter\r\nFörlegade svenska FN-insatser och är skriven av en\r\ndocent vid FOA, Gunnar Jervas. Han framför en\r\ndel, som jag tycker, bra åsikter. Han hänvisar bl.a.\r\ntill att vi under 1960-talet åtog oss att ställa\r\nberedskapsstyrkor till FN:s förfogande. På så sätt\r\nskapades styrkor som i kris snabbt skulle kunna\r\nsättas in av världsorganisationer. Det innebär att\r\nSverige gick i spetsen för en nyordning som vi länge\r\nkunde vara stolta över.</pre><pre>Problemet är nu att utvecklingen i viss mån har\r\nsprungit ifrån den typ av förband som Sverige på\r\n1960-talet åtog sig att hålla i beredskap. De är i dag\r\nallt mindre efterfrågade och -- framför allt -- allt\r\nmindre effektiva.</pre><pre>Detta avspeglas i en markant minskad\r\nutnyttjandegrad. Vi har åtagit oss att hålla 3 000\r\nman i beredskap för sådana uppgifter. I dag är\r\nendast 27 % insatta i någon form av mission. Som\r\ndet ser ut i världen är det en mycket låg siffra. Vi\r\nskulle kunna ha nytta av våra FN-soldater och FN-\r\nförband på många ställen. Jag tycker att Sveriges\r\nbidrag till FN-verksamheten inte på långa vägar\r\nstår i relation till vad som behövs.</pre><pre>Vi ligger i dag på 22 plats på den lista som visar\r\ninsatserna. Om vi jämför med våra nordiska\r\ngrannländer finner vi Danmark på åttonde, Finland\r\npå nionde och Norge på 13. Nepal, som är ett litet\r\noch fattigt land, har 1877 man insatta i\r\nfredsbevarande styrkor under de senaste åren.\r\nSveriges bistånd har varit 797 man.</pre><pre>Vad skall man då göra åt detta? Jag tycker att man\r\npå ansvarigt svenskt håll måste börja leta efter nya\r\nnischer där förbanden kan utnyttjas. Nischer där\r\nförbanden verkligen behövs.</pre><pre>Man kommer då osökt in på peace making forces.\r\nVad skulle t.ex. inte en s.k. snubbeltrådsstyrka -- en\r\nliten styrka som man sätter in före den stora\r\naktionen och som ligger som en buffert i de länder\r\ndär oroligheterna börjar pyra -- ha kunnat göra i\r\nJugoslavien, innan förloppet gått så långt som i\r\ndag? I Somalia skulle vi naturligtvis ha satt in\r\nsådana styrkor för ett till två år sedan; då hade vi\r\nsluppit den insats som görs i dag. I Bosnien-\r\nHercegovina har vi ju FN-soldater i dag, men där\r\nhar det gått så långt att operationerna inte fungerar\r\nspeciellt bra. En anledning är naturligtvis att det\r\ninte längre finns någon fred att bevara där.</pre><pre>Jag skulle verkligen önska att svenska politiker litet\r\nmer ingående försökte hitta på nya sätt att använda\r\nvåra FN-styrkor och frivilliga. Jag tror inte att det\r\nbara var en slump som avgjorde att Nya Zeeland\r\nfick en plats i säkerhetsrådet, som många svenskar\r\nså hett eftertraktade. Jag tror att det var en\r\nreaktion på att vi svenskar i internationella\r\nsammanhang pratat mycket om FN, men gjort\r\nkolossalt litet. Visst har vi skickat ett sjukhus dit,\r\noch några man dit, men vi har inte till hundra\r\nprocent aktivt drivit frågorna, tycker jag.</pre><pre>Vi måste söka nischer där vi återigen kan bli\r\nbanbrytande och ta täten i fredsbevarande insatser,\r\nså som vi gjorde på 1960-talet.</pre><pre>Som exempel vill jag nämna Gulfkriget. Vi bidrog\r\nmed ett sjukhus, och det var ju bra. Men det finns\r\nju andra, litet passiva insatser, som ytterligare\r\nskulle ha förstärkt vår roll. Vi hade kunnat skicka\r\nett minröjningsfartyg, trots att vi inte är med i\r\nNATO. Man behöver inte aktivt delta i strid för att\r\nsvepa minor som ställde till så stor förödelse bland\r\nde allierades styrkor. Det finns en mängd sådant vi\r\nskulle kunna göra för att inte stå så passiva som vi\r\ngör på arenan. Vi kan gå ut med budskapet att vi\r\nskall aktivt föra svenska FN-insatser till den tätplats\r\nde hade tidigare. Det hela har gått i stå.</pre><pre>Jag tycker att vi nu måste börja föra in nytänkande\r\ni debatten. Med anledning av det vill jag yrka bifall\r\ntill min reservation och hoppas att detta tar skruv.\r\nJag tror att vi har tappat trovärdighet trots de\r\ninsatser som görs och trots allt vi säger utomlands i\r\ndag.</pre><pre>Anf. 88  ARNE ANDERSSON (m):</pre><pre>Herr talman! Regeringen har i en proposition\r\nlämnat förslag till riksdagen om, som det heter, lag\r\nom väpnad styrka för tjänstgöring utomlands. Den\r\ninnehåller ett förslag som går ut på att regeringen\r\nbegär bemyndigande att utan riksdagens hörande\r\nfå ställa trupp till förfogande i fredsbevarande\r\nsyfte. Det skulle vara möjligt att en sådan begäran\r\ninte skulle behöva komma endast från FN utan\r\näven från ESK.</pre><pre>Precis som Robert Jousma alldeles nyss uttryckte\r\ndet, har han och hans parti velat gå litet längre.\r\nMan har icke blott nöjt sig med att den militära\r\nstyrkan skulle vara avsedd endast för\r\nfredsbevarande åtgärder, utan även för\r\nfredsskapande verksamhet. Det är med andra ord\r\nen annorlunda situation i ett krisskede.\r\nPropositionen gällde inte det, och härav har\r\nutskottet inte funnit skäl att närmare överväga det\r\nförslag som framställts av Ny demokrati. Vi nöjer\r\noss med att konstatera att Ny demokratis förslag\r\nom att ingripa i annan fredsbevarande situation får\r\növervägas i ett annat sammanhang.</pre><pre>Herr talman! Jag yrkar bifall till utskottets\r\nhemställan.</pre><pre>Överläggningen var härmed avslutad.</pre><pre>Beslut</pre><pre>Företogs till avgörande kulturutskottets\r\nbetänkande 1992/93:KrU7, utrikesutskottets\r\nbetänkande 1992/93:UU1, lagutskottets\r\nbetänkanden 1992/93:LU14 och LU15,\r\nkonstitutionsutskottets betänkanden\r\n1992/93:KU13 och KU14, skatteutskottets\r\nbetänkande 1992/93:SkU9 samt försvarsutskottets\r\nbetänkande 1992/93:FöU5.</pre><pre>Kulturutskottets betänkande KrU7</pre><pre>Mom. 2(minimivillkor för vad som skall anses vara\r\nen ambitiös spridningsplan)</pre><pre>Utskottets hemställan -- som ställdes mot\r\nreservation 1 av Charlotte Branting m.fl. -- bifölls\r\nmed acklamation.</pre><pre>Mom. 10 (Filminstitutets import av film för\r\nvuxenpublik)</pre><pre>Utskottets hemställan bifölls med 172 röster mot\r\n136 för reservation 3 av Åke Gustavsson m.fl. 1\r\nledamot avstod från att rösta.</pre><pre>Övriga moment</pre><pre>Utskottets hemställan bifölls.</pre><pre>Utrikesutskottets betänkande UU1</pre><pre>Mom. 1 (generell syn på export av krigsmateriel)</pre><pre>Utskottets hemställan bifölls med 284 röster mot 14\r\nför meningsyttringen av Bertil Måbrink i\r\nmotsvarande del. 11 ledamöter avstod från att\r\nrösta.</pre><pre>Mom. 5 (graden av restriktivitet)</pre><pre>Utskottets hemställan bifölls med 290 röster mot 22\r\nför det under överläggningen framställda yrkandet\r\nav Robert Jousma. 1 ledamot avstod från att rösta.</pre><pre>Mom. 6 (lagfästning av riktlinjerna)</pre><pre>Utskottets hemställan bifölls med 285 röster mot 27\r\nför meningsyttringen av Bertil Måbrink i\r\nmotsvarande del. 1 ledamot avstod från att rösta.</pre><pre>Mom. 7 (klassificering)</pre><pre>Utskottets hemställan bifölls med 285 röster mot 26\r\nför meningsyttringen av Bertil Måbrink i\r\nmotsvarande del. 1 ledamot avstod från att rösta.</pre><pre>Mom. 8 (reservdelar, ammunition och övriga\r\nföljdleveranser)</pre><pre>Utskottets hemställan bifölls med 275 röster mot 33\r\nför meningsyttringen av Bertil Måbrink i\r\nmotsvarande del. 3 ledamöter avstod från att rösta.</pre><pre>Mom. 12 (mänskliga rättigheter)</pre><pre>Utskottets hemställan -- som ställdes mot motion\r\nU4 av Maj Britt Theorin m.fl. i motsvarande del --\r\nbifölls med acklamation.</pre><pre>Mom. 14 (samarbetsavtal)</pre><pre>Först biträddes meningsyttringen av Bertil Måbrink\r\ni motsvarande del med 36 röster mot 34 för\r\nreservation 2 av Richard Ulfvengren. 239\r\nledamöter avstod från att rösta.</pre><pre>Härefter bifölls utskottets hemställan med 273\r\nröster mot 32 för meningsyttringen av Bertil\r\nMåbrink i motsvarande del. 8 ledamöter avstod\r\nfrån att rösta.</pre><pre>Mom. 21 (omställning av försvarsindustrin)</pre><pre>Utskottets hemställan bifölls med 280 röster mot 26\r\nför meningsyttringen av Bertil Måbrink i\r\nmotsvarande del. 1 ledamot avstod från att rösta.</pre><pre>Mom. 22 (riktlinjer i övrigt för krigsmaterielexport\r\noch annan utlandssamverkan)</pre><pre>Först biträddes reservation 3 av Richard\r\nUlfvengren med 33 röster mot 32 för\r\nmeningsyttringen av Bertil Måbrink i motsvarande\r\ndel. 248 ledamöter avstod från att rösta.</pre><pre>Härefter bifölls utskottets hemställan med 263\r\nröster mot 24 för reservation 3 av Richard\r\nUlfvengren. 24 ledamöter avstod från att rösta.</pre><pre>Övriga moment</pre><pre>Utskottets hemställan bifölls.</pre><pre>Lagutskottets betänkande LU14</pre><pre>Mom. 3 (ansvarsgenombrott)</pre><pre>Utskottets hemställan bifölls med 177 röster mot\r\n131 för reservation 1 av Maj-Lis Lööw m.fl. 1\r\nledamot avstod från att rösta.</pre><pre>Mom. 5 (konkursregister m.m.)</pre><pre>Utskottets hemställan bifölls med 176 röster mot\r\n136 för reservation 2 av Maj-Lis Lööw m.fl.</pre><pre>Övriga moment</pre><pre>Utskottets hemställan bifölls.</pre><pre>Lagutskottets betänkande LU15</pre><pre>Mom. 1 (utländska förvärv av fast egendom)</pre><pre>Utskottets hemställan bifölls med 287 röster mot 24\r\nför reservationen av Richard Ulfvengren. 1\r\nledamot avstod från att rösta.</pre><pre>Mom. 2</pre><pre>Utskottets hemställan bifölls.</pre><pre>Konstitutionsutskottets betänkande KU13</pre><pre>Utskottets hemställan bifölls.</pre><pre>Konstitutionsutskottets betänkande KU14</pre><pre>Upphävande av lagen om svenska kyrkan</pre><pre>För bifall till utskottets hemställan krävdes i\r\nförevarande fall att minst tre fjärdedelar av de\r\nröstande och mer än hälften av riksdagens\r\nledamöter förenade sig om beslutet.</pre><pre>Utskottets hemställan bifölls med 311 röster mot 1\r\nför avslag, vilket innebar att utskottets hemställan\r\nhade bifallits av minst tre fjärdedelar av de röstande\r\noch mer än hälften av riksdagens ledamöter. 1\r\nledamot avstod från att rösta.</pre><pre>Utskottets hemställan i övrigt</pre><pre>Utskottets hemställan bifölls.</pre><pre>Skatteutskottets betänkande SkU9</pre><pre>Mom. 1 (beräkning av preliminär F-skatt)</pre><pre>Utskottets hemställan bifölls med 178 röster mot\r\n135 för reservationen av Lars Hedfors m.fl. i\r\nmotsvarande del.</pre><pre>Övriga moment</pre><pre>Utskottets hemställan bifölls.</pre><pre>Försvarsutskottets betänkande FöU5</pre><pre>Mom. 1--3</pre><pre>Utskottets hemställan bifölls.</pre><pre>Mom. 4 (styrkor i fredsskapande syfte)</pre><pre>Utskottets hemställan bifölls med 285 röster mot 24\r\nför reservationen av Robert Jousma. 1 ledamot\r\navstod från att rösta.</pre><pre>Beslut om samlad votering</pre><pre>På förslag av andre vice talmannen medgav\r\nkammaren att de på föredragningslistan närmast\r\nupptagna ärendena, socialförsäkringsutskottets\r\nbetänkanden SfU3 och SfU4, fick företas till\r\navgörande i ett sammanhang sedan debatten i båda\r\ndessa ärenden avslutats.</pre><pre>12 §  Förvar av barn m.m.</pre><pre>Föredrogs</pre><pre>socialförsäkringsutskottets betänkande</pre><pre>1992/93:SfU3 Förvar av barn m.m. (prop.\r\n1991/92:138 delvis).</pre><pre>Anf. 89  INGELA MÅRTENSSON (fp):</pre><pre>Herr talman! I förra årets regeringsförklaring slogs\r\nfast att förslag om förbud mot förvarstagande av\r\nbarn skulle föreläggas riksdagen. Det välkomnade\r\nvi från Folkpartiet liberalerna. Vi har länge tyckt\r\natt man borde införa ett totalförbud när det gäller\r\nförvarstagande av flyktingbarn.</pre><pre>Nu skall villigt erkännas att propositionen inte\r\nföreslår ett totalförbud. Man tillåter förvarstagande\r\ni vissa undantagsfall. Men det är i alla fall ett steg i\r\nrätt riktning. Målet, som Folkpartiet ser det, måste\r\nvara ett totalförbud.</pre><pre>I Sverige blir många barn inlåsta varje år endast av\r\ndet skälet att deras familjer söker asyl. Att över\r\nhuvud taget frihetsberöva barn strider helt mot\r\nrättsmedvetandet och, som vi ser det, mot\r\nbarnkonventionen. Målsättningen måste vara att\r\nmöjligheterna att ta barn i förvar i framtiden helt\r\nelimineras. Det gäller att utveckla andra former för\r\natt säkerställa att man kan verkställa fattade beslut,\r\nutan att tillgripa frihetsberövande. Man bör fatta\r\nbeslut i flera steg. Vi hade hoppats att en majoritet\r\nskulle kunna enas om propositionens förslag, så att\r\nvi skulle kunna gå ett steg i rätt riktning. Nu ser det\r\ntyvärr inte ut att bli på det viset.</pre><pre>Den socialdemokratiska regeringen föreslog 1989\r\nen förändring av förvarslagen. Det gällde då\r\nframför allt vuxna. Vi reagerade från Folkpartiets\r\nsida på förslaget och menade att det kommer att\r\ninnebära att fler barn kommer att tas i förvar. Det\r\nförnekade den dåvarande invandrarministern Maj-\r\nLis Lööw. Hon sade att det inte alls skulle bli så,\r\nutan att riksdagens mening att det endast vid\r\nsynnerliga skäl skulle vara fog för att ta barn i förvar\r\nskulle gälla och att det skulle bli färre barn i förvar.</pre><pre>Det blev precis tvärtom. Det blev som vi befarade --\r\nallt fler barn sattes i förvar. Vi har tagit upp detta\r\ni konstitutionsutskottet, och vi har även kritiserat\r\nregeringen för detta. Vi har också kritiserat den\r\nsocialdemokratiska regeringen för att\r\nintentionerna i riksdagens ställningstaganden inte\r\nhar kommit till uttryck i tillämpningen. Det är\r\nutifrån det här perspektivet som man skall se\r\nregeringens förslag, som är aktuellt i dag.</pre><pre>Man slår fast att förvarstagande i princip skall vara\r\nförbjudet. Det har redan fått effekt i statistiken.\r\nAntalet barn som har satts i förvar över tre dagar\r\nhar minskat radikalt. Det tolkar vi som att de\r\nsignaler som regeringen har gett på det här området\r\nredan har fått efterföljd. Därför beklagar jag det\r\nförslag som majoriteten för fram, eftersom det ger\r\nhelt andra signaler. Det ger signaler om att man kan\r\nutöka möjligheten att ta i förvar. Det föreslås t.ex.\r\natt det inte bara skall gälla tre dagar, utan att man\r\nkan komplettera med ytterligare tre dagar. Då\r\ngäller inte förslaget tre dagar utan sex dagar. Det\r\nfinns flera sådana punkter i majoritetens förslag\r\nsom gör att signalerna inte blir sådana som vi skulle\r\nvilja se dem.</pre><pre>Majoriteten föreslår att regeringens förslag skall\r\nkombineras med socialdemokraternas yrkande om\r\natt uppsikt skall prövas. Den möjligheten finns\r\nredan i dag, men har inte varit tillämplig. Därför\r\nundrar vi hur den skall kunna bli tillämplig i\r\nfortsättningen. Man har under ett par år haft\r\nmöjligheten att tillämpa den här regeln, men man\r\nhar inte använt sig av den.</pre><pre>Det blir en märklig kombination av förslagen.\r\nFörslaget borde kanske också ha gått till Lagrådet,\r\nså att man där hade kunnat få säga sin mening.</pre><pre>Jag förstår att bevekelsegrunden för förslaget är att\r\nman är rädd för att fler barn skall gömmas undan\r\nverkställighet och hållas gömda under lång tid. Det\r\nsker redan i dag att barnfamiljer håller sig gömda.\r\nVi kunde i dag höra i radion att flera har lämnat\r\nflyktingförläggningar och gömt sig undan polisen,\r\neftersom de tror att de kommer att bli utvisade. Det\r\nhär förslaget avses dämpa den möjligheten. Det\r\ntror vi inte alls, snarare tvärtom. Om man befinner\r\nsig under viss uppsikt och inte fullföljer det kommer\r\nman att kunna sättas i förvar. Det kommer att bli ett\r\nännu starkare hot mot barnfamiljerna och kommer\r\nsnarare att verka i motsatt riktning. Fler kommer\r\natt finna att de tvingas gömma sig.</pre><pre>I debatten i utskottet har jag saknat diskussionen\r\nom att man ser på effekterna för barn. Det handlar\r\nom barn som har tvingats fly tillsammans med sina\r\nföräldrar ifrån svåra förhållanden. Det har många\r\ngånger gällt traumatiska situationer och\r\nupplevelser. Därför har Socialstyrelsen gjort en\r\nutredning och pekat på vilka konsekvenser detta får\r\nför flyktingbarnen. Jag tycker att man måste ta\r\ndetta på allvar. Sverige skall också tillämpa\r\nbarnkonventionen. Vi anser därför att det är så\r\nviktigt att vi bara i undantagsfall kan sätta barn i\r\nförvar. På sikt vill vi att man helt skall avhända sig\r\nden här möjligheten.</pre><pre>Jag beklagar hela hanteringen av den här delen av\r\nförslaget -- att det har behövt ta så lång tid.\r\nRegeringen lade fram en proposition i våras.\r\nFörslaget var att man skulle kunna verkställa det\r\nhär i somras så att den nya lagen skulle börja gälla.\r\nMajoriteten ville ha en remissomgång. Även om vi\r\nfrån Folkpartiet inte ansåg att det var nödvändigt\r\nmed en sådan remissomgång motsatte vi oss inte\r\nden. Vi tyckte däremot att man hade kunnat ha en\r\nså pass kort tid att det hade varit möjligt att fatta\r\nbeslut innan sommaren. Det blev nu inte så, och\r\ndärför har det här ärendet fått en mycket lång\r\nhantering. Jag beklagar detta, eftersom det är\r\nbarnen som kommer i kläm.</pre><pre>Det gäller också ett annat förslag i det här\r\nbetänkandet som handlar om transportbolagen.\r\nVänsterpartiet har ett förslag om att den regel som\r\ninfördes för ett par år sedan om transportbolagens\r\nkostnadsansvar skall tas bort. När regeln infördes\r\nvar vi från Folkpartiet mycket kritiska och motsatte\r\noss den regeln. Vi tycker nu att det finns all\r\nanledning att regeringen följer upp förslaget och ser\r\npå vad det har inneburit. Vi anser inte att\r\ntransportbolagen skall verkställa myndigheters\r\nbeslut. Det var det som kritiken gick ut på när\r\nregeln infördes. Därför finns det all anledning för\r\nregeringen att följa upp hur det har varit och om det\r\nhar varit som vi befarade. I så fall får man komma\r\nåter med något annat förslag.</pre><pre>Avslutningsvis vill jag bara yrka bifall till\r\nreservationerna nr 1 och 2. Applåder)</pre><pre>Anf. 90  BERITH ERIKSSON (v):</pre><pre>Herr talman! Under ett antal år har Vänsterpartiet\r\nockså krävt ett förbud mot att ta flyktingbarn i\r\nförvar. I våras kom propositionen med ett förslag\r\nsom väsentligen skulle begränsa den möjligheten.\r\nNär propositionen första gången behandlades i\r\nutskottet skulle det ha funnits en majoritet till\r\nförmån för propositionen. Eftersom vi inte har\r\nrösträtt i utskottet kunde Socialdemokraterna och\r\nNy demokrati skicka ut propositionen på en\r\nlångremiss över sommaren. När vi sedan\r\nåtersamlades och tog upp behandlingen av den här\r\npropositionen kunde vi konstatera att den gamla\r\nalliansen hade återuppstått när det gäller flykting-\r\noch invandrarpolitik -- alliansen mellan\r\nsocialdemokrater, moderater och centerpartister,\r\nnu med förstärkning av Ny demokrati.</pre><pre>Hela betänkandet utgår från att föräldrar inte vet\r\nsina barns bästa och att framför allt polisen behöver\r\nytterligare instrument för att med tvång kunna\r\nförpassa människor ut ur landet.</pre><pre>Jag skall göra ett försök att litet mer systematiskt gå\r\nigenom och peka på vad jag anser vara brister i det\r\nhär betänkandet.</pre><pre>Först vill jag ta upp åldersgränsen. I\r\nbarnkonventionen går den gränsen vid 18 år. När\r\nbarnkonventionen antogs arbetade framför allt\r\nSverige in i det sista för att också åldersgränsen för\r\nrekrytering av personer till militärtjänst, som tas\r\nupp i artikel 38, skulle vara 18 år. Men det fanns då\r\nrisk för att andra artiklar skulle börja rivas upp, och\r\nSverige fick därför backa. Ett mycket aktivt arbete\r\npågår ändå för att åldersgränsen 18 år skall skrivas\r\nin i artikel 38. Det måste innebära vissa problem för\r\nSveriges agerande om vi själva väljer att använda\r\nåldersbegreppet så godtyckligt som vi gör, och det\r\ngäller då framför allt i fråga om speciellt utsatta\r\nbarn.</pre><pre>I artikel 37 i barnkonventionen står att\r\nfrihetsberövande av barn endast får användas som\r\nen sista utväg och för kortast lämpliga tid, och i\r\nartikel 38 står att varje frihetsberövat barn skall ha\r\nrätt till juridiskt biträde och rätt till hjälp att\r\nlagligen få sitt frihetsberövande prövat. Det spelar\r\negentligen ingen roll om man i den svenska texten\r\nhar översatt ordet ''prompt'' med snarast eller\r\nomedelbart, eftersom ''snarast'' knappast kan vara\r\ntre dygn när det gäller barn.</pre><pre>I teorin har en person rätt att överklaga sitt\r\nfrihetsberövande omedelbart, men i praktiken är\r\ndet naturligtvis inte så.</pre><pre>I propositionen sätts gränsen för barnförvar till 72\r\ntimmar, men utskottet förlänger tiden till\r\nytterligare 72 timmar. I lagtexten skrivs att\r\nbarnförvar kan komma i fråga när det finns\r\nsynnerliga skäl, men i betänkandet säger man att\r\n''synnerliga skäl'' kan vara exempelvis att man inte\r\nhar fått tag på biljetter. Hur får utskottet det att\r\nstämma överens med artikel 37 i\r\nbarnkonventionen?</pre><pre>Utskottet för inget som helst resonemang om, och\r\nän mindre säger man på något ställe i betänkandet,\r\natt det behövs utarbetas modeller för hur avvisning\r\nav barn skall gå till, utan man använder den sista\r\nutvägen som den enda modellen.</pre><pre>Vänsterpartiet stöder propositionens förslag att det\r\ni lagrummets ingress skall stå att ett utländskt barn\r\ninte får tas i förvar, men vi anser att åldersgränsen\r\nför barn skall vara 18 år. Nu har utskottet gjort om\r\nockså den delen av propositionen.</pre><pre>Vidare anser vi att undantaget, de tillfällen då det\r\nskall vara möjligt att ta barn i förvar, endast skall\r\nvara då det är fråga om omedelbar avvisning till\r\ntredje land.</pre><pre>Det som utskottet nu öppnar för är egentligen att\r\nbarn som regel skall ställas under uppsikt.</pre><pre>Var gränsen går mellan förvar och uppsikt ger ett\r\nmål som prövades i Europadomstolen och som\r\nockså återges i betänkandet en viss ledning om.\r\nMen hur utskottets förslag skall utformas i\r\npraktiken är fortfarande mycket oklart. Utskottet\r\nger ingen som helst ledning. I betänkandet står t.ex.\r\natt ''barnet är tillstädes vid måltider och nattvila och\r\nnär avresa skall ske''. Jag vill då fråga utskottets\r\nföreträdare: Kan ni fastslå att det vid en eventuell\r\nprövning inte skulle betraktas som ett\r\nfrihetsberövande av Europadomstolen?</pre><pre>Uppsikt innebär att utlänning är skyldig att på vissa\r\ntider anmäla sig hos polismyndighet på orten,\r\nlämna ifrån sig sitt pass eller annan\r\nlegitimationshandling eller uppfylla andra särskilda\r\nvillkor. Det jag nyss nämnde skulle då falla in under\r\n''andra särskilda villkor''.</pre><pre>Med den spridning över landet av asylsökande\r\nunder utredning som vi har i dag, befinner sig\r\nväldigt många mycket långt från en polisstation.\r\nExtremfallen har vi norrut, där det exempelvis från\r\nPajala till Gällivare polisstation är 20 mil. Kan man\r\növer huvud taget räkna med att familjer skall åka\r\nmiltals några gånger i veckan för att anmäla sig på\r\nen polisstation? Ingenstans i betänkandet står om\r\ndet är någon annan än polisen som skall sköta\r\nuppsikten, och det sägs inte heller vad för slags\r\npersoner som i så fall skall göra det.</pre><pre>Så till de verkligt klandervärda bitarna i\r\nbetänkandetexten.</pre><pre>På s. 20 längst ner anges som orsak till att man även\r\nfortsättningsvis skall kunna ta ensamma barn i\r\nförvar följande: ''Denna möjlighet kan dessutom\r\nutgöra ett skydd för barnet mot att det hämtas upp\r\neller göms undan av någon som har andra avsikter\r\nän att se till barnets bästa.'' Vilka belägg har\r\nutskottet för att så skulle ha skett? I\r\nkvällstidningarna har sådana spekulationer\r\nframförts, men jag tycker inte att det är försvarbart\r\natt man i riksdagens betänkanden skriver in\r\nkvällstidningsspekulationer.</pre><pre>Det finns också andra stycken i betänkandet som\r\nman kan ha åsikter om. På s. 18 framför utskottet\r\nt.ex. vilda spekulationer om vad som kan upplevas\r\nsom personliga katastrofer för enskilda personer.</pre><pre>Förutom i fråga om förvarstagande av barn\r\nbehandlas i det här betänkandet motioner väckta av\r\nVänsterpartiet som handlar om vuxna i förvar. Vi\r\nhar i det fallet samma argument som Ingela\r\nMårtensson här förde fram för Folkpartiets\r\nräkning, nämligen att förvarstagande av vuxna har\r\nvarit ännu en orsak till att också barn har satts i\r\nförvar.</pre><pre>Vi har också ett motionsyrkande som gäller\r\nkroppsvisitation. I betänkandet skrivs att det\r\ningripande som en kroppsvisitation innebär inte får\r\nvara större än vad som är nödvändigt och att det\r\nborde vara tillräckligt för polismän, tulltjänstemän\r\neller annan som sköter inresekontrollen att känna i\r\neller utanpå fickor och kläder samt kontrollera\r\nmedfört bagage för att söka efter\r\nidentitetshandlingar och biljetter. Jag har inte haft\r\nmöjlighet att själv försöka skaffa mig en\r\nuppfattning om hur kroppsvisitationen har använts,\r\noch jag väljer därför att inte yrka bifall till vår\r\nmotion i frågan.</pre><pre>När det gäller transportbolagens ansvar har vi kvar\r\nvårt gamla yrkande, dvs. att bestämmelsen i det\r\nfallet bör återgå till den lydelse den hade före den 1\r\njuli 1989.</pre><pre>Därmed, herr talman, yrkar jag bifall till vår\r\nmeningsyttring. Vi kommer, om vår meningsyttring\r\nfaller, att rösta med reservationerna 1 och 2.</pre><pre>Anf. 91  MAUD BJÖRNEMALM (s):</pre><pre>Herr talman! Jag saknar kulturministern här i\r\nkammaren när en så viktig och känslig fråga skall\r\ndiskuteras. Det här är ett ämne som inte bara\r\nkräver känsla och engagemang utan också insikter\r\noch kunskaper. Förvar är egentligen inte något bra\r\nuttryck, för det leder tankarna till något\r\nfängelseliknande. Det är faktiskt förbjudet att sätta\r\nbarn i fängelse, häkte eller arrestlokaler.</pre><pre>Propositionen innehåller inte, som man kan tro, ett\r\nabsolut förbud mot att ta barn i förvar. Barn skall\r\nfortfarande enligt förslaget kunna tas i förvar när\r\ndet gäller en direktavvisning. Förbudet skulle gälla\r\ndem som vistas här i landet och efter utredning fått\r\nnej till uppehållstillstånd och därför skall avvisas ur\r\nlandet.</pre><pre>Vi socialdemokrater kan inte stödja propositionen.\r\nVi kan inte stödja den därför att vi anser att i\r\nförslaget inte tas tillräcklig hänsyn till barnens\r\nsituation. Det finns också en majoritet i utskottet\r\nför den uppfattningen.</pre><pre>Propositionen lämnar så många frågor obesvarade.\r\nVad händer med barnen om familjen vägrar lämna\r\nSverige? Vad händer med de gömda barnen? Det\r\nsaknas med andra ord en belysning av vilka\r\nkonsekvenser förslaget får för barnen och deras\r\nfamiljer.</pre><pre>Ett enigt utskott, vill jag påpeka, skickade därför\r\npropositionen ut på remiss till berörda myndigheter\r\noch ett antal frivilligorganisationer. Det ansåg\r\ndäremot regeringen inte var nödvändigt att göra.</pre><pre>I slutet av juni var 2 056 personer efterlysta, varav\r\n439 var barn. Ingen vet var de finns. I Dagens\r\nNyheter i dag uppger tidningen att 2 500 personer\r\när efterlysta. Av artikeln framgår inte hur många\r\nsom är barn. Problemet blir alltmer omfattande.</pre><pre>Propositionens förslag innebär att det inte går att\r\navvisa en barnfamilj som vill stanna i Sverige och\r\nsom vägrar att rätta sig efter fattade beslut. Hur har\r\nFolkpartiet tänkt sig att familjer skall leva här i\r\nSverige? Hur skall de kunna försörja sig -- med\r\nsvartjobb?</pre><pre>Samtidigt säger regeringen att det är av stor vikt att\r\nlagakraftvunna beslut kan verkställas.</pre><pre>Rikspolisstyrelsen har också enligt propositionen\r\nframfört till regeringen att det med en begränsing\r\nav möjligheterna att ta barn i förvar blir omöjligt att\r\navvisa en barnfamilj från Sverige mot deras vilja.\r\nSkall vi ha lagar i Sverige som det inte går att\r\nefterleva, Ingela Mårtensson?</pre><pre>Det är en personlig tragedi för dem som begärt asyl\r\ni Sverige men som inte har tillräckliga skäl att få\r\nstanna. Tycker regeringen att alla barnfamiljer skall\r\nfå stanna i Sverige, skall man säga det och också ge\r\ndem bra förutsättningar för att leva här.</pre><pre>Det tycker tydligen inte regeringen, för ansvarigt\r\nstatsråd har genom att ta bort den s.k.\r\ntreterminsregeln ytterligare begränsat\r\nmöjligheterna för barnfamiljer att få stanna i\r\nSverige. Den regeln har kommit till med hänsyn till\r\nbarnen. Har barnen gått tre terminer i skola eller\r\nförskola, ansågs det tidigare att barnen var så\r\nrotade att det skulle vara inhumant att inte låta\r\nfamiljen stanna. Den regeln är nu borta.</pre><pre>Av propositionen kan man också utläsa att\r\nstatsrådet är medveten om att det finns problem\r\nmed det här förslaget. Det skrivs nämligen i\r\npropositionen: ''Skulle det visa sig att denna\r\nordning leder till mycket stora svårigheter att\r\nverkställa beslut om avvisning och utvisning får\r\nfrågan om möjligheten att komma till rätta med\r\ndessa situationer övervägas på nytt.''</pre><pre>På ett annat ställe i propositionen sägs att ''en\r\nutlänning som undanhåller sig verkställighet är inte\r\nheller berättigad till någon form av stöd från\r\nsamhället''.</pre><pre>Tanken är tydlig! Om barnfamiljerna inte får något\r\nstöd från samhället, blir deras situation så\r\nouthärdlig att de frivilligt lämnar landet. Risken är\r\nnaturligtvis stor att vi får en grupp människor som\r\nlever i samhällets utmarker, i ett slags gråzon, utan\r\nstöd och hjälp. Vad händer med barn som inte\r\nkommer att gå i skola, inte kommer att få någon\r\nutbildning, inte omfattas av hälso- och sjukvård?</pre><pre>Regeringen har enligt propositionen lagt fram det\r\nhär förslaget av hänsyn till barnen. Från\r\nsocialdemokratiskt håll har vi svårt att se att\r\nförslaget gagnar barnen, att det har tillkommit av\r\nomtanke om barnen och för barnens bästa. Många\r\nav remissinstanserna har också svårt att se det\r\nhumanitära med propositionen. Det som\r\nregeringen ville framställa som en humanitär\r\nreform anser vi blir raka motsatsen.</pre><pre>Efter att ha tagit del av remissinstansernas\r\nsynpunkter stod det klart för de flesta ledamöterna\r\ni utskottet att något måste göras åt förslaget i\r\npropositionen.</pre><pre>Utskottsmajoriteten har därför arbetat fram ett\r\neget och enligt min mening ett bättre förslag, där\r\nockså stor hänsyn tas till barnens situation.</pre><pre>Det kan inte vara rimligt att, när olika instanser\r\nnoga prövat skälen för uppehållstillstånd och funnit\r\natt de inte är tillräckliga, den enskilde själv skall få\r\navgöra om man skall stanna i landet.</pre><pre>Vår principiella inställning är att det måste finnas\r\nen yttersta möjlighet att avlägsna den som inte har\r\nrätt att stanna i landet.</pre><pre>Jag vill gärna påpeka att utskottet har haft\r\nmålsättningen att så långt det går begränsa\r\nmöjligheterna att ta barn i förvar. Utskottet har i\r\ntidigare betänkanden skrivit mycket starkt att det\r\nmåste finnas synnerliga skäl för att ta barn i förvar.</pre><pre>Rikspolisstyrelsen säger också i sitt remissyttrande\r\natt barnförvaren minskat. Under första halvåret\r\n1992 togs 180 barn i förvar, och det skall då\r\njämföras med första halvåret 1991, då 301 barn togs\r\ni förvar.</pre><pre>Utskottets förslag innebär att förvar endast får\r\nanvändas som en sista utväg och att barnens\r\nintressen måste väga tungt vid bedömningen av ett\r\neventuellt förvarstagande.</pre><pre>Jag delar också den uppfattning som flera\r\nremissinstanser framfört, nämligen att en\r\nbarnfamilj efter att ha varit i landet under lång tid\r\nkan behöva extra tid att fundera över sin situation\r\noch extra tid för att lämna landet. För att det skall\r\nvara möjligt föreslår utskottet att familjen alltid\r\nskall ges en möjlighet att under lugna förhållanden\r\noch utan hot om omedelbara tvångsåtgärder\r\nbesluta om att resa frivilligt.</pre><pre>I dag är situationen den att polisen gör en\r\nbedömning av risken för att familjen skall gå under\r\njorden. Bedöms risken som stor tas familjen i\r\nförvar. Den möjligheten kommer inte längre att\r\nfinnas.</pre><pre>Utskottets förslag innebär att barnet inför en\r\navvisning inte skall kunna tas i förvar förrän man\r\nförst ställt barnet under uppsikt, en uppsikt som\r\nvisserligen är förknippad med vissa villkor men som\r\ninte innebär ett frihetsberövande. Barnet kan leva\r\nsom tidigare och röra sig fritt, vare sig barnet vistas\r\npå en förläggning eller någon annanstans.\r\nVillkoren skall anpassas till vad som är lämpligt i\r\ndet enskilda fallet. Vistas barnet på en förläggning\r\nkan det vara tillräckligt att barnet är närvarande vid\r\nmåltider och vid sängdags. Barnet behöver inte\r\nheller före avresan flyttas från sin invanda miljö.</pre><pre>När uppsikt prövats och barnet vägrat att resa\r\nfrivilligt eller hållit sig undan när avresan skulle ha\r\nägt rum, skall förvar få tillgripas vid ett senare\r\ntillfälle. Barnet får endast tas i förvar tillsammans\r\nmed vårdnadshavare.</pre><pre>Ansvaret överlämnas nu till familjen eller barnets\r\nvårdnadshavare som nu själva får avgöra vilket som\r\när det bästa för barnet: antingen att familjen lämnar\r\nlandet frivilligt och under värdiga former eller att\r\nbarnet eventuellt göms undan och tas i förvar när\r\ndet påträffas och därefter avvisas.</pre><pre>Vi har i utskottet den förhoppningen att det här\r\nförslaget skall medverka till att barn inte behöver\r\ntas i förvar annat än i undantagsfall.</pre><pre>Rikspolisstyrelsens rapport om att det vid\r\nhalvårsskiftet fanns 439 barn, där ingen vet var de\r\nfinns och vad som hänt dem, har också oroat\r\nutskottet. Vi gör därför ett tillkännagivande, där vi\r\nanser att regeringen bör ge Socialstyrelsen i\r\nuppdrag att tillsammans med andra berörda\r\nmyndigheter undersöka var barnen finns och hur\r\nderas situation är.</pre><pre>Herr talman! Jag yrkar därför bifall till utskottets\r\nhemställan och avslag på reservationerna.</pre><pre>Anf. 92  INGELA MÅRTENSSON (fp)\r\nreplik:</pre><pre>Herr talman! Det var mycket som man kan\r\nkommentera i Maud Björnemalms anförande.\r\nMaud Björnemalm sade att hon saknade Birgit\r\nFriggebo här i kammaren, när det är ett så viktigt\r\nförslag som skall behandlas. Om det verkligen vore\r\nomtanke om det viktiga som behandlas i det här\r\nförslaget, förstår jag inte hur utskottsmajoriteten\r\nhar kunnat föra fram sitt förslag utan att närmare\r\nbedöma vad konsekvenserna av det egentligen\r\ninnebär.</pre><pre>Till att börja med gör Maud Björnemalm en\r\nåtskillnad mellan förvarstagande och fängelse.\r\nFörvarstagande är ju en form av fängelse. Även om\r\ndet inte rör sig om en fängelseinstitution, innebär\r\nförvarstagande ändå en form av inlåsning på\r\npremisser som helt är att likställa med fängelse. Det\r\när därför som det är så allvarligt att låsa in barn på\r\ndet här viset.</pre><pre>Maud Björnemalm anklagade regeringen för att\r\nden inte ansåg det nödvändigt att skicka ut förslaget\r\npå remiss. Regeringen har i propositionen angivit\r\natt man har haft kontakter med både\r\nInvandrarverket och Polisen under beredningen av\r\ndetta ärende. När sedan utskottet skickade ut sitt\r\nförslag på remiss tillkom inte något nytt.</pre><pre>Maud Björnemalm sade att hon hade tagit intryck\r\nav remissinstansernas synpunkter, och att det\r\nförstärkte hennes uppfattning om att man skulle\r\nanta förslaget. Det förstår jag inte. Har inte Maud\r\nBjörnemlm tagit del av de remissyttranden som har\r\ninkommit från Rädda barnen, Röda korset,\r\nSocialstyrelsen, Advokatsamfundet, Flyktingrådet\r\nm.fl., vilka tillstyrker propositionens förslag? De\r\nmenar att utifrån barnens perspektiv kan man inte\r\nlåsa in dem på det här viset, och de välkomnar\r\npropositionens förslag.</pre><pre>Maud Björnemalm tog också upp de gömda\r\nbarnens situation och undrade hur vi skall förhålla\r\noss till dem. Vi vill naturligtvis att man skall\r\nverkställa beslut. Jag vet inte hur\r\nSocialdemokraterna har tänkt sig. Skall man ha\r\nskolgång för gömda barn? Hur skall det gå till? I så\r\nfall får man väl spärra in dem. Det är en mycket\r\nmärklig diskussion som man för i det här\r\nsammanhanget. Man vill motverka gömmande av\r\nbarn, samtidigt som man vill ge dem som gömmer\r\nsig utbildning, socialbidrag och jag vet inte allt. Jag\r\ntycker att reglerna skall vara sådana att besluten\r\nkan verkställas. Därför måste man försöka att\r\nundanröja de omständigheter som gör att barn i dag\r\ngömmer sig. Det finns mycket att göra på det\r\nområdet, och det måste göras stegvis, så att det blir\r\nen bättre tingens ordning.</pre><pre>Anf. 93  MAUD BJÖRNEMALM (s)\r\nreplik:</pre><pre>Herr talman! Jag tycker att det är cyniskt av\r\nFolkpartiet att man inte vill vidkänna att det i\r\nSverige faktiskt finns familjer som gömmer sig.\r\nRemissinstanserna har ju påpekat att dessa barn far\r\nilla. Och det måste man ta ansvar för. I och med att\r\nFolkpartiet tillstyrker propositionens förslag vill\r\nman att det skall finnas ytterligare familjer som\r\nvistas här illegalt, trots att man vet att barnen far\r\nilla.</pre><pre>Ingela Mårtensson undrade om jag inte hade tagit\r\ndel av vad remissinstanserna anför. Jo, jag har läst\r\nremissvaren mycket noga, och det har nog flera i\r\nutskottet gjort, eftersom vi på åtskilliga punkter vill\r\ngå frivilligorganisationerna till mötes. Vi anser att\r\nfamiljerna måste få ett skäligt rådrum innan de skall\r\nresa ut ur Sverige.</pre><pre>Förvar är inte fängelse, Ingela Mårtensson. Enligt\r\nsvensk lag är det inte tillåtet att sätta barn i\r\nfängelse, häkte eller arrest. Så försök inte att likna\r\ndet förvarstagande som finns på Carlslund vid ett\r\nfängelse! Det är det faktiskt inte fråga om.</pre><pre>Det är regeringens skyldighet att belysa\r\nkonsekvenserna av de förslag som den lägger fram.\r\nDet kan inte vara oppositionens sak.</pre><pre>Anf. 94  INGELA MÅRTENSSON (fp)\r\nreplik:</pre><pre>Herr talman! Regeringen skall självfallet beskriva\r\nkonsekvenserna av de förslag som den lägger fram.\r\nMen i det här fallet är det inte regeringens förslag\r\nutan det är ett förslag i form av något slags hopkok.\r\nDå måste de som står för detta förslag också ta\r\nansvar för det. Därför borde man ha gjort en bättre\r\nbedömning av konsekvenserna. Som vi ser det\r\nmedför detta förslag att allt fler familjer tvingas att\r\ngömma sig, eftersom de måste anmäla sig, befinna\r\nsig på särskilda platser eller hur de nu skall bete sig.\r\nPrecis som Berith Eriksson sade är förslaget väldigt\r\noklart i det här avseendet. För mig påminner det\r\nhela litet grand om en form av kommunarrest. Jag\r\nvet inte om det är det som man vill återinföra.</pre><pre>Jag skulle gärna vilja veta hur Socialdemokraterna\r\nhar tänkt sig att ordna skolgång o.d. för gömda\r\nbarn. Hur skall det gå till? Man måste på olika sätt\r\nkomma fram till förslag som motverkar att familjer\r\ngömmer sig. Jag tycker inte heller att det är bra att\r\nfamiljer gömmer sig. Det är skadligt för barnen och\r\nen påfrestning för hela flyktingfamiljen. Bara att\r\ntreterminsregeln finns kan ju stimulera till att\r\nmänniskor på alla sätt försöker att förlänga\r\nvistelsetiden, så att de efter tre terminer får tillstånd\r\natt stanna kvar i landet. Förutom de som kommer\r\nfrån det forna Jugoslavien är det i dag knappast\r\naktuellt med treterminsregeln. Det är viktigt att få\r\nned väntetiderna så mycket som möjligt. Även om\r\nman inte är gömd, är det en psykisk påfrestning för\r\nde familjer som tvingas att under så lång tid som ett\r\noch ett halvt år vänta på besked.</pre><pre>Jag vill ändå påstå att förvarstagande liknar\r\nfängelseförhållanden. Man låses in, kan inte lämna\r\nhuset och kan inte ta emot besök hur som helst.\r\nReglerna påminner direkt om fängelseregler. Hur\r\ndet ser ut innanför väggarna har inte så stor\r\nbetydelse. Det avgörande är att man är inlåst.</pre><pre>Anf. 95  MAUD BJÖRNEMALM (fp)\r\nreplik:</pre><pre>Herr talman! Jag kan rekommendera Ingela\r\nMårtensson ett besök på Carlslund.</pre><pre>Det är mycket intressant att se hur Folkpartiet har\r\nbytt fot i flyktingpolitiken. Jag har här debatterat\r\nflyktingpolitik under ganska många år, och jag har\r\naldrig tidigare hört om den inställning som\r\nFolkpartiet nu representerar.</pre><pre>Vi skall inte ha några gömda barn i det här landet.\r\nDet är därför som majoriteten i utskottet har lagt\r\nfram detta förslag, som ersätter de dåliga förslagen\r\ni den proposition som regeringen har lagt fram.</pre><pre>Jag vill avsluta med en fråga till Ingela Mårtensson,\r\nsom jag faktiskt vill ha svar på: Anser Ingela\r\nMårtensson att de lagar som vi har i Sverige skall\r\nefterlydas?</pre><pre>Andre vice talmannen anmälde att Ingela\r\nMårtensson anhållit att till protokollet få antecknat\r\natt hon inte ägde rätt till ytterligare replik.</pre><pre>Anf. 96  BERITH ERIKSSON (v) replik:</pre><pre>Herr talman! Vilka belägg har Maud Björnemalm\r\nför att det är vanligt att barnfamiljer inte vill lämna\r\nlandet? Skall vi utgå ifrån att det är det vanligaste\r\nfallet, när vi skall föra diskussionen?</pre><pre>Maud Björnemalm sade att det skall föreligga\r\nsynnerliga skäl om tiden skall kunna förlängas. I\r\nbetänkandet står det att synnerliga skäl kan vara att\r\nman har misslyckats med att få tag på biljetter. Då\r\nundrar jag: Hur får Maud Björnemalm detta att gå\r\nihop med artikel 37 i barnkonventionen?</pre><pre>Än en gång: Kan Maud Björnemalm fastslå att den\r\nmodell för förvarstagande av barn som hon nu har\r\nrefererat och som presenteras i betänkandet inte\r\nstrider mot Europakonventionen om mänskliga\r\nrättigheter? Det står fortfarande inte uttryckt i\r\nlagen vilken personalkategori som skall sköta detta\r\nförvar.</pre><pre>Maud Björnemalm säger att man verkligen har\r\ntänkt på barnen. Om man träffar på ett barn som\r\nfar illa, finns det andra lagrum att tillämpa,\r\nexempelvis lagen om vård av unga.</pre><pre>Jag kan kort ge ett exempel på hur det kan gå till:\r\nEn mamma och hennes barn från Colombia kom till\r\nSverige. De hade varit i Spanien och kom därifrån\r\ntill Sverige. Mamman trodde att de skulle få stanna\r\nhär. Hon fick lämna den s.k. slussen. Jag förklarade\r\nför henne att tredjelandsprincipen gäller. Hon var\r\nhelt klar över att de skulle återvända. Kvällen före\r\navresan kom poliser för att hämta dem, eftersom\r\nman ville vara säker på att de fanns på plats och inte\r\nskulle försvinna. Det fanns emellertid ingenting\r\nsom tydde på att de skulle försvinna. Kvinnan var\r\nbl.a. väldigt rädd för polistransporten. De\r\nflyktingar som kommer till Sverige har i regel\r\nmycket negativa erfarenheter både av\r\npolistransporter och av vistelse i förvar, där man\r\nlåses in.</pre><pre>I samtliga remissvar från dem, som av de\r\nasylsökande inte upplevs som repressiva, och från\r\ndem som arbetar med flyktingar, sägs att\r\nflyktingarnas rädsla för förvarstagande är större än\r\nför själva avvisningen.</pre><pre>Anf. 97  MAUD BJÖRNEMALM (s)\r\nreplik:</pre><pre>Herr talman! Som jag sade i mitt anförande är det\r\n2 056 personer, varav 239 barn, som är efterlysta\r\noch som har gått under jorden. Ingen vet var de\r\nfinns. Vi vet att det finns människor som tror att de\r\nav humanitära skäl hjälper barnfamiljerna när de\r\nmedverkar till att familjerna går under jorden. Det\r\nfinns också, Berith Eriksson, belägg för att de s.k.\r\ngömda barnen mår både fysiskt och psykiskt\r\nmycket dåligt. Detta vill vi genom vårt förslag\r\nförändra. Jag kan inte förstå att det för Berith\r\nEriksson skall vara så svårt att inse detta.</pre><pre>När det gäller barnförvar har vårt parti i tidigare\r\nutskottsbetänkanden mycket tydligt och klart\r\nbeskrivit hur det skall gå till. Förvar skall äga rum i\r\nsärskilda lokaler med personal som har erfarenhet\r\nav barn.</pre><pre>Anf. 98  BERITH ERIKSSON (v) replik:</pre><pre>Herr talman! Maud Björnemalm nämnde att det\r\nfinns 2 500 efterlysta personer i landet. Detta är en\r\nuppgift som Maud Björnemalm, liksom jag, har fått\r\nvia tidningar. I tidningarna uppges att det man inte\r\nvet är hur många av de efterlysta som faktiskt finns\r\nkvar i landet. Alla tar sig ju inte an en barnfamilj\r\nsom blivit utvisad, i syfte att gömma den för resten\r\nav livet. Under tiden försöker man antingen att få\r\nresp. fall prövat -- i regel är det fråga om människor\r\nsom har jobbat mycket med flyktingar och som\r\nkanske ser att en felbedömning har gjorts -- eller så\r\nhandlar det ofta om att hjälpa familjen att hitta en\r\nannan möjlighet att komma ut ur landet. Många\r\nsäger: Vad som helst, men jag kan inte åka tillbaka\r\ntill mitt land därför att det innebär död för mig,\r\näven om Invandrarverket inte har den\r\nuppfattningen.</pre><pre>Naturligtvis finns det oseriösa människor som tar\r\nsig an flyktingfamiljer. Att över huvud taget\r\ngömma människor är inte något som jag själv kan\r\ntänka mig att ge mig in på, även om jag har\r\nförståelse för att sådant ibland förekommer.</pre><pre>Mår barnen bättre av att de tas i förvar? Det kan\r\nändå inte vara möjligt. Träffar man ett barn som\r\nmår dåligt, oavsett om det är folk från\r\nSocialtjänsten eller Polisen eller andra som träffar\r\nbarn som mår dåligt, finns det andra lagrum att\r\ntillämpa för att hjälpa dessa barn om inte\r\nföräldrarna har möjlighet att göra det.</pre><pre>Vi måste över huvud taget komma bort från den\r\nattityd som råder i diskussionen om flyktingpolitik,\r\nnämligen att jämställa ansökan om asyl med en\r\nbrottslig handling. Vi skall inte ha nuvarande typ av\r\nlagstiftning för asylhantering. Vi skall heller inte\r\nutan belägg göra påståenden att det är si eller så.\r\nFramför allt måste andra vägar prövas än vad som\r\nhittills har gjorts för att människor skall få en värdig\r\navresa från vårt land.</pre><pre>Anf. 99  MAUD BJÖRNEMALM (s)\r\nreplik:</pre><pre>Herr talman! De uppgifter jag talade om -- de 2 056\r\npersonerna, varav 439 är barn -- är inte tagna från\r\nnågon tidning utan från Rikspolisstyrelsens\r\nrapport.</pre><pre>Majoriteten i utskottet har försökt att arbeta fram\r\nett förslag som tar största möjliga hänsyn till\r\nbarnen. Hur vill ni i Vänsterpartiet egentligen ha\r\ndet? Skall det vara en reglerad invandring, eller\r\nskall det vara en fri invandring innebärande att alla\r\nsom kommer hit får stanna?</pre><pre>Ni har åsikter om förslaget och ni kritiserar det.\r\nMen jag har aldrig hört att ni har lagt fram något\r\neget förslag som förklarar hur man skall få de\r\nmänniskor som vägrar att lämna Sverige att avresa.</pre><pre>Andre vice talmannen anmälde att Berith Eriksson\r\nanhållit att till protokollet få antecknat att hon inte\r\nägde rätt till ytterligare replik.</pre><pre>Anf. 100  GUSTAF VON ESSEN (m):</pre><pre>Herr talman! Jag vill inleda med att yrka bifall till\r\nutskottets hemställan.</pre><pre>Lagstiftning om barnförvar är inte en fråga som\r\nnödvändigtvis måste diskuteras utifrån enbart\r\npartipolitiska aspekter. Frågan involverar verkligen\r\nså mycket av känslor och engagemang från så\r\nmånga olika håll att det närmast vore märkligt om\r\nde gängse partimönstren präglade\r\nställningstagandena. Därför känns det fullständigt\r\nnaturligt att få diskutera detta öppet i utskottet, och\r\näven att få göra upp med Socialdemokraterna, som\r\ni normalfallet i många frågor brukar höra till våra\r\nmotståndare.</pre><pre>När propositionen presenterades i våras var de\r\nflesta i utskottet ense om att utskottet behövde\r\nytterligare synpunkter innan vi skulle kunna lägga\r\nfram ett förslag därifrån. En särskild arbetsgrupp\r\nbildades enbart för att hantera just denna fråga.\r\nSynpunkter från en rad remissinstanser begärdes in\r\nav ett enigt utskott, eftersom en remissomgång inte\r\nhade föregått propositionsskrivandet. Mycket\r\narbete har sedan lagts ned för att hitta en lämplig\r\navvägning mellan propositionens förslag och de\r\nsynpunkter som majoriteten av utskottets\r\nledamöter redan då hade. Vidare vägdes de\r\ninkomna remissvaren in i bedömningen.</pre><pre>Som har framgått skiljer sig betänkandet från\r\npropositionen framför allt på en punkt, nämligen\r\natt utskottsmajoriteten föreslår att barn skall kunna\r\ntas i förvar även vid s.k. långa utvisningsfall, dock\r\nendast som en yttersta möjlighet när alla andra\r\nåtgärder visat sig vara verkningslösa. Först skall\r\nprövas att ställa barnet under uppsikt och att\r\nförsöka få barnet och familjen att avresa på frivillig\r\nväg. Om det då inte visar sig vara möjligt att\r\nåstadkomma en frivillig avresa under värdiga\r\nformer, finns det också ytterst en möjlighet att\r\nanvända tvångsmedel. Maud Björnemalm har\r\nbeskrivit detta mer i detalj tidigare i sitt inlägg.</pre><pre>Hur ofta kan då detta komma att inträffa? Vi vet att\r\nungefär 10--15 % av förvarstagandena rör\r\nmänniskor som har väntat en längre tid på\r\nutvisning. Det skulle möjligen innebära 15--25 barn\r\nper år. De övriga barnen tas i förekommande fall i\r\nförvar i samband med direktavvisning, något som\r\npropositionen föreslår skall vara möjligt även\r\nfortsättningsvis. Jag tror att det klart har\r\nframkommit att denna proposition inte på något\r\nsätt gör det omöjligt att i fortsättningen ta barn i\r\nförvar. Tvärtom kommer de allra flesta barn som i\r\ndag tas i förvar, och som har väntat en kort tid på\r\nutvisning, även i fortsättningen att tas i förvar. Det\r\när alltså inte på något sätt någon förbudslagstiftning\r\nsom föreslås i propositionen.</pre><pre>Genom de av utskottsmajoriteten föreslagna\r\nåtgärderna tror vi dessutom att antalet\r\nförvarstaganden kommer att kunna minskas\r\njämfört med nuläget. Det blir därför endast\r\nundantagsvis som förvarstaganden i dessa fall\r\nkommer att behöva ske.</pre><pre>Varför är det då så viktigt att vi har kvar denna\r\nmöjlighet till förvarstagande? För mig är det en\r\nsjälvklarhet. Humanitet och hänsyn till barnens\r\nbästa och barnens intressen måste också\r\nkombineras med klara och entydiga regler. En\r\nasylprocess enligt utlänningslagens regler bedrivs ju\r\nmed rättssäkerheten som ledstjärna. Om staten i\r\nslutändan ej beviljar uppehållstillstånd utan fattar\r\nbeslut om utvisning, måste en utvisning kunna\r\nverkställas på ett effektivt men också humant sätt.\r\nVad skulle det vara för en rättsstat om denna inte\r\nkan verkställa sina beslut?</pre><pre>Rikspolisstyrelsen har varit klar på denna punkt.\r\nMan har på ett trovärdigt sätt kunnat peka på\r\nsvårigheterna med ett verkställande av en avvisning\r\nom inte ett yttersta tvångsmedel skulle finnas till\r\nförfogande.</pre><pre>Herr talman! Humanitet får inte glida över i\r\nnaivitet. Vi kan inte i praktiken överlåta åt\r\nbarnfamiljerna att själva avgöra om de vill lämna\r\nlandet eller inte sedan de fått avslag på sin\r\nasylansökan. Ett förbud mot förvarstagande i\r\nsådana fall skulle ge signaler till omvärlden att\r\nbarnfamiljer kan söka asyl i Sverige och även efter\r\nett avslag ändå stanna kvar i landet så länge de\r\nönskar. En sådan signal riskerar helt klart att få en\r\ns.k. pull-effekt och locka olyckliga och pressade\r\nbarnfamiljer att söka sig till Sverige. De skulle\r\nvisserligen tvingas att leva i utkanten av samhället,\r\nlåt vara att de skulle ha rätt att söka visst socialt\r\nstöd och att de också skulle vara berättigade till\r\nakutsjukvård.</pre><pre>Maud Björnemalm har citerat tidningar i dag. Jag\r\nantar att hon refererade till Dagens Nyheter. Där\r\nkunde jag möjligtvis, till skillnad från henne, läsa\r\nut att det är mer än 500 barn, där man i dag inte\r\nvet var de finns. 439 har tidigare dokumenterats av\r\nRikspolisstyrelsen. Men det tycks för närvarande\r\nhandla om ännu fler.</pre><pre>Vad vet vi om dessa barn? Hur lever de? Vilken\r\ntrygghet har de? Vi vet i och för sig att människor\r\nsom lever i samhällets utkant ofta dras in i\r\nsvartjobb, kriminalitet och missbruk. I Tyskland\r\nhar man tillämpat en princip som innebär att man\r\ninte verkställer utvisningar. Det har lett till att en\r\nstor mängd människor vistas underjordiskt i landet.\r\nDetta har medverkat till den främlingsfientlighet\r\nsom vi nu kan se avarterna av. Vi måste också väga\r\nin denna aspekt när vi bedömer behovet av att som\r\nen yttersta och sista åtgärd kunna ta en barnfamilj i\r\nförvar vid utvisning.</pre><pre>Det är mycket oroande att vi inte vet hur de barn\r\nsom finns gömda här har det. Jag vet vilket\r\nengagemang och vilken medkänsla för dessa gömda\r\nfamiljer som finns. Människor offrar på kristen och\r\nhumanitär grund av sitt eget för att hjälpa\r\nmänniskor i nöd. Sådana gärningar måste förstås.\r\nMen trots detta kan det finnas andra mindre\r\nnogräknade människor som för sina egna dubiösa\r\nsyften i stället utnyttjar barns och familjers otrygga\r\nbelägenhet. Vi ger därför regeringen till känna att\r\nSocialstyrelsen bör, i samråd med andra\r\nmyndigheter, närmare försöka utröna var dessa\r\nbarn kan finnas och hur deras situation är. Vad man\r\nän tycker i dessa sammanhang är det riksdagen som\r\nbestämmer och regeringen som verkställer\r\nriksdagens beslut. Jag förutsätter att det som\r\ntillkännages till regeringen också genomförs.</pre><pre>Det har från Berith Eriksson föreslagits att\r\nåldersgränsen bör höjas från 16 till 18 år för att man\r\nskall åstadkomma en anpassning till FN:s\r\nbarnkonvention. Det finns en del som talar för\r\ndetta, och utskottsmajoriteten har också\r\nuppmärksammat detta. Det kan möjligtvis indikera\r\natt vi har läst både Berith Erikssons motioner och\r\nremissvaren från olika organisationer. Det är\r\nnaturligt att en sådan fråga hänförs till den\r\nutredning som skall behandla utlänningslagstiftning\r\noch flykting-  och invandarfrågor.</pre><pre>Det finns, herr talman, ingen som helst anledning\r\nför mig att här i kammaren försöka framstå som\r\nmer humanitär och engagerad än någon annan.\r\nAlla har vi gemensamt att vi sätter barnets bästa i\r\nförsta hand. Alla borde också ha samma intressen\r\natt också tillse att rättssystemet fungerar och att\r\nmyndigheternas beslut kan verkställas på ett\r\nbetryggande och humanitärt balanserat sätt.</pre><pre>Herr talman! Det är viktigt att klara ut några frågor\r\nsom har kommit upp här i kammaren nu. Ingela\r\nMårtensson har ju kritiserat vårt förslag. Jag måste\r\ndå be att få ställa en rak och enkel fråga till henne.\r\nDen kanske inte är så enkel att besvara. Men det\r\nbrukar vara lättare att ställa frågor än att besvra\r\ndem. Hur skall verkställighet av avvisningsbeslut\r\nkunna ske, om man inte i yttersta nödfall kan ta\r\nbarn i förvar? Detta vill jag ha svar på.</pre><pre>Anf 101  BERITH ERIKSSON (v) replik:</pre><pre>Herr talman! Först vill jag passa på att ta upp två\r\nfrågor. Vänsterpartiet lade 1990 fram ett eget\r\nlagförslag gällande förvarstagande av barn. Det\r\nsom jag efterlyser är att man utarbetar modeller för\r\nhur det skall gå till när barnfamiljer skall avvisas.\r\nDetta skall ske i samarbete med människor som kan\r\nhantera människor i kris och som kan samtala med\r\ndem, så att man tillsammans kan komma överens\r\nom hur avresan skall ske.</pre><pre>Jag måste säga att jag tycker att det är ganska naivt\r\natt tro att det som utskottet nu har åstadkommit,\r\ndenna mischmasch med uppsikt, skulle hanteras\r\nannorlunda än det förslag till uppsikt som\r\nSocialdemokraterna lade fram och som inte ledde\r\ntill något annat än att det blev fler förvarstaganden.</pre><pre>Herr talman! Jag vill nämna vad Johan\r\nFischerström svarade på en fråga om vilken hänsyn\r\nman vid bedömningarna tog till barnkonventionen.\r\nHan svarade: Rent lagtekniskt ingen. Svenska\r\ndomstolar och svenska myndigheter tillämpar\r\nsvensk lag. Att Sverige har ratificerat\r\nbarnkonventionen innebär att Sveriges regering\r\noch riksdag skall tillse att svensk intern lagstiftning\r\nstämmer överens med konventionen.</pre><pre>Inom Socialdepartementet sammanställs en\r\nrapport om hur svensk lag överensstämmer med\r\ntillämpningen av konventionen. Det är mycket\r\nviktigt, vilket också Gustaf von Essen påpekade,\r\neftersom det är riksdagen som fattar beslut och\r\nstiftar lagarna.</pre><pre>När det gäller den rapport som skrivs inom\r\nSocialdepartementet hoppas jag att vi, när de här\r\nlagarna har inkorporerats, får ta del av de olika\r\nsynpunkterna och undersöka hur de stämmer\r\növerens med FN:s barnkonvention.</pre><pre>Anf. 102  GUSTAF VON ESSEN (m) replik:</pre><pre>Fru talman! Jag tycker att det är litet märkligt att\r\nBerith Eriksson, i likhet med Ingela Mårtensson, är\r\nintresserad av att införa ett nytt avvisningssystem\r\nutan att egentligen anvisa någon teknik för hur det\r\nhela skall gå till.</pre><pre>Jag frågade Ingela Mårtensson tidigare hur det skall\r\ngå till att verkställa avvisningsbeslut om nämnda\r\nyttersta tvångsmedel inte får användas. Jag hoppas\r\natt jag så småningom får ett svar. Jag skulle kanske\r\nockså kunna få ett svar från Berith Eriksson, även\r\nom hon redan har antytt att hon själv efterlyser en\r\nsådan teknik.</pre><pre>Uppsiktsinstitutet är i vårt förslag kopplat till just\r\nförvarstagandet. Tidigare har detta institut levt ett\r\nsjälvständigt liv. Det har varit fråga om en av flera\r\nolika metoder som man använt sig av i det här\r\nsammanhanget. Men nu är det här kopplat till\r\nförvar. Man kan alltså inte ta i förvar innan det varit\r\nen uppsiktsperiod. Det är det som är poängen här.</pre><pre>När det gäller konventionsfrågorna är det helt klart\r\natt jurister från flera olika håll -- kanslichefer,\r\nInvandrarverkets jurist osv. -- varit involverade i\r\nprocessen. Jag är helt säker på att vi inte på något\r\nsätt bryter mot någon konvention i och med det här\r\nförslaget.</pre><pre>Jag är rätt säker på att även dessa frågor kommer\r\natt hanteras av den kommande utredningen. Då\r\nkan detta belysas ytterligare, om så skulle\r\nerfordras.</pre><pre>Anf. 103  BERITH ERIKSSON (v) replik:</pre><pre>Herr talman! Först något om uppsiktsperioden.\r\nGrejen är tydligen att man skall sätta alla\r\nbarnfamiljer under uppsikt. Det är vad det\r\negentligen handlar om.</pre><pre>När det sedan gäller barnkonventionen och de\r\naktuella lagförslagen skall det bli väldigt intressant\r\natt höra hur överensstämmelsen här förklaras.</pre><pre>Men det är väldigt illa att vi inte skall kunna utgå\r\nfrån vissa saker. Först och främst: Söker man asyl,\r\nskall det inte automatiskt ske en koppling till\r\nnödvändigheten av tvångslagar för att få ut\r\nmänniskorna. Det första man gör borde i stället\r\nvara att se hur vi handskas med flyktingar som\r\nkommer till Sverige. Hur tar vi emot dem när de\r\nkommer? Och hur förklarar vi för dem vad svensk\r\nutlänningslag innebär?</pre><pre>Man väljer i stället det som är lättast, nämligen att\r\nse till att det finns lagrum för att hantera frågorna\r\nenkelt och rationellt, men mycket omänskligt.</pre><pre>Anf. 104  GUSTAF VON ESSEN (m) replik:</pre><pre>Herr talman! Uppläggningen är den att man skall\r\nåstadkomma ett rådrum för frivillig avresa. När ett\r\navvisningsbeslut delges berörd familj, informeras\r\ndenna om vad som gäller. Man får t.ex. beskedet att\r\ndet inte är möjligt att stanna längre i Sverige, utan\r\nnu måste det planeras för en avresa på ett eller\r\nannat sätt. Man skall få ett lämpligt rådrum för att\r\ngenomföra detta. Det kan röra sig om att ordna\r\nmed kontakter med släktingar i det land där dessa\r\nbefinner sig eller att man på ett eller annat sätt\r\nförbereder sin ankomst dit.</pre><pre>Detta rådrum för frivillig avresa skall vara så pass\r\ngeneröst tilltaget att det verkligen går att\r\ngenomföra en avresa i värdiga former och med\r\nstörsta möjliga frivillighet. Det är först när man inte\r\nså att säga lever upp till det frivilliga ansvaret som\r\ndet blir fråga om nästa skede, nämligen uppsikten.\r\nI sista hand blir det ett förvarstagande, om tidigare\r\nåtgärd inte skulle hjälpa.</pre><pre>Herr talman! Personligen tror jag att det kommer\r\natt bli fråga om ytterst få fall under ett år som i\r\npraktiken berörs av ett direkt förvarstagande. Det\r\nhandlar mera om att det skall finnas en process som\r\nleder fram till att människor i första hand frivilligt\r\nlämnar landet. Har vi inte denna sista möjlighet,\r\nhar vi heller inte något tryck på familjerna så att\r\nprocessen kommer i gång när det gäller\r\nförberedelserna för en avresa.</pre><pre>Andre vice talmannen anmälde att Berith Eriksson\r\nanhållit att till protokollet få antecknat att hon inte\r\nägde rätt till ytterligare replik.</pre><pre>Anf. 105  INGELA MÅRTENSSON (fp)\r\nreplik:</pre><pre>Herr talman! Gustaf von Essen ställde en fråga till\r\nmig om verkställigheten. Maud Björnemalm har\r\nockså ställt en fråga som jag tidigare inte hade\r\nmöjlighet att bemöta.</pre><pre>Självklart menar vi i Folkpartiet att det måste vara\r\nmöjligt att verkställa beslut som fattats. Det måste\r\nockså finnas en respekt för lagar och förordningar i\r\nvårt land. Men vi tycker inte att den kan\r\nupprätthållas genom hot om att t.ex. barnfamiljer\r\nskall tas i förvar. Jag tror att det här med vilka\r\nsignaler man ger är väldigt viktigt. Just den signal\r\nfrån regeringen som jag tidigare pekat på och som\r\ngäller förbud mot förvarstagande har i sig redan lett\r\ntill att allt färre tas i förvar. Med nu föreliggande\r\nförslag blir signalen den motsatta, nämligen att man\r\ni större omfattning får ta i förvar. Det kommer\r\nockså att visa sig vid tillämpningen här. Sådana\r\nsignaler tycker jag är felaktiga.</pre><pre>Så något om de gömda barnen. Självklart tycker jag\r\natt det inte går att ställa upp på åtgärder som\r\ninnebär att familjer göms under en lång tid. Att det\r\när skadligt för barnen inser även vi. Vi vill inte\r\nmedverka till åtgärder som får sådana\r\nkonsekvenser, och så tror jag att det förhåller sig\r\nbeträffande det aktuella förslaget. Människor\r\nuppmanas att gömma sig, och effekterna blir\r\ndärmed de motsatta.</pre><pre>Gustaf von Essen talade om remissomgången här.\r\nHan poängterade att utskottet var enigt. Ja, jag\r\nreserverade mig inte mot att förslaget skickades ut\r\npå remiss. Däremot reserverade jag mig mot den\r\nlånga remisstiden. Jag ansåg att arbetet kunde ha\r\ngått snabbare, så att beslut kunde ha fattats före\r\nsommaren. När det gäller den tid som detta tagit --\r\ndet har ju varit ett tragglande -- fanns det således\r\ningen enighet. I och för sig tycker jag att\r\nkonsekvenserna av det förslag som man nu har\r\nkommit fram till borde ha utretts mera. Kanske\r\nskulle man ha skickat ut förslaget på remiss.\r\nLagrådet t.ex. kunde ha fått yttra sig. Då hade vi\r\nfått del av dess reaktioner. Nu finns inga sådana\r\nmöjligheter, och det beklagar jag.</pre><pre>Gustaf von Essen talar om det engagemang på olika\r\nhåll som funnits och säger att det inte bara varit\r\nfråga om partipolitiska överväganden -- jag minns\r\ninte riktigt hur hans ord föll. När det gäller\r\nregeringen har Carl Bildt och övriga moderata\r\nstatsråd ställt upp på framlagda förslag.\r\nSplittringen finns i detta fall mellan de moderata\r\nstatsråden och Moderaternas riksdagsgrupp -- men\r\näven Centern. Det förvånar mig att Centern bytt fot\r\nhär.</pre><pre>Anf. 106  ANDRE VICE TALMANNEN:</pre><pre>Replikrätten gäller enbart Gustaf von Essen.</pre><pre>Anf. 107  GUSTAF VON ESSEN (m) replik:</pre><pre>Jag har ännu inte fått något svar på det jag frågat\r\nom: Hur verkställs beslut, om inte den här yttersta\r\nmöjligheten finns -- dvs. möjligheten att ta barn i\r\nförvar? Vilka instruktioner skulle man alltså kunna\r\nbehöva ge i första hand polisen när det gäller den\r\nhär verkställigheten? Det är väldigt bra att ha med\r\ndet innan beslut fattas. Det gäller att veta hur det\r\nsenare skall fungera. Det kan inte klart utläsas ur\r\npropositionen hur verkställigheten ser ut.</pre><pre>Ingela Mårtensson och jag gör helt olika\r\nbedömningar av förslagens effekter. Om vi öppnar\r\nför en gråzon -- vilket vi i praktiken gör, om vi i\r\nslutänden inte kan verkställa beslut -- får det,\r\nmenar jag, effekter när det gäller det antal familjer\r\neller barn som väljer att försöka gömma sig. De\r\nkanske inte behöver gömma sig så totalt som nu,\r\nutan de kan välja öppnare gömställen, för de vet att\r\nde i praktiken inte kan bli utvisade, eftersom man\r\ninte kan ta barn i förvar. Detta tror jag och många\r\nmed mig blir effekten. Vi gör litet olika analyser av\r\ndetta. Det är helt uppenbart.</pre><pre>Herr talman! Jag är rätt ny i riksdagen, men jag har\r\nförstått att socialförsäkringsutskottet har berömt\r\nsig av att vara rätt sakligt. Man kan resonera om\r\nsakfrågor på ett öppet och ärligt sätt -- jag tycker\r\ndet själv hittills -- och även komma fram till beslut\r\nsom inte behöver se exakt likadana ut som\r\nregeringens förslag. Detta har skett i många fall\r\näven under min korta tid i riksdagen, ett och ett\r\nhalvt år. Det har gällt även i sådana fall där det har\r\nrört sig om mycket pengar och involverat olika\r\nprinciper. Detta är inget direkt unikt, utan man\r\nmåste kunna acceptera att det finns en möjlighet att\r\nresonera igenom förslag så att de blir ännu bättre,\r\nännu mer förnuftiga och ännu mer baserade på\r\nrealiteter.</pre><pre>Anf. 108  INGELA MÅRTENSSON (fp)\r\nreplik:</pre><pre>Herr talman! Självklart skall man, som jag har sagt\r\ntidigare, kunna verkställa beslut. Att det sedan inte\r\ngår i samtliga fall är en annan sak. Men man måste\r\nsträva efter att besluten skall kunna verkställas. Då\r\nmenar vi att man måste finna andra former än att ta\r\nbarnfamiljer och flyktingbarn i förvar.</pre><pre>Möjligheten att återkomma om och om igen med\r\nansökningar, vilket inte var meningen med denna\r\nordning från början, men som har blivit praxis, är\r\nett sätt att ge barnfamiljerna hopp om att de bara\r\nde håller ut tillräckligt länge kan få en omprövning.\r\nSedan kan man försöka igen. Då gäller det att\r\ngömma sig under tiden, om man har fått ett\r\nutvisningsbeslut.</pre><pre>Det finns andra sätt att tackla de här problemen,\r\nsom jag tror att man måste ta tag i för att verkligen\r\nfå människor att respektera de beslut som fattas av\r\nvåra myndigheter och i det här fallet av\r\nUtlänningsnämnden.</pre><pre>Majoriteten har skrivit att man ifrågasätter\r\ntreterminsregeln. Jag undrar, Gustaf von Essen,\r\nom Moderaterna avser att komma med förslag om\r\natt återinföra treterminsregeln.</pre><pre>Jag tycker att det är en klar skillnad mellan det\r\nförslag som har lagts fram av regeringen och det\r\nförslag som Socialdemokraterna, Ny demokrati och\r\nModeraterna har lagt fram tillsammans med\r\nCenterpartiet. Det är en helt annan typ av förslag.\r\nJag skulle gärna vilja använda samma ord som\r\nBerith Eriksson använde. Det är en mischmasch.\r\nJag tycker faktiskt att det är litet unikt att man\r\nbehandlar ett ärende på det här viset. Jag beklagar\r\ndet verkligen, för jag tycker att det ytterst är\r\nflyktingbarnen som kommer att få lida för detta.</pre><pre>Anf. 109  GUSTAF VON ESSEN (m) replik:</pre><pre>Herr talman! Jag noterar att Ingela Mårtensson\r\ntycker att det är bra om man kan verkställa beslut.\r\nMen det är fortfarande inte någon beskrivning av\r\nhur man verkställer besluten, om man inte har det\r\ninstrument som jag har talat om som en yttersta\r\nmöjlighet. Berith Eriksson har tidigare efterlyst\r\nteknik i detta avseende. Jag delar hennes\r\nuppfattning att det är bra om man har teknik innan\r\nman fattar beslut om ett förslag.</pre><pre>Jag noterar bara att Ingela Mårtensson faktiskt inte\r\nhar kunnat ge något svar på hur en verkställighet\r\nskall gå till.</pre><pre>Jag tror rent generellt att det är bra att en mer\r\ngenomträngande och större utredning kommer till\r\nstånd om utlänningslagstiftningen och om\r\nasylpolitiken, så att vi får den belysning som\r\nerfordras. För närvarande är inte asyl-,  invandrar-\r\noch utlänningslagstiftningen riktigt bra. Det här är\r\nen liten del av det hela. Jag tror att vi behöver\r\narbeta oss igenom mycket större delar av den här\r\nlagstiftningen för att få den effektiv, humanitär och\r\nväl fungerande.</pre><pre>Andre vice talmannen anmälde att Ingela\r\nMårtensson anhållit att till protokollet få antecknat\r\natt hon inte ägde rätt till ytterligare replik.</pre><pre>Anf. 110  LEIF BERGDAHL (nyd):</pre><pre>Herr talman! I proposition 1991/92:138 föreslås\r\nbegränsningar i rätten att ta barn i förvar. I\r\npraktiken skulle propositionen, om den antas av\r\nriksdagen, innebära ett principförbud mot att ta\r\nbarn i förvar. En ädel tanke, förvisso. Vem vill ta\r\noskyldiga barn i förvar?</pre><pre>När propositionen lades fram i april sade statsrådet\r\nFriggebo att det kändes bra att få uppfylla ett av\r\nFolkpartiets vallöften. Jag skulle ha ställt en fråga\r\ntill henne, om hon hade varit här. Jag hade velat få\r\nsvar på om hon fortfarande anser att detta vallöfte\r\nkommer att uppfyllas.</pre><pre>Om lagförslaget i propositionen skulle gå igenom,\r\nskulle polisen inte längre kunna ta i förvar en\r\nförälder som döms till utvisning. Utländska\r\nmedborgare, som begått allvarliga brott i Sverige,\r\nskulle undgå utvisning om de hade barn.\r\nAvvisningsbeslut skulle över huvud taget inte\r\nkunna verkställas om propositionen accepteras av\r\nriksdagen.</pre><pre>Vid den första behandlingen av den här\r\npropositionen i utskottet ville socialdemokraterna\r\nha en remissbehandlig. De fick omedelbart stöd\r\nfrån Ny demokrati. Jag vill inte påstå att det var vi\r\nsom låg bakom, men någonting hände i utskottet.\r\nRegeringspartierna gick med på en\r\nremissbehandling, som jag så småningom kommer\r\natt kommentera.</pre><pre>I en annan fråga, som är parallell till denna, spelade\r\nvi däremot en betydligt mer aktiv roll. Det gällde\r\nfolkpension till invandrare som har vistats här en\r\nviss tid. Jag skulle egentligen prata om detta under\r\nnästa avsnitt av vår debatt, men jag vill nämna det\r\nnu för att få det till protokollet.</pre><pre>Socialdemokraterna föreslog nämligen mer liberala\r\nregler för folkpension till invandrare. Jag hakade\r\nomedelbart på och påpekade att när man väl har\r\ntagit emot invandrare skall man också se till att de\r\nfår folkpension relativt liberalt i stället för att\r\nhänvisas till förnedringen av att gå till socialvården\r\nunder resten av sin livstid. Här hakade\r\nregeringspartierna på, efter det att jag gått samman\r\nmed Socialdemokraterna. Den här frågan, där Ny\r\ndemokrati har tagit initiativ till ett invandrarvänligt\r\nbeslut, är naturligtvis ingenting som intresserar\r\npressen. Journalisterna vill bara skriva om allt\r\nelände vi har hittat på på den här fronten.</pre><pre>Jag skulle också vilja kommentera\r\nremissbehandlingen, som är ganska märklig. Hur\r\nden kom till stånd kan man också diskutera länge.\r\nMen även vissa andra förhållanden tycker jag att\r\nman skall nämna.</pre><pre>För det första är det märkligt att svenska kyrkan,\r\nmed ärkebiskopen i spetsen, yttrat sig utan att ha\r\nblivit tillfrågad. Ännu mer märkligt är det att\r\nyttrandet senare återges i betänkandet. Jag tycker\r\natt man i fortsättningen endast skall ta med de\r\nremissvar som utskottet begärt.</pre><pre>För det andra bör man observera\r\nåsiktsgemenskapen mellan Vänsterpartiet,\r\nFolkpartiet och Svenska kyrkan. Att\r\nAdvokatsamfundet har samma åsikter tror jag inte\r\när av ideologiska skäl. Jag tror mer att det är\r\nekonomiska faktorer som har avgjort hur de har\r\nyttrat sig.</pre><pre>I Svenska Dagbladet i dag är Maud Björnemalm\r\nbekymrad över att advokater i allt större\r\nutsträckning uppmanar sina klienter att hålla inne\r\nmed inforamtion, i syfte att få till stånd en ny\r\nprövning sedan nya skäl tillkommit. Det blir då en\r\nny överklaganderunda, med bl.a. ökad\r\narbetsbelastning för Utlänningsnämnden samt\r\ngivetvis ökade inkomster för advokaterna.</pre><pre>Jag tror inte att detta gäller flertalet advokater.\r\nMen det Maud Björnemalm har anfört, och jag\r\nanser att hon är en mycket vederhäftig person, är\r\nallvarligt. Jag tycker att statsrådet -- hon får väl läsa\r\nprotokollet, eftersom hon inte är här -- omedelbart\r\nbör utreda advokaternas agerande samt deras\r\ndebiteringar inom flyktingverksamheten över\r\nhuvud taget. Jag misstänker att det finns stora\r\nbelopp att spara här.</pre><pre></pre><pre>Vad beträffar de övriga remissvaren instämmer jag\r\ni det mesta av vad Rikspolisstyrelsen anfört. Jag\r\ntycker att kriminalinspektör Kjell Kristensen i\r\nKiruna har träffat huvudet på spiken då han anför\r\natt propositionen är en typisk skrivbordsprodukt\r\ndär vederbörande inte tillräckligt satt sig in i\r\nproblemen kring verkställigheten av\r\navvisningsbesluten.</pre><pre>Man har tydligen stirrat sig blind på vad som\r\nåtergetts i massmedia i vinklade reportage där\r\njournalister inte tagit reda på fakta, utan enligt\r\negen uppfattning försökt och delvis lyckats\r\növertyga läsarna eller lyssnarna om att\r\nbeslutsfattarna handlat fel.</pre><pre>Efter remissbehandlingen enades\r\nSocialdemokraterna, Centerpartiet, Moderaterna\r\noch Ny demokrati om det betänkande som ligger på\r\nriksdagens bord.</pre><pre>Förra gången invandrarfrågan var uppe i riksdagen\r\nklarade sig regeringen, dvs. Folkpartiet, med hjälp\r\nav Vänsterpartiet. Nu har tydligen något hänt i\r\npolitiken. Åsiktsgemenskapen med Vänsterpartiet\r\när inget nytt för Folkpartiet. Den omfattar tyvärr\r\ninte bara flyktingpolitiken. Den här\r\nåsiktsgemenskapen grundlades redan på 60-talet,\r\ndå inte bara Bengt Westerberg, utan stora delar av\r\nFolkpartiet var anslutna till FNL-rörelsen. Jag\r\ntycker att Folkpartiet skall göra sig av med den\r\nideologiska barlasten. Då blir det betydligt lättare\r\natt samarbeta med oss, och förhoppningsvis med\r\nregeringen i övrigt. Det sistnämnda har jag inte så\r\nmycket med att göra.</pre><pre>Avslutningsvis vill jag yrka bifall till hemställan i\r\nutskottets betänkande SfU3. Jag hoppas på\r\nsamarbete inom flyktingpolitiken i fortsättningen\r\nmed de partier som stöder betänkandet. Jag hoppas\r\natt även Folkpartiet kommer med i det samarbetet.</pre><pre>Anf. 111  INGELA MÅRTENSSON (fp)\r\nreplik:</pre><pre>Herr talman! Leif Bergdahl undrade när vi skall\r\ninfria våra vallöften. Vi hade hoppats att vi skulle\r\nfå med oss riksdagen i ett principbeslut när det\r\ngäller ett förbud mot att ta flyktingbarn i förvar.\r\nTyvärr har vi inte fått majoritet för det, men vi\r\nkommer inte att ge oss. Vi kommer igen med\r\nförslagen. Sedan är det riksdagen som avgör. Vi\r\nkan inte göra något åt hur sammansättningen är\r\nhär.</pre><pre>När det gäller Folkpartiets flyktingpolitik kommer\r\nvi att fortsätta att verka för en human och generös\r\nflyktingpolitik.</pre><pre>Anf. 112  HANS GÖRAN FRANCK (s):</pre><pre>Herr talman! Det finns inte några ideala förslag\r\nvare sig från den ena eller den andra sidan i den här\r\ndebatten. Men jag har ändå kommit fram till den\r\nslutsatsen att jag i valet mellan de två förslagen\r\nstöder Ingela Mårtenssons reservation.</pre><pre>Det är viktigt att det görs ytterligare begränsningar\r\ni möjligheterna att ta barn i förvar. Propositionen\r\ninnebär klara och konkreta begränsningar i den\r\nrätten. Det är ett steg i rätt riktning mot att helt\r\nförbjuda förvarstagande av barn och endast\r\nanvända uppsikt eller, som jag tidigare har\r\nframfört, alternativt kvalificerad uppsikt som\r\nmedel för verkställighet i avvisningsärenden som\r\nrör barn.</pre><pre>Nu har det ställts en del frågor i debatten. Båda\r\nsidorna har problem med uppsikten. Det beror helt\r\nenkelt på att detta behöver utredas närmare. När\r\ndet gäller frågan om uppsikt, finns det\r\nbegränsningar i den rätten. Det finns utslag från\r\nEuropadomstolen som innebär att man inte får\r\nställa en person under uppsikt, så att det kan\r\njämställas med ett frihetsberövande.</pre><pre>Det finns inget som hindrar att man ställer en\r\nperson under uppsikt om vederbörande får vara\r\ninom ett tillräckligt stort område. Då kan man i de\r\nallvarligare fallen använda sig av en kvalificerad\r\noch mera sträng uppsikt. Då kan man bevaka\r\npersonen bättre, men det får inte överträda gränsen\r\ntill frihetsberövande.</pre><pre>För det första är det viktigt att se till att det blir\r\nsådana anvisningar att uppsiktsinstitutet används i\r\nökad utsträckning och för det andra att man finner\r\nformer att göra det mer kvalificerat. Men den här\r\ndiskussionen om uppsikt kan inte på något sätt\r\nlegitimera de kraftiga skärpningarna.</pre><pre>Det är dessutom så att man har rätt till hämtning. I\r\nsamband med en verkställighet kan ju\r\nvederbörande hämtas. Det betyder att personen\r\nkan hämtas till en flygplats där verkställigheten\r\nskall ske. I samband med en hämtning blir ju\r\nmöjligheterna till uppsikt och kvalificerad uppsikt\r\nmycket större.</pre><pre>Det går aldrig att få ett vattentätt system här. Det\r\när några som har försökt att konstruera det. Inget\r\nsystem är vattentätt. Här får man naturligvis betala\r\nett visst pris i avvägningen. Det gäller barn, och i de\r\nhär sammanhangen kan barn ta skada.</pre><pre>Jag vill också uppmärksamma något som\r\nSocialstyrelsen har sagt, nämligen att man kan\r\ntillgripa LVU i de extrema fallen.</pre><pre>Jag menar att regeringsförslaget är det bättre, men\r\ndet behövs en översyn som ytterligare kan förbättra\r\nhandläggningar av det här slaget.</pre><pre>Sten Andersson i Malmö, Ny demokrati och ett\r\nantal socialdemokratiska ledamöter har samma\r\nyrkande här, nämligen att avslå propositionen i dess\r\nhelhet. Jag antar att motionärerna är nöjda. Det\r\nfinns ju ingen reservation här vare sig från\r\nModeraterna, Ny demokrati eller från de\r\nsocialdemokrater som sitter i\r\nsocialförsäkringsutskottet.</pre><pre>Jag förespråkar en bred enighet i flyktingpolitiken.\r\nMen den breda enigheten skall inte bygga på Ny\r\ndemokrati, utan den skall bygga på det som är\r\ngrunden, nämligen en framsynt socialdemokratisk\r\noch liberal syn på dessa frågor. Det har vi haft\r\ntidigare. Det måste återställas.</pre><pre>Remissyttrandet från Statens invandrarverk är\r\nmycket betänkligt. Nu har ju generaldirektören\r\ndess bättre avgått i dag. Det är mycket angeläget att\r\ndet inte bara sker en reformering av lagstiftningen,\r\nutan det måste också ske en reformering av\r\nInvandrarverkets verksamhet. Det är mycket\r\nangeläget att man avskiljer komplicerade\r\nutlänningsärenden från det verk som skall syssla\r\nmed att hjälpa invandrare, flyktingar och\r\nasylsökande och som skall vara ett organ för\r\nanpassningen av dem.</pre><pre>Den dömande eller beslutande delen av\r\nverksamheten skall läggas på ett särskilt organ.\r\nDen skall inte ligga hos Invandrarverket. Det\r\nbetyder ju att det uppstår motsättningar inte bara\r\ngentemot de asylsökande och de humanitärt\r\ntänkande människorna, utan faktiskt gentemot\r\nhela samhället. Det råder en förtroendekris i dag\r\nnär det gäller Invandrarverket. Den\r\nförtroendekrisen är så djup att det är nödvändigt att\r\ngöra ordentliga förändringar.</pre><pre>Det är beklagligt att ledning och styrelse inte har\r\nkunnat bemästra situationen på ett bättre sätt. Det\r\när inte bara invandrar- och asylärenden som har\r\nkommit i kläm. Numera behärskar man ju inte\r\nsituationen administrativt. Det finns en allvarlig\r\noförmåga här.</pre><pre>Utskottet har inte brytt sig nämnvärt om de många\r\nyttranden som har inkommit till stöd för\r\nbegränsningar i förvarstagandet. Jag tycker att det\r\när tråkigt. Det betyder att man kommer i en\r\nmotsättning till de viktiga organen. Det är\r\nnödvändigt när en human och generös\r\nflyktingpolitik skall bedrivas att komma i takt med\r\nde humanitära organisationerna. Om man kommer\r\ni motsättning till dem går det inte att bedriva en bra\r\nflykting- och invandrarpolitik i det här landet. Man\r\nhar tidigare varit i takt. Men det är den nu rådande\r\notakten som jag tycker är så pass allvarlig.</pre><pre>Herr talman! Jag hoppas att ledamöterna nu inte\r\nlåter sig förledas av den konstlade\r\nutskottsmajoriteten som har kommit till i detta\r\närende, utan röstar för propositionen och för Ingela\r\nMårtenssons reservation.</pre><pre>Det blir sedan en fråga om att agera för att se till att\r\nde mycket allvarliga sociala frågorna i det här\r\närendet blir lösta på ett bättre sätt än hittills.\r\nSocialstyrelsens yttrande är en god grund att arbeta\r\nvidare på.</pre><pre>Anf. 113  BERITH ERIKSSON (v):</pre><pre>Herr talman! Jag vill instämma i Hans Göran\r\nFrancks inlägg angående flyktingpolitiken och\r\nInvandrarverket här i Sverige.</pre><pre>Jag kommer naturligtvis att återigen väcka samma\r\nmotion som jag väckte under den förra allmänna\r\nmotionstiden i januari 1992, där jag tog upp dessa\r\nfrågor. Men jag var ute ett år för tidigt.</pre><pre>Anf. 114  STEN ANDERSSON i Malmö\r\n(m):</pre><pre>Herr talman! Det är förvisso allmänt känt att\r\npolitikers agerande utanför det här huset inte alltid\r\när helt lättbegripligt för våra uppdragsgivare. Det\r\nsista Hans Göran Franck yttrade tillhör säkert den\r\nkategori av agerande som gör att människor mindre\r\noch mindre förstår oss och vår verksamhet.</pre><pre>Hans Göran Franck tyckte att det var mycket\r\nbeklagligt att utskottet, med stöd av Ny demokrati,\r\nhar gjort detta ställningstagande i frågan. Jag skulle\r\nvilja efterlysa, herr talman, Hans Göran Francks\r\nreaktioner vid andra tillfällen i kammaren när\r\nsamma parti har stött hans eget parti. Hur känns\r\ndet vid sådana tillfällen?</pre><pre>Jag lever efter följande regel: Det är inte vem som\r\nsäger det utan vad som sägs som är viktigt. Jag\r\nföredrar -- det här får ses som en personlig\r\nbekännelse -- ett samarbete med Ny demokrati i\r\nstället för med Vänsterpartiet. That's my business.\r\nMen så är det.</pre><pre>För ett antal år sedan reagerade Folkpartiet,\r\nVänsterpartiet, dvs. dåvarande kommunisterna,\r\noch Miljöpartiet kraftigt mot att barn skulle kunna\r\ntas i förvar. I våras kom det en proposition. Den\r\nfick ett stort massmedialt genomslag. Men det\r\nvisade sig att 90 % av de fall då barn tidigare kunde\r\ntas i förvar skulle fortfarande finnas kvar. Jag\r\nförstår inte upprördheten som visas från vissa håll i\r\ndag.</pre><pre>Den här propositionen ledde till att jag väckte en\r\nmotion där jag yrkar avslag på propositionen. Det\r\nblev senare litet rörigt i utskottet, eftersom en\r\nmajoritet i utskottet ville ha en remissomgång. De\r\nsom inte ville ha någon sådan refererade till\r\npropositionen, där det framgår att dessa instanser\r\nredan har varit hörda och informerade. Men där\r\nstår inte en rad om vad dessa instanser har sagt. När\r\nremissrundan var färdig kom det fram kritik, som\r\nmånga av oss visste fanns sedan tidigare men som\r\ninte stod i propositionen. Det var fråga om mycket\r\nstark kritik från de verkligt sakkunniga instanserna\r\npå området, dvs. Invandrarverket och den centrala\r\npolisstyrelsen.</pre><pre>Herr talman! Jag tror att jag kan tala för en hel del\r\nmänniskor när jag hävdar, att många tycker att det\r\när svårt att förstå att man kan kritisera ett förslag\r\nom att i yttersta nödfall ta barn i förvar efter det att\r\nde har blivit bedömda med utgångspunkt i den mest\r\nliberala asylpolitik som för närvarande\r\nförekommer i Europa. I slutändan måste det finnas\r\nnågot instrument för att i praktiken kunna\r\nverkställa fattade beslut.</pre><pre>Enligt propositionen skulle det i praktiken vara\r\nomöjligt att avvisa eller utvisa den barnfamilj som\r\ninte vill tillåta att barnen tas i förvar. Om\r\npropositionen blir verklighet, kommer t.ex. den\r\npolis och hans kollega som på gatan känner igen en\r\nfamilj som de vet skall utvisas ur Sverige inte att\r\nkunna plocka upp familjen i polisbilen. Det är helt\r\norimligt att tänka sig ett sådant förfarande.</pre><pre>Herr talman! Det har sagts mycket i debatten, och\r\njag tänker inte upprepa allt. Men både Ingela\r\nMårtensson och Berith Eriksson har kommit billigt\r\nundan. De har vid flera tillfällen blivit tillfrågade\r\nom vad de i praktiken har att föreslå när det gäller\r\nden barnfamilj som har fått besked om att de inte\r\nfår stanna och inte vill lämna landet. De fyra svaren\r\njag lyssnade till tillfredsställde inte mig och säkert\r\ninte heller dem som frågade. Nu ger jag framför allt\r\nIngela Mårtensson en chans till att förklara hur hon\r\nvill att samhället i praktiken skall agera mot den\r\nbarnfamilj som konsekvent säger att de inte vill\r\nlämna Sverige. Det skulle vara tacksamt för den\r\nfortsatta debatten att få ett klargörande på den\r\npunkten.</pre><pre>Anf. 115  HANS GÖRAN FRANCK (s)\r\nreplik:</pre><pre>Herr talman! Det viktigaste är att jag nämnde de\r\növervägande skälen som talade för att stödja Ingela\r\nMårtenssons reservation. Den omständigheten att\r\nSten Andersson i Malmö stödjer\r\nutskottsmajoriteten är inte viktigast. Jag har inte\r\ntidigare hört något anförande av Sten Andersson i\r\nkammaren som man har kunnat stödja. Då Sten\r\nAndersson ställer sig bakom ett förslag finns det\r\nanledning till en viss misstänksamhet. Det är de\r\nsakliga skälen som avgör, men Sten Andersson gick\r\ninte in på dem. Han talade i stället om de politiska\r\nkonstellationerna.</pre><pre>Anf. 116  STEN ANDERSSON i Malmö (m)\r\nreplik:</pre><pre>Herr talman! Jag kritiserade Hans Göran Franck\r\ndärför att han i det här speciella fallet anser att det\r\när förkastligt att erhålla stöd från nydemokraterna.\r\nJag noterade samtidigt att han i andra fall inte\r\nkritiserat dem när de har stött hans eget parti.</pre><pre>Om jag skulle erhålla stöd för min uppfattning av\r\nHans Göran Franck, skulle jag veta att jag är ute på\r\nmycket tunn is.</pre><pre>Anf. 117  HANS GÖRAN FRANCK (s)\r\nreplik:</pre><pre>Herr talman! I det är fallet är den attityd som Ny\r\ndemokrati har intagit särskilt illavarslande. Det är\r\nframför allt mot den bakgrunden att de under lång\r\ntid har bedrivit en flykting- och invandrarfientlig...</pre><pre>Anf. 118  TREDJE VICE TALMANNEN:</pre><pre>Repliken gällde Sten Andersson i Malmö.</pre><pre>Anf. 119  HANS GÖRAN FRANCK (s)\r\nreplik:</pre><pre>Herr talman! Det var detta jag ville säga till Sten\r\nAndersson i Malmö. Det finns verkligen anledning\r\natt vara extra observant när ett så pass flykting- och\r\ninvandrarfientligt parti inte har någon reservation i\r\ndetta ärende.</pre><pre>Anf. 120  STEN ANDERSSON i Malmö (m)\r\nreplik:</pre><pre>Herr talman! Jag har inget skäl att kommentera det\r\nsenaste Hans Göran Franck sade. Det kan väl ändå\r\nnoteras som positivt att nydemokraterna anser det\r\nvara läge att ansluta sig till den stora majoritet som\r\nfinns i utskottet i denna fråga. Bättre sent än aldrig,\r\nHans Göran Franck. Det skulle kanske även ha\r\nsmittat andra.</pre><pre>Anf. 121  INGELA MÅRTENSSON (fp)\r\nreplik:</pre><pre>Herr talman! Jag tycker att denna diskussion om\r\nvem som stöder vem är ganska ointressant. Det\r\nviktiga är att diskutera sakfrågorna och\r\nkonsekvenserna av det förslag som har lagts fram.</pre><pre>Sten Andersson i Malmö sade att några partier\r\nhade motsatt sig remissomgång. Det var inte riktigt\r\nkorrekt. Jag framförde i utskottet att\r\nremissomgången kunde göras kortare, så att vi\r\nkunde fatta beslut före sommaruppehållet. Det\r\nfanns ingen motsättning när det gällde att skicka ut\r\närendet på remiss.</pre><pre>Det är inte heller riktigt att viss kritik framfördes\r\nförst i remissomgången. Utskottet hade en hearing\r\nmed bl.a. Invandrarverket och Polisen innan man\r\nbeslutade att skicka ut ärendet på remiss. Deras\r\nsynpunkter framkom klart vid det tillfället. Det var\r\nsamma synpunkter som sedan kom i remissvaren.\r\nDet var knappast några nyheter som kom fram i\r\nremissomgången.</pre><pre>Det ställdes en direkt fråga till mig om hur man\r\nskall kunna verkställa beslut. Jag har tidigare\r\nförsökt säga att jag inte tror att man genom\r\nförvarstagande av flyktingbarn kan komma till rätta\r\nmed dessa problem. Man måste på olika sätt se till\r\natt det finns respekt för de lagar och förordningar\r\nvi har och att människor accepterar att de inte kan\r\nfå uppehållstillstånd i Sverige. Där finns olika\r\nformer som bör prövas, dock inte att ta flyktingbarn\r\ni förvar.</pre><pre>Jag sade t.ex. att treterminsregeln kan uppfattas\r\nsom att barnfamiljer kan vinna på att hålla sig kvar\r\ni Sverige i ett och ett halvt år. Den regeln är nu\r\nborttagen. Det betyder inte att den inte kan\r\ntillämpas i särskilt ömmande fall. Men principen\r\nsom sådan måste ses över, att man kan få stanna i\r\nSverige om man håller sig kvar en viss tid och\r\nkanske gömmer sig. Sten Andersson i Malmö var\r\ninne på att man kan återkomma med ansökan gång\r\npå gång. De reglerna bör man komma åt, för att\r\nverkställighet skall vara möjlig.</pre><pre>Förslaget i sig har inneburit att Polisen har ändrat\r\nattityd. Det har blivit färre fall av förvarstagande.\r\nDet är det viktiga med förslaget, att det innebär ett\r\nprincipförbud mot förvarstagande. De\r\nmyndigheter som har att verkställa får rätta sig efter\r\ndet. Vi har sett att det går. Det är en fråga om\r\nattityd från dessa myndigheters sida.</pre><pre>Anf. 122  STEN ANDERSSON i Malmö (m)\r\nreplik:</pre><pre>Herr talman! Jag känner Ingela Mårtensson som en\r\nmycket klok och begåvad ledamot av denna\r\nkammare. Men jag noterar att hon pratar mycket\r\nom vad hon tycker att man inte skall göra, men\r\nbetydligt mindre om vad man praktiskt skall göra.\r\nDet senare är vad jag och andra i dag har efterlyst.\r\nVi har hitintills inte fått svar.</pre><pre>Treterminsregeln skall man kanske inte blanda in i\r\ndetta sammanhang. Det tillhör inte höjden av\r\nlogik.</pre><pre>Herr talman! Jag kritiserade remissförfarandet\r\ndärför att jag hade hört ett rykte om att man från\r\nett visst håll i utskottet hade väckt förslag om att\r\nremisstiden skulle vara enbart tio dagar. Om det är\r\nsant vet jag inte, men detta rykte nådde utanför\r\nutskottets dörrar.</pre><pre>Det viktigaste för mitt ställningstagande att\r\navstyrka propositionen är att det i den i stort sett\r\nenbart stod att man hade haft kontakt med ett antal\r\norganisationer och myndigheter. Men det stod inte\r\nnågonting om vad de hade sagt. Det var mitt skäl\r\nför att avstyrka propositionen. Jag visste att det\r\nfanns en omfattande kritik.</pre><pre>Anf. 123  INGELA MÅRTENSSON (fp)\r\nreplik:</pre><pre>Herr talman! Som jag sade tidigare har det varit en\r\nhearing och vi har på olika sätt fått reda på vad\r\norganisationer och myndigheter har tyckt om\r\nförslaget i propositionen. Därför kom inte några\r\nnyheter i remissvändan. Folkpartiets förslag var att\r\nman skulle kunna ha en kort remissvända. Det hade\r\nsäkerligen givit precis lika mycket som den långa\r\nremissvändan gjorde.</pre><pre>När det gäller att förbättra verkställigheten har jag\r\nförsökt att förklara vad man kanske inte bör ha för\r\nregler, därför att de skulle stimulera familjer att\r\ngömma sig. Det är också förslag, att man inte skall\r\nha vissa regler. Jag menar att det är den vägen man\r\nmåste gå fram, att på olika sätt se till att människor\r\naccepterar de beslut som våra myndigheter fattar.\r\nJag kan inte acceptera att man sätter flyktingbarn i\r\nförvar.</pre><pre>Anf. 124  STEN ANDERSSON i Malmö (m)\r\nreplik:</pre><pre>Herr talman! Ingela Mårtensson har nu mycket\r\nframgångsrikt talat om vad man inte skall göra,\r\nmen betydligt mindre framgångsrikt vad man skall\r\ngöra i det fall en familj helt vägrar att följa gällande\r\nbestämmelser.</pre><pre>Jag vet att Ingela Mårtensson inte kan svara mig, på\r\ngrund av kammarens regler. Men hade det inte varit\r\nklädsamt, när man vet att vissa tunga\r\nremissinstanser är kritiska, om något av deras kritik\r\nhade kommit fram i den tryckta propositionen?</pre><pre>Anf. 125  TORGNY LARSSON (s):</pre><pre>Herr talman! Det har varit en mycket intressant\r\ndebatt att lyssna till. Jag förstår att man har lagt ner\r\nmycken möda på att bilda sig en uppfattning. När\r\njag har tagit del av utskottsbetänkandet,\r\nreservationerna och det särskilda yttrandet har jag\r\nförstått med vilken vånda man från olika håll har\r\nförsökt komma fram till en hållbar ståndpunkt. Jag\r\nvill gärna ha sagt det, även om jag inte kan ställa\r\nmig bakom utskottsmajoritetens slutsatser. Det är\r\nför mig omöjligt att accepera att ett ensamt barn\r\nskall kunna tas i förvar. Jag har över huvud taget\r\nsvårt att acceptera att barn skall kunna tas i förvar.\r\nJag delar i princip den uppfattningen med många --\r\nRädda barnen, Svenska flyktingrådet, Svenska\r\nkyrkan, Sveriges advokatsamfund m.fl.</pre><pre>En och annan institution eller organisation har\r\nyttrat sig utan att bli tillfrågad. Det har föranlett\r\nLeif Bergdahl att ondgöra sig. Jag trodde att det\r\ninte var helt ovanligt med spontanremisser. Att\r\nSvenska kyrkan yttrar sig är väl inte så konstigt,\r\neftersom vi har en yttrandefrihet här i landet.\r\nSvenska kyrkan har ett stort engagemang i dessa\r\nfrågor. Jag känner ärkebiskopen sedan tio år\r\ntillbaka och vet att han har stor integritet. Det gör\r\natt han ibland kan hamna på samma linje som\r\nVänsterpartiet eller Folkpartiet. Men var inte\r\nledsen, Leif Bergdahl, det kan hända att han\r\nhamnar på samma linje som Leif Bergdahl i en och\r\nannan fråga. Ärkebiskopen bryr sig inte om vilket\r\nparti han råkar hamna i sällskap med.</pre><pre>Sveriges advokatsamfunds yttrande är intressant.\r\nDär hävdas bl.a. att ''varken i utvisningsärenden\r\neller i avvisningsärenden äventyras verkställigheten\r\ngenom ett förbud att ta barn i förvar. Benägenheten\r\natt hålla sig undan verkställigheten kan snarare\r\nförväntas minska, om möjligheterna att ta barn i\r\nförvar slopas, eftersom det i dag förekommer att\r\nfamiljer håller sig undan verkställighet just på\r\ngrund av rädsla för att barnen skall tas i förvar.''</pre><pre>Här gör tydligen utskottet en annan bedömning,\r\noch jag tycker att det hade varit värdefullt, om\r\nutskottet hade fört ett resonemang om detta.</pre><pre>Det som har slagit mig, då jag har läst\r\nutskottsmajoritetens betänkande, är att man talar\r\nså mycket om yttersta möjligheten. Jag tycker att\r\ndet blir inflation i det uttrycket. Det skall finnas en\r\nyttersta möjlighet att avlägsna den som inte har rätt\r\natt stanna i landet, det skall finnas en yttersta\r\nmöjlighet att även ta ett ensamt barn i förvar, och\r\ndet skall finnas en yttersta möjlighet till förvar i de\r\nfall barn har släppts in i landet.</pre><pre>Man talar också om att utvidga möjligheterna till\r\nförvar i ytterligare 72 timmar. Jag tycker att man\r\ntappar litet i trovärdighet genom att man i själva\r\nverket är restriktivare än vad man vill ge intryck av\r\natt vara. Det är en känsla som jag inte helt kan\r\nfrigöra mig ifrån.</pre><pre>Det finns också andra svagheter som Berith\r\nEriksson har pekat på, bl.a. längst ner på s. 18. Jag\r\nskall, herr talman, inte upprepa det.</pre><pre>Vi kan naturligtvis komma fram till olika\r\nuppfattningar i den här frågan, men det som Berith\r\nEriksson pekar på tycker jag är viktigt. Det står\r\nbl.a. så här: ''En utvisning efter kanske flera års\r\nväntan och bortovaro från hemlandet måste av\r\nnaturliga skäl upplevas som en ännu större\r\npersonlig katastrof än en direktavvisning och måste\r\nför den enskilde vara mycket svårare att ta till sig\r\noch bearbeta konsekvenserna av.''</pre><pre>När jag läser det här, slås jag av att detta är en\r\nsubjektiv bedömning. Det är utskottets åsikt. Vi\r\nkan naturligtvis komma fram till en åsikt, men den\r\ngrundas inte på en faktisk verklighet. Jag tycker att\r\ndet är ett exempel på hur svårt det är att skriva och\r\ndefiniera en tydlig och hållbar åsikt.</pre><pre>Samtidigt är det något jag saknar i reservationerna\r\noch meningsyttringen. Det hade varit värdefullt,\r\nom det hade förts ett mera tydligt resonemang kring\r\nfrågan som det har talats om här: Hur skall man\r\nbära sig åt vid avvisning? Hans Göran Franck har\r\nockså varit inne på detta.</pre><pre>Ingela Mårtensson säger i sitt särskilda yttrande:\r\n''Det gäller att utveckla andra former för att\r\nsäkerställa verkställighet av fattade beslut utan att\r\ntillgripa frihetsberövande.'' Det kan jag till hundra\r\nprocent ställa upp på. Problemet är ju att det\r\nbehövs ytterligare resonemang kring hur man\r\nförverkligar detta i praktiken.</pre><pre>Herr talman! Även om jag i sak står bakom\r\nreservationen och det särskilda yttrandet, kommer\r\njag inte att delta i voteringen på annat sätt än att jag\r\nkommer att avstå.</pre><pre>Anf. 126  WIDAR ANDERSSON (s):</pre><pre>Herr talman! Barns perspektiv och behov och\r\nförhållanden kolliderar ofta med den brutala\r\nverkligheten. Det finns massor av barn, både här i\r\nSverige och utomlands, som far fruktansvärt illa\r\noch som lever under förhållanden som varje\r\nnormalt funtad och navlad vuxen människa skulle\r\nvilja ingripa mot -- och också försöker göra.</pre><pre>I stort sett alla vuxna människor vill barnen väl, vill\r\nförsöka göra sitt bästa möjliga för barnen. Det\r\ngäller alla ledamöter i socialförsäkringsutskottet.\r\nDet gäller säkerligen alla ledamöterna i Sveriges\r\nriksdag. Det gäller de allra flesta medborgare. Men\r\nfaktum är att den flyktingpolitik som i dag\r\nadministreras av minister Friggebo innebär att\r\nmassor av fattigflyktingar kommer hit och att\r\nmassor av fattigflyktingar får nej och skall avvisas.</pre><pre>Varför då låtsas som om inte den lag vi har behöver\r\nmaktmedel för att kunna fungera? Varför låtsas\r\nsom om den lagen inte skulle gälla barn? Varför\r\nlåtsas som om det skulle finnas någon form av\r\nfrihetsberövande som inte innebär förvar? Varför\r\ndenna exercis med uppsikt och förvar? Ifall jag blir\r\nhållen under uppsikt och sedan går utom sikt, vad\r\nskall myndigheten göra då? Det blir ett ordvrängeri\r\nsom inte har någonting med verkligheten att göra.</pre><pre>Varför låtsas som om det stora problemet i det här\r\nsammanhanget är ett mycket hyggligt och humant\r\nförvar några dagar i Sverige, när det stora och\r\nverkliga problemet är den nöd och fattigdom som\r\nmånga av de här arma människorna tvingas\r\nåtervända till?</pre><pre>Som jag ser det, väljer framför allt Folkpartiet och\r\nVänsterpartiet den klassiska smitarvägen. Man vill\r\ninte se det brutala. Man vill inte se verkligheten\r\nsådan den är. Man strör i stället vackra ord omkring\r\nsig. Man kan visa upp sitt goda hjärta och sina rena\r\nvita händer och överlåter därmed åt någon annan, i\r\ndet här fallet en fyrklöver av partier, att spela Elaka\r\nErik eller Busen.</pre><pre>Folkpartiet och Vänstern överlåter busrollen, fast\r\nde innerst inne vet att lagarna naturligtvis måste\r\nföljas, att det inte finns något frihetsberövande som\r\ninte innebär förvar. Jag skulle tro, herr talman, om\r\njag får vara litet amatörpsykolog, att Folkpartiets\r\nfrustration över den förda flyktingpolitiken, vilket\r\nHans Göran Franck var inne på också, gör att\r\npartiets representanter nu för stunden -- jag hoppas\r\natt ni skall återhämta er -- inte kan agera sakligt i\r\nden här frågan.</pre><pre>Jag har liknande erfarenheter från mitt långa arbete\r\ni missbrukarvården inom Hasselarörelsen, hur\r\nmånga det är som vill försöka välja bort den oerhört\r\nbrutala och förnedrande verklighet som\r\ntiotusentals missbrukande barn och ungdomar\r\nlever i. De försöker välja bort att samhället måste\r\nha tvångsmedel. I dag finns det dess bättre en\r\nfungerande lagstiftning på det området, men den\r\ninnebär ju att tiotusentals barn och ungdomar,\r\nsvenska barn och ungdomar, tas i förvar, ofta under\r\nmånga år.</pre><pre>Skall också detta upphöra? Man undrar ju om det\r\när sådana strömningar på gång. Eller är det okej att\r\nha svenska ungdomar i förvar men oerhört\r\nupprörande om det är utländska ungdomar?</pre><pre>Avslutningsvis, herr talman, ett par ord med\r\nanledning av att barnkonventionen har varit uppe i\r\ndebatten flera gånger. Jag vill inte medverka till att\r\nvi fattar ett beslut som skulle strida mot\r\nbarnkonventionen, som är antagen av den svenska\r\nriksdagen. Man finner, när man studerar\r\nkonventionen, att där står klart och tydligt att barn\r\nkan tas i förvar vid särskilda fall, och detta är\r\nsärskilda fall.</pre><pre>Anf. 127  BERITH ERIKSSON (v) replik:</pre><pre>Herr talman! Jag blir väldigt förvånad över Widar\r\nAnderssons inlägg. Vad är det Widar Andersson\r\nmenar egentligen -- att det skall finnas ökade\r\nmöjligheter till frihetsberövande?</pre><pre>Jag måste upprepa det jag sade tidigare i debatten,\r\natt det är mycket olustigt med den koppling som\r\ngörs av alltför många mellan brottslighet och att\r\nsöka asyl. Widar Andersson pratar om att många\r\nbarn här i Sverige i dag tas i förvar och sitter väldigt\r\nlänge. Ja, men det är en annan diskussion.</pre><pre>Jag tycker att hela den här debatten i dag alltför\r\nmycket liknar den diskussion som föregick det förra\r\nbeslutet, när man också sade att modellen med\r\nförvarstagande inte skulle innebära att fler barn tas\r\ni förvar, för man hade beslutat att först använda\r\nrekvisitet uppsikt. Men resultatet blev ju att fler\r\nbarn togs i förvar.</pre><pre>Det var någon som nämnde polismästaren i Kiruna.\r\nFrån en flyktingförläggning strax utanför Kiruna\r\nrapporterades det i våras att polisen kom och tog\r\nfamiljen samtidigt som man lämnade upplysning\r\nom att ansökan hade avslagits. Det gjorde att\r\nväldigt många lämnade förläggningen innan de\r\nhade fått besked. De kunde helt enkelt inte sova,\r\neftersom de levde med den här osäkerheten. Det\r\nhände t.o.m. att det kom poliser med hundar på\r\nnatten.</pre><pre>Det är också en verklighet och en verklighet som\r\ntalar för vad många här och framför allt\r\nremissinstanserna har sagt. Många barnfamiljer är\r\nmer rädda för förvarstagandet än för att bli\r\navvisade.</pre><pre>Anf. 128  WIDAR ANDERSSON (s) replik:</pre><pre>Herr talman! Jag jämställer alls inte att söka asyl\r\nmed någon form av brottslig verksamhet. De allra\r\nflesta ungdomar som jag talar om är\r\nomhändertagna enligt socialtjänstlagen. Det enda\r\nbrott de i så fall har begått, Berith Eriksson, är att\r\nha valt fel föräldrar eller att de blivit utslagna i\r\nskolan och omhändertagits av de sociala\r\nmyndigheterna.</pre><pre>Sedan är det så, Berith Eriksson, att oavsett hur vi\r\nslingrar oss med orden kan vi aldrig komma ifrån\r\ndet faktum att människor söker sig hit i förtvivlan.\r\nOch de är naturligtvis förtvivlade och rädda och\r\nupprivna när de får nej på sin ansökan.</pre><pre>Att få nej innebär att man skall utvisas ur landet,\r\nfast man egentligen skulle vilja vara här. Det går\r\ninte att med ord förvandla en sådan situation till\r\nnågot positivt, men det går säkerligen att hantera\r\nden mycket bättre än vi gör i dag. Människorna har\r\nfått ett avvisningsbeslut, och detta måste på ett eller\r\nannat sätt verkställas. Det finns inga ord, kära\r\nBerith Eriksson, det finns inget slinger, ingen\r\nvändning som kan få oss att bortse från den mycket\r\nkonfliktfyllda situationen.</pre><pre>Anf. 129  BERITH ERIKSSON (v) replik:</pre><pre>Herr talman! Många andra har tagit upp tidigare i\r\ndebatten att just socialtjänstlagen och LVU gör att\r\ndet inte behövs några extra lagar för att hantera de\r\nbarn som verkligen far illa och som har gömts under\r\nen lång tid.</pre><pre>Sedan måste jag citera från barnkonventionen,\r\neftersom Widar Andersson tog upp den: ''Varje\r\nfrihetsberövat barn skall ha rätt att snarast få\r\ntillgång till såväl juridiskt biträde och annan lämplig\r\nhjälp som rätt att få lagligheten i sitt\r\nfrihetsberövande prövad av en domstol eller annan\r\nbehörig oberoende opartisk myndighet samt rätt till\r\nett snabbt beslut i saken.''</pre><pre>Brottet mot barnkonventionen är inte att ta barn i\r\nförvar i vissa situationer, utan den fråga jag tog upp\r\nvar: Redan under de första 72 timmarna bör barnet\r\nha möjlighet att få frihetsberövandet prövat. Att\r\nsedan plussa på 72 timmar till, hur får man det att\r\nstämma överens med barnkonventionen?</pre><pre>Anf. 130  WIDAR ANDERSSON (s) replik:</pre><pre>Herr talman! Problemet är ju att familjen där\r\nbarnen ingår vägrar att lämna landet, sedan\r\nmyndigheterna har fattat sitt beslut.</pre><pre>Vår svenska utlänningslag är mycket human och\r\nliberal, och det hoppas jag att den skall fortsätta att\r\nvara, men då måste vi också hantera det\r\ninstrumentet väldigt försiktigt, med möjlighet att\r\növerklaga, med möjlighet att få sin sak prövad i\r\nmånga olika instanser.</pre><pre>Problemet är som sagt att familjen vägrar att lämna\r\nlandet, trots att myndigheterna enligt svensk lag\r\nhar fattat beslut om avvisning. Det är problemet,\r\nBerith Eriksson.</pre><pre>Anf. 131  INGELA MÅRTENSSON (fp)\r\nreplik:</pre><pre>Herr talman! Widar Andersson anklagade bl.a.\r\nFolkpartiet för både det ena och det andra -- att\r\nvara smitare, och jag vet inte vad -- och att överlåta\r\nbusrollen till den allians som nu har bildats i\r\nsocialförsäkringsutskottet.</pre><pre>Jag trodde uppriktigt sagt att vi här i riksdagen\r\nskulle kunna ena oss om det förslag som regeringen\r\nlade fram nu i våras. Det är ett steg i rätt riktning\r\natt minska förvarstagandet. Riksdagen har varit\r\nhelt enig om att man bara skall tillämpa denna regel\r\ni fall av synnerliga skäl. Sedan har det inte skett på\r\ndet viset, utan bestämmelsen har missbrukats. Man\r\nhar använt den i alltför många fall.</pre><pre>När sedan signaler kommit om att det i princip blir\r\nett förbud mot förvarstagande, har det skett\r\nförändringar i positiv riktning. Därför trodde jag\r\nfaktiskt att vi skulle kunna ena oss om förslaget i\r\npropositionen, även om jag själv tycker att vi kunde\r\nha gått ett steg längre och infört ett totalförbud.</pre><pre>Widar Andersson jämför olika grupper och drar in\r\nbåde det ena och det andra. Jag håller med Berith\r\nEriksson om att man inte skall sätta likhetstecken\r\nmellan förvarstagande och brottslighet, missbruk\r\neller vad det nu kan vara. Det handlar här om\r\nasylsökande barn som har kommit till vårt land från\r\nsvåra situationer. Bara på grund av detta skall de\r\nlåsas in. Jag tycker inte att det är rimligt.</pre><pre>Den andra diskussionen får vi ta vid ett annat\r\ntillfälle. Den hör inte hit. I det fallet skyllde man\r\ninte på utländska medborgare eller svenska\r\nmedborgare. Det gäller över huvud taget barn som\r\nvistas här, om man enligt socialtjänstlagen behöver\r\ngöra ingripanden. Den möjligheten skall man\r\nnaturligtvis ha. Men att blanda in detta i den här\r\ndebatten tycker jag är helt felaktigt. Här gäller det\r\nasylsökande barn som kommer från svåra\r\nförhållanden. Då måste vi också ta hänsyn till dem,\r\nfölja barnkonventionen och göra det så bra vi kan\r\nför de barnen. Det gör vi inte genom att låsa in\r\ndem.</pre><pre>Anf. 132  WIDAR ANDERSSON (s) replik:</pre><pre>Herr talman! Jag skulle bra gärna vilja veta vilka\r\nasylsökande barn som blir inlåsta i Sverige av den\r\nanledningen att de söker asyl. Jag skulle vilja be\r\nIngela Mårtensson att korrigera detta påstående till\r\nriksdagens protokoll.</pre><pre>Det handlar här om familjer med barn, vilka vägrar\r\natt följa utvisningsbeslut. Vi kan då behöva\r\nanvända förvarsinstrumentet eller någon form av\r\nfrihetsberövande åtgärder för att kunna verkställa\r\nbeslutet.</pre><pre>Jag beskyller inte Folkpartiet för en mängd saker,\r\nIngela Mårtensson. Det enda jag har sagt är att\r\nFolkpartiet och Vänsterpartiet i detta fall väljer den\r\nklassiska smitarvägen. Ni svarar inte på frågorna\r\nfrån Gustaf von Essen och Maud Björnemalm eller\r\npå min fråga. Hur skall vi kunna se till att lagen\r\nfungerar om man inte i detta fall får använda\r\nförvar? Ni undviker att svara på den frågan. Det är\r\nden klassiska smitarvägen. Den är inte så ovanlig i\r\ndet mänskliga samlivet. Jag påpekar bara för Ingela\r\nMårtensson vad Ingela Mårtensson egentligen\r\nhåller på med.</pre><pre>Anf. 133  INGELA MÅRTENSSON (fp)\r\nreplik:</pre><pre>Herr talman! Widar Andersson säger att det inte\r\nbara är fråga om att barnen har sökt asyl. Vad är\r\ndet då fråga om? Det är inte så att de har vägrat,\r\nutan det görs en bedömning av polisen att de\r\nkommer att försvåra utvisningen. De har inte gjort\r\nnågonting. De har bara sökt asyl, och det är detta\r\nsom sedan ligger till grund för att man låser in dem.</pre><pre>Faktum är att man i dag låser in barnfamiljer. Det\r\när därför som det är så viktigt -- och jag förstår inte\r\natt det skall vara så svårt att begripa -- att det finns\r\nett principförbud för att motverka detta, och att det\r\nmåste till synnerliga skäl för att man skall kunna ta\r\nbarn i förvar.</pre><pre>Det är inte fråga om någon klassisk smitarväg och\r\natt försöka med sådana trick i debatten. Det gäller\r\natt se till vad det finns för förslag och vilka\r\nkonsekvenser de kan leda till. När det gäller\r\nförslaget från majoriteten i\r\nsocialförsäkringsutskottet är min bedömning att det\r\ninte kommer att leda till att barn t.ex. göms.\r\nSnarare blir det en uppmaning. Man har det här\r\nhotet över sig om man inte anmäler sig.</pre><pre>Hur sedan frågan om själva uppsikten skall\r\nhanteras är litet oklart i förslaget. Allt fler, och\r\nkanske ännu fler framöver, kommer inte att befinna\r\nsig på flyktingförläggningar, utan kommer att\r\nfinnas ute i samhället på olika ställen. Hur skall\r\nman då sköta denna uppsikt? Det finns många\r\nfrågetecken kring förslaget. Tillsammans med hotet\r\nom att man kan tas i förvar kommer detta att leda\r\ntill att familjer uppmuntras att gömma sig. Det\r\ntycker jag inte är försvarligt. Att gömma sig är\r\nheller inte en bra lösning för barn.</pre><pre>Anf. 134  PEETER LUKSEP (m):</pre><pre>Herr talman! Jag begärde ordet eftersom jag blev\r\nbåde förvånad och besviken när jag såg\r\nutskottsmajoritetens förslag till förändringar i den\r\nproposition som regeringen lade fram förra året.\r\nInte minst blev jag det över att även mina\r\npartikamrater i utskottet medverkar till dessa\r\nförändringar.</pre><pre>Det har sagts att det inte är särskilt stor skillnad i\r\nsak mellan utskottsmajoritetens förslag och\r\nregeringens proposition. Det kanske inte är någon\r\nstor skillnad. Men däremot är det stor skillnad i\r\nvilket intresse man sätter främst, statens eller\r\nbarnens.</pre><pre>Å ena sidan har vi statens och statsmakternas\r\nintresse, som kanske sammanfaller med vissa mer\r\neller mindre dunkla opinioners rädsla för någon\r\nföregiven eller tänkbar massinvandring till Sverige,\r\noch intresset av att kunna skicka folk ut ur landet.\r\nDetta intresse visas av utskottets betänkande. Jag\r\nciterar: ''Utskottets principiella inställning är som\r\nframgår ovan att det alltid måste finnas en yttersta\r\nmöjlighet att avlägnsa den som inte har rätt att\r\nstanna i landet.''</pre><pre>Å andra sidan har vi ett annat intresse, ett\r\nhumanitärt intresse, ett intresse som hör samman\r\nmed våra grundläggande rättigheter. Det är att man\r\ninte skall ta vare sig utländska eller svenska barn i\r\nförvar därför att deras föräldrar kan tänkas inte\r\nuppfylla myndigheternas beslut och regler i\r\nframtiden. Detta bör gälla utländska barn lika väl\r\nsom svenska barn.</pre><pre>Jag kan för egen del inte dela den nyjesuitiska anda\r\nsom säger att ändamålen helgar medlen när valet\r\nstår mellan principer om statens rätt kontra\r\nindividens rätt. Det finns många andra delar av\r\nsamhällslivet där detta synsätt kan tillämpas. Jag\r\ntycker inte att det är självklart att det faktum att\r\nkommunen vill planera framtiden på ett visst sätt\r\ntar över den enskildes äganderätt till en tomt. Jag\r\ntycker inte att det är självklart att\r\nskattemyndigheternas intresse av att få in alla\r\nskatter tar över den enskildes rätt att inte själv\r\nbehöva tala om var man tillbringar dygnsvilan. Jag\r\ntycker t.o.m. att risken för att en obotlig snattare\r\nåterigen begår brott inte får innebära att man\r\nspärrar in en person för evigt.</pre><pre>Skall man säga någonting positivt om utskottet är\r\ndet att man trots att det innebar en försening\r\nskickade ut ärendet på remiss. Det gav möjlighet\r\ntill att svart på vitt i utskottstrycket se den långa rad\r\nav remissinstanser som tyckte att propositionen var\r\nbra och snarare önskade att gå längre än vad\r\nregeringen gjorde i propositionen.</pre><pre>Herr talman! Jag tillhör dem i denna kammare som\r\ntycker att vi har en bra regering som alltsom oftast\r\nlägger fram bra förslag. I denna mycket svåra fråga\r\nhar man gjort en utmärkt avvägning mellan statens\r\noch maktens intressen och individernas rätt. Jag\r\nyrkar därför bifall till reservationen beträffande\r\nmom. 1 av Ingela Mårtensson och Märtha\r\nGårdestig.</pre><pre>Anf. 135  GULLAN LINDBLAD (m):</pre><pre>Herr talman! Jag tänker inte ge några\r\nvärdeomdömen om den regering vi har. Jag\r\nkonstaterar bara att vi har fått en proposition om\r\nbl.a. förvarstagande av barn. Jag försäkrar att såväl\r\nPeeter Lukseps moderata utskottskamrater som\r\nhela utskottsmajoriteten med största seriositet --\r\noch med mycken möda och stor vånda, som jag tror\r\natt Torgny Larsson sade -- har kommit fram till ett\r\nförslag som föreläggs denna kammare. Vi anser det\r\nvara så humant och riktigt som möjligt, och det\r\nföljer utlänningslagens bestämmelser.</pre><pre>Jag vill protestera mot påståendet att det skulle\r\nhandla om fängsligt förvar. Det har tidigare sagts i\r\ndebatten, men det handlar icke om detta. Det\r\ninstrument som vi nu skapar ger också en möjlighet\r\natt i yttersta nödfall ta ett barn i förvar. Det är detta\r\nvi har haft för ögonen. Nu är det så att säga en\r\nuppsikt i tid som gäller. Föräldrarna,\r\nvårdnadshavarna, har här möjlighet att själva,\r\nunder något lugnare förhållanden, överväga om det\r\ninte är rimligare att de trots allt frivilligt går med på\r\natt avvisas.</pre><pre>Vilket eller vilka partier som ställer upp för ett\r\nförslag som vinner majoritet är av underordnat\r\nintresse. Det vill jag ha sagt. Jag vill också inför\r\ndenna kammare säga att det är riksdagen och ingen\r\nannan som fattar de slutgiltiga besluten.</pre><pre>Vad det ytterst handlar om, mina vänner, är om\r\ndenna riksdag är beredd att leva upp till de lagar\r\nden själv stiftat. Jag syftar i detta fall på\r\nutlänningslagen. Där finns en bestämmelse om att\r\nman som en sista utväg skall kunna ta en person i\r\nförvar. Är vi beredda att följa denna lagstiftning,\r\noch över huvud taget använda denna möjlighet, i\r\ndet fall barn finns med i bilden? Ja, då är\r\nutskottsmajoritetens förslag det enda rimliga.</pre><pre>Om vi skall ändra på detta förhållande, måste vi gå\r\nin och ändra utlänningslagen. Den frågan, herr\r\ntalman, har vi inte att ta ställning till i den votering\r\nsom nu följer.</pre><pre>Överläggningen var härmed avslutad.</pre><pre>(Beslut fattades efter 13 §.)</pre><pre>13 §  Rätten till folkpension m.m.</pre><pre>Föredrogs</pre><pre>socialförsäkringsutskottets betänkande</pre><pre>1992/93:SfU4 Rätten till folkpension m.m. (prop.\r\n1992/93:7):</pre><pre>Anf. 136  BERITH ERIKSSON (v):</pre><pre>Herr talman! När vi justerade detta betänkande,\r\nhade inte Schweiz röstat om EES-avtalet. Nu vet vi\r\natt Schweiz har sagt nej. Men det vi inte vet är vad\r\ndetta egentligen innebär för Sveriges del. Vi vet\r\ninte i vilken omfattning som omförhandlingar blir\r\nnödvändiga, och vi vet heller inte hur långt tid det\r\nkommer att ta innan ett EES-avtal träder i kraft.</pre><pre>Vi vet därför egentligen inte om det vi nu skall\r\nbesluta om är relevant i förhållande till ett\r\neventuellt avtal med annat innehåll. Men det vi vet\r\när att de bestämmelser som behandlas i detta\r\nbetänkande skall träda i kraft den 1 jauari 1993,\r\ndvs. bestämmelser om hur underlaget för\r\npensionen skall räknas fram. Det känns naturligtvis\r\ninte riktigt bra. Men jag hoppas att det inte skall bli\r\nnågra komplikationer. Om det blir det hoppas jag\r\natt vi får tilläggsdirektiv.</pre><pre>När jag i dag återigen bläddrade igenom\r\nbetänkandet fick jag se att förslaget om en ny\r\nnordisk konvention skall börja gälla först då EES-\r\navtalet träder i kraft.</pre><pre>Det finns i detta betänkande förutom\r\nVänsterpartiets motion även två andra motioner\r\nsom tar upp problemet med flyktingars pensioner. I\r\nde andra två motionerna tar man upp och är orolig\r\nför att kommunerna i framtiden kommer att få\r\nökade kostnader för pensionärer som inte har en\r\ntillfredsställande pension. Det är välgrundat mot\r\nbakgrund av att man redan i dag har höga sådana\r\nkostnader i en del kommuner. Utskottet föreslår att\r\nregeringen skall ges i uppdrag att undersöka om\r\nman kan åtgärda detta på något sätt, och det tycker\r\njag är mycket bra.</pre><pre></pre><pre>I Vänsterpartiets motion tar vi upp problemet mer\r\nutifrån flyktingarnas sida: Vi har så många\r\nflyktingar i Sverige som har fått stanna här av\r\nhumanitära skäl och därmed inte har fått\r\ntillgodoräkna sig tid från hemlandet i underlaget så\r\nsom konventionsflyktingar, de facto-flyktingar och\r\nkrigsvägrare får göra.</pre><pre>Att Invandrarverket varit restriktivt med att\r\nanvända konventionsregeln och i stor utsträckning\r\nanvänt sig av regeln humanitära skäl, gör att det\r\nfinns många som drabbas retroaktivt av att man har\r\ngodtagit dessa skäl som beslutsunderlag. Man kan\r\nnaturligtvis diskutera var gränserna skall dras\r\neftersom det även finns en stor grupp\r\nanknytningar -- det är kanske den största gruppen.\r\nDet gäller då inte bara anknytningar till flyktingar,\r\nutan även anknytning till svenska medborgare. Jag\r\ntycker inte att det känns bra att dra gränsen mellan\r\nmänniskor som själva sökt asyl i Sverige när\r\ngränsen är beroende av en annan myndighets --\r\nInvandrarverkets och Utlänningsnämndens --\r\nkriterier. När det gäller Utlänningsnämnden\r\nprövade man över huvud taget inte skälen de facto\r\noch krigsvägrare så länge 18-månadersregeln fanns\r\nkvar, utan man prövade konventionsregeln och gick\r\nsedan direkt på humanitära skäl.</pre><pre>Vi anser att man under alla omständigheter bör ha\r\nrätt att få sina skäl preciserade och även omprövade\r\ni de fall där man anser att bedömningen är felaktig.\r\nMen naturligtvis vore det enklast att ange att alla\r\nsom sökt och fått asyl här i landet, oavsett\r\nbeslutskriteriet, skall omfattas av särregeln.</pre><pre>Jag yrkar bifall till Vänsterpartiets särmening.</pre><pre>Anf. 137  MARGIT GENNSER (m):</pre><pre>Herr talman! Det är ett betydelsefullt beslut\r\ngällande vårt folkpensionssystem som kommer att\r\nfattas i dag. När jag ser ut över kammaren tycks det\r\ninte så. Oenigheten i betänkandet är också ganska\r\nobetydlig. Trots detta tänker jag tala litet kring\r\närendet. Någonstans bör det finnas påpekat vad\r\nförändringarna innebär. Om inte ledamöterna är i\r\nkammaren hoppas jag att de åtminstone följer detta\r\nvia radio eller TV på sina rum.</pre><pre>Det är alldeles riktigt, som Berit Eriksson sade, att\r\nden fördröjning vi får av EES-avtalet på grund av\r\nden schweiziska folkomröstningen kan tyckas som\r\nett aber i den här frågan. Jag begrundade också\r\ndetta, och det har utskottet också gjort. Jag måste\r\nsäga att det må vara hur som helst med det. Vi\r\nmåste anpassa vårt socialförsäkringssystem till\r\nändrade internationella förhållanden. Vi får en\r\nmycket större rörlighet bland unga och medelålders\r\nmänniskor. Det behövs en viss anpassning.\r\nDessutom kommer inte antagandet av en ny\r\nfolkpensionslag att ställa till med några praktiska\r\nproblem, utom när det gäller vissa EG-medborgare\r\nsom inte kan lägga ihop sina pensionstider.</pre><pre>Inom EG-området tillämpas tre huvudprinciper\r\ninom socialförsäkringsrätten.</pre><pre>För det första: Likabehandlingsprincipen, som\r\ninnebär att en person som kommer från ett EG-\r\nland och är bosatt i ett annat omfattas av samma\r\nrättigheter och skyldigheter vad gäller\r\nsocialförsäkringen som den egna statens\r\nmedborgare.</pre><pre>För det andra: Exportabilitetsprincipen, som\r\ninnebär att socialförsäkringsförmåner, t.ex.\r\nförmåner vid invaliditet, pensioner och\r\narbetsskador skall utbetalas till den berättigade där\r\nhan är bosatt.</pre><pre>För det tredje: Proratatemporis-principen, som\r\nenbart gäller inom pensionsområdet och som\r\ninnebär att en pensionstagare som förvärvat rätt till\r\npension i mer än ett medlemsland har rätt till\r\nproportionellt beräknad pension från vart och ett\r\nav de länder där han har tjänat in sin pensionsrätt.</pre><pre>När vi i Sverige skall börja tillämpa dessa\r\nprinciper -- och det måste vi göra när vi får en mer\r\nrörlig arbetsmarknad -- skapar vårt\r\nfolkpensionssystem vissa problem, nämligen att\r\nfolkpensionsrätten i princip varit knuten till svenskt\r\nmedborgarskap i Sverige. Vi har däremot inte lagt\r\nvikten vid krav på någon minsta försäkrings- eller\r\nbosättningstid. En svensk medborgare som\r\nkommer hem efter ett långt liv, kanske ett långt\r\näktenskap, i utlandet har rätt till folkpension när\r\nhan eller hon kommer hem. Svenska medborgare\r\nsom bosätter sig utomlands har också för\r\nnärvarande rätt till folkpensionens huvudförmåner,\r\ndvs. ålders-, förtidsoch efterlevnadspension samt\r\nhandikappersättning, när den utges som tillägg till\r\npension, dvs. ATP. Rätten är dock beroende av att\r\nATP utges, eftersom folkpensionsförmånerna\r\nendast utges i förhållande till antalet ATP-år.</pre><pre>Utländsk medborgare som är bosatt i Sverige har\r\nsamma rätt som svenska medborgare om han bott i\r\nSverige sedan minst fem år och bosättningen i\r\nSverige varit minst tio år efter det att den\r\nförsäkrade fyllt 16 år. Däremot finns inga regler\r\nsom ger utländska medborgare rätt till folkpension\r\nvid bosättning utomlands. Bestämmelser finns dock\r\ni socialförsäkringskonventioner.</pre><pre>Lägg dock märke till att rätten till ATP är\r\noberoende av medborgarskap eller bosättning. För\r\natt få rätt till ATP krävs pensionspoäng under minst\r\ntre år.</pre><pre>Folkpensionssystemets knytning till\r\nmedborgarskap och bosättning utgör således det\r\ngrundläggande problemet i den gällande rätten\r\ntillsammans med EG:s tre principer.</pre><pre>I propositionen löses problemet på följande sätt:</pre><pre>Folkpension intjänas efter två alternativa regler,\r\nlika för svenska och utländska medborgare. Den\r\nena regeln är att folkpensionen skall beräknas\r\nenligt bosättningstiden i Sverige fr.o.m. det år man\r\nfyller 16 år t.o.m. ordinarie pensionsålder. För rätt\r\ntill hel folkpension krävs 40 bosättningsår. Kortare\r\ntider reduceras med en fyrtiondel för varje år.</pre><pre>Den andra regeln är ATP-anknuten. För rätt till full\r\nfolkpension krävs i detta fall 30 år med\r\npensionspoäng. Bosättningstiden bestäms av\r\nfolkbokföringen.</pre><pre>Den nya lagstiftningen kan leda till problem för\r\nvissa grupper. Utskottet har bemödat sig att göra\r\ndessa problem så obetydliga som möjligt. Därför\r\nhar vi också, i stor enighet -- det vill jag betona --\r\nändrat en del i propositionens förslag.</pre><pre>Vilka typer av personer kan då få svårigheter med\r\nden nya lagstiftningen?</pre><pre>Det kan gälla svenska medborgare som varit\r\nbosatta en längre tid i utlandet och som på grund\r\nhärav endast får reducerad pension eller ingen alls.\r\nDet kan också gälla personer som invandrat till\r\nSverige och på grund härav har kort bosättningstid.\r\nDet kan gälla yngre svenskar som på grund av\r\nstudier vistats utomlands längre tid än ett år och\r\nsom på grund av olycksfall eller svår sjukdom blir\r\ninvalidiserade för livet. Det skulle i sådana här fall\r\ninnebära mycket reducerade förtidspensioner.</pre><pre>Hur har vi försökt lösa de här problemen? Och hur\r\nser regeringens förslag ut? Den som är utsänd till\r\nutlandet av statlig arbetsgivare skall, tillsammans\r\nmed make och barn under 18 år, anses som bosatt i\r\nSverige under utsändningstiden. Med statligt\r\nutsända personer avses SIDA-anställda i bilaterala\r\nprojekt, diplomater, etc.</pre><pre>För makar och barn till arvodesanställd SIDA-\r\npersonal finns ingen rätt att tillgodoräkna sig\r\nbosättningstid om de själva inte haft egen ATP-\r\ngrundande inkomst. Bland övriga statligt utsända\r\nkan det finnas personer som har statligt reglerad\r\npension, men inte ATP. Utskottet förutsätter att\r\ndessa förhållanden regleras så att även dessa\r\npersoner får möjlighet att räkna in bosättningstid\r\nföre år 1993. Givetvis bör bosättningstid som\r\ninneburit rätt till andra pensionsrättigheter\r\navräknas. Framåt i tiden kan man ju alltid försäkra\r\nsig för pensionsrätt.</pre><pre>I propositionen finns särregler för missionärer,\r\nvilka beror på att missionärer inte är statligt\r\nanställda, men de bör få de statliga förmånerna för\r\nbosättningstid. För privat anställda kan\r\nförhållandena te sig annorlunda och mer svårlösta.\r\nFör make/maka som är anställd och utsänd av\r\nföretag föreligger i de flesta fall avtal om\r\npensionsförmåner. I de större svenska företagen\r\nföreligger sannolikt också pensionsavtal för\r\nmedföljande make och familjemedlemmar. Det\r\nblev nödvändigt 1988 vid förändringarna av\r\nänkepensionen.</pre><pre>För vissa pensionstagare kan det dock finnas behov\r\nav skyddsregler. En del skyddsregler finns med i\r\npropositionen; exempelvis räknas make eller den\r\nsom likställs med make och som varit i utlandet i\r\nlängst tre år i följd som bosatt i Sverige. Utskottet\r\nfann emellertid att make med barn under 18 år som\r\när anställd av privat arbetsgivare övergångsvis kan\r\ndrabbas hårt av de nya reglerna. Därför har vi\r\nföreslagit att make och barn till privat anställd\r\nutsänd person kan omfattas av särregeln i 5 kap.\r\n6 §, som innebär att de kan tillgodoräkna sig\r\nbosättningstid före 1993, i förhållande till de år som\r\nmake eller förälder tjänat in ATP.</pre><pre>För att ytterligare vidga skyddet finns\r\növergångsregler som enligt propositionen skall\r\ngälla för dem som är födda 1935 eller tidigare.\r\nUtskottet har inte funnit att övergångsreglerna är\r\ntillräckligt generösa och har därför föreslagit\r\nförbättringar. Hemvändande svenskar som närmar\r\nsig pensionsåldern skall skyddas. Som jag tidigare\r\nfastslog har vi två tidsgränser när det gäller\r\nlagstiftning om folkpension, nämligen en regel om\r\nfemårig bosättning före pensionstillfället och en\r\nregel om minsta bosättningstid på tio år efter 16 års\r\nålder.</pre><pre>Detta kan innebära att en svensk som kommer hem\r\nefter lång tid i utlandet måste vänta i fem år för att\r\nfå oreducerad pension. En person i 60- eller i slutet\r\nav 50-årsåldern har knappast kunnat räkna med\r\ndetta, eftersom reglerna inte var sådana vid\r\nutflyttningstillfället. Av den anledningen har vi\r\nföreslagit en avtrappning av femårsregeln. För dem\r\nsom är födda 1932 eller tidigare innebär det att\r\nväntetiden blir högst två år, och att alla som är\r\nfödda 1937 eller tidigare skall omfattas av\r\növergångsreglerna.</pre><pre>Vi har ansett det väsentligt att öka skyddet för\r\nunga. Detta hänger samman med\r\nberäkningsgrunderna för de eventuella\r\nförtidspensionerna för personer som i unga år\r\ninvalidiseras.</pre><pre>Propositionen anger att ungdomar som\r\ninvalidiseras innan de fyllt 18 år skall få\r\ntillgodoräkna sig hela perioden fr.o.m. det 16:e\r\nlevnadsåret t.o.m det 64:e. I regeringsförslaget är\r\nemellertid den kategori ungdomar undantagna som\r\nhar varit utomlands mer än ett år. Det är inte\r\nrimligt, eftersom ungdomar uppmuntras att utbilda\r\nsig utomlands. Vi har därför föreslagit en\r\nförlängning av åldersgränsen till 26 år.</pre><pre>Invandrares rätt till folkpension enligt de nya\r\nreglerna har noggrant penetrerats i utskottet. I\r\npropositionen framhålls att reglerna gällande\r\nkrigsvägrare och de facto-flyktingar utvecklades i\r\npraxis fram till 1976 när reglerna lagfästes. Ända\r\nfram till 1980-talet angavs ofta inte grunden för\r\nbeslut om uppehållstillstånd. Med hänsyn till detta\r\nbör den förmånligare behandlingen vid beräkning\r\nav folkpension, dvs. inräkning av bosättningstid\r\näven i hemlandet -- förutom för\r\nkonventionsflyktingar -- också gälla personer som\r\nefter 1975 beviljats uppehållstillstånd i Sverige.</pre><pre>Detta innebär att bosättningstiden kan få\r\ntillgodoräknas för viss tid eller för hela vistelsetiden\r\ni hemlandet, eller i annat land där tillfällig\r\nvistelserätt har erhållits.</pre><pre>Precis som Berith Eriksson sade har Vänsterpartiet\r\nyrkat på vidgade regler och kräver att\r\nbosättningstid även skall tillgodoräknas personer\r\nsom före år 1975 fått uppehållstillstånd i Sverige.\r\nDetsamma skall även gälla för flyktingar som vistas\r\nhär av humanitära skäl. Jag erkänner att\r\navvägningen har varit mycket svår, och ingen\r\navvägning är absolut rätt eller fel. Efter långvariga\r\ndiskussioner har utskottet kommit fram till att\r\navvägningen som föreslagits i propositionen är\r\nrimlig, och därför avstyrker jag Berith Erikssons\r\nyrkande.</pre><pre>I två motioner av Doris Håvik och Berith Eriksson\r\nkrävs tillkännagivande till regeringen om\r\ngenerösare övergångsbestämmelser för invandrare.\r\nDaniel Tarschys har också framfört detta i en\r\nliknande motion. Här har utskottet beaktat\r\nmotionerna. Doris Håvik kommer säkerligen i sitt\r\nanförande att redogöra för de regler som har\r\nantagits, precis som när det gäller vad som förordas\r\ni motionen av Doris Håviks m.fl. rörande\r\nefterlevandeskyddet för vissa barn.</pre><pre>Herr talman! Vår folkpensionslagstiftning ändras\r\npå ett radikalt sätt. Det är förändringar som är\r\nnödvändiga. Vi måste anpassa oss till en\r\ninternationell värld. Den här lagstiftningen har\r\nvarit svår att lösa, och självklara lösningar har inte\r\nalltid varit för handen. Det har krävts noggranna\r\navvägningar mellan de för- och nackdelar som olika\r\nlösningar har gett upphov till.</pre><pre>Det är tillfredsställande att kunna rapportera till\r\nkammaren att utskottet tillsammans med kansliet\r\narbetat som ett sammansvetsat team för att\r\nåstadkomma så goda lösningar som möjligt för att\r\nenskilda icke skall komma i kläm. Det krävs\r\nnaturligtvis viss ödmjukhet, och vi är helt medvetna\r\nom hur viktigt det är att noggrant följa den framtida\r\ntillämpningen av det nya regelsystemet. Det är\r\nmånga problem som det nya regelsystemet kan ge\r\nupphov till -- problem som vi aldrig har kunnat\r\ntänka oss skall uppkomma, även om vi verkligen\r\nhar letat efter alla tänkbara olyckliga särfall.</pre><pre>Herr talman! Jag yrkar bifall till\r\nsocialförsäkringsutskottets hemställan i\r\nbetänkandet SfU4.</pre><pre>Anf. 138  DORIS HÅVIK (m):</pre><pre>Herr talman! Vi skall i dag behandla ändringar\r\ninom socialförsäkringen. Jag är alldeles övertygad\r\nom att många människor, efter det att vi här för ett\r\ntag sedan röstade för ett EES-avtal, ställer sig\r\nfrågan: Hur blir det nu med den sociala tryggheten?</pre><pre>Varje land bestämmer själv om pensioner,\r\nsjukförsäkringar, sjukvård, äldreomsorg och andra\r\nsociala rättigheter. För löntagare och för företagare\r\noch deras familjemedlemmar som flyttar till andra\r\nEES-länder gäller regeln om samma rättigheter och\r\nskyldigheter som för medborgarna i det land som\r\nman arbetar och bosätter sig i.</pre><pre>Vad händer då med vår pension om vi går med i\r\nEG, frågar sig många äldre. F.n. är det inte aktuellt\r\nmed ett svenskt medlemskap i EG, men EES-\r\navtalet bygger på de regler för pensioner som finns\r\ninom EG. För den som i dag är pensionär i Sverige\r\nblir det inga förändringar alls genom EES-avtalet.\r\nMen det finns ett undantag: medborgare från andra\r\nnordiska länder som bor i Sverige kan få sin pension\r\nomräknad när EES-avtalet träder i funktion, men\r\ndet kan aldrig bli fråga om lägre pension.</pre><pre>EES-avtalet innebär vidare att man som pensionär\r\nhar rätt att bosätta sig i vilket EES-land som helst\r\noch ta med sig pensionen dit. En förutsättning är att\r\nman själv kan försörja sig i det nya landet. Man har\r\nrätt att få den sjukvård som finns i det land man\r\nbosätter sig på samma villkor som gäller för\r\npensionärerna i det landet.</pre><pre>ATP ändras inte -- det är viktigt att det blir sagt från\r\ndenna talarstol. EES-avtalet innebär att\r\nmedborgarna i EES-länderna har rätt att ta med sig\r\nintjänad pension, var man än bosätter sig som\r\npensionär inom EES-området. Den ATP man\r\ntjänat in får man ta med sig om man bosätter sig i\r\nnågot annat EES-land. Jag skall ta ett litet exempel.</pre><pre>En svensk som har arbetat 30 år i Sverige och tjänat\r\nin full ATP flyttar vidare till Tyskland, arbetar tio\r\når där och får pension också för de åren. Som\r\npensionär drar han vidare till Spanien, och då\r\nbetalas ATP ut från Sverige plus intjänad pension\r\nfrån Tyskland.</pre><pre>Det är bara några få länder inom EES-området som\r\nhar folkpension, dvs. vad vi kallar grundpension.\r\nDet är i stort sett Danmark, Norge, Island, Sverige\r\noch Finland som ger ut pension vid 65 års ålder,\r\noberoende om man har haft förvärvsarbete eller\r\ninte. I övriga Europa grundas all pension på\r\nförvärvsarbete. Bara ungefär 32 % av kvinnorna i\r\nTyskland uppbär pension -- det visar hur låg\r\nförvärvsfrekvensen är för kvinnor där.</pre><pre>Vi tyckte att det var en bra proposition, men där\r\nfanns vissa punkter som vi ville ha ändrade och\r\ndärmed förbättrade. Det finns många flyktingar\r\nsom kommer till Sverige och som inte uppfyller\r\nkvalifikationskraven, vilket Margit Gennser här\r\nredovisade och som jag inte skall gå in i detalj på.\r\nBl.a. är arbetslösheten hög bland invandrare och\r\nflyktingar, och det bidrar till att intjänad ATP blir\r\nlåg eller att de får s.k. nollår i systemet.</pre><pre>Många flyktingar kommer hit i pensionsåldern, och\r\nresten av livet kan de bli beroende av socialhjälp för\r\nsin försörjning. En intern utredning vid ett av\r\nStockholms socialdistrikt visar att 21 % av\r\ndistriktets socialbidragsbudget betalas ut till\r\ninvandrarpensionärer.</pre><pre>Vi menade att detta måste undersökas, så att det\r\nkan bli bättre övergångsregler. Man har\r\ntillmötesgått detta, och de äldre invandrarnas\r\nekonomiska situation skall utredas vidare.</pre><pre>Vi tog också upp en punkt i nuvarande lagstiftning,\r\noch det är efterlevandeskydd för barn. Enligt\r\nnuvarande regler har ett svenskt barn, vars far eller\r\nmor eller båda föräldrar avlidit, rätt till folkpension\r\ni form av barnpension. Pensionen utges till barn\r\nsom inte fyllt 18 år och kan i vissa fall utgå t.o.m.\r\njuni månad det år barnet fyller 20 år. Pensionen kan\r\nutges även om den avlidne föräldern aldrig varit\r\nbosatt i Sverige.</pre><pre>Här görs det en ändring i propositionen, där det\r\nföreslogs, att vid beräkningen av\r\nefterlevandepension till make och barn skall\r\nhänsyn tas endast till den avlidnes bosättningstid.\r\nDetta innebär kort sagt att ett barn som mister en\r\nförälder som aldrig varit bosatt i Sverige kan ställas\r\nutan pension, i varje fall om föräldern bor utanför\r\nEES-området eller bor i ett land som vi inte har\r\nnågon konvention om social trygghet med.</pre><pre>Vi tyckte att det var otillfredsställande. Eftersom\r\nreglerna om barnpension är samordnade med lagen\r\nom bidragsförskott kan inte heller en sådan\r\nersättning utges. Vi hoppades att detta skulle\r\nutredas vidare, men utskottet har klarat av denna\r\nfråga på ett utomordentligt sätt, för vilket vi s-\r\nledamöter i utskottet tackar.</pre><pre>Vi tyckte också att det krävdes bättre\r\növergångsbestämmelser. Vi har i vår motion pekat\r\npå att det finns många kvinnor -- vilket Margit\r\nGennser också nämnde i sitt anförande -- som i\r\nunga år har flyttat utomlands som medföljande\r\nhustru. När de återkommer till Sverige vid 65 års\r\nålder måste de vänta i fem år innan de får rätt till\r\npension.</pre><pre>Vi anser att förslaget i propositionen i det\r\navseendet inte var rättvist. Mot bakgrund av att det\r\noftast är kvinnor som drabbas av detta uppfyllde\r\ninte propositionen det krav på jämställdhet som vi\r\nanser måste ställas. Vi begärde att man skulle\r\nföreslå generösare övergångsbestämmelser. Så har\r\nockså skett, och detta finns intaget i vårt\r\nbetänkande.</pre><pre>Vi hade alltså tre yrkanden i motionen förutom att\r\nvi bad att man skulle se över\r\növergångsbestämmelserna. Det är inte så ofta som\r\nman från talarstolen kan säga att man har väckt en\r\nmotion till en proposition och under\r\nutskottsarbetets gång fått gehör för sina yrkanden.\r\nVi menar därmed att vi har bidragit till att på\r\nväsentliga punkter förbättra propositionen, och det\r\när till gagn för de människor som av goda skäl har\r\nhyst oro för sin framtid när det gäller pensionerna.</pre><pre>Jag yrkar bifall till utskottets hemställan.</pre><pre>Överläggningen var härmed avslutad.</pre><pre>Socialförsäkringsutskottets betänkande SfU3</pre><pre>Mom. 1 (förvar av barn)</pre><pre>Först biträddes reservation 1 av Ingela Mårtensson\r\noch Märtha Gårdestig med 60 röster mot 13 för\r\nmeningsyttringen av Berith Eriksson i motsvarande\r\ndel. 221 ledamöter avstod från att rösta.</pre><pre>Härefter bifölls utskottets hemställan med 228\r\nröster mot 64 för reservation 1 av Ingela\r\nMårtensson och Märtha Gårdestig. 4 ledamöter\r\navstod från att rösta.</pre><pre>Mom. 2 (förvar av vuxna)</pre><pre>Utskottets hemställan -- som ställdes mot\r\nmeningsyttringen av Berith Eriksson i motsvarande\r\ndel -- bifölls med acklamation.</pre><pre>Mom. 3</pre><pre>Utskottets hemställan bifölls.</pre><pre>Mom. 4 (kroppsvisitation)</pre><pre>Utskottets hemställan -- som ställdes mot\r\nmeningsyttringen av Berith Eriksson i motsvarande\r\ndel -- bifölls med acklamation.</pre><pre>Mom. 5 (ansvar för transportörer)</pre><pre>Först biträddes utskottets hemställan med\r\ngodkännande av motiveringen i reservation 2 av\r\nIngela Mårtensson med 28 röster mot 13 för\r\nmeningsyttringen av Berith Eriksson i motsvarande\r\ndel. 256 ledamöter avstod från att rösta.</pre><pre>Härefter bifölls utskottets hemställan med\r\ngodkännande av utskottets motivering med 255\r\nröster mot 41 för utskottets hemställan med\r\ngodkännande av motiveringen i reservation 2 av\r\nIngela Mårtensson. 1 ledamot avstod från att rösta.</pre><pre>Socialförsäkringsutskottets betänkande SfU4</pre><pre>Mom. 2 (pension vid uppehållstillstånd av\r\nhumanitära skäl)</pre><pre>Utskottets hemställan bifölls med 281 röster mot 13\r\nför meningsyttringen av Berith Eriksson.</pre><pre>Övriga moment</pre><pre>Utskottets hemställan bifölls.</pre><pre>Beslut om samlad votering</pre><pre>På förslag av tredje vice talmannen medgav\r\nkammaren att de på föredragningslistan\r\nåterstående ärendena, jordbruksutskottets\r\nbetänkande JoU8 och arbetsmarknadsutskottets\r\nbetänkanden AU2 och AU5, fick företas till\r\navgörande i ett sammanhang sedan debatten i dessa\r\närenden avslutats.</pre><pre>14 §  FN:s konferens om miljö och utveckling år\r\n1992 -- UNCED</pre><pre>Föredrogs</pre><pre>jordbruksutskottets betänkande</pre><pre>1992/93:JoU8 FN:s konferens om miljö och\r\nutveckling år 1992 -- UNCED (skr. 1992/93:13).</pre><pre>Anf. 139  BERNDT EKHOLM (s):</pre><pre>Herr talman! Vi skall nu behandla betänkande nr 8\r\nfrån jordbruksutskottet, som handlar om den stora\r\nmiljökonferensen i Rio de Janeiro i år och den\r\nprocess som har förevarit det mötet och som går\r\nunder benämningen UNCED. Till grund för\r\nbetänkandet ligger en skrivelse från regeringen\r\nmed en redovisning av resultatet av konferensen\r\noch en del tankar inför uppföljningen.</pre><pre>Vi diskuterade denna fråga här i kammaren i slutet\r\nav maj, då med anledning av motioner -- bl.a. från\r\nmitt parti. Därutöver har miljöministern vid två\r\ntillfällen lämnat muntliga redovisningar för\r\nkonferensen.</pre><pre>UNCED-processen och Riomötet blev en\r\nframgång, måste man säga. Det var 180 länder --\r\ndvs. nästan alla världens länder -- som deltog i\r\nkonferensen, varav 120 företräddes av sina\r\nstatschefer. Jag var själv på plats i Rio och kan\r\nintyga att detta är en process som fört miljöfrågorna\r\nframåt. Våra diplomater har slitit hårt med frågan\r\noch inte utan resultat. Samtidigt måste vi erkänna\r\natt vi är ett bra stycke från att ha uppnått de\r\nambitioner som vi i Sverige har för miljöpolitiken.</pre><pre>Den borgerliga regeringen har i stort sett fullföljt\r\nden socialdemokratiska regeringens grundläggande\r\narbete inför mötet i Rio de Janeiro. Det kan jag\r\nsom medlem av nationalkommittén konstatera.\r\nMen jag har naturligtvis inte anledning att vara\r\nnöjd med allt. Det finns områden som jag anser att\r\nregeringen borde ha gett en ännu större tyngd. Det\r\ngäller finansieringsfrågan och i ännu högre grad\r\nfrågan om den militära verksamheten och miljön.\r\nDet gäller också i viss utsträckning energi-  och\r\ntrafikfrågorna och i någon högre grad\r\nskogsfrågorna.</pre><pre>Jag tycker inte heller att den borgerliga regeringen\r\nhar intagit en tillräckligt nyanserad hållning till\r\nmarknadsekonomin i samband med den process\r\nsom UNCED representerar. Regeringen har också\r\nvarit mycket rädd för att kritisera USA, som delvis\r\nhar spelat en negativ roll i denna miljöprocess.</pre><pre>Man var på Riomötet mycket duktig på att\r\nformulera sig i många vackra tankar. Samtidigt kan\r\nvi skönja en rädsla för att gå till konkret handling\r\noch binda sig för åtaganden -- konkreta\r\ntidsscheman eller åtaganden som kostar pengar. Då\r\nbackar man gärna, och därför vill jag trots allt\r\nuttrycka en viss besvikelse.</pre><pre>Men visst är den här processen ett stort kliv framåt\r\ni förhållande till Stockholmsmötet 1972.</pre><pre>Den bild av Riomötet som jag här försökt ge\r\nverifieras också av den konferens i Brasilia som\r\nIngvar Eriksson och jag deltog i, nämligen den\r\nInterparlamentariska unionens konferens för\r\nuppföljning av Riomötet. Vid denna konferens fick\r\nparlamentarikerna en chans att granska resultaten\r\nav Riokonferensen och framställa sina krav.</pre><pre>Vi kunde konstatera att många frågor varit svåra i\r\nregeringsförhandlingarna och även för oss\r\nparlamentariker. Jag kan peka på oljeländernas\r\nhållning i energifrågan och på frågan om den\r\nmilitära verksamheten och miljön. Samtidigt är det\r\nglädjande att kunna konstatera att\r\nparlamentarikerna vågade ta ton och gav sina\r\nregeringar en och annan bakläxa. Det gäller bl.a.\r\ntidshorisonten för att uppnå biståndsmålet 0,7 % av\r\nbruttonationalprodukten senast år 2000. Kring det\r\nmålet kunde regeringarna tyvärr inte samla sig.\r\nDen svenska regeringen har verkat för att detta mål\r\nskulle uppnås, men man kunde inte nå konsensus i\r\nRio.</pre><pre>Samtidigt var parlamentarikerna överens om att\r\ndet är viktigt att vi utvärderar biståndets effektivitet\r\noch att vi är beredda att prioritera mindre projekt\r\nframför de större.</pre><pre>Deltagarna i denna parlamentarikerkonferens var\r\ninte heller nöjda med Riodeklarationen, utan de\r\nville ha en bindande Earth Charter -- fritt översatt:\r\nnaturens rättigheter. Vi parlamentariker vill ha\r\ndenna fastställd av FN:s generalförsamling 1995, då\r\nFN fyller 50 år.</pre><pre>Vi uppmanades också att som parlamentariker\r\nverka för att våra regeringar tar upp nya\r\nförhandlingar när det gäller skogsprinciperna i syfte\r\natt uppnå en bindande konvention och att utan\r\ndröjsmål ratificera konventionerna för klimat och\r\nbiologisk mångfald.</pre><pre>Vi var också ense om att det krävs fortsatta\r\nförhandlingar när det gäller att sätta upp konkreta\r\nmål och tidsscheman för att minska utsläpp som är\r\nknutna till klimatkonventionen. i var också\r\növerens om att det är viktigt att\r\nskuldnedskrivningarna fortsätter och att dessa\r\nknyts till program för hållbar utveckling. Vidare var\r\nvi överens om behovet av en återhållsam\r\nbefolkningstillväxt i u-länderna, kombinerad med\r\nändrade konsumtionsmönster i i-länderna.</pre><pre>Vi var vidare överens om att miljökrav bör kopplas\r\ntill GATT och UNCTAD och om att det bör ske en\r\növersyn av BNP-begreppet och att man bör\r\növerväga något som kallas den varaktiga\r\nnettonationalinkomsten.</pre><pre>Vi uppmanades också att se till att vi får en översyn\r\nav miljö- och utvecklingsfrågorna i våra parlament,\r\nbl.a. i organisationsformen. Man menade att det\r\nvar angeläget att det blev ett tydligare samarbete\r\nmellan de utskott som behandlar miljöfrågor och de\r\nutskott som behandlar utvecklingsfrågor. Det\r\nkanske är något som det finns behov av också i vårt\r\nparlament. Dessutom efterlystes öppna\r\nutfrågningar i parlamenten om UNCED.</pre><pre>Jag har velat ge den här bilden därför att den är\r\nfärsk och därför att jag tycker att den är angelägen\r\noch viktig för oss alla att ta del av.</pre><pre>Åter till själva utskottsbetänkandet. Det är bra att\r\nregeringen ger en fyllig redovisning och en\r\növersättning av texterna från Riomötet. Det finns\r\nmånga lovvärda ambitioner i skrivelsen, och många\r\nvärdefulla insatser har gjorts av\r\nMiljövårdsberedningen, bl.a. sammanställda i\r\nskriften Vår uppgift efter Rio. Det är bra att\r\nregeringen arbetar för att vi skall få en öppen och\r\nbred debatt om miljöfrågorna.</pre><pre>Det är emellertid synd att man inte lyssnade på oss\r\nsocialdemokrater när vi tidigt i våras krävde att\r\nuppföljningsarbetet skulle starta redan innan\r\nRiokonferensen. Det hade faktiskt varit möjligt,\r\noch vi hade på så sätt kunnat ligga längre fram i dag.</pre><pre>Vi kan också konstatera att regeringen nu vill vänta\r\nmed en hel del konkreta åtgärder till nästa\r\nriksmöte. Det är onödigt att vi får en sådan\r\ntidsutdräkt i det här arbetet.</pre><pre>Sverige har vidare ett stort ansvar för att följa upp\r\nUNCED, både nationellt och internationellt. Jag\r\nskall drista mig att återge ett avsnitt ur vår motion:</pre><pre>Sverige är som nation och kollektiv ett\r\nrikemanskvarter i den globala byn. Vi svenskar\r\ntillhör den fjärdedel av mänskligheten som\r\nutnyttjar tre fjärdedelar av jordens krympande\r\nresurser. Det är inte bara ett uttryck för en djup och\r\nalldeles oacceptabel orättvisa. Det är också en\r\npådrivande faktor i den globala miljöförstöringen.\r\nMiljöproblemen är internationella till sin karaktär\r\noch kräver därför internationell samverkan, men i\r\ndenna process måste några ta på sig uppgiften att gå\r\nföre. Sverige har, som ett av världens rikaste\r\nländer, både möjligheter och ansvar för att visa\r\nvägen.</pre><pre>Det här är en utmaning. Vi måste bygga vidare på\r\nmiljöpropositionerna från 1988 och 1991. Det\r\nhastar, eftersom utvecklingen går så fort. När vi satt\r\ni regeringsställning var oppositionen snar att\r\nkritisera den socialdemokratiska regeringen för att\r\nvara senfärdig. Det damp inte ner tillräckligt många\r\npropositioner tillräckligt fort.</pre><pre>Vad händer nu? Nu går den nuvarande\r\noppositionen och väntar och väntar på konkreta\r\nförslag. Här får vi en skrivelse med en massa\r\nprinciper. I stället för konkreta förslag får vi se\r\ninterna strider i regeringen om det skall bli någon\r\nkretsloppsproposition eller inte. Jag vill säga till\r\nregeringen att det nu är dags att få ändan ur vagnen\r\noch leverera konkreta förslag i miljöarbetet. Det är\r\nfaktiskt snart halvtid för regeringen -- eller vem vet,\r\nkanske mer än halvtid.</pre><pre>Den skrivelse vi har fått är ingen proposition. Den\r\nrepresenterar inte några konkreta förslag till\r\nriksdagen. Vi skall avvakta till nästa riksmöte. Det\r\när inget gott omen.</pre><pre>Nu är vi dock där vi är. Vi får göra bästa möjliga av\r\ndet vi har. Då kan jag inte förstå att\r\nutskottsmajoriteten vill fortsätta att försinka\r\nutvecklingen. När Socialdemokraterna nu lägger\r\nfram ett förslag om en kommission för hållbar\r\nutveckling som bl.a. skall följa upp UNCED,\r\navstyrker utskottet förslaget, liksom man gjorde i\r\nvåras -- och detta trots positiva uttalanden från\r\nmiljöministern och företrädare för\r\nregeringspartierna i utskottet. Varför skall vi vänta\r\noch förlora ännu mer tid? Om ni nu är så positiva,\r\nborde det då inte vara dags att klippa till nu?</pre><pre>Vi socialdemokrater i utskottet har därför i\r\nreservation nr 1 reserverat oss för en kommission\r\nför en långsiktigt hållbar utveckling. Vi vill handla\r\nnu och få något gjort. Kommissionen ger möjlighet\r\ntill ett brett samarbete mellan olika grupperingar i\r\nsamhället -- politiker, vetenskapsmän,\r\nfolkrörelserepresentanter, näringsliv och fack.</pre><pre>Det är en viktig uppgift för kommissionen att\r\nidentifiera de politiska beslut som krävs för\r\nhållbara konsumtionsmönster. Kommissionen kan\r\narbeta på ett produktivt sätt, liksom vi har gjort i de\r\nregionala projekten, där man successivt har\r\navlevererat förslag till åtgärder. Kommissionen bör\r\nta upp frågan om gröna nationalräkenskaper,\r\nmiljöräkenskaper för att göra naturen synlig i den\r\nekonomiska bokföringen.</pre><pre>Kommissionen bör också ta upp FN-studien om\r\nmöjligheten att använda militära resurser i civila\r\nsträvanden för att skydda miljön. Kommissionen\r\nbör i det fallet driva på ett nationellt genomförande\r\noch upprätta en nationell aktionsplan. Den bör\r\nuppmärksamma miljöbiståndet, och den bör vidare\r\nutarbeta en kraftfull svensk position inför EG-\r\nförhandlingarna.</pre><pre>Jag vill med detta yrka bifall till reservation 1 och\r\navslag på utskottsmajoritetens förslag i\r\nmotsvarande del.</pre><pre>Vi har också en andra reservation om sambandet\r\nmellan militär verksamhet och miljö. Jag skall inte\r\nnärmare vidröra det ämnet, eftersom vi i vår\r\nkammare har FN-studiens ordförande Maj Britt\r\nTheorin. Hon kan själv senare i debatten lämna en\r\nredogörelse för vår syn i den frågan. Jag vill\r\nemellertid passa på att redan nu yrka bifall till\r\nreservation 2 och avslag på utskottsmajoritetens\r\nförslag i den delen.</pre><pre>Låt mig så avsluta med en fråga med anledning av\r\nparlamentarikerkonferensen i Brasilia. När är den\r\nsvenska regeringen beredd att ge oss\r\nparlamentariker en chans att ratificera\r\nkonventionen om biologisk mångfald och klimat,\r\nutan ytterligare tidsfördröjning?</pre><pre>På grund av att den här debatten har dragit ut så\r\nväldigt på tiden, har jag tyvärr misslyckats med min\r\ntidsplanering i dag. Det innebär att jag kommer att\r\nlämna debatten litet innan den är slut. Jag beklagar\r\ndet djupt, men jag har inget annat val. Jag tror att\r\nni utan vidare kan föra debatten vidare med Maj\r\nBritt Theorin som talesman för de här frågorna.\r\nDet finns också andra utskottsföreträdare här som\r\ndeltar i debatten. Jag beklagar. Tack för ordet!</pre><pre>Anf. 140  JAN JENNEHAG (v):</pre><pre>Herr talman! Den regeringsskrivelse som ligger till\r\ngrund för motionerandet och utskottets\r\nbetänkande har litet olika uppgifter. För det första\r\när det en redovisning av vad som har förevarit. För\r\ndet andra skulle det också kunna vara ett tillfälle för\r\nregeringen att ange hur man kommer att rangordna\r\ni det fortsatta arbetet, och därmed skulle\r\nregeringen också kunna få reaktioner från\r\nriksdagen, vilket skulle underlätta det fortsatta\r\narbetet med framtida propositioner i de här\r\nfrågorna. Jag tycker att regeringen har missat detta.</pre><pre>Utskottets arbete borde ha utmynnat i ett antal\r\nklara ställningstaganden angående hur vi skall följa\r\nupp Riokonferensen. Som det nu är finns det risk\r\nför att uppföljningen kommer att inskränka sig till\r\nkonstaterandet att vi tyvärr i dagens läge inte har\r\nråd att vidta alla de angelägna åtgärderna eller att\r\nvi på annat sätt kryper undan och undandrar oss vår\r\nskyldighet att leva upp till Riokonferensens\r\nutmaningar.</pre><pre>Vi borde enligt min mening ha haft en\r\nrangordningslista över de mål som diskuteras i\r\nAgenda 21. Bland dem är, som jag ser det, målet\r\natt minska koldioxidutsläppen ett av de allra\r\nviktigaste. Jag tycker att vi skall ha en kommission\r\nför en långsiktigt hållbar utveckling, och den bör\r\ntillsättas så fort som möjligt. I det stycket ansluter\r\njag mig alltså till den socialdemokratiska\r\nreservationen nr 1.</pre><pre>Klimatkonventionen bygger på att hela världens\r\nutsläpp av koldioxid kan bringas ned. Detta uttalas\r\ni den här kammaren gång på gång. Vi antar mål,\r\nmen trots alla de praktiska åtgärder som vidtas,\r\nförefaller målet alltid lika fjärran.</pre><pre>På det internationella planet förhåller det sig på\r\nprecis samma sätt. Vi från Sveriges sida måste alltså\r\nvisa det här ansvaret och marknadsföra tanken på\r\nen koldioxidskatt också på det internationella\r\nområdet, och jag tycker att riksdagen bör anta ett\r\nuttalande om det.</pre><pre></pre><pre>Det här arbetet får en rad följder för\r\nbiståndspolitiken. Ett samarbete och en inledning\r\npå ett globalt arbete för en hållbar utveckling lägger\r\nett stort ansvar på i-länderna. U-länderna måste få\r\nbåde praktisk och finansiell hjälp med\r\ngenomförandet. Hela vårt samarbete med u-\r\nländerna skall bygga på ett ansvar för den globala\r\nmiljön.</pre><pre>Miljömålet, det femte biståndsmålet, skall vägleda\r\nhela den svenska biståndspolitiken, inte bara vissa\r\ndelar av den, exempelvis SIDA:s verksamhet.\r\nMycket viktigt är naturligtvis att Sverige driver den\r\nhär frågan i Världsbanken.</pre><pre>Om u-länderna skall ha någon minsta möjlighet att\r\ngenomföra Agenda 21 måste de få ökade resurser.\r\nDet handlar om pengar. De länder som redan har\r\nnått upp till biståndsmålet på 0,7 % av BNP måste\r\nbidra ytterligare med sina ansträngningar för att\r\ntillskjuta de extra resurser som behövs. Sverige har\r\nuppnått biståndsmålet på 0,7 % av BNP. När vi\r\nskall genomföra Agenda 21 måste det alltså\r\nfinansieras utöver biståndsramarna. Detta\r\naktualiserar idéer om exempelvis en global\r\nmiljöskatt, avgifter på olja och kol samt skatt på\r\nvapenhandel. När det gäller vapenhandeln och\r\nmilitär verksamhet ansluter jag mig till reservation\r\n2 från Socialdemokraterna.</pre><pre>Herr talman! Jag står givetvis bakom\r\nmeningsyttringen i betänkandet, liksom bakom de\r\nyrkanden som vi har i vår motion med anledning av\r\nregeringens skrivelse. Med hänsyn till kammarens\r\ntid inskränker jag mig till att yrka bifall till vår\r\nmeningsyttring under mom. 16.</pre><pre>Anf. 141  LENNART DALÉUS (c):</pre><pre>Herr talman! Riokonferensen var utan tvivel en\r\nframgång på flera olika sätt. Nu är det väl för tidigt\r\natt utvärdera effekterna av Riokonferensen. Det\r\nkommer säkert att ta många år innan man kan se\r\nhur de olika besluten har tagits emot i de olika\r\nländer som skall genomföra de principer som\r\nantogs i Rio. Den stämning och den attityd som\r\nändå bredde ut sig i Rio, och som man kan spåra i\r\nmånga länders agerande redan nu, tyder på att här\r\nfinns någonting väsentligt att bygga på.</pre><pre>Självfallet kommer de dokument som behandlades\r\noch antogs vid konferensen att spela en väldigt stor\r\nroll i det internationella, det nationella och rent av\r\ndet lokala miljöarbetet framöver. På det\r\ninternationella planet är det rent administrativt\r\nviktigt att FN nu har tagit sig an den här frågan\r\ngenom en särskild kommission, som skall följa upp\r\narbetet på det internationella planet. Det är också\r\nviktigt att se hur de konventioner som skrevs under\r\nhar kommit att tas emot i de enskilda länderna. Det\r\ngäller konventionen om biologisk mångfald och\r\nbioteknik och konventionen om\r\nklimatförändringar. Alldeles påtagligt kommer de\r\natt spela en roll för många enskilda länders\r\nagerande i dessa frågor.</pre><pre>Detsamma gäller naturligtvis skogsprinciperna. De\r\nkommer också att vara viktiga för enskilda länders\r\nagerande framöver, särskilt naturligtvis i de länder\r\nsom berörs av skogsfrågor.</pre><pre>Det finns de som är tveksamma till\r\nRiodeklarationen i dag. Det är berättigat att sådana\r\ndeklarationer kan uppfattas som luddiga, allmänna\r\noch till intet förpliktande. Visst kan det vara så,\r\nmen som ett bevis för den gemensamma attityden\r\nhos företrädare för de samlade länderna och för\r\nRiodeklarationens betydelse är det ett viktigt\r\ndokument.</pre><pre>Det som har diskuterats mest och som rent konkret\r\nomedelbart kommer att få betydelse i alla länder är\r\njust Agenda 21, som också förhandlades fram i Rio.\r\nAgenda 21 ger vägledning för hur man skall bete sig\r\npå de viktiga miljöområdena i de enskilda länderna\r\nunder de kommande åren.</pre><pre>Det allra viktigaste med Agenda 21 är att där ges\r\nuppdrag till olika grupper i samhället, till\r\nregeringar, parlament och riksdagar och också\r\nuppdrag till forskarvärlden, de icke-statliga\r\norganisationerna och näringslivet samt, översatt till\r\nsvensk nivå, kommunerna i deras arbete framöver.\r\nSom sådant dokument kommer det närmast att\r\nvara av banbrytande betydelse. Här har vi litet av\r\nen manual för framtiden. Här har vi\r\nutgångspunkterna och dagordningen för vad\r\nregeringar, riksdagar, olika grupperingar i\r\nsamhället kan, bör och skall gripa sig an.</pre><pre>Det är med detta som utgångspunkt som regeringen\r\nhar börjat uppföljningen av Riokonferensen. Det\r\när påtagligt att det skett med skyndsamhet. Man\r\nhar påbörjat uppföljningsarbetet snabbt. Det syns\r\npå flera olika sätt, bl.a. genom den snabba\r\nuppföljning i Miljövårdsberedningens regi som\r\nskedde i slutet av sommaren för att just fånga de\r\nsvenska attityderna i de olika grupperna i samhället\r\nkring det som hände i Rio och för att få idéer och\r\nimpulser till hur vi skall gå vidare. Det resulterade i\r\nett särskilt dokument från Miljövårdsberedningen,\r\nett idédokument som kommer att kunna användas\r\nav många olika aktörer i det svenska miljöarbetet.\r\nEn stor roll spelar naturligtvis den skyndsamma och\r\nsnabba översättningen av det omfattande material\r\nsom togs fram i Rio. Alla stora arbetsinsatser från\r\nalla berörda är uppenbarligen sådant som snabbt\r\nkan komma att bli en vital del i den svenska\r\nmiljödebatten.</pre><pre>Nu är det inte bara regeringen som har agerat\r\nsnabbt, utan flera andra grupper har börjat se hur\r\nman kan gå vidare. Intresset är stort ute i de\r\nsvenska kommunerna för att ta sig an de\r\narbetsuppgifter som pekats ut i Agenda 21, det\r\nåtagande som Sverige har att lokalt anta Agenda 21\r\ni de svenska kommunerna.</pre><pre>De ungdomar som samlades före Riokonferensen i\r\ngrupperingen ''Ungdomar inför UNCED'' och som\r\nnu driver arbetet vidare i det som kallas Q 2000 har\r\ntagit initiativ, sökt och fått pengar av regeringen för\r\nett uppföljningsarbete med ungdomar som\r\ndrivkraft. Skyndsamheten är påtaglig i regeringars\r\noch andra aktörers arbete.</pre><pre>Som framgår av skrivelsen till riksdagen finns en\r\nmängd saker som nu ligger för regeringen och det\r\npolitiska arbetet när det gäller att följa upp de olika\r\ndelarna av Rioarbetet. Delvis är det sådant som är\r\ndirekt kopplat till miljö- och naturresurspolitik,\r\nomfattande allt från en kretsloppsanpassning via\r\nmiljökonsekvensbeskrivningar, fysisk planering,\r\nkemikaliekontroll och annat fram till naturligtvis\r\nett svenskt agerande för att behandla\r\nklimatkonventionen och konventionen om\r\nbiologisk mångfald. Båda dessa bör under\r\ninnevarande riksmöte bli föremål för förslag från\r\nregeringen, baserat på dels det internationella\r\nmaterialet, dels det material som tas fram hos\r\nsvenska myndigheter, forskningsorgan osv. --\r\nNaturvårdsverket för att nämna ett.</pre><pre>Det är inte bara beskrivningen av miljö- och\r\nnaturresurspolitiken som finns med i skrivelsen.\r\nHär finns en redovisning för hur Riomaterialet\r\nkommer att följas upp på andra områden än dem\r\nsom direkt hänger samman med miljö- och\r\nnaturresursfrågorna, hur den ekonomiska\r\npolitiken, biståndspolitiken, försvarspolitiken,\r\ntransportpolitiken -- för att nämna några -- kommer\r\natt beröras av händelserna i Rio.</pre><pre>Herr talman! Det är därför som den här skrivelsen\r\noch det sätt på vilket utskottet har behandlat den\r\nger en god grund för att gå vidare i Rioprocessen,\r\natt fortsätta arbetet med Sverige som en av de\r\ndrivande krafterna. Just denna samstämmighet\r\nkring skrivelsens innehåll och synen på det här\r\narbetet genomsyrar mycket av det som Berndt\r\nEkholm talade om för en kort stund sedan. Jag har\r\nstor respekt för Berndt Ekholms engagemang i\r\ndessa frågor, som han har visat på flera olika sätt.\r\nDet är alldeles tydligt att Berndt Ekholm\r\ninstämmer i de bedömningar som regeringen gör i\r\nskrivelsen, men hans slutsats är att det behövs en\r\nkommission för det fortsatta arbetet på svensk nivå.</pre><pre>Jag tror att en kommission är nödvändig i FN-\r\nsystemet. Men kommissioner i det svenska\r\nsystemet är något av det vanliga\r\nsocialdemokratiska reptricket. På det sättet tror\r\nman att man kan ge frågor, som redan behandlas i\r\nden politiska processen, litet av en ny dimension.\r\nMen så är det ju inte. Dessa frågor genomsyrar\r\nredan regeringens arbete när det gäller dels\r\nmiljöfrågorna, dels andra sektorer i samhället.\r\nDetta finns redovisat i skrivelsen.</pre><pre>Vi diskuterade i våras att Sverige skulle starta\r\nuppföljningen innan konferensen var genomförd.\r\nDet låter sig ju sägas, men det är svårt att se hur\r\nSverige skall anpassa sig till en konvention om\r\nbiologisk mångfald innan den är utformad.</pre><pre>Vi har valt att aktivt vara med i arbetet. Vi står nu\r\nredo att på olika sätt ta oss an den uppföljning som\r\när nödvändig. Berndt Ekholm antydde att vi tänkte\r\navvakta till nästa riksmöte. Det kommer vi inte att\r\ngöra. Regeringen kommer självfallet under våren\r\natt lägga fram en mängd förslag, inkl.\r\nbudgetpropositionen, som naturligtvis berörs,\r\npåverkas och rent av till viss del styrs av innehållet\r\ni Riokonferensen.</pre><pre>Herr talman! Jag välkomnar Berndt Ekholms och\r\nockså Jan Jennehags inlägg, som i stort innebär ett\r\ninstämmande i regeringens bedömningar och\r\nambitioner. Sammantaget tyder allt på en stor\r\nsamstämmighet och uppslutning bakom det som\r\nredovisas i skrivelsen.</pre><pre>Herr talman! Jag yrkar bifall till utskottets\r\nhemställan.</pre><pre>Anf. 142  INGVAR ERIKSSON (m):</pre><pre>Herr talman! Betänkade JoU8 behandlar den\r\nskrivelse där regeringen redogör för FN:s\r\nkonferens om miljö och utveckling, som avhölls i\r\nRio under försommaren.</pre><pre>De globala miljö- och utvecklingsfrågor som där\r\nbehandlades är av stor betydelse för\r\nmänsklighetens fortlevnad. Eftersom\r\nRiokonferensen tog upp frågor från ett brett och\r\nangeläget ämnesområde, kommer besluten att\r\npåverka många människor och deras levnadsvillkor\r\npå ett avgörande sätt, förutsatt att besluten omsätts\r\ni åtgärder och handlingar.</pre><pre>Det står i dag alltmer klart för allt fler folk och\r\nländer att ett ökat samarbete är nödvändigt, om\r\nman skall kunna åstadkomma sådana förändringar\r\nsom syftar till mindre miljöförstöring och om man\r\nskall kunna få till stånd en vändning när det gäller\r\nden ökande fattigdomen i världen.</pre><pre>Utskottet delar regeringens uppfattning, att\r\nRiokonferensen kan betraktas som en framgång\r\noch att viktiga steg tagits i strävandet att lösa\r\nvärldens miljö- och utvecklingsproblem. Mycket\r\nåterstår, men besluten utgör ändå en start av en\r\nlångsiktig process för en miljömässigt hållbar\r\nutveckling.</pre><pre>Sverige har varit, är och kommer även i\r\nfortsättningen att vara pådrivande när det gäller\r\ndessa viktiga överlevnads- och utvecklingsfrågor.\r\nGenom att regeringen nu publicerat konferensens\r\ngrundtexter i svensk översättning är\r\nförutsättningarna goda för att såväl\r\nRiodeklarationen som skogsprinciperna och\r\nframför allt Agenda 21 skall kunna föras ut i en\r\nvidare diskussion. Analys och uppföljning skall\r\nkunna ske inom Sverige, vilket är bra. Därigenom\r\nkan den fortsatta debatten kring nationella och\r\ninternationella miljöpolitiska frågor breddas.\r\nKunskapen om och förståelsen för problemen ökar.\r\nDetta bör leda till fortsatta åtgärder till skydd för\r\noch försvar av den globala miljön.</pre><pre>Det är alltså oerhört viktigt att krafterna inriktas på\r\nuppföljning av besluten ute i de olika ländernas\r\nparlament. Därmed kan också åtgärder vidtas steg\r\nför steg, på område efter område.</pre><pre>Jag hade den positiva möjligheten att tillsammans\r\nmed Berndt Ekholm få representera Sverige vid\r\nden interparlamentariska konferensen om miljö\r\noch utveckling i Brasilia för någon vecka sedan.\r\nBerndt Ekholm har redan redogjort för en rad\r\npunkter och ärenden som där behandlades. Bland\r\ndet absolut viktigaste var konferensens uppmaning\r\ntill de olika regeringarna att utan dröjsmål\r\nratificera konventionerna om biologisk mångfald\r\noch klimatförändringar. Fortsatta förhandlingar\r\nmåste snarast äga rum och mål och tidsschema för\r\nminskade utsläpp måste fastställas.</pre><pre>Parlamentarikerkonferensen gick här längre än vad\r\nregeringarna gjorde i Rio. Det fanns vissa\r\nsvårigheter att skapa full förståelse för\r\nkretsloppsprincipen. Beslut fattades dock, där man\r\nfastslog kravet på återanvändning, vilket vi ser som\r\npositivt. Det gäller också kravet på nya\r\nförhandlingar om vidareutveckling av\r\nskogsprinciperna m.m.</pre><pre>När det gäller dagens betänkande finner vi de\r\nsynpunkter som framförs i motionerna i många fall\r\nbeaktansvärda. Regeringen har dock påbörjat ett\r\nambitiöst uppföljningsarbete, vilket märks mer och\r\nmer också ute på fältet. I princip är vi i utskottet\r\növerens om det allra mesta. Jag är övertygad om att\r\narbetet nu ytterligare kommer att intensifieras.</pre><pre>Herr talman! För tids vinnande yrkar jag bifall till\r\nhemställan i betänkandet och avslag på\r\nreservationerna.</pre><pre>Anf. 143  DAN ERICSSON i Kolmården\r\n(kds):</pre><pre>Herr talman! Det internationella miljösamarbetet\r\när helt avgörande för hur vårt klimat skall vara i\r\nframtiden, hur våra ekologiska system skall fungera\r\noch hur tillgången på naturresurser kommer att bli.\r\nMiljöförstöringen känner inga nationella gränser.\r\nDen globala miljöförstöringen drabbar alla länder\r\noch alla enskilda människor. Sverige skall givetvis\r\nanstränga sig till det yttersta för att efterleva de\r\ninternationella överenskommelser och\r\nkonventioner som minskar miljöförstöringen och\r\nleder till en hållbar utveckling. Detta fastslogs\r\nockså i Rio.</pre><pre>Regeringen har i sin skrivelse redovisat hur man\r\ntänker sig att arbetet skall gå vidare. Våra\r\neventuella meningsskiljaktigheter i det här\r\nsammanhanget handlar i stort sett bara om i vilken\r\ngrad vi skall vara pådrivande. Om målet är vi nog\r\nalla överens.</pre><pre>Från kristdemokraternas sida vill vi i det\r\ninternationella miljöarbetet framför allt betona\r\nrisken för klimatförändringar och lyfta fram\r\ninsatser som motverkar sådana förändringar. I\r\nNaturvårdsverkets senast rapport om åtgärder mot\r\nklimatförändringar framgår det med all önskvärd\r\ntydlighet att det är bråttom. Vi riskerar att inom ett\r\nårhundrade få en temperaturhöjning på i värsta fall\r\n3--4 grader. Den höjning av havsnivån som skulle\r\nbli följden kan medföra att några av världens mest\r\ntätbefolkade områden -- t.ex. Bangladesh och\r\nHolland -- kan sättas under vatten.</pre><pre>När miljöhoten konkretiseras på det här sättet\r\nkanske också förståelsen för ytterligare kraftfulla\r\nåtgärder blir större. Det är nödvändigt att\r\nkonkretisera miljöhotet och tala om vad siffror,\r\ntabeller och procent innebär i verkligheten för\r\njordklotet och att betona att det är bråttom.</pre><pre>En temperaturhöjning av denna storlek, som är\r\nlångt större än den naturliga variationen i ett 500-\r\nårsperspektiv, påverkar livsbetingelserna för alla\r\narter. Den biologiska mångfalden som hotas av så\r\nmycket annat, hotas också av växthuseffekten,\r\neftersom många arter vid den temperaturhöjning\r\nsom nu äger rum helt enkelt slås ut. Om människan\r\noch naturen skall kunna anpassa sig till ett varmare\r\nklimat bör inte temperaturstegringen vara högre än\r\n0,1 grad per decennium. I dag ligger den på 0,3\r\ngrader.</pre><pre>Ett annat viktigt område, herr talman, behandlades\r\nvid den nyligen genomförda omförhandlingen av\r\nMontrealprotokollet i Köpenhamn. Resultatet blev\r\nett steg framåt. Man beslutade där en skärpning och\r\ntidigareavveckling av CFC, koltetraklorid, halon\r\noch 1,1,1-trikloretan. Dessutom har man antagit en\r\nplan för avveckling av de s.k. mjuka freonerna. Då\r\ndessa gaser både bidrar till att förstöra jordens\r\nozonskikt och delvis bidrar till växthuseffekten, är\r\ndessa skärpningar betydelsefulla. Detta är ett\r\nexempel på att det också i det vardagliga\r\ninternationella miljösamarbetet fortgår en process\r\nefter Rio. Allt började inte i och med konferensen\r\ni Rio och allt kommer inte heller att sluta med Rio.\r\nDet gäller hela tiden att driva utvecklingen framåt.</pre><pre>Missar vi möjligheten att hejda utsläppen av\r\nväxthusgaser, hotas ju hela mänskligheten. Så pass\r\nallvarligt är det. Kraftfulla program på\r\nklimatområdet är helt avgörande för fortsatta\r\nmeningsfulla insatser också inom områden som\r\nexempelvis biologisk mångfald. Det är därför\r\nnödvändigt att regeringen och alla andra ansvariga\r\ninstanser med största fart förverkligar Agenda 21 --\r\ndet skall ju ske också på kommunal nivå t.ex. -- och\r\natt man driver på arbetet för ytterligare steg när det\r\ngäller klimatfrågorna. Det handlar både om det\r\ninternationella arbetet och, inte minst, om att vi här\r\ni Sverige måste våga gå längre än vad vi hittills har\r\ngjort.</pre><pre>Anf. 144  MAJ BRITT THEORIN (s):</pre><pre>Herr talman! Låt mig börja med att rikta en fråga\r\ntill Lennart Daléus. Vi tydde alla de ord som vi fick\r\nhöra om det starka engagemang som finns hos\r\nregeringen så, att det blir en proposition om\r\nratificering av konventionen om biologisk mångfald\r\noch av klimatkonventionen i januari månad. Är\r\ndetta riktigt?</pre><pre>Jag skall här tala om reservation 2 om sambandet\r\nmellan militär verkamhet och miljön, till vilken jag\r\ninledningsvis yrkar bifall. Bakgrunden är att jag har\r\nfått förmånen att för Sveriges räkning leda en\r\nsärskild FN-studie om hur man bör använda de\r\nexisterande militära resurserna för att rädda och\r\nåterställa en skadad miljö.</pre><pre>Det finns ett stort antal områden på den militära\r\nsidan som kan användas för att gynna miljön. Där\r\nfinns industriell och teknisk kapacitet,\r\norganisationskapacitet med möjlighet att både\r\nutbilda och mobilisera trupper. Det finns nätverk\r\ninom den militära sektorn samt inom universitet\r\noch andra sektorer som kan sprida information och\r\ndata. Det finns satellitteknologi,\r\nforskningskapacitet, personal, kunskap och militär\r\nutrustning för katastrofinsatser.</pre><pre>Självfallet kommer den dramatiska och drastiska\r\nnedrustningen, som nu har tagit fart, att innebära\r\natt miljontals människor, hundratusentals\r\nanläggningar av olika slag och tusentals\r\nindustriföretag inte längre kommer att nyttjas av\r\nden militära sektorn runt om i världen. En hel del\r\nav dessa resurser borde kunna utnyttjas för att\r\nrädda och återställa miljön.</pre><pre>Detta var själva bakgrunden till denna studie, som\r\nledde fram till en enig rapport med en serie av\r\nförslag på vad som kan användas från den militära\r\nsektorn. Vi talade om satellitteknologi för\r\növervakning av jordbruk, torka och miljö m.m.\r\nVidare talade vi om skogsplantering och annan\r\nmarkvård i tredje världen, u-hjälpsinsatser i form\r\nav transporter och katastrofhjälp, kalkning av sjöar\r\noch skogar med hjälp av militära flygplan och\r\nfartyg, bekämpning av oljeutsläpp samt forsknings-\r\noch utvecklingsresurser för globala miljöinsatser.</pre><pre>Efter att ha jobbat med detta en tid, lämnade vi i\r\nstudiegruppen en rapport. Den lämnades i god tid\r\nföre Riokonferensen, i akt och mening att dess\r\nkonkreta förslag skulle föras in vid\r\nRiokonferensen. Rapporten gav en mycket positiv\r\ngenklang hos konferensens förberedande\r\nkommitté. Man sade: Utmärkt! Här kommer\r\näntligen konkreta förslag. Förslagen riktades åt tre\r\nhåll: Förenta nationerna, regeringarna och\r\nRiokonferensen.</pre><pre>Vi sade att FN bör tillse att alla miljödata, också\r\ndem som man får via militära satelliter och andra\r\nmilitära informationssystem, skall göras tillgängliga\r\nglobalt. FN bör skapa en särskild internationell\r\nmiljöräddningsgrupp, ett slags gröna baskrar, som\r\nstår till förfogande för ett land som begär hjälp vid\r\nkatastrof eller nödsituation. Vidare bör FN\r\nupprätta en kunskapsbank för internationellt\r\nutbyte av aktuella nationella erfarenheter. FN bör\r\nuppmuntra användandet av militär personal för att\r\ngenom utbildning och träning stöda\r\nmiljömedvetenheten.</pre><pre>Naturligtvis vände vi oss också till de nationella\r\nregeringarna. Man kan aldrig nå resultat\r\ninternationellt om inte de nationella regeringarna\r\nagerar ordentligt. Vi rekommenderade\r\nregeringarna att arbeta för att alla miljökrav och all\r\nmiljölagstiftning som gäller det civila samhället\r\nockså skall gälla all militär verksamhet, att\r\nmilitären skall återställa den miljö de skadat, att\r\nvarje land bör granska sina miljöbehov och vilka\r\nmilitära resurser som kan användas för miljön, att\r\nfastställa en nationell aktionsplan, att miljötekniskt\r\nsund teknologi utvecklas för förstörelse av vapen,\r\natt miljöhänsyn infogas i det militära forsknings-\r\noch utvecklingsprogrammet, att miljöbevarande\r\nhållbar utveckling integreras i varje lands\r\nsäkerhetsbegrepp och att varje land arbetar för\r\nnedrustning eftersom militära aktiviteter gör\r\nintrång i miljön i såväl freds- som krigstid. Slutligen\r\nföreslog vi också att alla dessa konkreta förslag\r\nskulle föras in i Agenda 21 och i den s.k. Earth\r\ncharter vid UNCED-konferensen i Rio.</pre><pre>Vad hände då med vårt förslag under\r\nRiokonferensen? Inte särskilt mycket, tyvärr.\r\nFolkrörelserna bedrev både vid den förberedande\r\nkommitténs möte och under våren i Rio ett mycket\r\nintensivt lobby- och opinionsarbete för att påverka\r\nskrivningarna i Riodeklarationen och i Agenda 21.\r\nDet är väl lika gott att nu få sagt att det fanns vissa\r\nstora makter, bl.a. USA och dess dåvarande och\r\nhittillsvarande regering, som sade nej till förslaget\r\natt militären på något sätt skulle omfattas. Tyvärr\r\nvar heller inte den svenska regeringen beredd att\r\ndriva frågorna särskilt kraftfullt.</pre><pre>Vi i den socialdemokratiska gruppen i Rio\r\npresenterade ett resolutionsförslag, i vilket dessa\r\nfrågor togs upp på olika sätt. Vi föreslog att\r\nfrågorna skulle föras fram i en särskild resolution.\r\nRegeringen använde emellertid inte någon av dessa\r\nmöjligheter. Olof Johansson höll i och för sig ett bra\r\ntal, i vilket han nämnde frågorna, men han gav inga\r\nkonkreta förslag.</pre><pre>Mycket mer än en tumme bidde det egentligen inte\r\ni Rio. Det intressanta är vad som har skett efter\r\nRio. Nuvarande regering har, till min besvikelse,\r\nnaturligtvis inte heller tagit upp frågorna i FN i\r\nhöst, vilket jag hade hoppats. Däremot tas nu\r\nganska stora steg på andra sidan av Atlanten.</pre><pre>Vid en stor uppföljningskonferens av\r\nRiokonferensen, som ägde rum i Toronto i Kanada\r\ni oktober månad, togs dessa frågor upp. Bl.a.\r\nmedverkade Ecuadors försvarsminister. Han\r\nredogjorde i detalj för hur deras förvarsmakt nu\r\nägnar sig åt miljöarbete i alla dess olika delar. Jag\r\nvar litet misstänksam -- jag var ju inte\r\nhundraprocentigt övertygad om att det var\r\ndetsamma som att folket tyckte att det var bra -- tills\r\nen indianledare reste sig och sade: Vi är mycket\r\ntacksamma, och vi stöder helt försvarsmaktens\r\nagerande i miljöarbetet med all dess praktiska\r\nanvändning.</pre><pre>Det som kanske är mest intressant i USA är dess\r\nkongress. Där har ett förslag lagts av Sam Nunn,\r\nsom är försvarsansvarig senator, och av Al Gore,\r\nsom var den miljöansvarige senatorn för\r\nDemokraterna och som numera är\r\nvicepresidentkandidat.</pre><pre>Det är ett förslag där det krävs att man skall\r\nanvända och anslå resurser för att granska vad som\r\nkan användas på den militära sidan, framför allt på\r\nforskningssidan, för miljön. 200 miljoner dollar har\r\navsatts för forskning i Försvarsdepartementet,\r\nEnergidepartementet och EPA:s laboratorium.\r\nMan har tagit upp vissa prioriterade ämnen.</pre><pre>Det är klart att man har ett ganska stort hopp när\r\nden blivande vicepresidenten har visat ett sådant\r\npåtagligt intresse av att använda militära resurser\r\nför miljön. Därtill har också senare en särskild\r\nsenator, Barbara Mikulski, som är demokrat, och\r\nen republikansk kvinna i kongressen tagit upp ett\r\nlitet mer långtgående förslag, där de vill ha direkta\r\növerföringar av både medel och personal från\r\nmilitära ändamål till ett miljöforskningsinstitut. De\r\nanser sig ha fått positiva signaler om att det finns ett\r\nintresse för detta av den valda presidenten Clinton\r\noch hans vicepresident Gore. Det tycker jag är\r\nmycket positivt.</pre><pre>Jag menar därför att det hade varit på sin plats om\r\nden svenska regeringen hade visat en mycket mer\r\npåtaglig aktivitet här hemma och internationellt,\r\natt regeringen verkligen hade utnyttjat detta\r\ntillfälle och sagt att den är beredd att ta upp det\r\nsvenska förslaget, inte ett socialdemokratiskt\r\nförslag utan det svenska ordförandeförslaget i FN-\r\nstudien, och driva detta mer aktivt. Det är en\r\nbesvikelse att så inte sker. Jag vill därmed yrka\r\nbifall till reservation 2.</pre><pre>Jag vill till sist ställa en fråga till Lennart Daléus. Ni\r\ntalar så vackert i utskottets betänkande på s. 20 och\r\n21 om hur duktigt försvaret kommer att bli när det\r\ngäller miljöfrågorna. Det är bra. Sent skall\r\nsyndaren vakna. Men efter en hel del aktiviteter här\r\ni riksdagen har också militären insett att den har ett\r\nansvar. Det tycker jag är mycket bra. Ni talar också\r\nalldeles klart om att man kan förvänta sig ett bra\r\nmiljöarbete. Men i betänkandet står det också\r\nnågot som jag måste få en förklaring till. Det står:\r\n''Som framhålls i finansieringskapitlet av Agenda\r\n21 kan nedrustningen lösgöra resurser för miljö och\r\nutveckling. Utskottet utgår från att regeringen\r\nbeaktar dessa möjligheter i den fortsatta\r\nberedningen.''</pre><pre>Jag ställer mig helt bakom detta. Men hur skall det\r\ngå till? Denna regering har inte startat någon\r\nnedrustning nationellt. Den har ökat\r\nförsvarskostnaderna med 7,3 miljarder kronor.\r\nSverige är ett av två länder i världen som ökar\r\nförsvarskostnaderna. Hur skall det praktiskt gå till\r\nnär regeringen skall beakta möjligheterna att\r\nanvända frigjorda nedrustningsresurser för\r\nmiljöändamål?</pre><pre>Anf. 145  LENNART DALÉUS (c) replik:</pre><pre>Herr talman! Beträffande Maj Britt Theorins första\r\noch konkreta fråga, får jag hänvisa till s. 12 i\r\nskrivelsen, där det mycket tydligt sägs att\r\nregeringen bereder frågor som gäller konventionen\r\nom biologisk mångfald med inriktningen att lägga\r\nfram en proposition redan under innevarande\r\nriksmöte.</pre><pre>När det sedan generellt gäller frågan om militären\r\noch miljön, anser jag att det är berättigat att ta upp\r\nden som en viktig fråga. Det skedde för övrigt, herr\r\ntalman, redan under 1982 års specialsession om\r\nnedrustning i New York, då dåvarande\r\nstatsministern Thorbjörn Fälldin höll ett mycket\r\nengagerat anförande med detta som huvudsaklig\r\ninriktning. Det har också präglat mycket av det\r\narbete som den dåvarande borgerliga regeringen\r\nbedrev när det gällde att fokusera mycket av\r\nmiljöinriktningen just på militärens påverkan.</pre><pre>Jag förstår att Maj Britt Theorin har ett starkt\r\nengagemang i denna fråga, och det är bra. Det\r\nframkom också under Riokonferensen. Men allt\r\nsom sker vid en konferens är inte riktigt så enkelt\r\nsom Maj Britt Theorin vill påskina. Vi känner\r\nnaturligtvis till, milt uttryckt, den rapport som hon\r\ntalar om. Sverige bedrev på diplomatiskt sätt och\r\npå många andra sätt ett mycket kraftfullt arbete för\r\natt få in dessa frågor med berättigat stort utrymme\r\ni arbetet.</pre><pre>Sedan kan man välja olika metoder. Det finns inte\r\nmycket som talar för att Maj Britt Theorins\r\nresonemang om att lägga fram en resolution, på det\r\nsätt som den socialdemokratiska gruppen i Rio\r\nföreslog, skulle ha banat väg för någon större\r\nframgång. Problemet att få andra länder att då över\r\nhuvud taget ställa upp på de slutsatser som nu ändå\r\nkommer att bli en del av Agenda 21 var påtagligt.</pre><pre>Man kan, som sagt, välja olika vägar. Jag tror att\r\nregeringen, och särskilt delegationen i Rio, valde\r\nden väg som av alla där, förutom den\r\nsocialdemokratiska gruppen, uppfattades som\r\nframkomlig.</pre><pre>När det gäller försvaret och försvarspolitiken är det\r\nuppenbart att man på militärt håll i Sverige har\r\nbörjat engagera sig i frågan om militären och\r\nmiljön. ÖB har agerat på många olika sätt, både i\r\nbroschyrer och i planläggningen för perioden 1993--\r\n1998 beträffande hur militären och miljön skall\r\nkunna få större utrymme som ett samband.</pre><pre>Naturligtvis kommer dessa frågor att drivas av\r\nSverige även i internationella forum. Det kan gälla\r\nFN och det kan gälla ESK. Jag tror inte att man\r\nbehöver vara orolig för att dessa frågor inte skall få\r\nett stort utrymme i denna regerings arbete i\r\nfortsättningen. Det är bara glädjande att det är\r\nmånga som är engagerade i att frågan platsar, som\r\ndet heter, högt på miljödagordningen.</pre><pre>\r\nAnf. 146  MAJ BRITT THEORIN (s)\r\nreplik:</pre><pre>Herr talman! Det var glädjande att höra att\r\nförslaget om att använda militära resurser för\r\nmiljön togs upp av Thorbjörn Fälldin 1982. Det var\r\nen nyhet för mig. Det är möjligt att han har tagit\r\nupp frågan om militärernas miljöförstöring.</pre><pre>Det är naturligtvis inte så enkelt att driva dessa\r\nfrågor. Nej, jag har efter nio år i\r\nUtrikesdepartementet lärt mig att det inte är lätt att\r\ndriva dessa frågor och att ställa krav. Men om man\r\ninte ställer kraven, har man inte heller någon\r\nmöjlighet att förhandla om dem.</pre><pre>Det lades fram ett konkret resolutionsförslag, där\r\nde viktigaste delarna fördes upp. Det togs\r\nkontakter med andra regeringars representanter.\r\nMen inte någonstans eller någon gång ville den\r\nsvenska regeringen fullfölja detta, därför att den\r\nsjälv bedömde att det inte skulle vara\r\nframgångsrikt. Men det kan man inte veta förrän\r\nman har försökt sig på detta. Och det gjorde\r\nregeringen tyvärr inte. Den nöjde sig med, som\r\nmånga andra regeringar, att acceptera att USA lade\r\nlocket på. Det som uppnåddes var egentligen inte\r\nsärskilt mycket. Det var fråga om tämligen\r\nsjälvklara konstateranden i principerna 24 och 25 i\r\nRiodeklarationen att krig är destruktiva för en\r\nhållbar utveckling och att staterna därför måste\r\nrespektera internationell miljölag vid väpnade\r\nkonflikter samt att fred, utveckling och miljö är\r\nberoende av varandra och odelbara. Man fick också\r\nmed i Agenda 21 om miljöfarligt avfall en paragraf\r\nmed innebörden att militären skall lyda under\r\nsamma miljöregler som den civila verksamheten\r\noch skall röja upp efter sin egen miljösmutsning.\r\nMan fick också med en skrivning om att frigjorda\r\nekonomiska resurser kan användas för miljö och\r\nutveckling. Det var egentligen allt som man\r\nuppnådde vid Riokonferensen.</pre><pre>Jag är övertygad om att man hade kunnat nå\r\nmycket längre om man hade varit berdd att driva\r\ndessa frågor. Jag tar det som självklart, nu när\r\nLennart Daléus har deklarerat detta, att den\r\nborgerliga regeringen kommer att driva det svenska\r\nförslaget vidare och inte bara låta detta bli\r\nmunväder. Jag har nämligen hört både i Rio och i\r\nhöst här hemma att regeringen skall driva detta\r\nvidare, men jag har inte sett några konkreta förslag.\r\nDet är litet olyckligt om man skall låta andra gå före\r\nnär man själv kan göra något.</pre><pre>Jag frågade om det var i januari som vi skulle få\r\npropositionen. Men jag fick reda på att det blir\r\nunder detta riksmöte. Det är klart att det kan dröja\r\nett bra tag till. Jag säger som parlamentarikerna vid\r\nparlamentarikerkonferensen i Rio att ju snabbare\r\nman får en ratificering, desto större tyngd får båda\r\nkonventionerna. Jag hade hoppats på att få svaret\r\natt propositionen kommer att läggas fram senast i\r\njanuari.</pre><pre>Jag fick inget svar på min fråga hur det skall gå till\r\ni Sverige att använda frigjorda resurser eller om\r\nregeringen skall beakta dessa möjligheter i den\r\nfortsatta beredningen. Om man ökar\r\nförsvarskostnaderna, blir det såvitt jag förstår, med\r\nenkel logik och med enkel matematik, inga pengar\r\növer för miljön.</pre><pre>Anf. 147  LENNART DALÉUS (c) replik:</pre><pre>Herr talman! Får jag först säga att Maj Britt\r\nTheorins engagemang i dessa frågor inte behöver\r\nleda till att hon tar ifrån andra möjligheten att\r\nockså ha insikt och engagemang, bl.a. på det sätt\r\nsom den tidigare statsministern Thorbjörn Fälldin\r\nvisade vid FN-förhandlingarna i New York för mer\r\nän tio år sedan.</pre><pre>Jag har all respekt för Maj Britt Theorins\r\nengagemang, men det finns även andra som kan ha\r\nengagemang i denna fråga.</pre><pre>Det kan inte vara någon ny information för Maj\r\nBritt Theorin, som uppenbarligen borde ha läst\r\nskrivelsen, att inriktningen är att ratificeringen av\r\nkonventionen om den biologiska mångfalden skall\r\nske under innevarande riksmöte. Det framgick,\r\nsom sagt, av skrivelsen och informationen.</pre><pre>Herr talman! Det finns en väsensskillnad i hur man\r\nser på frågorna. Det framkommer också av den\r\nsocialdemokratiska reservationen, där man uttalar\r\n''att Sveriges ansträngningar vid konferensen inte\r\nrönte större framgångar när det gällde att vinna\r\nstöd för FN-studien''. Det är detta som är det\r\nsymptomatiska. Man talar om att vinna stöd för\r\nFN-studien, medan utskottets majoritet berättigat\r\ntalar om att det är fråga om ''att rikta ökad\r\nuppmärksamhet på möjligheterna att använda\r\nmilitär teknik och kunskaper för miljöändamål\r\nsamt på vikten av strikta miljönormer för militära\r\naktiviteter i fredstid''. Detta arbete måste röna\r\nframgång.</pre><pre>Det är just det som är skillnaden. Man behöver inte\r\nvara fixerad vid den här studien. Det finns andra\r\nvägar att gå än att på plats i Rio försöka få till stånd\r\nen resolution som entydigt stöder just den här\r\nstudien.</pre><pre>Diplomater -- och det har man också gjort i olika\r\nförhandlingar -- har på ett mycket bra sätt försökt\r\natt så mycket som möjligt få med den gemensamma\r\nsvenska ambitionen, att konstruktivt koppla\r\nsamman frågor om miljö, nedrustning och militära\r\naktiviteter, i Rioarbetet. Det vore en orättvis\r\nbehandling, och det vore även en otjänst mot det\r\nsvenska engagemanget, att hävda att det skulle vara\r\nfråga om ett misslyckande just därför att den här\r\nstudien inte fått den plats i arbetet som Maj Britt\r\nTheorin eftersträvar.</pre><pre>Anf. 148  MAJ BRITT THEORIN (s)\r\nreplik:</pre><pre>Herr talman! Jag fick inte heller nu svar på frågan\r\nhur man i Sverige i en upprustningssituaion skall\r\nklara av att frigöra resurser för miljön.</pre><pre>Nej, jag skall inte alls frånta någon hans eller\r\nhennes engagemang, tvärtom. Ju fler som arbetar\r\nför detta, desto lyckligare blir jag. Men då måste\r\nman arbeta konkret för detta.</pre><pre>Vi lade inte fram ett konkret förslag om att man\r\nskulle följa studien i Rio. Vi tog upp några viktiga\r\npunkter i studien, som vi lade fram ett konkret\r\nförslag om. Vi ville att man skulle förhandla om det\r\noch försöka att nå framgång med det. Vi t.o.m.\r\nordnade kontakter med andra regeringar för det\r\nändamålet.</pre><pre>Det är inte alls fråga om att man skall vara rigid och\r\nfölja det som sägs, utan det är fråga om det\r\nkonkreta agerandet. Det är inte de många vackra\r\norden som gäller. Det är således det konkreta\r\nagerandet från regeringens sida som jag väntar på.</pre><pre>Förste vice talmannen anmälde att Lennart Daléus\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 149  ANNIKA ÅHNBERG (-):</pre><pre>Herr talman! I juni i år hölls alltså FN:s stora\r\nkonferens om miljö och utveckling i Rio de Janeiro.\r\nSamtidigt hölls Forum Global -- en sammansatt\r\nprocess av utställningar, seminarier, debatter och\r\nandra engagemang, där väldigt många aktörer från\r\nhela världen redovisade sina uppfattningar om de\r\nglobala miljöproblemen och om lösningarna på de\r\nhär problemen.</pre><pre>Världens miljöproblem är många och komplexa.\r\nMen i alla de processer av miljöengagemang som\r\nstrålade samman i Rio fanns det en gemensam och\r\ngrundläggande insikt: miljöproblemen och de\r\nsociala problemen är oupplösligt förbundna med\r\nvarandra. Orsaken till miljöproblemen i fattiga\r\nländer är mycket ofta just fattigdomen, medan\r\norsaken till miljöproblemen i rika länder är just\r\nrikedomen. Jag är naturligtvis medveten om att\r\ndetta är en förenkling.</pre><pre>Det är stor skillnad mellan Tyskland och Polen,\r\näven om båda är industriländer. Det är också stor\r\nskillnad mellan t.ex. Saudiarabien och Zimbabwe,\r\näven om båda räknas till vad vi brukar kalla tredje\r\nvärldens länder.</pre><pre>Själva kärnan i budskapet från Rio är ändå att vi\r\ninte kommer att kunna lösa de globala\r\nmiljöproblemen, om vi inte också hanterar de\r\nsociala problemen i varje land och länder emellan.\r\nDärför var det beklagligt att man vid FN-\r\nkonferensen inte förmådde konkretisera besluten\r\nom resursöverföring från rika till fattiga länder.\r\nHandelspolitiken berördes, men utan tydligt\r\nformulerade krav. Ändå är en förändring av\r\nvärldshandeln i riktning mot mera rättvisa villkor\r\nen absolut förutsättning för en förändring av de\r\nglobala relationerna mellan rika och fattiga länder.</pre><pre>Målet, att de utvecklade länderna skall avsätta\r\n0,7 % av sin bruttonationalprodukt i bistånd, slogs\r\nåter fast. Men man sade inte när målet skall vara\r\nuppnått. U-länder skulle behöva satsa 600\r\nmiljarder dollar per år för att kunna genomföra det\r\nsom föreslås i Agenda 21. Om alla i-länder avsatte\r\n0,7 % av sin BNP, skulle de bidra med 125\r\nmiljarder dollar till den här processen. Men i\r\nverkligheten är bidraget mindre än hälften.</pre><pre>Därför är det beklagligt att Sverige just nu, när vi\r\nskall börja förverkliga de höga ambitionerna från\r\nRio, går åt motsatt håll och minskar sitt bistånd\r\nmed 10 %. Kronans fallande värde reducerar\r\nbiståndet med ytterligare 10 %. Jag har yrkat avslag\r\nbeträffande krispaketsminskningen av biståndet.\r\nDetta kommer att hanteras i en annan ordning här\r\ni kammaren.</pre><pre>Det har stor betydelse vad vi gör, dels mycket\r\nkonkret -- pengarna behövs --, dels därför att vi\r\nmed vårt handlande ger signaler till andra länder.</pre><pre>Tyvärr är bristen på precisering när det gäller\r\nresursöverföring inte något unikt, utan den är\r\nganska kännetecknande för alla Riodokumenten. I\r\nstort sett tas allt mellan himmel och jord upp, dock\r\nutan en konkretisering och precisering av\r\nnödvändiga åtaganden. Därför finns det uppenbara\r\nrisker att uppföljningen försvåras.</pre><pre>Jag delar inte riktigt Lennart Daléus uppfattning att\r\nregeringsskrivelsen är en god grund för det fortsatta\r\nförverkligandet. Om vi skall kunna hantera denna\r\nväldiga materia, behövs det preciseringar.</pre><pre>I min motion tar jag upp frågan om behovet av ett\r\nfortsatt och intensifierat internationellt samarbete\r\nnär det gäller beskattningen av koldioxidutsläpp.\r\nAlla vet att koldioxidutsläppen och utsläpp av\r\nandra s.k. växthusgaser måste reduceras kraftigt --\r\n50--60 % inom 50 år, skriver t.ex. Naturvårdsverket\r\ni sin senaste rapport.</pre><pre>Alla inser att den klimatkonvention som öppnades\r\nför undertecknande i Rio är helt otillräcklig. Alla\r\nborde också inse att vi inte kan vänta 10--20 år på\r\nnästa stora globala konferens. Vi måste gå vidare\r\nnu.</pre><pre>USA, tillsammans med en del oljeproducerande\r\nländer, bromsade försöken till preciseringar. Men\r\nden nya amerikanska regimen har dokumenterat en\r\nhelt annan inställning till miljöproblemen. Al\r\nGore, den nye vicepresidenten -- som också Maj\r\nBritt Theorin hänvisar till -- skriver i sin bok ''The\r\nearth in the balance'': ''I am convinced that a\r\nCO2 tax which is completely offset by decreases in\r\nother taxes is rapidly becoming politically feasible.''</pre><pre>(''En jord i balans'': Jag är övertygad om att en\r\nkoldioxidskatt, som helt är en kompensation för\r\nminskningar av andra skatter, snabbt håller på att\r\nbli politiskt möjlig.)</pre><pre>I Sverige har vi en koldioxidskatt. Danmark,\r\nFinland, Nederländerna och Norge har också en\r\nsådan. Även på många andra håll diskuteras\r\nfrågan. Det gäller t.ex. Japan och, i viss mån,\r\nAustralien. Inom EG finns det ett färdigt förslag\r\nsom Ministerrådet inte vågade förverkliga före\r\nviktiga konkurrentländer som USA och Japan. Här\r\nfinns det alltså stora möjligheter att gå vidare, t.ex.\r\ngenom ett samordnat nordiskt initiativ från de\r\nländer som redan har en sådan här skatt och genom\r\natt hänvisa till den överenskommelse som finns\r\nmellan EG och EFTA om en reduktion av\r\nkoldioxidutsläppen.</pre><pre>Jag måste säga att jag är mycket besviken över att\r\njordbruksutskottet inte velat tillstyrka mitt yrkande\r\nom svenska initiativ på det här området. Över\r\nhuvud taget tycker jag att både regeringens och\r\njordbruksutskottets ambitionsnivå är låg. Man är\r\nrätt nöjd med miljöpolitiken. Jag delar inte deras\r\nuppfattning.</pre><pre>Ett förverkligande av Agenda 21 bygger i mycket\r\nhög grad på att man på lokal nivå, i Sverige blir det\r\ndå kommunerna, förmår att omsätta de vackra\r\norden i handling. Därför kan diskussionen om\r\nuppföljningen av UNCED inte isoleras från\r\ndiskussionen om de problem som den alltmer\r\nträngda kommunala ekonomin ger upphov till.</pre><pre>Under senare tid har vi fått upprepade rapporter\r\nom hur de ekonomiska problemen i kommunerna\r\nleder till nedprioriteringar av just\r\nmiljöverksamheten. En alldeles ny undersökning\r\nvisar att risken är uppenbar att man i dåliga tider --\r\nav förståeliga skäl -- är så benägen att behålla\r\nsysselsättningen att miljökraven ute på företagen\r\nfår vika. Även inom näringslivet minskar\r\nmiljöengagemanget i takt med att ekonomin\r\nförsämras.</pre><pre>Ändå finns det också i tider av lågkonjunktur\r\nmöjligheter att vara offensiv.\r\nArbetsmarknadspolitiska åtgärder kan t.ex.\r\nutformas med en miljöprofil. Miljöskyddet är inte\r\nen lyx som vi kan ägna oss åt när vi har det riktigt\r\ngott ställt, utan det är alltid en absolut\r\nnödvändighet om vi skall överleva. Vi borde\r\nkanske besinna att många andra länder, som vi\r\nförväntar oss större miljöinsatser av, ständigt lever\r\nmed en ekonomi som är långt sämre än vår just nu.</pre><pre>I propositionen skriver man pliktskyldigast om\r\nkvinnors betydelse i miljöarbetet, men man skriver\r\npå ett sådant sätt att åtminstone jag blir upprörd.\r\nUtgångspunkten är nämligen att man genom olika\r\nåtgärder skall få kvinnor att intressera sig för\r\nmiljön. Men problemet är ju ett helt annat.\r\nKvinnor världen över är i hög grad miljömedvetna\r\noch verksamma i konkret miljövårdsarbete.</pre><pre>Jag hade tillfälle att resa till Rio, inte till den\r\nofficiella konferensen men väl till Forum Global.\r\nDär gavs det från världens alla hörn väldigt många\r\nexempel på konkret miljöskyddsarbete utfört av\r\nkvinnor. Kvinnor i Nigeria hade t.ex. konstruerat\r\nen spis som innebar en förbättrad arbetsmiljö och\r\nsom minskade energibehovet. Från Kenya\r\nredovisades trädplanteringsprojekt initierade och\r\nutvecklade av kvinnor. Från Colombia redovisades\r\njordbruk med en bra miljöanpassning, som gav\r\nsysselsättning också i förädlingsledet.</pre><pre>Jag skulle kunna stå här länge och räkna upp\r\nkonkreta exempel på miljöskyddsarbete som utförs\r\ndagligen av kvinnor runt om i världen.</pre><pre>Problemet är inte att få kvinnor delaktiga.\r\nProblemet är att kvinnors erfarenheter och\r\nkunskaper ständigt nedvärderas. Det är precis vad\r\npropositionen och utskottets betänkande också gör.\r\nDet verkliga kvinnoproblemet när det gäller miljön\r\när att män i maktposition inte förmår ta till sig och\r\nvärdera kvinnors erfarenheter, kunskaper och\r\ninsatser.</pre><pre>Det var därför som jag i min motion föreslog att vi\r\ni Sverige kunde ta initiativ till en konferens där alla\r\ndessa tusen och åter tusen exempel på kvinnligt\r\nmiljöarbete lyftes fram. Utskottet sade tyvärr nej.</pre><pre>Inte heller mitt yrkande om en mer pådrivande roll\r\nför Sverige i förhållande till transnationella företag\r\nhar funnit nåd hos utskottet. Man hänvisar till att\r\ndet finns ett kapitel i Agenda 21 som berör detta.\r\nVisst är det så. Men det är ingen ersättning för\r\nytterligare initiativ. Det är den nödvändiga grunden\r\nför ett fortsatt arbete.</pre><pre>Enligt en FN-studie dominerar transnationella\r\nföretag de sex industrisektorer som bidrar mest till\r\nväxthuseffekten. De sektorerna är produktion av\r\nfossilbränslen, transport, elproduktion,\r\nenergikrävande metallproduktion, produktion av\r\nkonstgödsel och tillverkning av CFC, s.k. freoner. I\r\nallmänhet är transnationella företag stora\r\nförbrukare av energi och resurser. Beslutsfattarna\r\ni de här koncernerna har nyckelpositioner när det\r\ngäller att påverka teknisk och annan\r\nproduktutveckling.</pre><pre>De transnationella företagen svarar för 60 % av den\r\ninternationella handeln. Det är en handel som ofta\r\nsker på ett sätt som ger negativa miljöeffekter. Det\r\nkunde vara en uppgift för Sverige att vara med och\r\ndriva på processen för att påverka de\r\ntransnationella företagen. Inte ensamma, givetvis,\r\nutan i samarbete med andra länder. Men några\r\nmåste vara mer pådrivande än andra.</pre><pre>Jag instämmer i det som Maj Britt Theorin har sagt\r\nom sambanden mellan militära aktiviteter och\r\nmiljön. Jag ansluter mig också till det som sagts om\r\ntillsättandet av en kommission för det fortsatta\r\nuppföljningsarbetet och beklagar att\r\nutskottmajoriteten avstyrkt även detta förslag,\r\nsärskilt som motiveringen inskränker sig till att det\r\nfinns ''skäl att avvakta''. Är det något som det inte\r\nfinns skäl till när det gäller miljöpolitiken så är det\r\natt avvakta.</pre><pre>Det finns åtskilligt mer att säga, men tiden här är\r\nknapp. Det blir många fler tillfällen att diskutera,\r\noch inte bara att diskutera utan också att\r\ngenomföra uppföljningen av Riokonferenserna.\r\nFör UNCED var inte slutet på en lång process, utan\r\nbörjan på en mycket större.</pre><pre>Herr talman! Jag står givetvis bakom samtliga\r\nförslag i min motion, men yrkar trots det endast\r\nbifall till Vänsterpartiets meningsyttring, som gäller\r\nhemställans mom. 2, som baseras på yrkande nr 9 i\r\nmin motion. I övrigt instämmer jag i de yrkanden\r\nom bifall till reservationer och meningsyttringar\r\nsom tidigare har framförts i debatten.</pre><pre>(forts.)</pre><pre>Beslut om uppskjuten votering</pre><pre>På förslag av förste vice talmannen medgav\r\nkammaren att pågående ärende samt de två\r\nåterstående ärendena på dagens föredragningslista,\r\narbetsmarknadsutskottets betänkanden AU2 och\r\nAU5, fick företas till avgörande vid morgondagens\r\narbetsplenum.</pre><pre>14 § (forts.)f415 &gt;   FN:s konferens om miljö och\r\nutveckling år 1992 -- UNCED</pre><pre>(forts. JoU8)</pre><pre>Anf. 150  LENNART DALÉUS (c):</pre><pre>Herr talman! Det är många riktiga iakttagelser som\r\nAnnika Åhnberg gör på miljöområdet med\r\nanledning av den här skrivelsen. Men hon missar\r\nnågra av de viktigaste poängerna.</pre><pre>Det är riktigt att utskottet säger att man skall\r\navvakta i fråga om en kommission. Men det\r\nmissförstår Annika Åhnberg och tolkar det som om\r\ndet var samma sak som att avvakta med ageranden\r\noch åtgärder som hänger samman med\r\nRioprocessen. Det är faktiskt inte riktigt samma\r\nsak.</pre><pre>Själv är jag direkt tveksam till en kommission av det\r\nslag Socialdemokraterna har föreslagit. Jag tror att\r\nAnnika Åhnberg måste instämma i att det viktigaste\r\nändå är det snabba agerandet, med vilket vi inte får\r\navvakta. En kommission som lösning på den frågan\r\när inte intressant. Det intressanta är att regeringen,\r\nsom man har demonstrerat i skrivelsen, kraftfullt\r\nagerar såväl i budgetpropositionen som i andra\r\nkonkreta och tydliga förslag till riksdagen. Det är\r\ndet som är det angelägna.</pre><pre>Herr talman! Annika Åhnberg resonerar på precis\r\nsamma sätt. Skrivelsen är inte tillräckligt konkret,\r\nsäger hon, den är inte ett bra underlag för vårt\r\nfortsatta agerande.</pre><pre>Man skulle kunna försöka sig på en recension av\r\ndetta genom att hänvisa till det som vi har hyllat hela\r\nden här debatten, nämligen den internationella\r\njämförelsen. Då skulle man i stället kunna fråga\r\nAnnika Åhnberg: Kan Annika Åhnberg tala om i\r\nvilka parlament, med ett språk som inte är\r\nrepresenterat i de tryckta alstren från konferensen,\r\nman redan har haft möjlighet att på ett utförligt sätt\r\nta del av och diskutera den aktuella regeringens\r\nbedömning och framtidsambitioner samt ett\r\nfullständigt översatt material? I vilka andra länder\r\nhar det förekommit?</pre><pre>Det skulle möjligen ge ett mått på med vilken\r\nskyndsamhet Sverige och den svenska regeringen\r\nvelat föra in Riofrågorna i miljöarbetet och i\r\nmiljödebatten. Det är det som är det intressanta.\r\nGenom att debattera den här frågan i dag, med det\r\nhär materialet som grund, skickas signalen till alla\r\naktörer i det svenska miljöarbetet: Sätt i gång!\r\nUppdraget finns här. Ta del av det, ge er i väg i\r\nmiljöarbetet! Regeringen kommer att göra det.</pre><pre>Anf. 151  ANNIKA ÅHNBERG (-):</pre><pre>Herr talman! Jag tycker att det är mycket bra att\r\nregeringen kom så snabbt med den här skrivelsen till\r\nriksdagen. Jag vill gärna säga det.</pre><pre>Men det kan också vara bra om regeringen väljer att\r\nlyssna på det som sägs i den här kammaren med\r\nanledning av skrivelsen. Det kan vara en poäng att\r\nman tar till sig de synpunkter som förs fram här, så\r\natt de också kan bidra till att utveckla regeringens\r\narbete.</pre><pre>Det finns ett drag av självgodhet i Lennart Daléus\r\nsätt att tala om regeringens kommande, och ständigt\r\nregeringens kommande, insatser. Det är mycket\r\nsällan vi får höra någonting om vad regeringen just\r\nhar gjort eller håller på att göra. Det handlar alltid\r\nom någonting som skjuts in i framtiden. Jag tycker\r\nnog att det finns anledning för dem i regeringen som\r\nvärnar om miljön att söka det stöd som finns att få\r\näven i riksdagen.</pre><pre>Frågan om en kommission är inte intressant, säger\r\nLennart Daléus. Det intressanta är vad regeringen\r\nkommer att göra. Jag tycker inte att frågan om en\r\nkommission är helt ointressant, därför att jag tror\r\natt det här handlar om frågor där det finns\r\nanledning att söka ett brett samarbete som går\r\nutöver det som finns i regeringen. Jag tror t.o.m. att\r\ndet när man vill ha stöd för miljöarbetet kan finnas\r\nmer att få utanför regeringskretsen än i den.</pre><pre>Anf. 152  LENNART DALÉUS (c):</pre><pre>Herr talman! Det är klart att regeringen har stor\r\nlyhördhet för vilka synpunkter som kommer fram i\r\nriksdagsdebatten och i riksdagsagerandet, liksom\r\nfrån de olika grupper som vi nu har talat om och\r\nsom har ett uppdrag från Rio. Jag pekade särskilt ut\r\nde ungdomar som med kraft engagerade sig i de här\r\nfrågorna, såväl före som efter konferensen. Det är\r\nalldeles uppenbart att de kommer att spela stor roll.</pre><pre>Men att tillskapa nya administrativa organ, eller\r\norgan av den karaktär som alltid har varit ett\r\nklassiskt socialdemokratiskt påfund, en kommission\r\nsom skall lösa alla problem och alla arbetsuppgifter,\r\när inte ett praktiskt sätt att gå till väga. Det\r\npraktiska sättet är att ta sig an arbetsuppgifterna\r\nmed det ansvar man har. Regerigen har ett ansvar\r\nnär det gäller de här arbetsuppgifterna. Riksdagen\r\nhar ett ansvar. Olika aktörer i samhället i övrigt har\r\nett ansvar att ta sig an arbetsuppgifterna från Rio.\r\nDet är inte med självgodhet, vilket Annika Åhnberg\r\nantydde, som vi skrider till verket, utan med stor\r\nödmjukhet och naturligtvis med stor lyhördhet för\r\ndet breda engagemang kring miljöfrågorna och inte\r\nminst kring Rioarbetet som man kan se i den\r\nsvenska miljöopinionen i dag.</pre><pre>Anf. 153  ANNIKA ÅHNBERG (-):</pre><pre>Herr talman! När man hör hur Lennart Daléus\r\nbeskriver vad man har kommissioner till, kan man\r\nverkligen börja fundera på vad regeringen har tänkt\r\nsig med den omställningskommission för jordbruket\r\nsom man har tillsatt. Jag tror nog att många skulle\r\nkänna sig litet besvikna och t.o.m. litet upprörda om\r\nde hörde hur Lennart Daléus definierar syftet med\r\nden typen av arbete. Men det är en annan\r\ndiskussion.</pre><pre>Jag tror att det finns mycket i miljöpolitiken som\r\nverkligen är djupt partiskiljande. Men det finns\r\nockså mycket som vi kan vara överens om över\r\npartigränser. Ibland är det olyckligt att man från\r\nolika håll försöker profilera de egna partierna på\r\njust miljöpolitikens område. Det leder till ganska\r\nmeningslösa debatter.</pre><pre>Jag tror faktiskt på det konstruktiva samtalet\r\nmellan olika politiska företrädare. Jag tror att vi har\r\nnågot att lära av varandra. Det är det enkla skälet\r\ntill att jag tycker att en sådan här kommission skulle\r\nkunna vara ett värdefullt bidrag. Vi behöver alla\r\nvärdefulla, konstruktiva bidrag, för det brådskar\r\nmed lösningar på miljöproblemen.</pre><pre>Jag tycker nog fortfarande att det är olyckligt att\r\nregeringen, som faktiskt i praktiken har visat sig\r\nvara mycket svag på miljöområdet, frånhänder sig\r\nden här möjligheten, som man i stället borde ta till\r\nvara.</pre><pre>Överläggningen var härmed avslutad.</pre><pre>(Beslut skulle fattas den 10 december.)</pre><pre>15 §  Lönegarantifonden</pre><pre>Föredrogs</pre><pre>arbetsmarknadsutskottets betänkande</pre><pre>1992/93:AU2 Lönegarantifonden (prop.\r\n1992/93:117).</pre><pre>Anf. 154  CLAUS ZAAR (nyd):</pre><pre>Herr talman! Lagen om statlig lönegaranti vid\r\nkonkurs gäller sedan 1971. Garantin innebär att\r\nstaten betalar de anställdas fordringar hos en\r\narbetsgivare som har försatts i konkurs. Inom\r\ngarantin ryms utbetalningar som omfattar lön och\r\nlöneförmåner under de anställdas uppsägningstid\r\noch under konkursförvaltarens fortsatta drift av\r\nföretaget.</pre><pre>Det maximala utbetalningsbeloppet minskades den\r\n1 juli 1992 och uppgår nu till 100 000 kr.\r\nLönegarantin finansieras genom en\r\nlönegarantiavgift som sedan 1979 utgör 0,2 % av\r\nlönesumman. Utbetalningen till löntagaren sker\r\ngenom handläggare på varje länsstyrelse efter\r\nuppgifter som lämnas av resp. konkursförvaltare.\r\nArbetsuppgifterna förefaller att utföras i sann\r\nbyråkratisk anda.</pre><pre>En rationalisering av verksamheten bör enligt min\r\nmening kunna genomföras och ge besparingar. Jag\r\nanser det oansvarigt att nu ge lönegarantifonden\r\nytterligare medel för att täcka underskott i\r\nfinansieringen, utan att samtidigt förändra\r\nvillkoren för lönegarantin.</pre><pre>Herr talman! Efter det att jag lämnat in min motion\r\nom avskaffande av lönegarantin har jag\r\nuppmärksammat att ett sådant avskaffande torde\r\nstrida mot de åtaganden som finns i det av riksdagen\r\nnyligen godkända EES-avtalet. Därför avstår jag\r\nifrån att framställa yrkande, även om vi nu kommer\r\natt få ett nytt EES-beslut.</pre><pre>Det är oroande att ökningen av fondens rörliga\r\nkredit till 4 miljarder kronor, som blir resultatet av\r\nutskottets hantering av frågan om lönegarantin, inte\r\nmedför någon djupare konsekvensanalys eller\r\nreaktion i riksdagen.</pre><pre>Enligt chefspersonal vid fonden är den föreslagna\r\nfinansieringen omöjlig. Den nuvarande\r\nlönegarantiavgiften på 0,2 % täcker inte\r\nutbetalningarna. En sänkning av det maximala\r\nutbetalningsbeloppet behövs omedelbart. Orsaken\r\när att fondens lån på 4 miljarder kronor skall\r\nåterbetalas med gällande marknadsränta. Räntan\r\när som bekant alltför hög för att de flesta kalkyler\r\nskall gå ihop.</pre><pre>Det går inte att jämföra dagens läge med det läge\r\nsom rådde 1982 och 1983, då fonden hade ett\r\ntillfälligt underskott på 70 miljoner kronor. I dag\r\nhar vi en allvarlig situation som delvis orsakats av\r\nett systematiskt överutnyttjande av lönegarantin.</pre><pre>Insolvensutredningen har i sitt nya betänkande tagit\r\nupp dessa effekter. Jag förutsätter att utredningens\r\nförslag leder till lagstiftning som gör att dessa\r\noönskade effekter upphör.</pre><pre>Jag noterar också med tillfredsställelse att\r\nregeringen i förra veckan beslöt att göra en översyn\r\nav lönegarantin. Jag utgår från att man kommer att\r\ndiskutera lönegarantins omfattning för att begränsa\r\nstatens åtaganden. Det är min fasta övertygelse att\r\nmissbruket av garantin måste stävjas.</pre><pre>För några minuter sedan fick jag utredningens\r\ndirektiv. Jag är mycket nöjd med\r\narbetsmarknadsministerns åtgärder, men jag\r\ntycker att utredningen får för lång tid på sig. Den\r\nskall lämna sina åtgärdsförslag den 1 oktober 1993,\r\noch det är i dagens situation en alltför lång tid.</pre><pre>Herr talman! Ursprunget till lönegarantin var att\r\nden skulle utgöra ett socialt skydd. Den planerades\r\nnär arbetslösheten var omkring 2 %, och då det\r\nfanns väldigt få trixande medborgare. Nu är läget\r\npå många sätt förändrat. Arbetslösheten och\r\nkonkurserna är mångdubblade.</pre><pre>Den nya lönegarantihandläggningen, som gäller\r\nsedan den 1 juli 1992, medför betydande merarbete\r\nför konkursförvaltarna. En känd advokat\r\nkarakteriserar vår lönegaranti som ett system som\r\när världsunikt i generositet kombinerat med\r\navancerad byråkrati.</pre><pre>Vi skall i detta sammanhang också påminna oss om\r\natt lönegarantin snedvrider konkurrensen bland\r\nföretag, eftersom verksamheten får personalen\r\ngratis under en övergångstid. Detta leder i sin tur till\r\nprispress och följdkonkurser.</pre><pre>Från såväl taxi- och pizzabranschen som\r\nbyggbranschen finns det exempel på en osund\r\nanvändning av garantin.</pre><pre>Enbart vid Stockholmspolisens ekorotel ligger i dag\r\n800 konkurser, där misstanke om brott finns, och\r\nväntar på behandling. Att gå igenom dessa skulle ta\r\ntio år. Brottsförebyggande rådet har, vid en\r\ngenomgång av konkurser, konstaterat att vid 75 %\r\nav konkurserna har brott i någon form skett. I 39 %\r\nav fallen rörde det sig om planerade konkurser. Det\r\när oanständigt av regeringen att med en lönegaranti\r\nstödja denna ruttna verksamhet. Ju mindre det\r\nslösas, desto bättre mår Sverige.</pre><pre>I år beräknas 22 600 konkurser inträffa. De mest\r\nutsatta branscherna är beklädnads-, turist- och\r\nfinansbranschen samt partihandeln.</pre><pre>Märk även att bara inom tillverkningsindustrin,\r\nsom vårt land egentligen skall få välstånd genom,\r\nberörs 30 000 personer av lönegarantin under det\r\nhär året.</pre><pre>Jag noterar alltså med tillfredsställelse att något\r\nhänder, men jag tycker att utredningen bör\r\npåskyndas, och att den skall komma med förslag\r\ntidigare än arbetsmarknadsministern avser.</pre><pre>Missförhållanden kan inte fortgå på det här sättet.\r\nSlöseriet måste stoppas.</pre><pre>Anf. 155  KENT OLSSON (m):</pre><pre>Herr talman! Jag yrkar bifall till utskottets\r\nhemställan. I propositionen föreslås en rörlig kredit\r\npå högst 4 miljarder kronor för utbetalning enligt\r\nlönegarantilagen. Det är en höjning med 2 miljarder\r\nkronor. Anledningen till detta är naturligtvis att\r\nantalet konkurser har ökat, konkurser vilka berör\r\nflera anställda som får sina pengar via\r\nlönegarantifonden.</pre><pre>Statens kostnader för det här budgetåret när det\r\ngäller lönegarantin beräknas till 6 miljarder kronor.\r\nUtskottet avstyrker de två motioner som väckts i\r\ndetta ärende. En av motionerna har väckts av Claus\r\nZaar, som föreslår att lönegarantin helt och hållet\r\navvecklas. Det är en aning märkligt. Att\r\nlönegarantisystemet kan diskuteras är vi överens\r\nom, och att risk för en osund konkurrens har funnits\r\noch fortfarande finns kan man finna exempel på.</pre><pre>Riksdagen har begränsat garantibeloppet till högst\r\n100 000 kr per arbetstagare, mot tidigare belopp på\r\növer 400 000 kr. Att, som Claus Zaar föreslår, helt\r\navveckla denna nya lönegaranti är en smula\r\nkonstigt. En lag som började att gälla den 1 juli 1992\r\nmåste få verka längre än ett par månader innan den\r\ndöms ut. Även EG-länderna har skydd för\r\narbetstagare vid arbetsgivares konkurs.</pre><pre>I det här sammanhanget vill jag, precis som Claus\r\nZaar, hänvisa till insolvensutredningen, som kan\r\ntänkas ge upphov till ändringar av lönegarantin i\r\nsinom tid. Även vid regeringens sammanträde den 3\r\ndecember har detta uppmärksammats, och en\r\nsärskild utredare har tillsatts för att se över reglerna\r\nom lönegaranti vid konkurs. Uppdraget för\r\nutredningen är att analysera om\r\nlönegarantireglerna är ändamålsenligt utformade,\r\natt föreslå lagändringar, att undersöka om\r\nutgifterna för garantin går att begränsa och att göra\r\nen effektivitetsgranskning av\r\ngarantibestämmelserna.</pre><pre>I utredningsdirektiven sägs också att skyddet är\r\nalltför omfattande och att det finns risk för att\r\ngarantin missbrukas. I begreppet lön innefattas nu\r\näven ackord, arvode, provision, risktillägg,\r\nresekostnad, traktamente, egen bil, osv. Det ingår i\r\nutredningsuppdraget att se över även detta.</pre><pre>I utredningsuppdraget ingår att undersöka\r\nhuruvida man bör återgå till den tidigare formen\r\nmed lönegaranti under kortare tid -- den är sex\r\nmånader nu. En begränsning med exempelvis två\r\nmånader nämns. Utredningen skall vara klar den 1\r\noktober 1993.</pre><pre>Mycket av det som Claus Zaar säger i sin motion\r\ntillgodoses genom utredningsdirektiven. Jag har\r\nockså noterat att en partikollega till Claus Zaar inte\r\ngör någon reservation beträffande detta till\r\nutskottets hemställan utan finner\r\ninsolvensutredningens uppgifter tillräckliga. Efter\r\ninsolvensutredningen har de nya direktiven från\r\nregeringen kommit. Därför är det helt logiskt att\r\ninvänta vad utredningsmannen kommer fram till.\r\nVi får därefter se vad resultatet blir. I samband med\r\nutredningen bör man få den här tiden på sig. Vissa\r\nförändringar har ju också gjorts, nämligen\r\nsänkningen av garantibeloppet från 400 000 kr till\r\n100 000 kr. Jag finner detta vara ett för tillfället\r\nvettigt sätt att handskas med situationen.</pre><pre>Herr talman! Jag yrkar bifall till utskottets\r\nhemställan.</pre><pre>Anf. 156  CLAUS ZAAR (nyd):</pre><pre>Herr talman! Jag tackar Kent Olsson för att han har\r\nläst motionen. Jag har tidigare motionerat i det här\r\närendet. Underskottet är inte så litet, utan det är\r\nfråga om 300 miljoner under den gångna månaden.\r\nUnderskottet har alltså inte minskat i någon större\r\nomfattning. Chefen för fonden säger att han måste\r\nha mer pengar före sommaren, och då kommer vi\r\natt stå här igen och resonera om detta.</pre><pre>Det är därför som jag anser att det är viktigt att det\r\nblir ännu mera drag i utredningen, Kent Olsson, så\r\natt den helst blir klar före sommaren, då fonden\r\nskall fyllas på igen.</pre><pre>Anf. 157  KENT OLSSON (m):</pre><pre>Herr talman! Jag uppfattar egentligen inte att vi är\r\nspeciellt oense. Jag har heller ingenting emot att\r\nutredningen blir klar före den 1 oktober -- det är\r\nbara positivt -- men det har sagts att den skall vara\r\nklar senast den 1 oktober.</pre><pre>I det här läget ökar vi fonden med ett antal miljarder\r\ndärför att det finns behov av det, men vi har ingen\r\nanledning att i dag tro att det finns ytterligare\r\nbehov.</pre><pre>Anf. 158  CLAUS ZAAR (nyd):</pre><pre>Herr talman! De beräkningar som jag har gjort\r\nvisar att det finns ytterligare behov av att ge pengar\r\ntill fonden före sommaren. Jag menar att utskottet\r\nåtminstone bör ta något initiativ i frågan och se till\r\natt vi inte slösar bort pengar i dag. Det är lånade\r\npengar, och vi har inte mandat från folket att slösa\r\nbort de pengar som vi lånar.</pre><pre>Anf. 159  KENT OLSSON (m):</pre><pre>Herr talman! Vi är helt överens om att man inte\r\nskall slösa bort pengar. Men det var inte så länge\r\nsedan som vi antog den här lagen, och vi bör följa\r\nde regler som finns och inte ändra dem så oerhört\r\nsnabbt. Vi kan också vara överens om att\r\nutredningen bör bli klar så snabbt som möjligt.</pre><pre>Anf. 160  CLAUS ZAAR (nyd):</pre><pre>Herr talman! Jag skulle vilja se att det händer\r\nnågonting snabbt för Sverige. Vi vet att det sker en\r\nmassiv utslagning av verksamheter och av svensk\r\nindustri. Vi kan inte hålla på i den här ankdammen.\r\nVi måste agera med blåljus. Det skall alltså gå\r\nmycket snabbt. Vi måste ta ett extra initiativ innan\r\nden här utredningen är klar.</pre><pre>Överläggningen var härmed avslutad.</pre><pre>(Beslut skulle fattas den 10 december.)</pre><pre>16 §  Semesterlöneförsäkring för små företag</pre><pre>Föredrogs</pre><pre>arbetsmarknadsutskottets betänkande</pre><pre>1992/93:AU5 Semesterlöneförsäkring för små\r\nföretag (prop. 1992/93:40).</pre><pre>Förste vice talmannen konstaterade att ingen talare\r\nvar anmäld.</pre><pre>(Beslut skulle fattas den 10 december.)</pre><pre>17 §  Kammaren åtskildes kl. 18.18.</pre><pre>Förhandlingarna leddes</pre><pre>av förste vice talmannen från sammanträdets\r\nbörjan t.o.m. 5 § anf. 42 (delvis),</pre><pre>av talmannen därefter t.o.m. 10 § anf. 84 (delvis),</pre><pre>av andre vice talmannen därefter t.o.m. 12 § anf.\r\n110 (delvis),</pre><pre>av tredje vice talmannen därefter t.o.m. 14 § anf.\r\n139 (delvis) och</pre><pre>av förste vice talmannen därefter till sammanträdets\r\nslut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}