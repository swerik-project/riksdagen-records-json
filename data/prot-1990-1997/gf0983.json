{"dokumentstatus":{"dokument":{"hangar_id":"2387739","dok_id":"GF0983","rm":"1991/92","beteckning":"83","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"83","slutnummer":"0","datum":"1992-03-24 00:00:00","systemdatum":"2005-10-27 13:59:19","publicerad":"1992-03-24 00:00:00","titel":"Riksdagens snabbprotokoll 1991/92:83 Tisdagen den 24 mars","subtitel":null,"status":null,"htmlformat":null,"relaterat_id":null,"source":"webbnav","sourceid":"{0612F591-9ADA-46C9-9039-8E960B511ED6}","dokument_url_text":"http://data.riksdagen.se/dokument/GF0983/text","dokument_url_html":"http://data.riksdagen.se/dokument/GF0983","dokumentstatus_url_xml":"http://data.riksdagen.se/dokumentstatus/GF0983","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1991/92:83</div>\r\n<div class=\"sidhuvud_datum\">Tisdagen den 24 mars</div>\r\n<div class=\"sidhuvud_klockslag\">Kl. 14.00</div>\r\n<hr class=\"sidhuvud_linje\">\r\n<pre>Meddelande om debatt om åtgärder mot den\r\nökande arbetslösheten</pre><pre>Anf. 1 TREDJE VICE TALMANNEN:</pre><pre>Jag får anmäla att Socialdemokratiska\r\nriksdagsgruppen har framställt önskemål om\r\nsärskild debatt om åtgärder mot den ökande\r\narbetslösheten samt att talmannen beslutat att en\r\nsådan debatt skall anordnas torsdagen den 26 mars\r\nkl. 14.30.</pre><pre>Regeringen företräds av finansminister Anne\r\nWibble och Socialdemokraterna av Allan Larsson.</pre><pre>1 §  Svar på fråga 1991/92:473 om FN:s\r\nresurser</pre><pre>Anf. 2  Statsminister CARL BILDT (m):</pre><pre>Herr talman! Pierre Schori har frågat mig om jag\r\ntog upp frågan om FN:s resurser och USA:s\r\nuteblivna betalningar under mina samtal med\r\npresident Bush i förra månaden.</pre><pre>Svaret är nej, och skälet är att det hade varit\r\nmissriktat. Orsaken till problemet med de\r\namerikanska skulderna till FN ligger nämligen\r\nnumera inte i Vita Huset utan i kongressen.\r\nDärvidlag var situationen annorlunda under den\r\nförra administrationen, men jag har i dag ingen\r\nanledning att misstro president Bush och\r\nutrikesminister Baker när de säger att de gentemot\r\nkongressen verkar för att USA skall betala sina\r\nskulder till FN.</pre><pre>Låt mig tillägga några ord om hur regeringen ser på\r\nfrågan om FN:s finanser. Vi tycker det är\r\nutomordentligt viktigt att alla FN:s medlemsstater\r\nuppfyller sina stadgeenliga förpliktelser. Detta\r\ngäller inte minst inbetalningen av obligatoriska\r\nekonomiska bidrag till den verksamhet som\r\nmedlemsstaterna gemensamt har beslutat om.\r\nDessa inbetalningar skall göras i sin helhet, inom\r\nföreskriven tid och utan villkor. Sverige försöker\r\nhär, tillsammans med övriga nordiska länder, att\r\nföregå med gott exempel. På denna punkt råder\r\ningen åsiktsskillnad mellan den nuvarande och den\r\nföregående regeringen.</pre><pre>Tyvärr har betalningsdisciplinen överlag blivit dålig\r\nbland FN:s medlemsstater. Ett skäl till detta är\r\nförmodligen att vissa av säkerhetsrådets fem\r\nständiga medlemmar inte alltid har levt upp till det\r\nsärskilda ansvar som följer med deras särställning i\r\nFN. På 1960-talet gällde det Sovjetunionen, på\r\n1980-talet USA. Detta är oacceptabelt. FN måste\r\nfå en stabil finansiell grund för att klara de mycket\r\nstora uppgifter, särskilt på det fredsbevarande\r\nområdet, som organisationen står inför i denna\r\nhistoriska brytningstid.</pre><pre>Anf. 3  PIERRE SCHORI (s):</pre><pre>Herr talman! Jag tackar för svaret. Det var en bra\r\ndeklaration i slutet av svaret om hur regeringen ser\r\npå FN:s finanser. Men jag tycker ändå att det är\r\nsynd att statsministern inte utnyttjade det unika\r\ntillfälle han hade att i USA ordentligt ta upp frågan\r\nom FN:s finanser.</pre><pre>Förenta nationerna befinner sig i finansiell kris på\r\nsamma gång som man nu har sin mest aktiva tid\r\nframför sig med elva stora kostnadskrävande\r\noperationer. Vi vet att det är just USA som häftar\r\nmest i skuld till organisationen. USA har inte\r\nbetalat ca 500 miljoner dollar. Det är hälften av de\r\nfordringar som FN har.</pre><pre>Att säga att det vore missriktat att ta upp denna\r\nfråga med presidenten är nog ändå en liten\r\nundanflykt, statsministern. Det är riktigt att\r\nkongressen bör bli föremål för påtryckningar och\r\nbehöver upplysas, men presidenten och hans\r\nadministration behöver också ett tryck utifrån från\r\nandra länders regeringar. De skall tala om att de ser\r\njust USA:s roll i det hela som viktig och angelägen.</pre><pre>Det var därför synd att inte statsministern\r\nutnyttjade tillfället att ta upp frågan med president\r\nBush, eller med utrikesminister Baker, eller i sitt tal\r\ninför nationella pressklubben, eller i andra\r\noffentliga framträdanden. Också den amerikanska\r\nallmänheten behöver upplysas om FN:s roll. Jag\r\ntycker det är synd att statsministern inte gjorde det.\r\nDet är nästan en tjänsteplikt att göra detta när man\r\när i USA.</pre><pre>Anf. 4  Statsminister CARL BILDT (m):</pre><pre>Herr talman! Jag håller med frågeställaren om att\r\ndet är mycket som man bör ta upp. Förvisso kom\r\nfrågan om FN:s finansiering upp i olika\r\nsammanhang under mitt besök i USA. Men den\r\nställda frågan gällde specifikt president Bush.</pre><pre>Det handlar alltid om prioriteringar. En av de saker\r\njag tog upp med president Bush, med\r\nutrikesminister Baker och i mitt anförande för\r\nnationella pressklubben var den oroande\r\nsituationen när det gäller säkerheten i de f.d.\r\nsovjetiska kärnkraftverken. Jag berättade speciellt\r\nom ett kärnkraftverk strax väster om S:t Petersburg\r\nsom heter Sosnovy Bor och ligger nära Sverige. Jag\r\nvar mycket oroad och ville ha amerikanernas och\r\nandra europeiska staters hjälp för snabba insatser\r\nför att rätta till de problem som nu finns.\r\nPresidenten, utrikesministern och de\r\nkongressledamöter som jag träffade var tacksamma\r\nför denna information, eftersom detta var något de\r\naldrig hört tidigare och med den styrka jag\r\nframförde budskapet. De lovade också att de skulle\r\nse på möjligheterna att hjälpa till.</pre><pre>Nu vet vi att det har hänt en olycka, och vi vet att\r\ndetta är ett fenomen som är känt på högsta nivå i\r\nden amerikanska administrationen och på högsta\r\nnivå i olika europeiska regeringar genom just de\r\ninsatser som har gjorts från svensk sida. Jag tror att\r\ndet i det stora hela taget inte var någon dålig\r\nanvändning av den begränsade tid som jag hade till\r\nmitt förfogande.</pre><pre>Anf. 5  PIERRE SCHORI (s):</pre><pre>Herr talman! Vi är som medborgare och européer\r\ntacksamma för den insatsen. Men att ta upp den\r\naspekten när jag talar om FN:s finanser är nog ett\r\nförsök av statsministern att svänga sig litet. Det\r\nhade nog funnits tid att använda någon minut till\r\nden frågan.</pre><pre>Det var också särskilt angeläget att ta upp frågan.\r\nJust när Carl Bildt befann sig i Washington lade\r\nman i Pentagon, det amerikanska\r\nförsvarsdepartementet, sista handen vid en studie\r\ndär man diskuterade USA:s roll i världen framöver.\r\nI denna studie -- låt vara att den ännu inte är\r\nofficiellt sanktionerad av regeringen, men det\r\navslöjar ändå det tänkande som finns -- sägs att\r\nUSA är den enda stormakten framöver, och att\r\nman skall arbeta för att det så skall förbli. I det\r\nsammanhanget -- när man gör analyser av världen\r\nframöver, styrkerelationerna och vilken ordning\r\nsom skall gälla, dvs. den nya världsordningen --\r\nnämns över huvud taget inte Förenta nationerna,\r\nutan det är Pax Americana som skall gälla. Det var\r\ndärför också mot denna bakgrund angeläget att ta\r\nupp frågan.</pre><pre>Anf. 6  Statsminister CARL BILDT (m):</pre><pre>Herr talman! Jag vet att Pierre Schori nyligen har\r\nvarit i Washington, och därmed är han också\r\nmedveten om att det dokument som läckte ut i New\r\nYork Times var en tjänstemannaprodukt som vare\r\nsig försvarsministern eller någon av de biträdande\r\nförsvarsministrarna hade sett. Det som Pierre\r\nSchori nu ägnar sig åt är att försöka kasta skuggor\r\növer den amerikanska administrationen på ett sätt\r\njag inte riktigt tycker är förenligt med vad som bör\r\nvara svensk politik.</pre><pre>Vi har anledning att uppskatta den kursändring\r\nsom har skett i amerikansk utrikespolitik när det\r\ngäller inställningen till Förenta nationerna. Det är\r\nriktigt att det tidigare fanns en skepsis. Den har\r\nbidragit till att driva fram reformer. Nu har vi ett\r\nFN som står i centrum för de internationella\r\nfredsansträngningarna och en amerikansk\r\npresident och utrikesminister som med kraft ställer\r\nsig bakom en politik som stöder FN. Det är en\r\nväsentlig förändring som har inträffat i amerikansk\r\nutrikespolitik -- en förändring som vi har all\r\nanledning att hälsa med tillfredsställelse.</pre><pre>Det finns en kvardröjande konservatism i den\r\namerikanska kongressen på denna punkt, men det\r\nhoppas jag är ett övergående fenomen.</pre><pre>Anf. 7  PIERRE SCHORI (s):</pre><pre>Herr talman! Också jag har noterat den\r\nkursändring som kom i och med att president Bush\r\ntog över rodret. Men de riktigt konservativa\r\nkretsarna i USA har denna syn, och i den\r\nvärldsbilden finns inte Förenta nationerna. ag\r\ntolkar den kommentar som Carl Bildt gjorde i slutet\r\nav sitt anförande som att också han tar kraftfullt\r\navstånd från tankarna i dessa nya ''Pentagon\r\npapers''. Är det riktigt uppfattat, statsministern?</pre><pre>Anf. 8  Statsminister CARL BILDT (m):</pre><pre>Herr talman! Det är inte min uppgift att\r\nkommentera läckage i New York Times och vad\r\nlägre tjänstemän i Pentagon skriver. Det fanns\r\nkanske en epok i svensk utrikespolitik när man\r\nägnade sig åt sådant, men den är över.</pre><pre>Det jag sade i USA, och som berördes i en tidigare\r\nfrågestund här i riksdagen, var att det finns\r\nanledning att vara oroad för tendenser till\r\nisolationism. Slagordet Amerika före allting annat\r\nskulle leda till att USA vände sig bort från det\r\nglobala ansvarstagande som man har haft. Vi har\r\nanledning att värna om att USA fortsätter att ha\r\ndet. Många av de stora globala problemen -- från\r\nsäkerhetsproblem i de f.d. sovjetiska\r\nkärnkraftverken till miljöproblemen på\r\nRiokonferensen -- kräver ett aktivt amerikanskt\r\ndeltagande, bl.a. genom FN-systemet. Därför finns\r\ndet anledning att uttala oro för tendenser till\r\nisolationism varhelst de förekommer.</pre><pre>Överläggningen var härmed avslutad.</pre><pre>2 §  Svar på frågorna 1991/92:505 och 511 om\r\nlegalisering av narkotika</pre><pre>Anf. 9  Statsminister CARL BILDT (m):</pre><pre>Herr talman! Widar Andersson har frågat mig om\r\njag är beredd att ta avstånd från ett uttalande om\r\nlegalisering av narkotika från en tjänsteman i\r\nstatsrådsberedningen. Karin Israelsson har frågat\r\nmig vilka åtgärder som skall vidtas för att\r\nupprätthålla den skärpta synen på narkotika inom\r\nregeringskansliet.</pre><pre>Allra senast till höstriksdagen avser regeringen att\r\nlägga fram en proposition med förslag om\r\nytterligare straffskärpning vid innehav av\r\nnarkotika. Den lagändring som regeringen kommer\r\natt föreslå är ett uttryck för den gradvisa skärpning\r\nav narkotikapolitiken som har skett under senare\r\når.</pre><pre>Det innebär också att regeringens inställning i\r\ndenna fråga är kristallklar och kompromisslös.\r\nNarkotikamissbruket skall bekämpas med alla\r\nlagens medel. Någon legalisering av bruket är\r\nsjälvfallet inte aktuell. Kriminaliseringen kommer\r\ntvärtom att skärpas genom hårdare straff.</pre><pre>Det finns två viktiga motiv för denna lagändring.\r\nDet ena är att effektivisera polisens och\r\ndomstolarnas kamp mot narkotikahanteringen.\r\nDet andra är att ytterligare markera hur allvarligt\r\nriksdagen som lagstiftare, myndigheterna och\r\nregeringen ser på bruket av narkotika.</pre><pre>Inte minst i detta perspektiv vore det allvarligt om\r\nenskilda tjänstemän i regeringskansliet aktivt drev\r\nståndpunkter som i fundamentalt hänseende avvek\r\nfrån den linje som inte bara finns fastlagd i\r\nregeringsförklaringen och i de förslag som läggs\r\nfram för riksdagen, utan också i själva\r\nutgångspunkten för lagstiftningsarbetet på detta\r\nområde.</pre><pre>Så är heller inte fallet. Jag utgår från att\r\nfrågeställarna delar min uppfattning att det\r\nknappast är möjligt att upprätthålla ett förbud mot\r\nprivata åsikter i statsförvaltningen och att\r\nkonsekvenserna av ett sådant förbud skulle kunna\r\nbli ganska otrevliga.</pre><pre>Jag delar självfallet inte de åsikter som kom till\r\nuttryck i den aktuella tidningsintervjun eller i\r\nsocialstyrelsens tidskrift Stoff. Jag har i många\r\nsammanhang starkt kritiserat just dessa åsikter.\r\nFrågeställarna vet också att detta --\r\nförhoppningsvis -- inte är någon partiskiljande\r\nfråga. Den breda enighet som finns i Sveriges\r\nriksdag är en signal så god som någon om hur vi i\r\nvårt samhälle ser på knark.</pre><pre>Låt oss hoppas att den enigheten kommer att bestå\r\noch fördjupas ytterligare när riksdagen senare i år\r\nskall rösta om regeringens förslag till ytterligare\r\ninsatser mot narkotikahanteringen.</pre><pre>Anf. 10  WIDAR ANDERSSON (s):</pre><pre>Herr talman! Jag tackar för svaret. Jag vill\r\nförtydliga och fortsätta mitt frågande med att\r\npåminna statsministern om den fråga jag hade\r\ntillfälle att ställa strax före jul. Där undrade jag om\r\nstatsministern inte var rädd att, likt andra\r\nföreträdare för alltför enkelsidiga ideologier,\r\nhamna på historiens sophög. Vi fick inte tillfälle att\r\nfortsätta den diskussionen då.</pre><pre>Frågan om narkotika är så uppseendeväckande att\r\njag tycker att det finns anledning att fortsätta den\r\nideologiska debatten. Jag tror inte att\r\nstatsministern har den åsikten att narkotikan skall\r\nlegaliseras. Den fråga jag ställer mig, och som\r\nockså var uttryckt i min fråga, är om statsministern\r\nhar en så stark ställning att han kan hålla stånd mot\r\nden nyliberala flank som inte bara finns\r\nrepresenterad bland enskilda tjänstemän i\r\nstatsrådsberedningen utan också inom\r\nstatsministerns eget ungdomsförbund,\r\nFrihetsfronten och hos enskilda läkare. Det vet vi.\r\nDet är den ena punkt där jag skulle vilja att\r\nstatsministern var litet extra tydlig. Kan\r\nstatsministern hålla stånd mot den nyliberala\r\nfalangen, flanken, som faktiskt finns i regeringen\r\nnärstående kretsar?</pre><pre>Den andra frågan gäller statsministerns svar. Det är\r\ngoda saker som statsministern föreslår, men det\r\nfinns också ett annat perspektiv. Det har också att\r\ngöra med narkotika och droger. Det gäller detta att\r\narbetslösheten växer. Det finns risk för att de\r\ngettobildningar som Moderaterna så framsynt\r\npåtalade i valrörelsen uppstår. Allt detta skapar\r\nunderlag för ett missbruk och en utslagning av en\r\nomfattning som vi inte har sett här i Sverige. Jag\r\nskulle vilja att statsministern sade någonting om det\r\nockså.</pre><pre>Anf. 11  KARIN ISRAELSSON (c):</pre><pre>Herr talman! Jag ber att få tacka statsministern för\r\nsvaret på frågan. Regeringens inställning i den här\r\nfrågan framgår ju klart genom statsministerns svar.\r\nDet tackar jag särskilt för.</pre><pre>Samtidigt vill jag rikta en varning till alla\r\nbeslutsfattare att det förekommer en inställning till\r\nnarkotika som vi kanske inte riktigt är klara över.\r\nNär vi talar om narkomaner ser vi utslagningen på\r\n''Plattan'' framför oss, men det finns ett annat bruk\r\nav narkotika som inte syns lika tydligt. Det\r\nförekommer kanske i de kretsar där dessa rådgivare\r\nhar umgåtts. Vi vet att det förekommer en typ av\r\nbruk som man inte märker av i form av en direkt\r\nutslagning. Man kan klara sitt arbete under ganska\r\nlång tid, precis som när man har alkoholbekymmer.</pre><pre>Därför blir jag litet rädd när den här mannen i\r\nkanslihuset menar att hasch och marijuana inte är\r\nfarligare än alkohol. Det är ju just den inställningen\r\nsom nu är förhärskande i många kretsar. Den måste\r\nman också komma till tals med. Det krävs en\r\nvakenhet så att den inställningen inte sprider sig i\r\nflera kretsar.</pre><pre>Man märker att den inställningen finns bl.a. när det\r\nhar införts tester på vissa arbetsplatser. Då har det\r\nvisat sig att prov från människor som man trott\r\naldrig använt narkotika givit utslag. Det krävs mer\r\ninformationsinsatser för att öka kunskaperna på\r\ndetta område.</pre><pre>Jag tackar för det klara ställningstagandet att\r\nregeringen är villig att arbeta vidare med just\r\nnarkotikasituationen för att komma till rätta med\r\nden. Men jag tror att det behövs fler insatser än de\r\npolisiära och de lagtekniska. Det krävs också en\r\nbredare informationsinsats.</pre><pre>Anf. 12  Statsminister CARL BILDT (m):</pre><pre>Herr talman! Widar Andersson och jag har ofta i\r\ndessa korta replikväxlingar sagt att vi borde\r\ndiskutera detta vidare. Jag har tyvärr bara en minut\r\npå mig nu, men det ligger mycket i detta.</pre><pre>Det finns mycket som förenar Widar Andersson\r\noch mig i denna fråga, såvitt jag kan förstå. Det\r\ngäller det totala moraliska avståndstagandet från\r\nvarje form av bruk av narkotika. Detta totala\r\nmoraliska avståndstagande måste komma till klart\r\nuttryck i statsmaktens samlade politik. Det är just\r\ndetta som har lett oss till att driva på för att få till\r\nstånd en kriminalisering av bruket. Det fanns som\r\nbekant ett motstånd till det, inte minst i Widar\r\nAnderssons eget parti, men inte bara där.</pre><pre>Därefter har vi gått vidare för att skärpa straffet på\r\nbruk av olika narkotiska preparat för att göra det\r\nlättare och mer effektivt för polis, sociala\r\nmyndigheter och andra att ingripa. Det är en\r\nnödvändighet att skärpa straffet successivt för att\r\nockså inskärpa det moraliska avståndstagande som\r\nvi gör.</pre><pre>Sedan berör Widar Andersson en utveckling i\r\nsamhället som är oroande. Den har inte bara att\r\ngöra med en ökad arbetslöshet och en s.k.\r\nslumbildning, för att återknyta till den delvis\r\ninfekterade debatt som fördes under\r\nsommarmånaderna. Det finns tendenser att detta\r\nkryper in i olika samhällsgrupper. Därför är det så\r\nviktigt att rejäla avståndstagande och rejäla\r\ngränsdragningar kommer till stånd.</pre><pre>Om jag skulle uttrycka någon förhoppning till\r\nWidar Andersson speciellt, är det att han med sina\r\ninsatser förmår att påverka det socialdemokratiska\r\npartiet till en positiv inställning till de\r\nstraffskärpningar som regeringen nu tänker föreslå.\r\nDe är viktiga, men det har funnits en alltför ljum\r\ninställning till dem i de litet flummiga kretsar som\r\nhaft inflytande i dessa frågor.</pre><pre>Anf. 13  KARIN ISRAELSSON (c):</pre><pre>Herr talman! Det är intressant med den här\r\ndiskussionen om vad som händer i ett samhälle i\r\ndag. I de samhällen där segregation och stora\r\nklyftor mellan samhällsgrupper uppstår, kan man se\r\natt alkohol- och narkotikamissbruket breder ut sig.\r\nDet är viktigt att man med all kraft ser över\r\nutvecklingen, så att vi inte hamnar i en sådan\r\nsituation också i vårt land.</pre><pre>Det är bra med straffskärpning. Det har vi\r\ntillsammans begärt tidigare. Det är skönt att vi har\r\nen regering som är positiv till det förslaget, så att\r\ndet kommer till stånd. Detta bör också paras med\r\nett moraliskt avståndstagande från varje form av\r\nbruk av narkotika. Det tror jag är det allra\r\nviktigaste.</pre><pre>För några år sedan förde jag här en debatt om\r\nkokainet i Sverige. Dåvarande statsråd påstod att\r\ndet inte fanns några risker för att kokainet över\r\nhuvud taget skulle komma in i vårt land. Nu har vi\r\ndet redan i stor omfattning. Jag tror att det finns\r\nbetydligt mer av det än vad vi någonsin anar. Därför\r\när det bra med det här avståndstagandet.</pre><pre>Anf. 14  WIDAR ANDERSSON (s):</pre><pre>Herr talman! Det finns alltid vissa områden --\r\noavsett hur samhället i övrigt ser ut -- där man\r\nmåste vara särskilt uppmärksam och vara beredd\r\natt gå till offensiv och inte sitta fast i ideologier. Det\r\nvar närmast det som låg bakom min fråga.\r\nIdeologier kolliderar alltid med verkligheten.\r\nNarkotikan och utslagningen är en hård och brutal\r\nverklighet som förvärras. Därför är signalerna från\r\nstatsmakterna otroligt viktiga. en man skall\r\ninte bara prata om straffskärpning. Har ungarna en\r\nbra skola att gå i, fungerar barnomsorgen, får man\r\njobb, är bostadsområdena hyggliga och fina och\r\nbryr vi människor oss om varandra så minskar\r\nproblemen. Jag var med på den tiden då man fick\r\nslåss mot flumvänstern i de här frågorna. Nu finns\r\ndet tendenser, statsministern, inte bara i det egna\r\nkansliet utan runt omkring till att en flumhöger är\r\npå väg att växa fram. Jag och alla andra har ett\r\nansvar, man jag tycker också att statsministern som\r\npartiledare och ordförande har ett speciellt ansvar.</pre><pre>Anf. 15  Statsminister CARL BILDT (m):</pre><pre>Herr talman! Förvisso har vi båda ett gemensamt\r\nansvar för att bekämpa det flumtänkande som har\r\nfunnits och som tyvärr fortfarande finns. Det finns\r\nockså risk för att det breder ut sig.</pre><pre>Detta är inte bara en fråga om lagstiftning. Det är\r\nWidar Andersson och jag helt överens om. Men\r\nlagen är ett utryck för samhällets moral, och det är\r\nviktigt. Det var mycket viktigt när vi drev fram\r\nkriminaliseringen av narkotikabruket. Är detta så\r\nmoraliskt förkastligt och så farligt som Widar\r\nAndersson och jag anser att det är, skall det komma\r\ntill uttryck i lagen. Skall det komma till uttryck i\r\nlagen, skall det också finnas effektiva\r\nsanktionsmöjligheter. Det är det effektivaste\r\nmotstånd vi kan tänka oss mot flumfilosofier --\r\noavsett om de finns till höger, till vänster eller\r\nt.o.m. inom Centern -- som vi har all anledning att\r\nmarkera avstånd ifrån.</pre><pre>Anf. 16  WIDAR ANDERSSON (s):</pre><pre>Herr talman! Avslutningsvis hoppas jag bara att vi\r\ngår härifrån, statsministern och jag, med samma\r\nminne av debatten, nämligen att det verkligen är\r\nfråga om ett klart avståndstagande. Det gäller inte\r\nenskilda privata tjänstemän -- jag är inte ute på\r\nnågon huvudjakt -- utan sådana här idéer, så att vi\r\nkan lämna salen i den trygga förvissningen och\r\nförhoppningen att statsministern i den frågan står\r\npå samma barrikad.</pre><pre>Anf. 17  Statsminister CARL BILDT (m):</pre><pre>Herr talman! I diskussioner med Widar Andersson\r\nlämnar man som vanligt debatten med intrycket av\r\natt vi borde ha haft mera tid för att kunna fördjupa\r\nresonemangen. Ibland blir det litet för korthugget.\r\nJag tror att detta är ett område där vi alldeles\r\noavsett meningsmotsättningar i övrigt skulle ha skäl\r\natt utveckla argumentationen och\r\nställningstagandet. Jag hoppas, herr talman, att\r\nriksdagen en gång skall få debattregler som\r\nmöjliggör även en fördjupad dialog mellan\r\npersoner av olika partipolitisk hemvist.</pre><pre>Överläggningen var härmed avslutad.</pre><pre>3 §  Svar på fråga 1991/92:486 om importen av\r\nlivsmedel</pre><pre>Anf. 18  Jordbruksminister KARL ERIK\r\nOLSSON (c):</pre><pre>Herr talman! Ingvar Eriksson har frågat mig vad jag\r\nämnar vidta för åtgärder för att undanröja\r\ndiskriminerande inslag i handeln med livsmedel.</pre><pre>I samband med 1990 års livsmedelpolitiska beslut\r\nunderströk jordbruksutskottet att den\r\ngrundläggande principen om ömsesidighet som\r\nutskottet understrukit vad gällde gränsskyddets\r\nnivå m.m. även skulle gälla i fråga om\r\nexportsubventioner. Utskottet var dock inte berett\r\natt föreslå någon avvikelse från den\r\nförhandlingslinje som Sverige intagit i GATT. En\r\nförutsättning för detta ställningstagande var enligt\r\nutskottet att de fortsatta förhandlingarna i GATT\r\nblev framgångsrika vad gäller avskaffandet av\r\nhandelssnedvridande stöd. Riksdagens beslut\r\nfattades i ett läge då GATT-förhandlingarna\r\nberäknades bli klara i slutet av år 1990.</pre><pre>I dag är siktet inställt på att parterna -- utifrån ett\r\ntotalförslag som presenterades i december 1991 --\r\nskall komma överens under våren 1992. Förslaget\r\ninnebär på jordbruksområdet en neddragning av\r\ninternstödet med 20 %, att allt gränsskydd görs om\r\ntill tullar och sänks med i genomsnitt 36 % samt att\r\nexportsubventionerna skall minskas med 36 % i\r\nmonetära termer och med 24 % kvantitetsmässigt.\r\nSamtliga neddragningar avser perioden 1993--1999.</pre><pre>Ytterligare en anledning till att frågan om\r\nexportsubventioner på nytt bör prövas -- om\r\nGATT-förhandlingarna inte leder till ett\r\navskaffande -- är anpassningen till EG och dess\r\njordbrukspolitik. Denna aspekt av frågan skall i\r\nförsta hand behandlas av den kommission som\r\nregeringen tillsatt med uppdrag att förbereda en\r\navstämning av de omställningsbeslut som\r\nomfattades av 1990 års livsmedelspolitiska beslut.\r\nKommissionen skall i sitt arbete beakta effekter och\r\nfaktorer som inte var kända eller förutsedda vid\r\ntidpunkten för beslutet, i första hand\r\nkonsekvenserna av en anslutning till EG.</pre><pre>Svenska livsmedel håller en hög kvalitet, men har\r\ntidigare inte exporterats i någon större omfattning.\r\nDet är viktigt att vidta sådana åtgärder att\r\nlivsmedelsexporten får en god start. Det bilaterala\r\njordbruksavtal Sverige slutit med EG ger också en\r\ngod möjlighet att börja exportera bl.a. ost och\r\nförädlade nötköttsprodukter till EG.</pre><pre>För att ytterligare underlätta för de svenska\r\nlivsmedelsproducenterna att komma i gång med\r\nexport till EG-marknaden har regeringen nyligen\r\nbeslutat att medverka med 60 milj.kr. i en satsning\r\npå exportfrämjande åtgärder för livsmedel.\r\nSatsningen avser en fyraårsperiod och syftar till att\r\nstödja marknadsföring av svenska förädlade\r\nlivsmedel. En särskild projektgrupp med\r\nföreträdare för jordbruksnäringen,\r\nlivsmedelsindustrin och exportrådet skall ansvara\r\nför satsningen.</pre><pre>Anf. 19  INGVAR ERIKSSON (m):</pre><pre>Herr talman! Jag vill tacka jordbruksministern för\r\nsvaret på min fråga. Det är en fråga som är mycket\r\nväl motiverad med hänsyn till vad som nu sker inom\r\nlivsmedelshandeln länderna emellan. Jag har fått\r\ndet svar jag väntade mig, och jag har inget att\r\ninvända mot det. Men jag finner ändå anledning att\r\ngöra någon kommentar och ställa någon\r\nkompletterande följdfråga.</pre><pre>Besluten 1990 om ny livsmedelspolitik fattades\r\nbl.a. med viss hänvisning till pågående GATT-\r\nförhandlingar och dess resultat men också med\r\nambitionen att skapa så likvärdiga förutsättningar\r\nsom möjligt för svensk livsmedelsproduktion\r\njämfört med EG:s. Nu vet vi att förhandlingarna i\r\nGATT -- som också framhålls i svaret -- har dragit\r\nut på tiden. Detta medför problemen. Problemen\r\när stora och blir större för varje dag.</pre><pre>Livsmedel kommer in i landet med hjälp av EG-\r\nsubventioner, EG-ländernas exportstöd. Svenska\r\nproducenter tappar i dag marknadsandelar utan,\r\nmärk väl, att på motsvarande sätt kunna finna\r\navsättning för sin produktion. Det leder i sin tur till\r\nnya överskott i Sverige, som vi har mycket svårt att\r\navsätta. Det slår direkt på producentpriset. Det är\r\nså allvarligt i dag att någonting måste ske -- och det\r\nganska snabbt. Risken är annars uppenbar att\r\nproblemen ökar och att vi får verkliga, mycket stora\r\nproblem.</pre><pre>Vi har i dag inget exportstöd. EG har ett stöd som\r\nligger på över 13 kr.</pre><pre>Samtidigt har man inom EG ett mellan 2 och 5 kr.\r\nhögre importskydd. Vi har alltså under nuvarande\r\nförhållanden ingen som helst chans att avsätta det\r\nsvenska överskottet, vilket blir värre om vi inte kan\r\nstoppa inflödet. Därför måste jordbruksministern\r\nvidta åtgärder.</pre><pre>Anf. 20  Jordbruksminister KARL ERIK\r\nOLSSON (c):</pre><pre>Herr talman! Jag har tidigare redovisat gången i\r\nbeslutsprocessen, och vi har alltså att avvakta vad\r\nsom händer i GATT. Samtidigt kan man säga att det\r\npå köttsidan under övergångsperioden finns en viss\r\nsumma pengar per år anslagen, vilken näringen får\r\nlov att disponera för export. Därför sitter vi ännu\r\ninte alldeles i sjön.</pre><pre>Det förhållande som Ingvar Eriksson redovisar är\r\nemellertid korrekt. EG har en helt annan möjlighet\r\natt exportera till oss än vi har att exportera till EG-\r\nländerna.</pre><pre>Samtidigt är det viktigt att hålla de verkliga\r\nsiffrorna i minnet. Det har visserligen skett en stor\r\nökning av importen av nötkött. Den ökade under\r\nsista halvåret 1991 med ungefär 5 miljoner kilo, och\r\ndet var en fördubbling. Det låter mycket, men man\r\nskall samtidigt komma ihåg att nettoimporten av\r\nnötkött 1991 ändå var i storleksordningen 9\r\nmiljoner kilo, medan konsumtionen av nötkött låg\r\npå 143 miljoner. Importen motsvarar alltså ungefär\r\n6 %. Det är således inte några dramatiska mängder\r\nsom kommer in i landet. Men problemen finns, och\r\nvi försöker arbeta med det.</pre><pre>Anf. 21  INGVAR ERIKSSON (m):</pre><pre>Herr talman! Problemen finns, och jag är glad att\r\nregeringen arbetar med dem. Men problemen blir\r\nännu större ju längre det dröjer innan GATT-\r\nförhandlingarna är avslutade. Det är det som är det\r\nallvarliga. Ännu allvarligare är det om tidpunkten\r\nför Sveriges EG-inträde också flyttas framåt i tiden.\r\nDå blir situationen ännu värre, och problemen blir\r\nohållbara.</pre><pre>Jag kan ge ytterligare ett exempel. För smör finns\r\ninom EG ett importskydd som ligger över 9 kr.\r\nhögre än det vi har i Sverige. Man har dessutom ett\r\nexportstöd som ligger på nästan 13--14 kr.</pre><pre>Det är ju -- det hoppas jag att jordbruksministern\r\ninser -- fullständigt omöjligt att hantera ett\r\nkommande överskott, och därför måste regeringen\r\nvidta åtgärder. Jag hoppas att vi får fram en\r\nrealistisk syn på detta, och jag kommer också att\r\nstödja herr jordbruksministern i den strävan. På det\r\nsättet skapas förutsättningar för konkurrens på lika\r\nvillkor.</pre><pre>Anf. 22  Jordbruksminister KARL ERIK\r\nOLSSON (c):</pre><pre>Herr talman! Det är ju inte så att vi eftersträvar ett\r\növerskott, utan vi eftersträvar en balans på den\r\nsvenska marknaden. Det var vad som låg i botten\r\npå 1990 års livsmedelspolitiska beslut. I och för sig\r\nhar det svenska jordbruket inte på mycket lång tid\r\nhaft några direkta stöd för export, utan man har fått\r\nlov att själv betala detta via exempelvis\r\nutjämningssystemet i fråga om mjölken och\r\nslakthusavgifter. I dag finns inte den möjligheten,\r\noch då är det naturligtvis svårare att avsätta den här\r\ntypen av export. Men avsikten med att ta bort dessa\r\nmöjligheter var just att produktionen skulle\r\nanpassas till den volym vi har. Ömsesidigheten är\r\nemellertid ett krav som finns inskrivet i\r\nriksdagsbeslutet och som vi skall efterkomma så\r\nfort det blir möjligt.</pre><pre>Anf. 23  INGVAR ERIKSSON (m):</pre><pre>Herr talman! Jag har samma uppfattning som\r\njordbruksministern när det gäller ömsesidigheten.\r\nDet är viktigt att understryka den. Just med tanke\r\npå att vi nu står inför en situation av gigantisk\r\nkonkurrens med omvärlden och att vi egentligen\r\nborde stärka de exportkontakter vi har och t.o.m.\r\nskaffa nya -- det är ju vad vi måste göra för att\r\nkunna hantera problemen när\r\ninternationaliseringen fullt ut har slagit igenom -- är\r\ndet problem vi upplever i dag så allvarligt.\r\nTendensen är att problemen successivt ökar. Men\r\nhänsyn till de siffror jag nämnde, de gigantiska\r\nskillnaderna, är det i dag praktiskt taget omöjligt\r\natt bygga upp några nya exportkontakter.</pre><pre>Jag kan ta Finlands export som ett exempel.\r\nFinnarna skickar 25 kr. med varje kilo kött till\r\nSverige. Det finns ju ingen bonde någonstans i\r\nvärlden som kan konkurrera med en sådan\r\ndumpningsverksamhet, och det är av det skälet jag\r\nser så allvarligt på den här diskriminerande\r\nimporten.</pre><pre>Anf. 24  Jordbruksminister KARL ERIK\r\nOLSSON (c):</pre><pre>Herr talman! Det är naturligtvis ett mycket stort\r\nbekymmer när andra länder har höga exportstöd\r\noch varorna kommer hit, och det är ju för att man\r\nskall komma till rätta med just det här problemet\r\nsom GATT-förhandlingarna pågår.</pre><pre>Jag tycker också att det är angeläget att framhålla\r\nde positiva saker som har gjorts och som är på gång.\r\nDet gäller bl.a. det bilaterala avtal med EG som\r\nöppnar kvoter för kött och ost. Detta avtal gör att\r\nvi kan börja handla utan införselavgifter och utan\r\nexportstöd och att den svenska näringen och\r\nlivsmedelsindustrin kan få en träning i hur man\r\nagerar. Det är också av den anledningen som\r\nregeringen har anslagit de 60 miljonerna till\r\nexportfrämjande verksamhet. Jag menar att detta\r\när en positiv och offensiv satsning, som är\r\nframtidsinriktad.</pre><pre>Anf. 25  INGVAR ERIKSSON (m):</pre><pre>Herr talman! Jag delar uppfattningen att det är en\r\nviktig insats man här inleder, och jag hoppas också\r\natt man kan fördjupa och bredda den. Men i det\r\njordbrukspolitiska beslut vi fattade 1990 finns, om\r\nman tolkar det fullt ut, också enligt min uppfattning\r\nvissa möjligheter att skapa förutsättningar för att\r\nkunna hantera de problem jag har berört.</pre><pre>Jag vill också ställa ett par frågor till\r\njordbruksministern apropå kommissionen. Hur\r\nlångt har kommissionen kommit? Har den över\r\nhuvud taget börjat jobba? Jag befarar det värsta.\r\nJag hoppas verkligen att man nu tar tag i detta. Det\r\när nämligen bråttom.</pre><pre>Anf. 26  Jordbruksminister KARL ERIK\r\nOLSSON (c):</pre><pre>Herr talman! Det är synd om Ingvar Eriksson är så\r\npessimistisk. Jag kan meddela Ingvar Eriksson och\r\nkammarens ledamöter att kommissionen är i full\r\ngång och håller på att informera sig om hur olika\r\nsaker ligger till. I den proposition om\r\njordbruksfrågor som regeringen för någon vecka\r\nsedan lade fram i riksdagen betonar vi vikten av att\r\nen del frågor, bl.a. de frågor vi har haft uppe i den\r\nhär debatten i dag, tas upp av kommissionen med\r\nförtur. Jag förväntar mig en första reaktion från\r\nkommissionen tidigt i höst, så att riksdagen sedan\r\nså småningom kan få ett förslag från regeringen.</pre><pre>Anf. 27  INGVAR ERIKSSON (m):</pre><pre>Herr talman! Jag är tacksam för beskedet. Jag\r\nhoppas verkligen inte att jag verkar pessimistisk,\r\nför det är jag inte. Jag är emellertid väldigt\r\nangelägen om att vi så snabbt som möjligt försöker\r\nhjälpas åt att rätta till de problem som i dag finns\r\noch som jag är övertygad om att också\r\njordbruksministern känner. Detta är och förblir en\r\nstor oro, och många vill ha ett klarare besked än\r\nvad vi hittills har lyckats ge. Vi som är ansvariga för\r\ndet jordbrukspolitiska beslutet måste ha kraft att ge\r\ndem ett sådant besked, och vi måste hjälpas åt med\r\ndet.</pre><pre>Överläggningen var härmed avslutad.</pre><pre>4 §  Svar på fråga 1991/92:530 om\r\nmejerinäringen</pre><pre>Anf. 28  Jordbruksminister KARL ERIK\r\nOLSSON (c):</pre><pre>Herr talman! Fredrik Reinfeldt har frågat\r\nnäringsministern vilka åtgärder han vill vidta för att\r\nåstadkomma ökad pluralism inom mejerinäringen.\r\nArbetet inom regeringen är så fördelat att det är jag\r\nsom skall svara på frågan.</pre><pre>Den 10 mars svarade jag på en fråga av Hadar Cars\r\nmed i stort sett samma innehåll. Jag sade då att\r\nökad konkurrens står högt på dagordningen för\r\nregeringen. I regeringsförklaringen understryks att\r\nkonkurrenspolitiken skall skärpas och att såväl\r\noffentlig som enskild maktkoncentration skall\r\nmotarbetas.</pre><pre>Riksdagen fattade våren 1990 ett viktigt beslut om\r\nen reformering av den svenska livsmedelspolitiken.\r\nDetta beslut innebär ett avsevärt ökat inslag av\r\nmarknadslösningar inom livsmedelssektorn genom\r\nintern avreglering. I riksdagsbeslutet understryks\r\nockså den småskaliga livsmedelsindustrins\r\nbetydelse för en fungerande konkurrens.</pre><pre>Effekterna av den livsmedelspolitiska reformen är\r\nhittills positiva. Bl.a. låg priserna på livsmedel\r\nunder år 1991 i stort sett stilla, medan KPI totalt\r\nökade med 8,1 %.</pre><pre>För att förhindra att näringen tar över de\r\nregleringar som riksdagen beslutade skulle\r\navvecklas, fattade riksdagen vidare våren 1991\r\nbeslut om en förstärkt konkurrenslagstiftning inom\r\nlivsmedelssektorn. Denna lag skall vara i kraft tills\r\nen ny generell konkurrenslagstiftning träder i kraft.\r\nRegeringen kommer till hösten att förelägga\r\nriksdagen en proposition om en sådan ny förstärkt\r\nkonkurrenslagstiftning.</pre><pre>I regeringsdeklarationen understryks att\r\nomställningen av jordbruket skall fullföljas och att\r\nsyftet är att Sverige vid inträdet i EG skall ha en\r\nstark och konkurrenskraftig jordbruksnäring. Ett\r\nsvenskt medlemskap i EG kommer också att\r\ninnebära att den svenska livsmedelsindustrin\r\nutsätts för ökad konkurrens.</pre><pre>Vad gäller livsmedelslagstiftningens betydelse för\r\nutvecklingen av alternativ och småskalig\r\nlivsmedelsproduktion kan jag nämna att regeringen\r\ni februari i år har bemyndigat mig att tillkalla en\r\nsärskild utredare med uppgift att göra en\r\nförutsättningslös översyn av de\r\nlivsmedelshygieniska bestämmelser som kan ha\r\nbetydelse för den småskaliga\r\nlivsmedelsproduktionen. Utredaren skall lämna\r\nförslag till förändringar i bestämmelserna som kan\r\nunderlätta utvecklingen av sådan produktion.</pre><pre>Den svenska regeringen arbetar också aktivt inom\r\nramen för GATT för att genom ömsesidiga\r\nsänkningar av gränsskydd och interna stöd till\r\njordbruket få till stånd en ökad internationell\r\nhandel med jordbruksråvaror och livsmedel. För\r\natt man skall kunna tala om en fungerande\r\nkonkurrens är det emellertid av största vikt att\r\nkonkurrensen sker på lika villkor.</pre><pre>Jag vill i det här sammanhanget också peka på den\r\nviktiga roll som konsumenterna har på marknaden.\r\nGenom bl.a. konsumentberedningen och\r\npriskommissionen bevakar regeringen\r\nkonsumenternas intresse.</pre><pre>Anf. 29  FREDRIK REINFELDT (m):</pre><pre>Herr talman! Jag vill tacka statsrådet för svaret.</pre><pre>Jag känner till att jordbruksministern tidigare haft\r\nanledning att svara på en fråga i det här ämnet från\r\nHadar Cars. Men med några veckors distans till den\r\ndiskussion som uppstod till följd av Arlas\r\nprishöjning den 2 mars kan man nu blicka något\r\ntillbaka.</pre><pre>Det var något mycket märkligt som skedde och som\r\nframför allt kom till uttryck i massmedia när Arla\r\nden 2 mars beslutade om en prishöjning och sedan\r\nden 9 mars drog tillbaka den -- jag tänker då på det\r\nsom skedde dagarna däremellan. Det förloppet\r\nvisade tydligt, tycker jag, att det råder brist på\r\nkonkurrens inom denna sektor av mejerinäringen.</pre><pre>Det har dragits många slutsatser och fällts många\r\nkommentarer till vad som då skedde hos Arla, men\r\nväldigt få har visat på någon lösning för branschen\r\nsom sådan.</pre><pre>Vad var det egentligen som skedde? Jo, VD:n, Åke\r\nModig, framställdes som politiskt naiv -- både av sig\r\nsjälv, märkligt nog, och av andra betraktare. Jag\r\nkan bara göra den kommentaren att det är märkligt\r\natt en VD för ett sådant bolag skall behöva\r\nframställa sig själv som politiker över huvud taget.\r\nDet kan knappast vara hans uppgift att vara något\r\nslags politisk bedömare av vad som är tänkbart och\r\nmöjligt.</pre><pre>Och vem var egentligen konsumenternas\r\nföreträdare i konflikten? Det kom i någon mån att\r\nbli jordbruksministern själv och naturligtvis också\r\nmassmedia. Men i sanningens namn måste det\r\nsägas att mycket få konsumenter var inblandade i\r\nden fejd som uppstod. Det testades egentligen\r\naldrig om den här prishöjningen kunde ha varit\r\nacceptabel.</pre><pre>Det är klart att näringen hade kunnat få höja\r\npriserna, förutsatt att det hade funnits ett alternativ\r\nsom inte hade gjort det. Då hade resultatet bara\r\nblivit att ingen hade köpt den mjölken, den\r\nfilmjölken eller den grädden, utan alla hade gått till\r\nnågon annan. Detta är ett bevis för att det råder en\r\nsituation utan konkurrens på den här marknaden,\r\noch det är det som är det allvarliga.</pre><pre>Anf. 30  Jordbruksminister KARL ERIK\r\nOLSSON (c):</pre><pre>Herr talman! Avsikten med avregleringsbeslutet,\r\ndvs. 1990 års livsmedelspolitiska beslut, är att\r\nsuccessivt föra ut det svenska jordbruket på\r\nmarknaden. Det är en process som måste få ta\r\nnågon tid, eftersom vi har haft ett ganska\r\ngenomreglerat system under ungefär 60 år. Från\r\nden synpunkten tycker jag att utvecklingen har\r\nvarit positiv, och vi har också sett att\r\nprisstegringstakten har avstannat när det har blivit\r\nmer marknadskänning -- ja prisstegringarna har\r\nt.o.m. upphört under 1991, vilket är ett mycket gott\r\ntecken.</pre><pre>Som jag framhöll i en särskild debatt här i\r\nkammaren förra veckan måste näringen nu vänja\r\nsig vid att själv fatta sina beslut om priserna och\r\ntesta dem på marknaden. Priserna på livsmedel\r\nskall inte avgöras här i riksdagen, i regeringen eller\r\nhos någon statlig myndighet, som tidigare har varit\r\nfallet -- då fattade vi faktiskt beslut om dem här.\r\nOvanan vid den nya ordningen gör väl att aktörerna\r\nagerar litet egendomligt, och det är väl också\r\novanan som gör att frågan ställs av journalister,\r\nt.ex. till statsråd som är berörda.</pre><pre>Jag har i de sammanhangen deklarerat -- och det\r\nkan jag upprepa -- att regeringen naturligtvis har en\r\növergripande målsättning att hålla nere\r\nprisutvecklingen generellt för att få stabilitet i den\r\nsvenska ekonomin. Den uppfattningen redovisade\r\njag också i de här sammanhangen.</pre><pre>Anf. 31  FREDRIK REINFELDT (m):</pre><pre>Herr talman! Jag tycker det är mycket glädjande att\r\njordbruksministern uttalar ett sådant stöd för\r\ntanken på konkurrens och behovet av konkurrens\r\ninom denna sektor. Det står också mycket att läsa\r\nom det i den proposition som jordbruksministern\r\nhar lagt fram. Jag delar uppfattningen att det är\r\nkonkurrens som behövs.</pre><pre>Jordbruksministerns parti brukar ibland företräda\r\nuppfattningen att det är viktigt att sänka\r\nmatmomsen. Det har vi gjort, och det är en åtgärd\r\nmed vilken man kan få ned priserna. Men\r\nkonkurrensen är förmodligen än viktigare -- det\r\ntror åtminstone jag -- för prisbildningen.</pre><pre>Något som då är litet oroväckande -- jag gör då en\r\nkoppling till diskussionen under den tidigare\r\nfrågestunden -- är att man ser för sig scenariot att\r\ndet skall bli en utländsk konkurrens: Nu öppnas\r\nmarknader nere i Europa med vilka vi kan handla,\r\noch det aktualiserar en rad frågor.</pre><pre>Men hur är det egentligen med den inhemska\r\nkonkurrensen i ett läge då vi befinner oss långt före\r\nett EG-medlemskap? Den existerar inte -- det var\r\ndet här skeendet en tydligt signal om. Det är rena\r\nrama kartellbildningen när man först gemensamt\r\ngår fram med en prishöjning och sedan gemensamt\r\nbackar från den. Hur kan vi komma fram där? Det\r\nvore intressant att höra jordbruksministerns\r\nsynpunkter på det.</pre><pre>Anf. 32  Jordbruksminister KARL ERIK\r\nOLSSON (c):</pre><pre>Herr talman! För det första kommer ett EG-\r\nmedlemskap naturligtvis att innebära att man\r\nöppnar gränserna, och det blir alltså en konkurrens\r\nmed omvärlden. För närvarande är det fritt för\r\nkonkurrens mellan olika organisationer också på\r\ndet här området, men det finns ingen vana vid\r\ndetta. Även om det finns en möjlighet till\r\nkonkurrens kanske man inte utnyttjar den, och det\r\när därför som samhällets olika organ kan ha\r\nsärskilda skäl att hålla ett öga på vad som sker\r\nunder den närmaste tiden.</pre><pre>Samtidigt är det viktigt att komma ihåg att den\r\nsvenska mejerinäringen är ganska liten i\r\nförhållande till omvärldens, och vi skall kanske\r\nvara försiktiga med att vidta dramatiska åtgärder\r\nunder den troligen korta period som vi har kvar\r\ninför ett EG-medlemskap.</pre><pre>Anf. 33  FREDRIK REINFELDT (m):</pre><pre>Herr talman! Jag delar den uppfattningen. Det\r\nfinns här stora likheter med situationen på många\r\nandra områden där förhållandena under lång tid\r\nhar varit av närmast monopolliknande karaktär.\r\nJag tänker då på just övergången till att bli mer\r\nmarknadsinriktad; inriktningen att tänka på hur\r\nkonsumenterna reagerar finns inte från början.</pre><pre>Det är också därför som jag undrar litet över\r\nskrivningarna när jordbruksministern bl.a. i\r\npropositionen säger att det är viktigt att nu se över\r\nkonkurrensen -- det kommer naturligtvis in i\r\nperspektiv av att vi får en ny konkurrenslagstiftning\r\ntill hösten. Men det gäller där ändå att ha kontroll\r\növer en konkurrens som på något sätt existerar.\r\nMen när den inte ens finns, när det nästan handlar\r\nom att skapa en marknad, är det mycket mer\r\nkomplicerat.</pre><pre>Frågan är då: Hur skall man låta nya intressenter\r\nuppträda? Skall de kanske slå sig loss från de\r\nkooperationer som i dag finns för att kunna\r\nuppträda mot varandra på den inhemska\r\nmarknaden? Kan man se någon sådan utveckling\r\nframför sig?</pre><pre>Anf. 34  Jordbruksminister KARL ERIK\r\nOLSSON (c):</pre><pre>Herr talman! Låt mig bara understryka att det i dag\r\nfinns möjlighet för olika företag på mejerisektorn\r\natt konkurrera med varandra. Vi utreder, som jag\r\nnämnde i svaret på den tidigare frågan, möjligheten\r\nför småskalig livsmedelsproduktion, som är\r\nintressant i sammanhanget. Det kommer så\r\nsmåningom in aktörer utifrån, och vi har under de\r\nsenaste veckornas diskussioner upplevt att\r\nkonsumenterna är mycket aktiva. Också det är, tror\r\njag, en faktor att räkna med i det här\r\nsammanhanget, även om aktiviteten inte i första\r\ntaget tar sig de vanliga marknadsmässiga uttrycken.</pre><pre>Anf. 35  FREDRIK REINFELDT (m):</pre><pre>Herr talman! Då hoppas jag bara att\r\njordbruksministern är ense med mig om att\r\nkonsumenterna inte egentligen företräds särskilt\r\nbra av enbart stora intresseorganisationer och av\r\nmassmedia. Det vore roligt om man någon gång\r\nkunde få se reaktionen från vanligt folk, om jag får\r\nuttrycka det så. Bl.a. LO:s inblandning har varit\r\nmycket märklig: I den ena ändan har man\r\nprotesterat mot höjningar av priser, och i den andra\r\nändan har man diskuterat bojkott och inte riktigt\r\nverkat ställa upp på marknadens villkor.\r\nKonsumenter måste ändå vara vanligt folk som\r\nreagerar ute i livsmedelsbutikerna. För att det skall\r\nbli så behövs det alternativ.</pre><pre>Överläggningen var härmed avslutad.</pre><pre>5 §  Svar på fråga 1991/92:500 om brottmål där\r\ntilltalade skyller på varandra</pre><pre>Anf. 36  Justitieminister GUN HELLSVIK (m):</pre><pre>Herr talman! Ian Wachtmeister har frågat mig vilka\r\nkonkreta åtgärder jag vidtagit för att fall av typ\r\nLindome inte skall upprepas.</pre><pre>Jag förmodar att Ian Wachtmeister undrar om jag\r\nvidtagit några åtgärder i syfte att se över den\r\nrättsliga regleringen för sådana brottmål då, såsom\r\ni det s.k. Lindomefallet, de enda två tänkbara\r\ngärningsmännen skyller på varandra och båda\r\nfrikänns.</pre><pre>Jag har i en artikel i Svenska Dagbladet den 19\r\nfebruari behandlat denna situation på ett\r\nutförligare sätt än som är möjligt här. Jag\r\nkonstaterade där att det är en mycket svår och\r\nkomplicerad problematik och att det är viktigt att\r\nvi inte låter våra upprörda känslor leda till alltför\r\nhastiga lagstiftningsåtgärder som kan hota\r\nrättssäkerheten. Samtidigt framhöll jag att vad som\r\ninträffat kräver att vi grundligt överväger om inte\r\nförbättringar kan göras och att ett arbete med det\r\nsyftet redan inletts på departementet. Det arbetet\r\nfortsätter, men det är ännu för tidigt att säga vad det\r\nkan ge för resultat.</pre><pre>Anf. 37  IAN WACHTMEISTER (nyd):</pre><pre>Herr talman! Jag får hoppas att det i varje fall inte\r\nfortsätter som hittills, vare sig man nu vill kalla det\r\nför vansinne, flum, rättslig trötthet eller vad det än\r\när. Någonting som är ännu värre än våra upprörda\r\nkänslor, som justitieministern talar om, är vår\r\nupphörda rättskänsla, Den verkar ha upphört, men\r\nden finns kvar hos folk. Jag vet att justitieministern\r\ninte skall uttala sig om individuella fall, och därför\r\nskall vi givetvis tala om det här litet mera allmänt.</pre><pre>En av statens primära uppgifter, som gör att vi över\r\nhuvud taget lever i en nation, är att skydda sina\r\nmedborgare. Det har staten glömt under långa\r\ntider. Nu har vi fått en ny regering, som har sagt att\r\nden verkar på ett annat sätt, dvs. att den skall sätta\r\nsådana här funktioner i främsta rummet. Det är en\r\nlång tradition som regeringen har att ta igen. För\r\nungefär 750 år sedan skrev Birger Jarl om gatufrid,\r\nkvinnofrid och kyrkofrid, så det här är en stor och\r\nviktig fråga.</pre><pre>Jag vill nu ställa några litet mer allmänna frågor till\r\njustitieministern, om jag får, herr talman.</pre><pre>Håller justitieministern i ett allmänt resonemang, i\r\nen allmän debatt, med om att inget annat skall gälla\r\nför två mördare än vad som skall gälla för en\r\nmördare, eller möjligen tre? Om det inte är så, kan\r\nvi nämligen få en epidemi av dubbelmördare, dvs.\r\nsådana som mördar tillsammans.</pre><pre>Min nästa fråga är: Skall domstolar nödvändigtvis\r\nutdöma minimistraff? Ofta är straffrummet 2--6 år,\r\noch då utdöms alltid minimum, och så letar man\r\nefter ytterligare förmildrande omständigheter.</pre><pre>Anf. 38  Justitieminister GUN HELLSVIK (m):</pre><pre>Herr talman! Ian Wachtmeister ställer sin första\r\nfråga litet klurigt, så det går inte att svara ett enkelt\r\nja eller nej. Självfallet skall inget annat gälla för två\r\nmördare än för en, om man kan bevisa att det är två\r\nmördare.</pre><pre>Den andra frågan, om man nödvändigtvis skall\r\ndöma ut minimistraff, ser ut som ett påstående. Då\r\nskall vi också vara klara över att det bara är vissa\r\nfall som uppmärksammas. Gör vi en kartläggning\r\növer alla utdömda straff finner vi att det inte\r\ngenomgående är fråga om minimistraff. Jag vill\r\ntillägga att det är otroligt viktigt att vi känner att det\r\nfinns en överensstämmelse mellan vårt eget\r\nrättsmedvetande och rättstillämpningen, och när vi\r\nupplever glapp finns det anledning för oss att stanna\r\nupp och se vilka åtgärder vi måste vidta.</pre><pre>Anf. 39  IAN WACHTMEISTER (nyd):</pre><pre>Herr talman! Jag vill bara erinra om att man i de\r\naktuella fallen kunde bevisa att det var någon av de\r\ntvå personerna som hade utfört mordet, dvs. att det\r\nhade utförts i kompanjonskap. De kom därifrån\r\noch fick dessutom skadestånd. Det är fullständigt\r\notroligt. Det är vad jag menar med vansinne, och\r\njag tror att många människor också tycker det.</pre><pre>Jag skulle vilja fråga om justitieministern håller\r\nmed om att det svenska folkets rättskänsla och\r\nuppfattning om rättvisan i dag skiljer sig från\r\ndomstolarnas. Skall domstolarna över huvud taget\r\nbry sig om sådant, eller skall de bara mala vidare\r\nmed de egendomliga beslut de hittills har fattat?\r\nSkall man alltså ta hänsyn till folkets\r\nrättsuppfattning?</pre><pre>Anf. 40  Justitieminister GUN HELLSVIK (m):</pre><pre>Herr talman! Det är vi politiker som skall ta hänsyn\r\ntill folks rättsuppfattning, inte i första hand\r\ndomstolarna. De skall följa vad vi politiker har\r\nbeslutat i lagstiftningen, och det är vi som skall vara\r\nlyhörda.</pre><pre>Jag vill också ta upp skadeståndsfrågan, eftersom\r\nIan Wachtmeister nämnde denna. När JK utdömde\r\nskadestånd var det helt i enlighet med gällande\r\nlagstiftning. Samma dag som det skedde tog jag\r\nkontakt med den kommitté som arbetar med förslag\r\ntill ny lagstiftning när det gäller det allmännas\r\nskadeståndsskyldighet, för att man där skall\r\nkomma med förslag som i framtiden gör att\r\nskadestånd inte utgår i denna typ av fall.</pre><pre>Anf. 41  IAN WACHTMEISTER (nyd):</pre><pre>Herr talman! Det kan ju betraktas som ett fall\r\nframåt att man inte får betalt för att man mördar\r\nandra, men det vore bättre om man straffades\r\nordentligt. Det här är ett stort problem, och det är\r\nett förfärande problem.</pre><pre>Jag har en annan fråga. Vi har från Ny demokratis\r\nsida sagt att man borde straffa brottslingar och\r\nvårda brottsoffer, inte tvärtom. Tycker inte\r\njustitieministern att det är en ganska bra praxis? Jag\r\nförstår att det är svårt att svara på det, så jag ställer\r\nen fråga till: Är justitieministern nöjd med den vård\r\nsom brottsoffren får? I valrörelsen talade vi om att\r\nman lägger ned ca 3 miljarder, dvs. 3 000 miljoner,\r\npå att vårda brottslingar medan man lägger ned 20\r\nmiljoner på brottsoffren. Det vore dags att göra\r\nnågonting där -- det förstår jag att justitieministern\r\nhåller med om.</pre><pre>Anf. 42  Justitieminister GUN HELLSVIK (m):</pre><pre>Herr talman! Om Ian Wachtmeister är ute efter att\r\nvi skall vända på siffrorna totalt, kan han inte få det\r\nskydd för de oskyldiga som han önskar. Vi i den\r\nnuvarande regeringen har mycket tydligt visat att vi\r\nvill sätta brottsoffren i centrum. Det har vi bl.a.\r\ngjort i vår budgetproposition, där vi säger att vi\r\nhoppas få stöd från riksdagens ledamöter när det\r\ngäller ökningen av anslagen för bl.a. kvinnojourer\r\noch brottsofferjourer.</pre><pre>Anf. 43  IAN WACHTMEISTER (nyd):</pre><pre>Herr talman! För säkerhets skull vill jag då bara\r\ntala om att jag vill både straffa brottslingarna och\r\nvårda brottsoffren. Jag tror att det är bland de\r\nviktigaste uppgifter vi har i samhället framöver,\r\ndärför att i annat fall kan det gå väldigt snett.</pre><pre>I övrigt ber jag att få tacka så mycket för\r\njustitieministerns svar.</pre><pre>Överläggningen var härmed avslutad.</pre><pre>6 §  Svar på fråga 1991/92:503 om påföljder för\r\nvåldtäkt</pre><pre>Anf. 44  Justitieminister GUN HELLSVIK (m):</pre><pre>Herr talman! Charlotte Cederschiöld har frågat mig\r\nvilka åtgärder jag avser att vidta för att påföljderna\r\nför våldtäkt bättre anpassas till den allmänna\r\nrättsuppfattningen.</pre><pre>Charlotte Cederschiöld hänvisar till ett avgörande\r\nfrån hovrätten för Nedre Norrland, där enligt\r\nhenne fängelsestraffet för en våldtäkt sänktes med\r\nhänvisning till den tid våldtäkten pågick.</pre><pre>Jag vill först framhålla att jag som justitieminister\r\ninte kan eller får uttala mig om enskilda\r\ndomstolsavgöranden. Den aktuella domen har inte\r\nens vunnit laga kraft.</pre><pre>En våldtäkt är alltid -- oavsett hur länge den\r\npågår -- ett grovt övergrepp och en allvarlig\r\nkränkning av offret. Därför är straffskalan sträng;\r\nmaximistraffet är tio års fängelse.</pre><pre>I likhet med Charlotte Cederschiöld anser jag att\r\ndet är viktigt att vi har en påföljdspraxis som inte\r\nstrider mot den allmänna rättsuppfattningen. I vårt\r\nprocessystem har vi tillförsäkrat oss ett direkt\r\ninflytande av lekmän, som är satta att representera\r\nallmänheten. I ett mål om våldtäkt deltar normalt\r\nfem lekmannadomare när målet avgörs i tingsrätt.\r\nDessutom ingår en juridiskt utbildad domare som\r\nordförande. Nämndemännens medverkan i\r\nstraffrättskipningen bidrar till att allmänt rådande\r\nrättsuppfattning beaktas.</pre><pre>I sin fråga säger Charlotte Cederschiöld att det\r\nenligt allmän rättsuppfattning knappast finns något\r\nstöd för att anpassa straffet för våldtäkt efter den\r\ntid som den har pågått. Utan att gå in på det fall\r\nsom Charlotte Cederschiöld hänvisar till, vill jag\r\nframhålla att det såväl vid våldtäkt som vid andra\r\nbrott är mycket vanligt att domstolarna ser det som\r\nen försvårande omständighet om gärningen\r\nsträcker sig över en längre tid. Gärningsmannen\r\nanses ofta i sådana fall, som det uttrycks på olika\r\nhåll i lagstiftningen, ha visat särskild hänsynslöshet\r\neller råhet. Att straffmätningen på detta sätt skall\r\nrelateras till brottets grovhet har säkert också stöd\r\ni allmän rättsuppfattning. Hur avgränsningen bör\r\ngöras i det enskilda fallet ankommer det ytterst på\r\ndomstolen att fastställa.</pre><pre>Anf. 45  CHARLOTTE CEDERSCHIÖLD (m):</pre><pre>Herr talman! Först skall jag be att få tacka för\r\nsvaret.</pre><pre>Jag är naturligtvis fullständigt medveten om att\r\nstatsrådet inte kan uttala sig om enskilda fall eller\r\ngå in på hur domstolen dömer. När det gäller\r\ntidsfaktorn står det i förarbetena att den får\r\nanvändas för att bedöma om brottet har varit grovt\r\neller inte, och om det har det inte varit fråga i detta\r\nfall. Däremot är det mer tveksamt att använda den\r\nför att bedöma påföljden. Jag tror att det kan bli\r\nganska svårt för allmänheten att uppfatta detta\r\njuridiska ''finlir'', och det är en viss risk att det\r\nstöter mot det allmänna rättsmedvetandet.</pre><pre>Vad statsrådet kan göra är att ta ställning till\r\nstraffskalan, om den är rimlig, och inte minst bidra\r\ntill att straffets betydelse inte nonchaleras i den\r\nallmänna debatten. Om straffets betydelse\r\nnonchaleras i opinionsbildningen är risken stor att\r\nstraffskalans underkant blir det dominerande\r\nriktmärket. Om sedan överklagandena mer eller\r\nmindre leder till sänkta straff får lagstiftarens\r\nstrafflatitud inte den tillämpning som varit avsedd.</pre><pre></pre><pre>Kanske kan upprördheten efter denna dom bidra\r\ntill en skärpt syn på straffen i dessa fall. Jag hoppas\r\ndet.</pre><pre>Brottsoffrens situation måste också\r\nuppmärksammas mera, inte minst de framtida\r\nbrottsoffren, de som kan komma att bli brottsoffer\r\npå grund av en alltför släpphänt straffutmätning.\r\nUnder 80-talet har antalet våldtäkter ökat med\r\n58 % i Stockholm och är nu 18 per månad. I hela\r\nlandet begås fyra våldtäkter per dag. Samtidigt\r\nhävdas från flera håll att domarna i dessa mål blir\r\nallt mildare, särskilt vid överklaganden.</pre><pre>Jag hoppas att statsrådet delar min uppfattning att\r\ndet vore mer i överensstämmelse med allmän\r\nrättsuppfattning om domstolarna använde hela\r\nstraffskalan i större utsträckning och flyttade upp\r\ndet dominerande riktmärket från minimistraffet.\r\nOm det mot förmodan skulle visa sig att\r\ndomstolarna inte klarar detta, borde man överväga\r\natt skjuta hela strafflatituden uppåt.</pre><pre>Jag vill avsluta med en fråga: Har inte domstolarna\r\nett ansvar för domarnas överensstämmelse med\r\nallmänna rättsmedvetandet?</pre><pre>Anf. 46  Justitieminister GUN HELLSVIK (m):</pre><pre>Herr talman! När det gäller själva frågan får jag\r\nsvara som jag gjorde på den förra frågan. Finner\r\nman att överenstämmelsen med allmänna\r\nrättsuppfattningen brister, är det vi politiker som\r\nmåste ta initiativet till ändringar av lagen.</pre><pre>Jag vill passa på att nämna att inom departementet\r\npågår en översyn av straffskalorna och att vi\r\ntroligen har anledning att utvidga denna översyn till\r\natt gälla fler brott än dem som är aktuella för\r\ntillfället.</pre><pre>Jag vill också poängtera att straffet måste uppfattas\r\nmed respekt i samhället. Det är bl.a. det som ligger\r\nbakom vårt förslag att slopa halvtidsfrigivningen.\r\nHalvtidsfrigivning undergräver respekten för\r\nstraffet.</pre><pre>Anf. 47  CHARLOTTE CEDERSCHIÖLD (m):</pre><pre>Herr talman! Jag är ganska nöjd med\r\njustitieministerns svar. Vi kan inte gå in mera på\r\ndetta med tiden som en faktor vid\r\nstraffutmätningen. Skulle den tendensen gå vidare\r\nskulle man kunna hamna i ett läge, där en\r\nenminutsvåldtäkt inte gav något straff och man\r\ndärigenom hade accepterat ett visst brott. En sådan\r\nutveckling skulle vara farlig.</pre><pre>Jag är nöjd med justitieministerns svar och hoppas\r\natt domarna i fortsättningen kan bli tydligare, så att\r\nallmänheten har lättare att förstå dem. Då blir det\r\ninte så mycket juridiskt finlir, utan det blir enklare\r\noch klarare.</pre><pre>Överläggningen var härmed avslutad.</pre><pre>7 §  Svar på fråga 1991/92:476 om försäljning av\r\ns.k. souvenirflaskor på svenska vingårdar</pre><pre>Anf. 48  Socialminister BENGT WESTERBERG\r\n(fp):</pre><pre>Herr talman! Sigrid Bolkéus har frågat mig om jag\r\när beredd att verka för att lagen om handel med\r\ndrycker ändras så att små souvenirflaskor tillåts\r\nförsäljas på svenska vingårdar och att\r\ndispensmöjligheter kan ges i väntan på en\r\nlagändring.</pre><pre>Detaljhandeln med alkoholdrycker regleras i lagen\r\n(1977:293) om handel med drycker (LHD). Lagen\r\ngör ingen skillnad mellan olika typer av\r\nförpackning, utan all detaljhandel med\r\nalkoholdrycker skall ske via Systembolaget AB.\r\nTillverkare av alkoholdrycker får endast sälja sina\r\ndrycker till Systembolaget, och någon möjlighet att\r\nge dispens finns inte i gällande lagstiftning.</pre><pre>Jag är för min del inte beredd att i nuläget\r\nmedverka till en lagändring i detta avseende. Den\r\nav regeringen nyligen tillsatta alkoholpolitiska\r\nkommissionen har emellertid inom ramen för sina\r\ndirektiv möjlighet att även granska denna fråga.</pre><pre>Anf. 49  SIGRID BOLKÉUS (s):</pre><pre>Herr talman! Jag tackar socialministern för svaret.\r\nJag är naturligtvis inte nöjd, eftersom statsrådet\r\ninte är beredd att föreslå en lag som tillåter\r\nförsäljning av små souvenirflaskor med vin. I\r\nfrågan har jag tagit upp Brænna vingård i Överkalix\r\nsom exempel. Vingården ansökte om att få sälja\r\nsouvenirflaskor med 4 cl vin gjort på svarta vinbär\r\nodlade i trakten, men fick avslag.</pre><pre>Souvenirflaskor köps sällan i avsikt att\r\nkonsumeras. I godisaffärer och livsmedelsbutiker\r\nfinns en hel del varor som innehåller alkohol.\r\nPunschflaskor innehåller 3 cl fyllning med en\r\nalkoholhalt på 3,5 %. Konfektyr, t.ex. likörpraliner\r\nkan få innehålla upp till 10 % alkohol. Tillstånd\r\nskall sökas. Om uppgifterna gäller vikt- eller\r\nvolymprocent vet jag inte. Men päron, fikon och\r\npersikor i konjak har en alkoholhalt på 9,5\r\nviktprocent.</pre><pre>Enligt min mening är det inkonsekvent att ha kvar\r\nett förbud, som innebär att svenska vintillverkare\r\nvägras sälja souvenirflaskor. Vi har tre vingårdar i\r\nSverige. Jag kan inte förstå skälet till detta förbud\r\neller varför vi skall vänta. Jag tror att\r\nsocialministern och jag är eniga om att onödiga\r\nlagar skall avskaffas. Sedan har vi delade meningar\r\nom vad som är verkningslöst.</pre><pre>Enligt min mening är detta förbud ett exempel på\r\nen lag, som kan bidra till att minska respekten för\r\nandra lagar. Jag sätter mitt hopp till att den\r\nalkoholpolitiska kommissionen tar upp denna\r\nfråga. Förmodligen återkommer jag, kanske med\r\nen motion.</pre><pre>Anf. 50  Socialminister BENGT WESTERBERG\r\n(fp):</pre><pre>Herr talman! Låt mig först säga att motivet är det\r\nförsäljningsmonopol vi har, vilket är\r\nalkoholpolitiskt motiverat. Nu finns inte\r\ndispensmöjligheter över huvud taget. Men det är\r\nknappast möjligt att tänka sig att man skulle ha en\r\ndispens som bara omfattade Brænna vingård i\r\nÖverkalix. I så fall måste den dispensen omfatta\r\növriga vintillverkare, och varför inte\r\nsprittillverkare och öltillverkare i Sverige, och\r\nnaturligtvis vingårdar i andra länder, som också\r\nskulle vilja marknadsföra sig på den svenska\r\nmarknaden och gå ut med reklambuteljer av\r\nmindre omfattning.</pre><pre>Det får vittgående konsekvenser om man skulle\r\nändra på denna punkt. Det är bl.a. därför jag\r\nmenar att detta måste prövas av den\r\nalkoholpolitiska kommissionen.</pre><pre>Till sist vill jag säga att om inte syftet är att man\r\nskall dricka upp innehållet i flaskorna, går det bra\r\natt sälja flaskor med något innehåll som är tillåtet\r\natt tappa upp på sådana flaskor.</pre><pre>Anf. 51  SIGRID BOLKÉUS (s):</pre><pre>Herr talman! Det vore bra märkligt om man på\r\nt.ex. Brænna vingård skulle köpa souvenirflaskor\r\nsom innehåller något helt annat än vin.</pre><pre>Anf. 52  Socialminister BENGT WESTERBERG\r\n(fp):</pre><pre>Herr talman! Om avsikten inte är att man skall\r\ndricka innehållet, kan flaskorna innehålla vad som\r\nhelst, och då kan den lilla flaskan ändå bli ett minne\r\nfrån Brænna vingård.</pre><pre>Anf. 53  SIGRID BOLKÉUS (s):</pre><pre>Herr talman! Jag tycker att det skulle ge ett löjets\r\nskimmer över försäljningen. Vi kommer inte\r\nlängre. Jag hoppas att vi får bort detta förbud. Jag\r\ntycker att det är löjligt.</pre><pre>Överläggningen var härmed avslutad.</pre><pre>8 §  Svar på fråga 1991/92:494 om de\r\nhandikappade kvinnornas situation</pre><pre>Anf. 54  Socialminister BENGT WESTERBERG\r\n(fp):</pre><pre>Herr talman! Barbro Westerholm har frågat mig\r\nvilka initiativ regeringen avser att vidta för att\r\nförbättra handikappade invandrarkvinnors\r\nsituation.</pre><pre>I direktiven till 1989 års handikapputredning\r\n(dir. 1988:53) framhålls att det finns uppenbara\r\nrisker att invandrare kan ha svårare än andra att få\r\ndel av olika stödinsatser och bli delaktiga i\r\nsamhällslivet. Med hänsyn härtill är det angeläget\r\natt utredningen i sina överväganden särskilt\r\nbeaktar situationen och behoven för personer med\r\ninvandrarbakgrund och som har omfattande\r\nfunktionshinder.</pre><pre>Handikapputredningen har i sitt\r\nkartläggningsbetänkande (SOU 1991:19)\r\nHandikapp och välfärd? redovisat brister i\r\nsamhällets stöd till människor med\r\nfunktionshinder. Utredningen framhåller att dessa\r\nbrister kan bli större för personer med\r\ninvandrarbakgrund, främst genom att insatserna\r\ninte utformas med hänsyn till språksvårigheter och\r\nolikheter i kulturella synsätt och att stödinsatser,\r\nexempelvis boendeservice, generellt inte finns att\r\ntillgå efter behov.</pre><pre>I sitt slutbetänkande kommer\r\nhandikapputredningen att mer ingående behandla\r\nfrågan om invandrare med funktionshinder. Jag har\r\nerfarit att handikapputredningen i det\r\nsammanhanget bl.a. avser att särskilt betona\r\nkommunernas uppsökande och planerande\r\nverksamhet.</pre><pre>Handikapputredningen har i sitt huvudbetänkande\r\n(SOU 1991:46) föreslagit att en särskild\r\nrättighetslag -- lag om stöd och service för vissa\r\nfunktionshindrade -- skall införas. Betänkandet\r\nbereds för närvarande inom socialdepartementet\r\nmed inriktning på att under hösten 1992 avlämna en\r\nproposition på grundval av förslagen i\r\nhuvudbetänkandet. Jag vill understryka att en lag\r\nmed en sådan inriktning -- dvs. med klart angivna\r\nrättigheter -- självfallet skulle vara av stor betydelse\r\nbåde för funktionshindrade kvinnor och män med\r\ninvandrarbakgrund.</pre><pre>Regeringen kommer att på grundval av de\r\nbedömningar och förslag som\r\nhandikapputredningen redovisar i sitt\r\nslutbetänkande pröva vilka ytterligare åtgärder\r\nsom kan behöva vidtas för att förbättra situationen\r\nför invandrare med funktionshinder.</pre><pre>Anf. 55  BARBRO WESTERHOLM (fp):</pre><pre>Herr talman! Jag får tacka socialministern för\r\nsvaret. Upprinnelsen till denna fråga var ett\r\nseminarium som vi hade på den internationella\r\nkvinnodagen med rubriken Kvinna -- invandrare --\r\nhandikappad.</pre><pre>Vi fann att det nästan inte fanns någon\r\ndokumentation om gruppen invandrarkvinnor med\r\nhandikapp. Det fanns däremot en rad\r\nfallbeskrivningar.</pre><pre>Statens handikappråd har genom extrapolering av\r\ndata tagit fram en uppgift som tyder på att det kan\r\nröra sig om 45 000 kvinnor med\r\nfunktionsnedsättning. SCB visar statistik som säger\r\natt utlandsfödda kvinnor, i likhet med svenska, mår\r\nsämre än männen. Kristina Nordström har gjort en\r\npilotundersökning, som visar att det finns\r\ninvandrarkvinnor med handikapp, men att dessa\r\nkvinnor glöms, göms och inte får den hjälp med\r\nrehabilitering som deras tillstånd kräver.</pre><pre>I vissa kulturer betraktas det som ett Guds straff\r\nnär man föds med ett handikapp. Man gömmer sin\r\nfunktionshindrade familjemedlem. Kvinnan har låg\r\nstatus. Hon kanske inte ens kan läsa och skriva, och\r\nhon når inte den hjälp som hon skulle behöva för\r\nsin rehabilitering.</pre><pre>Vi fick dessutom klart för oss att det är svårt att\r\nreda ut vem som skall ta på sig\r\nrehabiliteringsansvaret och kostnaderna därför.</pre><pre>Socialministern nämnde att handikapputredningen\r\nmer ingående kommer att behandla det här. Jag\r\nundrar emellertid vilket underlag som man kan\r\nhinna få fram till höstens proposition. Materialet\r\nsom man har i dag är ju väldigt magert.</pre><pre>Anf. 56  Socialminister BENGT WESTERBERG\r\n(fp):</pre><pre>Herr talman! Det är riktigt att det finns ganska få\r\nsäkra, kvantitativa uppgifter. Barbro Westerholm\r\nrefererar några av de siffror som har figurerat i\r\ndebatten. En del ytterligare siffror redovisas också\r\ni handikapputredningens\r\nkartläggningsbetänkande.</pre><pre>Jag vet faktiskt inte vilka ytterligare uppgifter som\r\nhandikapputredningen i dag har tillgång till. Jag\r\ntycker att redan de uppgifter som vi känner till ju\r\nvisar att behovet är mycket stort och angeläget. I\r\nden fortsatta beredningen av den nu aktuella\r\nhandikappropositionen i höst och den uppföljning\r\nsom sker av handikapputredningens\r\nslutbetänkande kommer jag att särskilt beakta\r\ndessa frågor.</pre><pre>Anf. 57  BARBRO WESTERHOLM (fp):</pre><pre>Herr talman! Riksförbundet Internationella\r\nföreningar för invandrarkvinnor (RIFFI) har nu\r\nsökt stöd från invandrarverket för en studie av\r\ninvandrarkvinnor och handikapp. Jag hoppas att\r\nförbundet kommer att få medel för denna\r\nundersökning, eftersom jag tror att det är viktigt att\r\nfå fram så mycket underlag som möjligt för att\r\nkunna fatta kloka beslut om problemets hantering\r\noch om regler.</pre><pre>År 1985 sade Bengt Westerberg -- jag vill avsluta\r\ndebatten med det -- att de avsidestagna i samhället\r\ni regel inte har starka organisationer som kan föra\r\nderas talan. Deras talan skall vi i Folkpartiet föra --\r\neller hur?</pre><pre>Överläggningen var härmed avslutad.</pre><pre>9 §  Svar på fråga 1991/92:502 om ansvaret för\r\nvården på institutioner</pre><pre>Anf. 58  Socialminister BENGT WESTERBERG\r\n(fp):</pre><pre>Herr talman! Charlotte Cederschiöld har frågat\r\nstatsrådet Bo Könberg vilka åtgärder han avser att\r\nvidta beträffande det personliga ansvaret på\r\nvårdinstitutioner. Arbetet inom regeringen år så\r\nfördelat att det är jag som skall besvara frågan.</pre><pre>Bakgrunden till frågan är att hälso- och sjukvårdens\r\nansvarsnämnd inte tagit upp en anmälan om ett\r\ndödsfall på ett korttidshem för psykiskt\r\nutvecklingsstörda till prövning. Av\r\nansvarsnämndens beslut framgår att\r\nkorttidshemmet inte är en sådan inrättning som\r\navses i lagen (1980:11) om tillsyn över hälso-  och\r\nsjukvårdspersonalen m.fl. Vidare framgår det att\r\nansvarsnämnden inte är behörig att pröva anmälan\r\nmot den personal som tog del i vården.</pre><pre>Korttidsvistelse utanför det egna hemmet är en\r\nsärskild omsorg enligt lagen (1985:568) om\r\nsärskilda omsorger om psykiskt utvecklingsstörda\r\nm.fl. Omsorgen bör kunna ges i bl.a. särskilda\r\nkorttidshem. I omsorgsformen ingår ett\r\nomvårdnadsansvar. I detta ligger bl.a. att se till att\r\nden psykiskt utvecklingsstörde får den hälso-  och\r\nsjukvård som han eller hon behöver. Det förutsätts\r\natt det är hälso- och sjukvården som svarar för att\r\ndet medicinska vårdbehovet tillgodoses. Det finns\r\ningen föreskrift om att det skall finnas särskild\r\npersonal med ansvar för medicinska uppgifter vid\r\nkorttidshem för psykiskt utvecklingsstörda eller\r\nandra inrättningar enligt omsorgslagen.</pre><pre>Omsorgslagen ses för närvarande över i\r\nsocialdepartementet i samband med beredningen\r\nav handikapputredningens betänkande.\r\nHandikapputredningen har bl.a. föreslagit att en ny\r\nlag skall ersätta omsorgslagen. Arbetet bedrivs nu\r\nmed inriktning på att lägga fram en proposition i\r\nämnet under innevarande år. Det finns anledning\r\natt vid den pågående beredningen överväga på\r\nvilket sätt ansvaret för medicinska insatser, som ges\r\ni anslutning till insatser enligt den nya lagen, bör\r\nvara reglerat.</pre><pre>Anf. 59  CHARLOTTE CEDERSCHIÖLD (m):</pre><pre>Herr talman! Jag får tacka för svaret. Att döma av\r\nhur ansvaret tycks kunna fungera i praktiken,\r\nförefaller den aviserade översynen verkligen\r\nbehövas.</pre><pre>Genom krångliga regler tycks det vara möjligt att\r\nfrånta personalen ansvar för vanvård som lett till en\r\nung människas död. Flickan i det här fallet var 15\r\når, alltid väl skött av sin mor, som var oerhört rädd\r\nom henne. Flickan var lätt utvecklingsstörd. Hon\r\nhade svårt att skriva och räkna, men hon hade inget\r\nrörelsehinder.</pre><pre>Mamman lämnade henne på vårdhemmet, där hon\r\nefter några dagar dog på grund av att hon inte hade\r\nfått mat. Det var nödvändigt för henne att äta efter\r\ndet att hon hade fått insulin. Personalen var väl\r\ninformerad och medveten därom. De två biträden\r\nsom skulle ha gett henne mat, och som de facto\r\nvållade femtonåringens död, kommenterade\r\nhändelsen med: Vi tänkte inte på det.</pre><pre>Vårdhemmet i fråga hade mycket låg\r\narbetsbelastning. Det fanns endast en patient till.\r\nFrågan är om utbildning i sådana här fall hjälper.\r\nDylik personal är knappast lämplig i vårdarbete och\r\nborde knappast ha ansvar för andra människors liv.\r\nMamman hade inte fått någon information om\r\nutbildningsnivån hos personalen. Hon litade på att\r\nden kunde sin sak.</pre><pre>Ingen på det s.k. vårdhemmet gjorde konstgjord\r\nandning när flickan blev medvetslös, och ingen\r\nföljde henne till sjukhuset. Fem dagar senare dog\r\nhon. För att citera föräldrarna: Slutskedet var\r\nohyggligt.</pre><pre>Det tog fyra år för ansvarsnämnden att konstatera\r\natt ärendet inte faller under lagen om tillsyn av\r\nhälso-  och sjukvårdspersonal, dvs. att ärendet inte\r\ntas upp till behandling. Man konstaterar samtidigt\r\natt fel har begåtts.</pre><pre>Den som driver ett enskilt vårdhem utan tillstånd är\r\nansvarig och döms till fängelse eller böter.\r\nLandsting och kommun tycks emellertid i vissa fall\r\nkunna gömma sig i något slags kollektiv skymning.\r\nSocialnämnd eller länsstyrelse som har\r\ntillsynsansvar kan inte i praktiken se till att\r\npatienter får mat. Om patienten skall kunna lita på\r\nvården och vara säker på att personalen verkligen\r\nbryr sig om och tar det ansvar som åligger den på\r\nalla nivåer, måste då inte skadeståndsansvaret ligga\r\npå vårdaren?</pre><pre>Samhället skall i varje fall inte erbjuda en produkt\r\noch en vårdtjänst utan att det finns ett någorlunda\r\ntäckande ansvar förbundet därmed. Delar\r\nstatsrådet den uppfattningen?</pre><pre>Anf. 60  Socialminister BENGT WESTERBERG\r\n(fp):</pre><pre>Herr talman! Det är självklart att jag delar den\r\nuppfattningen. Personer kan ju inte bete sig hur\r\nsom helst på vårdhem som drivs i offentlig regi.\r\nHSAN:s ansvarsområde är emellertid begränsat till\r\npersoner som tillhör kategorin hälso- och\r\nsjukvårdspersonal. Det gör inte omsorgspersonal.\r\nOmsorgspersonal befinner sig i närheten av den här\r\npersonalkategorien, och socialstyrelsen har i ett par\r\nframställningar till regeringen under 80-talet\r\nföreslagit att den skulle inkluderas i den\r\npersonalkategori som i dag kan granskas av\r\nansvarsnämnden.</pre><pre>Den statliga tillsynsutredningen har nyligen haft\r\nden här frågan uppe, men man har kommit till\r\nslutsatsen att den nuvarande avgränsningen när det\r\ngäller vilken kategori av personal som bör omfattas\r\när den riktiga.</pre><pre>Oavsett hur man gör, eller inte --\r\ntillsynsutredningen är inte färdigbehandlad i\r\nregeringen, varför några slutsatser på grundval av\r\nden ännu inte dragits -- är det självklart att det\r\nföreligger ett ansvar även för dem som inte\r\nomfattas av ansvarsnämndens område.</pre><pre>När det gäller omsorgsinstitutioner föreligger\r\nanmälningsplikt till socialstyrelsen. Socialstyrelsen\r\nfår därefter vända sig till arbetsgivaren, om styelsen\r\nanser att grova fel begåtts. Därefter ankommer det\r\npå arbetsgivaren att vidtaga diciplinära åtgärder.\r\nArbetsgivaren har naturligtvis ett ansvar i sådana\r\nhär fall, och personer som arbetar på offentliga\r\ninstitutioner och som begår misstag får naturligtvis\r\nockså stå till svars.</pre><pre>Anf. 61  CHARLOTTE CEDERSCHIÖLD (m):</pre><pre>Herr talman! Det är bra att statsrådet tar upp\r\ndiciplinansvaret i lagen om offentlig anställning.\r\nDet är möjligt att även den lagen behöver ses över.\r\nVi från borgerligt håll har tidigare diskuterat dessa\r\nfrågor även i vad gäller\r\nproduktsäkerhetslagstiftning. Vi har i det\r\nsammanhanget hävdat att även offentlig vård borde\r\ningå i produktsäkerhetsansvaret.</pre><pre>\r\nOm man gör en översyn som leder till ett bra\r\nresultat, skulle det kanske kunna få en viss\r\npreventiv effekt -- detta under förutsättning att man\r\ni tillräcklig omfattning sprider ut information om\r\nden nya lagstiftningen när den väl finns.</pre><pre>Jag hoppas att statsrådet och jag är ense om en sak,\r\nnämligen att fel budskap ges personalen när inte\r\nansvar utkrävs fastän det har gått snett.</pre><pre>Anf. 62  Socialminister BENGT WESTERBERG\r\n(fp):</pre><pre>Herr talman! Något sådant budskap har nog inte\r\nsänts ut. I det här fallet har ansvarsnämnden funnit\r\natt det inte är dess sak att pröva ansvarsfrågan, utan\r\ndet är arbetsgivaren som får pröva huruvida\r\npersonalen har begått fel eller inte. Socialstyrelsen\r\ngranskar den här typen av fall och påtalar för\r\narbetsgivaren om den anser att ett fel är begånget.\r\nDet viktiga när det gäller både hälso- och sjukvård\r\noch socialvård i olika former är naturligtvis att man\r\nskall lära av misstagen, att undvika att misstag\r\nbegås igen. Det är också inriktningen med\r\nsocialstyrelsens övervakningsverksamhet att hela\r\ntiden försöka förebygga den här typen av fel.</pre><pre>Anf. 63  CHARLOTTE CEDERSCHIÖLD (m):</pre><pre>Herr talman! Det visar ju att man inte riktigt har\r\nförstått de misstag man har begått. Man kunde\r\nåtminstone ha försökt att i efterhand följa upp\r\nfrågan. Man hade kunnat kontakta mamman i\r\nefterhand. Ingen har gjort det. Ingen kom på\r\nbegravningen, trots att det förefaller vara på grund\r\nav personalens behandling som dottern har avlidit.\r\nMamman säger att alla bara skyller ifrån sig. Det\r\nvore kanske bra om man från de ansvarigas sida\r\ntalade med mamman och informerade henne om de\r\nmöjligheter som finns och vad som kommer att\r\nhända ytterligare.</pre><pre>Överläggningen var härmed avslutad.</pre><pre>10 §  Svar på fråga 1991/92:507 om drogtestning\r\nav anställda</pre><pre>Anf. 64  Socialminister BENGT WESTERBERG\r\n(fp):</pre><pre>Herr talman! Johnny Ahlqvist har frågat mig vilka\r\nåtgärder jag är beredd att vidta för att etiskt och\r\njuridiskt reglera verksamheten med drogtestning\r\nvid nyanställning av personal som förekommer på\r\nmånga företag.</pre><pre>Det finns två aspekter på Johnny Ahlqvists fråga.</pre><pre>Den ena rör säkerheten i provsvaren. Denna fråga\r\növervägs för närvarande inom ramen för ett\r\nnationellt samrådsarbete rörande kvalitetssäkring\r\ninom laboratoriemedicinen mellan socialstyrelsen,\r\nLandstingsförbundet och experter inom området.\r\nInom ramen för det arbetet kommer riktlinjer och\r\nrekommendationer att redovisas för hur kvaliteten\r\nkan säkras när det gäller drogtester genom\r\nurinanalyser.</pre><pre>Det andra rör behovet av reglering av drogtester\r\ngenom urinprov inom arbetslivet. Detta är en fråga\r\nsom i princip ankommer på arbetsmarknadens\r\nparter att lösa genom avtal.</pre><pre>Frågan om drogtester inom arbetslivet bör enligt\r\nmin mening sättas in i ett större sammanhang som\r\nomfattar flera olika slag av insatser inom arbetslivet\r\nför att förebygga drogmissbruk. På mitt initiativ\r\nkommer regeringens samordningsorgan för\r\nnarkotikafrågor -- SAMNARK -- att särskilt\r\nuppmärksamma detta område.</pre><pre>Anf. 65  JOHNNY AHLQVIST (s):</pre><pre>Herr talman! Jag vill börja med att tacka statsrådet\r\nför svaret. Det är positivt att man nu börjar ta itu\r\nmed frågan om säkerhet i provsvaren. Det var en\r\nanledning till att jag ställde frågan.</pre><pre>Samtidigt måste jag säga att jag är besviken, för\r\nstatsrådet nämnde ingenting om integritetsskyddet\r\neller etiken i en sådan här testverksamhet. Frågan\r\ndiskuteras väldigt mycket i andra länder, där man\r\nockså försöker arbeta fram olika modeller för att\r\nreglera det hela. När jag ställde frågan trodde jag\r\natt vi var så långt framme i Sverige att vi skulle\r\nkunna hitta en modell för att reglera detta, att vi\r\ninte skulle få en modell utifrån påförd oss vid ett\r\ntillfälle då vi inte kan ''sälja'' den hem hos svenska\r\nfolket.</pre><pre>Jag vet att detta har diskuterats bl.a. i\r\nsocialstyrelsens rådgivande nämnd för etikfrågor.\r\nJag vill läsa upp ett avsnitt där man skriver ''att\r\nrutinmässig testning av haschmetaboliter i urin i\r\nsamband med nyanställning på sätt som sker vid\r\nSaab-Scania i Södertälje måste avvisas som icke\r\nacceptabel ur etisk synpunkt''.</pre><pre>Jag vill gärna ställa frågan till statsrådet om han\r\ndelar denna rådgivande nämnds uppfattning i\r\ndenna fråga, att det innebär ett kränkande av den\r\npersonliga integriteten om man genomför sådana\r\ntester.</pre><pre>Anf. 66  Socialminister BENGT WESTERBERG\r\n(fp):</pre><pre>Herr talman! Den slutsats som arbetsdomstolen\r\nkom fram till när den prövade ett ärende som rörde\r\nett annat företag, nämligen SCA, är ganska rimlig.\r\nDen innebär att en arbetsgivare måste ha\r\nmöjligheter att i en verksamhet av särskilt slag, som\r\nt.ex. kräver god reaktionsförmåga, gott omdöme\r\noch skärpt uppmärksamhet, ha rätt att ställa\r\nsärskilda krav på de anställda både i samband med\r\nnyanställning och beträffande de anställda som\r\nredan finns i företaget. Jag tycker att det är rimligt\r\natt reglering av detta sker avtalsvägen genom en\r\növerenskommelse mellan arbetsgivare och\r\narbetstagare. Det är inte något renodlat\r\narbetsgivarintresse, utan i hög grad också ett\r\nintresse för arbetstagarna i företaget.</pre><pre>\r\nAnf. 67  JOHNNY AHLQVIST (s):</pre><pre>Herr talman! Jag kan dela den uppfattningen. Det\r\när viktigt att arbetsmarknadens parter aktualiserar\r\ndetta. Givetvis har man respekt för skyddsfrågorna\r\npå arbetsplatsen och beaktar risken för olyckor som\r\nkan hända.</pre><pre>Så sent som den 15 augusti 1991 lämnade dåvarande\r\narbetsmarknadsminister Mona Sahlin direktiv till\r\nen arbetsrättsutredning som jag tror börjar sitt\r\narbete nästa vecka. Utredningen skulle bl.a. ta upp\r\ndenna fråga och också aktualisera frågan om hotet\r\nmot den personliga integriteten. Nu blev det som\r\nbekant ett regimskifte i landet, och den 19\r\ndecember gick arbetsmarknadsminister Börje\r\nHörnlund ut med nya direktiv. I dessa direktiv finns\r\ningenting nämnt om denna verksamhet.</pre><pre>Jag undrar därför om inte statsrådet på eget initiativ\r\neller genom att tillsätta en utredning vill se över\r\nfrågan eller komma med tilläggsdirektiv till\r\narbetsrättsutredningen, så att arbetsmarknadens\r\nparter kan bestämma sig för en policyinriktning när\r\ndet gäller att hantera sådana här frågor.</pre><pre>Anf. 68  Socialminister BENGT WESTERBERG\r\n(fp):</pre><pre>Herr talman! Jag vågar inte utan vidare uttala mig\r\nom den utredning som ligger under\r\narbetsmarknadsdepartementet, men det går väl an\r\natt ställa en fråga till arbetsmarknadsministern. Jag\r\nskall gärna ta upp frågan direkt med honom.\r\nDäremot är jag som socialminister ansvarig för det\r\nsamarbetsorgan som finns inom regeringskansliet\r\nför dessa frågor.</pre><pre>Som jag nämnde i svaret är avsikten att vi skall ta\r\nupp frågan om missbruk av droger i arbetslivet\r\nmera allmänt till prövning. Då får vi anledning att\r\ntitta på flera olika aspekter på detta frågekomplex.\r\nTanken är att en särskild konsult skall vidtalas av\r\nSAMNARK för att se på dessa frågor. När vi har\r\nsamlat in material om hur vanligt förekommande\r\ndet är med droger och vilka metoder som används,\r\ntänker SAMNARK till hösten ordna en hearing i\r\nämnet. Det hoppas jag ytterligare skall kunna\r\nbelysa förhållanden och problem.</pre><pre>Anf. 69  JOHNNY AHLQVIST (s):</pre><pre>Herr talman! Jag är nöjd med det senaste svaret.\r\nDet visar att man från socialdepartementets sida\r\nändå försöker tackla frågan. Tyvärr får man\r\nkonstatera att arbetsmarknadsdepartementet inte\r\nhar samma inställning. Jag hoppas att\r\nsocialdepartementet tar itu med frågan.</pre><pre>Överläggningen var härmed avslutad.</pre><pre>11 §  Svar på fråga 1991/92:524 om\r\nbostadsbidrag åt homosexuella ungdomar</pre><pre>Anf. 70  Socialminister BENGT WESTERBERG\r\n(fp):</pre><pre>Herr talman! Kent Carlsson har frågat mig om\r\nregeringen kommer att undanröja den\r\ndiskriminering av homosexuella ungdomar som\r\nligger i att endast heterosexuella samboende\r\njämställs med makar när den senare i vår lägger\r\nfram sin proposition om regler för bostadsbidragen.</pre><pre>Enligt lagen (1988:786) om bostadsbidrag jämställs\r\nmed makar -- om bidragssökanden inte visar skäl\r\nför annat -- man och kvinna som utan att vara gifta\r\nmed varandra lever tillsammans och har eller har\r\nhaft gemensamma barn eller är folkbokförda på\r\nsamma adress.</pre><pre>Vid föregående riksmöte gjorde riksdagen på\r\nhemställan av bostadsutskottet ett tillkännagivande\r\nmed anledning av motioner om att sammanboende\r\nav såväl samma som av motsatt kön borde\r\njämställas med makar enligt bostadbidragslagen\r\n(1990/91:BoU16, rskr. 275). Utskottet fann det\r\nrimligt att en eventuell vidgning av kretsen av\r\nbidragsberättigde till att avse personer av samma\r\nkön borde göras utan beaktande av\r\nsamlevnadsform. Utskottet var därför inte berett\r\natt förorda att en vidgning av kretsen görs så, att\r\nendast homosexuella sambor kommer att omfattas\r\nav de ändrade reglerna. I det sammanhanget\r\nerinrade utskottet om det arbete som pågår inom\r\nkommittén för registrerat partnerskap m.m.\r\nUtskottet ansåg att regeringen borde följa frågan\r\noch lämna riksdagen sin syn på den i förening med\r\neventuella förslag till ändring i\r\nbostadsbidragslagen.</pre><pre>Enligt min mening är det angeläget att på olika\r\nområden undanröja regler som innebär\r\ndiskriminering av homosexuella. Frågan om\r\nkretsen bidragsberättigade hushåll och om att\r\njämställa bl.a. homosexuella sambor med makar i\r\nbidragshänseende behandlas i den översyn av\r\nbostadsbidragssystemet som görs inom\r\nsocialdepartementet i anslutning till det\r\nberedningsarbete som pågår om ett nytt\r\nensamförälderstöd. Samordnat med denna översyn\r\nförbereds också en överföring av bostadsbidragens\r\nadministration från kommunerna till\r\nförsäkringskassorna.</pre><pre>Avsikten är att regeringen på grundval av detta\r\nutredningsarbete i en proposition hösten 1992 skall\r\nlämna förslag till nya regler för bostadsbidrag som\r\nskall gälla fr.o.m. den 1 juli 1993. Då kommer också\r\nfrågan om bostadsbidrag till homosexuella\r\nungdomar att redovisas. De förslag som regeringen\r\nkommer att lägga fram i\r\nkompletteringspropositionen avser regler för\r\nbostadsbidragen endast under första halvåret 1993.</pre><pre>Anf. 71  KENT CARLSSON (s):</pre><pre>Herr talman! Jag tackar statsrådet för svaret, som\r\ntyvärr, får jag lov att säga, är ganska innehållslöst.\r\nDet är en redogörelse för den process som kommer\r\natt vara framöver, men vad jag har frågat ministern\r\nom är om han är beredd att undanröja den\r\ndiskriminering som nu finns. Om ett homosexuellt\r\nungt par bor samman och vill söka bostadsbidrag,\r\nkan det inte få bostadsbidrag. Om man däremot bor\r\ntillsammans med ett syskon av motsatt kön, kan\r\nman få bostadsbidrag enligt de regler som gäller.\r\nJag tycker att de regler som vi har är absurda.</pre><pre>Jag har ett konkret exempel från Stockholm, där ett\r\nungt homosexuellt par, två män, inte kan söka\r\nbostadsbidrag på grund av att de lever tillsammans.\r\nDet innebär ett inkomstbortfall varje månad på ca\r\n697 kr., vilket är den summa som samhället\r\nvärderar det homosexuella samboendet till.</pre><pre>Ministern sade att man skall undanröja regler som\r\ninnebär diskriminering av homosexuella. Då hade\r\ndet väl inte varit så svårt för ministern att i sitt svar\r\nkunna tillägga att -- antingen genom den förändring\r\nsom skall företas i vår eller i den proposition som\r\nkommer till hösten -- denna diskriminering givetvis\r\nskall tas bort.</pre><pre>Jag är dessutom litet förvånad över att en\r\nfolkpartistisk minister, som i egenskap av\r\nfolkpartist har uttalat sig mycket positivt om\r\nhomosexuellas rättigheter och likställighet i\r\nsamhället, inte ens i en sådan här liten fråga, som\r\ndet trots allt rör sig om, kan ge ett klart besked.\r\nMan kan fundera om Folkpartiet har börjat sväva\r\npå målet när det gäller t.ex. registrerat partnerskap\r\nför homosexuella.</pre><pre>Anf. 72  Socialminister BENGT WESTERBERG\r\n(fp):</pre><pre>Herr talman! Jag vill med anledning av Kent\r\nCarlssons avslutande resonemang konstatera att de\r\nnuvarande reglerna har tillkommit under den\r\nsocialdemokratiska regeringen, vilken heller aldrig\r\nhar föreslagit någon ändring av dessa regler.</pre><pre>Man måste också ha i minnet att bostadsutskottet\r\nnär det har behandlat dessa frågor har avvisat\r\ntanken på att bostadsbidraget skulle knytas till\r\npersoners sexuella läggning. Man har i stället\r\nuttalat sig allmänt om att om det blir aktuellt med\r\nen utvidgning, innebär denna i så fall att två\r\npersoner av samma kön som bor ihop kan få bidrag,\r\nutan att man frågar efter deras läggning.</pre><pre>Sanningen är ju att homosexuella ungdomar i dag\r\nkan få bidrag, om de bor ihop och råkar vara av\r\nolika kön. Bostadsbidraget är inte heller i dag\r\nbundet till heterosexuella ungdomar. Man säger\r\nalltså inte nej till homosexuella ungdomar, utan det\r\när kravet på att det skall vara fråga om en man och\r\nen kvinna som gäller.</pre><pre>Jag delar emellertid Kent Carlssons grundläggande\r\nuppfattning att den här typen av diskriminerande\r\nregler skall undanröjas. Det är därför som jag har\r\ntagit initiativ till att ta upp denna fråga, när det nu\r\nskall göras en översyn av bostadsbidragen i syfte att\r\nändra de regler som har gällt under den tidigare\r\nregeringen. Som jag sade återkommer vi med ett\r\nförslag till hösten, då hela bostadsbidragssystemet,\r\ninkl. det problem som Kent Carlsson har frågat mig\r\nom, skall tas upp till prövning.</pre><pre>Anf. 73  KENT CARLSSON (s):</pre><pre>Herr talman! Jag delar den uppfattningen att man\r\nnär det gäller bostadsbidragen inte skall ta hänsyn\r\ntill sexuell läggning. Men då måste man se till att\r\nman i de regler och den lagstiftning som finns på\r\nområdet inte diskriminerar två män eller två\r\nkvinnor som bor samman. Bostadsutskottet\r\nuttalade ju att man inte ville gå över till en sådan\r\nordning där samlevnadsformen skulle värderas.\r\nVidare sade utskottet i sitt betänkande att man\r\nförväntade sig att regeringen skulle följa frågan och\r\nkomma tillbaka när det blev aktuellt med\r\nförändringar i bostadsbidragslagen.</pre><pre>Såvitt jag förstår blir det en förändring nu i vår,\r\neftersom beloppen måste justeras. Sedan blir det\r\nytterligare en förändring till hösten. Det vore väl\r\ninte för mycket begärt att jag i en sådan här\r\nprincipiell fråga, där vi tycks ha samma\r\ngrunduppfattning, får ett besked av ministern. Blir\r\ndet någon förändring? Jag kan lova att det inte är\r\nfråga om en speciellt dyr förändring.</pre><pre>Anf. 74  Socialminister BENGT WESTERBERG\r\n(fp):</pre><pre>Herr talman! Den förändring som sker i vår är av\r\ndet traditionella slaget, dvs. det handlar om den\r\njustering av inkomstgränser som sker varje år.\r\nDäremot blir det ingen grundläggande förändring\r\nav bostadsbidragslagen.</pre><pre>Regeringen håller på med en mer omfattande\r\növersyn, som i huvudsak är föranledd, inte av\r\nbostadsutskottets uttalande utan av problemen\r\nmed stödet till ensamstående föräldrar. Frågorna\r\nom stöd till ensamstående föräldrar och\r\nbostadsbidragen är så nära sammanvävda att vi\r\nväljer att se över dem i ett sammanhang. Och som\r\njag nu har sagt två gånger kommer också frågan om\r\nbostadsbidrag till personer av samma kön då att tas\r\nupp. Min inriktning är att de regler som finns i\r\nlagstiftningen och som diskriminerar homosexuella\r\nskall tas bort. Det här är bara ett exempel på en\r\nsådan regel som jag bl.a. av det skälet vill se en\r\nförändring av.</pre><pre>Anf. 75  KENT CARLSSON (s):</pre><pre>Herr talman! Det kan själfallet ta tid att utreda\r\nolika frågor, men den förändring som behöver\r\ngöras i lagreglerna är att man byter ut ''man och\r\nkvinna'' mot ''personer''. Det är en mycket liten\r\nändring, som dock får en principiellt väldigt stor\r\nbetydelse. Denna förändring borde kunna\r\ngenomföras redan till våren.</pre><pre>Jag tolkar statsrådets svar som att vi till hösten kan\r\nförvänta oss en ny lagstiftning, som från\r\nbostadsbidragssynpunkt inte diskriminerar\r\nhomosexuell samlevnad på det sätt som sker i dag.</pre><pre>Överläggningen var härmed avslutad.</pre><pre>12 §  Svar på fråga 1991/92:547 om\r\nbarnomsorgen</pre><pre>Anf. 76  Socialminsiter BENGT WESTERBERG\r\n(fp):</pre><pre>Her talman! Birgitta Dahl har frågat mig vad\r\nregeringen tänker göra för att vända den utveckling\r\nmot färre platser i barnomsorgen och fler barn utan\r\ntrygg omsorg som nu hotar.</pre><pre>För två veckor sedan debaterade jag i denna\r\nkammare med Birgitta Dahl om barnomsorgen och\r\nefterlyste då vilken grund Birgitta Dahl hade för\r\nsina påståenden om att det sker en utveckling mot\r\nminskad behovstäckning inom barnomsorgen. Jag\r\nfick inget svar. Jag redovisade själv att varken\r\nSvenska kommunförbundet eller Lärarförbundet\r\nmärkt några tendenser till en sådan utveckling.</pre><pre>Regeringen kommer inte att tillåta att barn vilkas\r\nföräldrar förvärvsarbetar eller studerar lämnas utan\r\nen trygg omsorg. Vi har redan genomfört en reform\r\nsom skapar ökad valfrihet och mer av konkurrens.\r\nVårt syfte med denna reform är att få en bättre\r\nbarnomsorg och ett större utbud, både av\r\nbarnomsorg totalt och av olika alternativ.</pre><pre>I regringskansliet bereds nu frågan om de s.k.\r\nspecialdestinerade statsbidragen till kommunerna\r\nskall slopas i enlighet med kommunalekonomiska\r\nkommitténs förslag. Jag är medveten om att\r\nkommitténs förslag om ett enda stort generellt\r\nstatsbidrag till kommunerna kan förändra\r\nförutsättningarna för barnomsorgen i framtiden.\r\nOm förslaget genomförs är det därför nödvändigt\r\natt på annat sätt garantera att barn och föräldrar\r\näven i fortsättningen kan erbjudas en trygg och bra\r\nbarnomsorg. Som jag sade i den nyss nämnda\r\ndebatten övervägs nu inom regeringskansliet de\r\nnärmare formerna härför.</pre><pre>Anf. 77  BIRGITTA DAHL (s):</pre><pre>Herr talman! Jag tackar för svaret. För barnens\r\nskull önskar jag att jag kunde säga att jag är väldigt\r\nnöjd med svaret. Jag tror att Bengt Westerberg\r\nkunde ha lämnat ett bättre svar när det gäller att\r\narbeta för barnen, om han hade befunnit sig i ett\r\nbättre sällskap.</pre><pre>Jag reser ofta runt i landet och ser dagligen det kaos\r\nsom nu råder i barnomsorgen. Ingen vet ännu var\r\ndet hela kommer att sluta. Det är rätt att man inte\r\nkan ge exakta besked om omfattningen av vad som\r\nnu pågår. Men man vet så pass mycket att\r\nbarnstugor stängs, att personal avskedas, att\r\nbarngrupper splittras upp och placeras om, att\r\nöppettiderna minskar samt att omsorgen blir\r\nsämre.</pre><pre>I morse kunde vi läsa om de varsel som nu har\r\nutfärdats i min hemkommun. Det är framför allt\r\nbarnomsorgen som drabbas hårdast, och inom den\r\navskedar man i första hand de mest kompetenta\r\nförskollärarna och fritidspedagogerna. På många\r\nbarnstugor tvingas nästan alla som arbetar där att\r\nsluta. De skall ersättas med andra, samtidigt som\r\nverksamheten flyttas.</pre><pre>Jag är övertygad om att vi vid årets slut kommer att\r\ntvingas att konstatera -- och jag tror att Bengt\r\nWesterberg kommer att vara ledsen över det -- att\r\nbarnomsorgen har blivit mycket sämre och att\r\nmålet full behovstäckning kommer att vara\r\navlägsnare än vad det var vid nyåret i år.</pre><pre>Anf. 78  Socialminister BENGT WESTERBERG\r\n(fp):</pre><pre>Herr talman! Vi får väl se hur det går och ta\r\ndiskussionen i vår när vi har facit i hand. Det finns\r\ndock ingenting i föreliggande prognoser som tyder\r\npå att det blir så som Birgitta Dahl säger.</pre><pre>Efter vår senaste debatt fick jag ett brev från Louise\r\nFernstedt som är den ansvarige på\r\nKommunförbundet. Hon hade för säkerhets skull\r\nfrågat runt bland sina kolleger på\r\nKommunförbundet om någon hade hört talas om\r\nden utveckling som Birgitta Dahl beskrev bl.a. i en\r\nartikel som vi diskuterade under denna debatt.\r\nLouise Fernstedt konstaterade att någon sådan\r\nutveckling känner man inte till på\r\nKommunförbundet.</pre><pre>Det finns också en alldeles färsk bedömning från\r\nKommunförbundet av utbyggnadstakten under\r\n1992. Enligt denna bedömning tyder utvecklingen\r\npå ett kraftigt tillskott av barnomsorgsplatser under\r\n1992. Jag känner mig alltså inte för dagen så\r\npessimistisk som Birgitta Dahl gör.</pre><pre>Däremot är det klart att den\r\nkommunalekonomiska kommittén och vad som\r\nkommer fram av den skapar en viss osäkerhet -- det\r\nvill jag inte alls förneka. Men bakom den\r\nkommitténs rekommendationer står ju en samlad\r\nutredning, dvs. även socialdemokraterna anser att\r\nman skall arbeta i riktningen från\r\nspecialdestinerade bidrag till en påse pengar som\r\nger kommunerna större frihet att agera, vilket\r\nockså jag tycker att det ligger mycket i. Om man\r\nväljer den vägen, kommer detta att tvinga fram en\r\ndel andra styrmedel än dem som har använts\r\nhittills, bl.a. på barnomsorgsområdet.</pre><pre>Anf. 79  BIRGITTA DAHL (s):</pre><pre>Herr talman! För att illustrera min egen oro vill jag\r\nförst referera till Kommunförbundets egna siffror.\r\nFörra året var utbyggnaden av barnomsorgsplatser\r\nrekordhög, 25 000 platser.</pre><pre>Vi befann oss i ett läge där vi hade ungefär 400 000\r\nbarn i daghem och fritidshem mot ungefär 407 000\r\nsom efterfrågade plats. Jag förstår inte vad den\r\ndiskrepans på 60 000 som Bengt Westerberg talade\r\nom för två veckor sedan i så fall finns. Det här året\r\nräknar man med att utbyggnadstakten går ner till\r\n10 000, och det kommer ju till många barn som\r\nbehöver barnomsorg, Bengt Westerberg.</pre><pre>Jag vill säga att jag blev mycket glad när Bengt\r\nWesterberg i lördags gick ut och sade att vi skulle få\r\nen lag om rätt för alla barn till barnomsorg. Men\r\nredan har regeringskolleger och de andra partierna\r\ni regeringsblocket sagt att de är negativa till det.</pre><pre>Därför vill jag fråga Bengt Westerberg: Får vi en\r\nsådan lag eller inte?</pre><pre>Anf. 80  Socialminister BENGT WESTERBERG\r\n(fp):</pre><pre>Herr talman! Låt mig för det första förklara det här\r\nmed kön. När Birgitta Dahl räknar antalet platser\r\noch antalet barn, räknar hon bara antalet barn över\r\nett och ett halvt år. Men det finns som bekant\r\nmånga föräldrar som vill ha plats för sina barn före\r\nett och ett halvt års ålder. Det är därför som det blir\r\nen kö eller var en kö på 60 000 när man senast\r\ngjorde barnomsorgsmätningen, och den kön har\r\nsannolikt inte krympt särskilt mycket, även om den\r\npå grund av konjunkturer och annat kan ha minskat\r\nnågot sedan dess.</pre><pre>För det andra läste Birgitta Dahl själv upp siffror\r\nfrån Kommunförbundet som tydde på en fortsatt\r\nutbyggnad av barnomsorgen. Då förstår jag inte\r\nhur hon kan påstå raka motsatsen, nämligen att det\r\nförsvinner barnomsorgsplatser. Det stämmer inte\r\nens med den statistik som hon själv åberopar.</pre><pre>För det tredje vill jag gärna svara att vi håller på och\r\narbetar nu med vilka åtgärder som skall vidtas, och\r\ndet är ingen hemlighet -- jag har sagt det i riksdagen\r\noch i många andra sammanhang -- att jag anser att\r\ndet behövs en sådan lag om rätt till barnomsorg som\r\nvi har talat om tidigare. Jag räknar med att\r\nåterkomma till riksdagen i den frågan i höst med\r\nkonkreta förslag.</pre><pre>Anf. 81  BIRGITTA DAHL (s):</pre><pre>Herr talman! För ett par år sedan föddes 135 000\r\nbarn. Det var rekordmånga. Det är de som nu\r\nbehöver dagisplats. Om utbyggnaden då går ner\r\nmed 15 000 jämfört med förra året och man\r\nsamtidigt i många kommuner stänger barnstugor,\r\navskedar förskollärare, barnskötare och\r\ndagmammor, är det klart att bristen ökar.</pre><pre>Sedan vill jag säga att vi skulle i den här situationen\r\nbehöva lagstadgade krav på kvalitet och rätt till\r\nbarnomsorg av det slag som vi begärde i höstas och\r\ndå fick nej till. Jag hoppas att Bengt Westerberg\r\nvinner kampen i regeringen med de andra partierna\r\nom att vi skall få sådana regler. Det är alldeles klart\r\natt risken redan nu är påtaglig för att många barn\r\ninte får den trygga och goda barnomsorg de\r\nbehöver.</pre><pre>Anf. 82  Socialminister BENGT WESTERBERG\r\n(fp):</pre><pre>Herr talman! Jag får väl först tacka för Birgitta\r\nDahls lyckönskningar vad gäller den påstådda\r\nkampen i regeringen.</pre><pre>Låt mig också säga att det är ganska märkligt att\r\nBirgitta Dahl driver tesen att det inte fanns någon\r\nkö efter barnomsorg vid regeringsskiftet. Då fanns\r\ndet lika många dagisplatser som barn, säger Birgitta\r\nDahl. Under det här året tillkommer enligt\r\nKommunförbundets prognoser ytterligare 10 000\r\nplatser, och då måste den logiska konsekvensen\r\nvara att vi skulle få ett överskott på platser när det\r\nhär året är slut.</pre><pre>Nu tror jag tyvärr inte att det är så bra som Birgitta\r\nDahl hävdar, utan det finns en kö som vi måste beta\r\nav. Det behöver vi en viss tid för att klara av, men\r\nvi skall göra det.</pre><pre>Anf. 83  BIRGITTA DAHL (s):</pre><pre>Herr talman! Siffrorna talar för sig själva: 25 000\r\nresp. 10 000. Skillnaden är 15 000 nya platser, i en\r\nsituation när man vet att fler behövs, och samtidigt\r\nläggs andra ner.</pre><pre>Jag har ytterligare en fråga att ställa till Bengt\r\nWesterberg. Den har aktualiserats av vad som nu\r\nhänder: Vem tar ansvar för barnen när ett daghem\r\ngår i konkurs, ett daghem som har fått statsbidrag\r\ndärför att det finns med i kommunens\r\nbarnomsorgsplan?</pre><pre>I ett par aktuella fall har kommunalpolitikerna sagt\r\natt det tänker de inte ta något ansvar för. Tycker\r\nBengt Westerberg att det stämmer överens med de\r\nprinciper som råder för rätten att få statsbidrag till\r\ndaghem?</pre><pre>Anf. 84  Socialminister BENGT WESTERBERG\r\n(fp):</pre><pre>Herr talman! För det första måste jag faktiskt\r\nupprepa frågan till Birgitta Dahl: Om det enligt\r\nBirgitta Dahls uppfattning inte fanns någon kö vid\r\nregeringsskiftet och vi under 1992 bygger 10 000\r\nplatser till, är inte då den logiska slutsatsen att vi\r\nkommer att ha ett överskott på barnomsorgsplatser\r\nefter det här året, 1992?</pre><pre>För det andra är det klart att går en verksamhet i\r\nkonkurs, måste någon annan gå in och ta över\r\nverksamheten. Det borde väl Birgitta Dahl känna\r\ntill som står A-pressen så nära. Jag hoppas att de\r\nägare som uppträder på det här området gör det\r\nmed något större ansvar än dem som ägde A-\r\npressen.</pre><pre>Anf. 85  BIRGITTA DAHL (s):</pre><pre>Herr talman! Låt mig för det första i all stillsamhet\r\npåminna om att det nu är riksdagens frågetimme\r\noch att det faktiskt är jag som ställer frågorna. Det\r\när Bengt Westerberg som skall svara och inte\r\nförsöka smita från svaret genom att ställa frågor till\r\nmig.</pre><pre>För det andra har jag inte påstått att vi hade byggt\r\nbort kön till sista platsen. Tvärtom, även i vår förra\r\ndebatt talade jag om att det fanns brister kvar, men\r\nså länge vi hade en socialdemokratisk regering\r\nbyggde vi allt vad tygen höll, och förra året var ett\r\nrekordår. Nu går det ner, samtidigt som\r\nverksamheten stramas åt och daghem läggs ner runt\r\nom i kommunerna.</pre><pre>Nu vill jag faktiskt ha svar på frågan vem som har\r\nansvaret för de barn som blir utan barnomsorg när\r\ndaghem går i konkurs. Det går inte att smita så\r\nenkelt från den frågan som Bengt Westerberg\r\nförsökte göra.</pre><pre>Jag har förstått att det råder total förvirring. Hade\r\nni inte tänkt igenom saker och ting ordentligt när ni\r\nlade fram er proposition i höstas?</pre><pre>Anf. 86  Socialminister BENGT WESTERBERG\r\n(fp):</pre><pre>Herr talman! Kommunen har naturligtvis enligt\r\nlagstiftningen ansvaret för alla barn liksom\r\nkommunen har ansvar för andra personer, t.ex.\r\näldre. Men det förhållandet att kommunen har\r\nansvar för medborgarna i kommunen innebär ju\r\ninte att verksamheten inte kan bedrivas i enskild\r\nregi.</pre><pre>Birgitta Dahls regering har på vissa områden tillåtit\r\nenskilda initiativ, t.ex. när det gäller\r\nbehandlingshem. Det är självklart att om ett sådant\r\nhem går i konkurs -- det har förekommit att de har\r\ngjort det -- har till sist ansvaret vilat på kommunen\r\noch landstinget. Det har inte efter regeringsskiftet\r\nskett någonting som har förändrat det\r\nansvarsförhållandet.</pre><pre>Anf. 87  BIRGITTA DAHL (s):</pre><pre>Herr talman! Jag tackar för det beskedet. Det var\r\nbra att det kom, även om det satt hårt inne, för det\r\nbehövs ute i landet nu, där det finns kommunalråd\r\nsom bara rätt ut och ganska rått och brutalt säger\r\natt daghem som går i konkurs får skylla sig själva\r\noch att kommunen inte har något ansvar för dem.</pre><pre>Nu kan vi alltså använda Bengt Westerbergs ord på\r\natt kommunen har ansvar för de barnen, eftersom\r\nstatsbidraget har getts med motiveringen att\r\ndaghemmet finns med i kommunens\r\nbarnomsorgsplan. Det var ett bra besked. Tack för\r\ndet!</pre><pre>Anf. 88  BENGT WESTERBERG (fp):</pre><pre>Herr talman! Det går visst att använda det jag har\r\nsagt, om det biter. Annars kan man ju åberopa\r\nsocialtjänstlagen, som finns sedan lång tid tillbaka\r\noch är väl känd ute i kommunerna.</pre><pre>Anf. 89  BIRGITTA DAHL (s):</pre><pre>Herr talman! Tydligen är den inte tillräckligt känd\r\nav de kommunalråd som hävdar att de inte har\r\nnågot ansvar. Det var just därför jag tyckte att det\r\nvar så bra att Bengt Westerberg med sin auktoritet\r\npåminde om vad som står i socialtjänstlagen.</pre><pre>Överläggningen var härmed avslutad.</pre><pre>13 §  Svar på fråga 1991/92:441 om högskolan i\r\nGävle/Sandviken</pre><pre>Anf. 90  Utbildningsminister PER UNCKEL (m):</pre><pre>Herr talman! Raimo Pärssinen har frågat mig när\r\nregeringen tänker ge klartecken för byggandet av\r\nen ny högskolebyggnad i Gävle.</pre><pre>Byggnadsstyrelsen föreslog i oktober 1991 att\r\nstaten förhyr nya lokaler för utbildningen i Gävle i\r\nen nybyggnad som kommunen planerar att\r\nuppföra.</pre><pre>I budgetpropositionen i januari informerades\r\nriksdagen om att en förbättring av lokalsituationen\r\nför Högskolan i Gävle/Sandviken ingick i\r\nregeringens planer.</pre><pre>Därefter har regeringen i propositionen om\r\ntotalförsvarets utveckling (prop. 1991/92:102)\r\nföreslagit riksdagen att regementet i Gävle läggs\r\nned.</pre><pre>Om beslut fattas om nedläggning av regementet, är\r\ndet angeläget både ur Gävle kommuns och statens\r\nsynvikel att området och lokalerna får en bra\r\nalternativ användning. Motsvarande frågor utreds\r\npå andra orter där regementen avses läggas ned.\r\nErfarenheter från hur tidigare regementslokaler\r\nanpassats för nya verksamheter visar att goda och\r\ntrivsamma arbetsmiljöer kan skapas med kvaliteter\r\nsom är svåra att åstadkomma i en nybyggnation.\r\nSom exempel vill jag nämna S 1-området i Uppsala\r\nsom byggts om för universitetet i staden.</pre><pre>För staten är det viktigt att inte belastas av onödiga\r\nkostnader beroende på att regementets lokaler inte\r\nkommer till användning. Den utredning som görs\r\nsyftar till ett klargörande om högskolan kan utgöra\r\nett alternativ i sammanhanget. Jag förutsätter att\r\näven andra användningssätt för regementet kan\r\naktualiseras på lokala initiativ.</pre><pre>Herr talman! Vad jag nu sagt innebär inget\r\nställningstagande i någon riktning. De\r\nbevekelsegrunder som ligger bakom\r\nundersökningen av I 14-områdets eventuella\r\nmöjligheter är hänsynen till samhällsekonomin.</pre><pre>Jag kan inte nu säga exakt när det kan bli aktuellt\r\natt fatta beslut i frågan om bättre lokaler för\r\nHögskolan i Gävle/Sandviken men vill understryka\r\natt beredningsarbetet sker i ett högt tempo.</pre><pre>Anf. 91  RAIMO PÄRSSINEN (s):</pre><pre>Herr talman! Jag tackar utbildningsministern för\r\nsvaret.</pre><pre>Utbildningsnivån i Gävleborg är som bekant låg. Vi\r\nvet också att högskolan i Gävle/Sandviken har en\r\nmycket besvärlig lokalsituation. Den är trångbodd\r\noch splittrad på flera platser, och huvudbyggnaden\r\när i behov av renovering. Vi vet också att åtgärder\r\nmåste vidtas snabbt.</pre><pre>En ny högskolebyggnad är färdigprojekterad. Och\r\nsåvitt jag förstår är allt förberedelsearbete klart.\r\nDet enda som återstår är ett klartecken från\r\nregeringen.</pre><pre>I Gävleborgs län råder också stor arbetslöshet,\r\nspeciellt inom byggsektorn -- den är faktiskt högst i\r\nhela landet, ca 30 %.</pre><pre>Ett klartecken från regeringen skulle mycket\r\nsnabbt skapa ca 500 arbetstillfällen i Gävleborg. Vi\r\nvet också att det finns en stor politisk enighet kring\r\nen nybyggnation i Gävle, Alderholmen.</pre><pre>Svaret som utbildningsministern ger mig kan jag\r\nbara tolka som att detta beslut kommer att\r\nfördröjas i flera år. Han hänvisar till beslut om\r\nnedläggning av I 14 i juni. Betyder det att detta\r\nberedningsarbete kommer att ge svar först vid\r\ndenna tidpunkt?</pre><pre>Jag vill också påminna om socialdemokraternas\r\nmotion om ett års fördröjning av nedläggningen av\r\nI 14. En alternativ användning av I 14-området\r\ndiskuteras också i Gävle kommun. Om man skall\r\nta hänsyn till samhällsekonomin och satsa offensivt\r\ntycker jag att regeringen skall ge ett klartecken nu.\r\nMen frågan är hur pass länge detta blir fördröjt\r\ngenom det svar som jag inte fick i dag.</pre><pre>Anf. 92  Utbildningsminister PER UNCKEL (m):</pre><pre>Herr talman! Jag noterade att det finns en enighet\r\nkring den förläggning av högskolebyggnationen\r\nsom regeringen ställde sig bakom så sent som i\r\njanuari månad. I och med att beslutsunderlaget och\r\nbeslutsläget då var givna var detta en korrekt\r\nenighet. Men jag tror att det är lätt också för den\r\nsom tänker efter ytterligare litet grand att inse\r\nvikten av att staten, när den nya situation uppstod\r\nsom nedläggningen av I 14 manifesterar, också ser\r\növer bakgrunden till den enighet som tidigare var\r\nså manifest. Jag tycker alltså att det vore oansvarigt\r\nom staten inte, när regementsnedläggningen dess\r\nvärre blev nödvändig, såg över underlaget för ett\r\ntidigare aldrig så enigt ställningstagande.</pre><pre>Jag kan försäkra att det som jag nu säger inte\r\ninnebär någon fördröjning på flera år.\r\nBeredningsarbetet för att utröna I 14-områdets\r\nframtid behöver inte invänta någon slutgiltig\r\nnedläggning av regementet. Det behöver inte ens\r\ninnebära ett slutgiltigt ställningstagande till det\r\nsocialdemokratiska motionskravet. Vad det\r\ndäremot behöver invänta är att nödigt underlag och\r\nnödigt utredningsarbete har gjorts när nu ett nytt\r\nalternativ plötsligt finns tillgängligt i Gävle.</pre><pre>Herr talman! Får jag dessutom notera att icke så få\r\ni den lokala debatten i Gävle, sedan det nya\r\nalternativet aktualiserades, har uttalat sitt sakliga\r\nstöd, också från kvalitativa utgångspunkter, för en\r\nI 14-förläggning av högskolan.</pre><pre>Anf. 93  RAIMO PÄRSSINEN (s):</pre><pre>Herr talman! Jag skulle vilja upprepa en fråga. När\r\nblir beredningsarbetet klart, och när kan det fattas\r\nett beslut i frågan? Om vi kunde få till stånd denna\r\nnybyggnation skulle det innebära en injektion för\r\nnäringslivet i Gävleborg.</pre><pre>Anf. 94  Utbildningsminister PER UNCKEL (m):</pre><pre>Herr talman! Jag vet att det förhåller sig på det\r\nsättet. Om det är försvarbart från\r\nallmänekonomiska utgångspunkter att starta det\r\nursprungliga projektet, kan detta innebära en\r\ninjektion för näringsliv och byggande i Gävleborgs\r\nlän.</pre><pre>I den mån vi kommer till slutsatsen att I 14 inte\r\nskulle vara aktuellt för en högskoleförläggning, kan\r\nbeslutet fattas mycket fort efter det att detta besked\r\nhar givits.</pre><pre>Jag avvaktar byggnadsstyrelsens utredning innan\r\njag återkommer till riksdag och regering med\r\nförslag till beslut.</pre><pre>Överläggningen var härmed avslutad.</pre><pre>14 §  Svar på fråga 1991/92:455 om\r\nhögskoleprovet</pre><pre>Anf. 95  Utbildningsminister PER UNCKEL (m):</pre><pre>Herr talman! Kristina Svensson har frågat mig vilka\r\ninitiativ jag tänker ta för att högskoleprovet skall bli\r\nmer könsneutralt.</pre><pre>Fr.o.m. höstterminen 1991 är högskoleprovet ett\r\nviktigt instrument för urval av studerande till\r\nutbildningar i högskolan. Nära 40 % av platserna\r\ntillsattes hösten 1991 med hjälp av högskoleprovet.\r\nHöga kvalitetskrav måste ställas på ett prov som\r\nhar så stor betydelse både för enskilda individer och\r\nför samhället. Ett av de resultat som diskuterats\r\nmest är att högskoleprovet synes gynna män.</pre><pre>Universitets- och högskoleämbetet (UHÄ), som\r\nbeslutar om provets utformning och de närmare\r\nreglerna för provgenomförandet, ägnar frågan\r\nbetydande uppmärksamhet, bl.a. med hjälp av sitt\r\nvetenskapliga råd för antagningsfrågor. UHÄ har\r\nnyligen tillsammans med rådet genomfört ett\r\nseminarium för att inventera vilken kunskap som\r\nfinns om könsskillnader i provsammanhang och för\r\natt diskutera olika uppfattningar och idéer om vad\r\nsom kan och bör göras. Många olika uppslag till\r\nåtgärder som kan genomföras på kort resp. längre\r\nsikt kommer inom kort att finnas dokumenterade i\r\nen rapport från seminariet.</pre><pre>UHÄ:s vetenskapliga råd för antagningsfrågor\r\nkommer under mars månad att lägga fram förslag\r\ntill ett program för utveckling av provet, där\r\nkönsdifferentieringsfrågan kommer att prioriteras.\r\nFör detta kommer medel som står till förfogande\r\nför UHÄ:s program för forskning om högskolan att\r\nanvändas. Därutöver avser rådet att föreslå\r\nåtgärder som kan vidtas på kort sikt. UHÄ ansvarar\r\nför provet och de åtgärder som vidtas fram till den\r\n1 juli 1992. Därefter kommer ansvaret att ligga på\r\nden nya servicemyndigheten.</pre><pre>UHÄ har således med kraft tagit sig an frågan, och\r\njag finner därför inte anledning att nu föreslå några\r\nytterligare åtgärder när det gäller att göra provet\r\nmer könsneutralt. Jag kommer emellertid även i\r\nframtiden att följa högskoleprovets utveckling i\r\nallmänhet och dess effekter på män resp. kvinnor i\r\nsynnerhet.</pre><pre>Jag vill i detta sammanhang även ta tillfället i akt att\r\nupplysa om att jag inom kort avser att tillsätta en\r\narbetsgrupp för jämställdhet i högskolan. I\r\ngruppens uppgifter kommer bl.a. att ingå att följa\r\nhögskoleprovets utveckling med avseende på\r\nkönsdifferenser.</pre><pre>Anf. 96  KRISTINA SVENSSON (s):</pre><pre>Herr talman! Jag tackar utbildningsministern för\r\nsvaret på denna fråga. Jag är i stort sett nöjd med\r\nmånga av de synpunkter som redovisas i svaret.\r\nBl.a. är vi överens om att detta prov, med\r\nnuvarande utformning, missgynnar kvinnor och att\r\nman är beredd att göra något åt det. Vi är också\r\növerens om att det skall ställas krav på att provet\r\nskall vara rättvist.</pre><pre>Jag skulle gärna vilja ha några förtydliganden med\r\nanledning av detta svar.</pre><pre>Beträffande detta seminarium talar\r\nutbildningsministern om olika åtgärder, och det\r\nvore bra om han kunde exemplifiera vilka dessa\r\nåtgärder är.</pre><pre>Under mars månad kommer tydligen ett förslag att\r\nläggas fram. Vi befinner oss nu i slutet av mars, och\r\njag undrar när det kommer att läggas fram.</pre><pre>Jag undrar också om antagningar för hösten 1992\r\nkommer att kunna göras med ett annat prov, där\r\nman verkligen tar hänsyn till dessa förbättringar.</pre><pre>Anf. 97  Utbildningsminister PER UNCKEL (m):</pre><pre>Herr talman! Svaret på frågorna om vad som\r\nkommer att stå i UHÄ:s rapport resp. vilka förslag\r\nUHÄ avser att lämna kan jag av uppenbara skäl\r\ninte ange, eftersom rapporten ännu inte har anlänt.</pre><pre>Jag kan emellertid försäkra Kristina Svensson om\r\natt jag är minst lika angelägen som hon om att, så\r\nfort rapporten kommer fram, ta itu med de förslag\r\nsom finns och i den mån de kan genomföras med\r\nmycket kort varsel också genomföra dem. Jag\r\nmisstänker emellertid, men det är en gissning, att\r\nvissa av förslagen ändå kräver sådan\r\nframförhållning att det för huvuddelen av dem kan\r\nta litet längre tid. Men vad mig anbelangar kommer\r\ndet inte att ta en timme längre än vad som\r\nberedningsmässigt är nödvändigt.</pre><pre>Högskoleprovet är och förblir en viktig grund för\r\nantagning till högskolan, och det skall inte gynna\r\ndet ena könet framför det andra.</pre><pre>Anf. 98  KRISTINA SVENSSON (s):</pre><pre>Herr talman! Jag tolkar detta svar på ett sådant sätt\r\natt det när det gäller antagningarna till hösten 1992\r\nkommer att finnas ett annat prov, där man tar\r\nhänsyn till de effekter som har missgynnat kvinnor.\r\nDet tycker jag är ett bra svar från\r\nutbildningsministern.</pre><pre>Jag har även noterat något i svaret som gläder mig,\r\nvilket jag inte har frågat om, nämligen att det\r\nkommer att tillsättas en arbetsgrupp för\r\njämställdhet i högskolan. Det tackar jag alldeles\r\nsärskilt för.</pre><pre>Överläggningen var härmed avslutad.</pre><pre></pre><pre>15 §  Svar på fråga 1991/92:459 om\r\nvuxenpedagogiken</pre><pre>Anf. 99  Utbildningsminister PER UNCKEL (m):</pre><pre>Herr talman! Lars Stjernkvist har frågat mig hur jag\r\navser att försvara och utveckla kunskapen inom det\r\nvuxenpedagogiska området.</pre><pre>Frågan är ställd med anledning av ett förslag i\r\npropositionen om lärarutbildning till en ny\r\nutbildning av lärare för grundläggande\r\nvuxenutbildning. Nuvarande utbildning av lärare\r\nför grundutbildning för vuxna, grundvux, finns\r\ninrättad som en variant på en av inriktningarna på\r\ngrundskollärarlinjen vid högskolan för\r\nlärarutbildning i Stockholm och vid universitetet i\r\nLinköping.</pre><pre>Bakgrunden till förslaget om den nya\r\nlärarutbildningen är riksdagens beslut om att\r\nnuvarande grundvux skall upphöra och ersättas av\r\nen ny grundläggande vuxenutbildning från den 1\r\njuli 1992. Denna utbildning ställer till största delen\r\nsamma krav som grundskolan. Det är därför\r\nlämpligt att basutbildningen är densamma som för\r\nandra blivande lärare på grundskolenivå.</pre><pre>Omläggningen av utbildningen innebär inte att\r\nkunskapen om vuxenpedagogik urholkas eller att\r\nLinköpings universitets utvecklingsarbete mot ett\r\nvuxenpedagogiskt centrum påverkas. Tvärtom kan\r\nman förvänta sig att kunskapen om\r\nvuxenpedagogik kan utvecklas ytterligare. De som\r\nantas till påbyggnadsutbildningen skall ha mera\r\nerfarenhet av skola och samhälle än vad som krävs\r\nav dagens studerande vid grundskollärarlinjens\r\nvariant för grundvux. Påbyggnadsutbildningen\r\nsyftar till att ge kunskap om vuxenpedagogik, dvs.\r\nvad som fordras av metodik och stoffurval vid\r\nundervisning av vuxna till skillnad från\r\nundervisning av barn och ungdom.</pre><pre>Det bör i sammanhanget också påpekas att\r\nlinjesystemets avskaffande innebär en ökad frihet\r\nför högskolan att organisera utbildning. Jag ser det\r\nsom naturligt att lärare som vill arbeta med\r\nutbildning av vuxna kommer att ha inhämtat\r\nnödvändiga ämneskunskaper på olika sätt. En\r\nfriare studiegång innebär också att den studerande\r\ninte från början behöver bestämma sig för vilken\r\nnivå han eller hon skall bli lärare på. Jag tror inte\r\natt den mycket dåliga rekryteringen till nuvarande\r\nutbildning kan förklaras bara med\r\ninformationsbrister. Det är nog också svårt för en\r\nung studerande att redan från början bestämma sig\r\nför att bli just lärare för vuxna.</pre><pre>Slutligen vill jag framhålla att jag har fullt\r\nförtroende för Linköpings universitets kompetens\r\ninom det vuxenpedagogiska området och för\r\nuniversitetets förmåga att upprätthålla och utveckla\r\ndenna kompetens i framtiden. En ny utbildning för\r\nlärare för grundläggande vuxenutbildning innebär\r\ninget hot mot detta.</pre><pre>Anf. 100  LARS STJERNKVIST (s):</pre><pre>Herr talman! Jag tackar statsrådet för svaret. Jag\r\nskulle inte ens i min vildaste fantasi våga drömma\r\nom att statsrådet i ett svar på en fråga inte avslöjar\r\nsin ärliga mening. Men jag måste faktiskt säga att\r\njag, både när jag läser och när jag lyssnar på svaret,\r\nfår ett intryck av att en del av statsrådets innersta\r\nkänslor ändå inte avslöjats. Man får nämligen ett\r\nintryck av att den här nedläggningen absolut inte\r\nhar något med inställningen till vuxenutbildning\r\noch vuxenpedagogik att göra -- precis som när det\r\ngällde försämringen, neddragningen, av komvux.\r\nNej, det var inte fråga om något som helst samband\r\nmed en vilja att göra neddragningar eller med att\r\nvuxenutbildningen ansågs mindre angelägen.</pre><pre>Man behöver inte vara särskilt konspiratoriskt lagd\r\nför att misstänka att det ändå finns en\r\nattitydförändring. När det gäller förslagen om\r\nkomvux, grundvuxlärarutbildningen,\r\nförändringarna i fråga om studieförbundens anslag\r\noch folkhögskollärarlinjen ser man självfallet ett\r\nsamband -- en röd, eller kanske snarare en blå,\r\ntråd. Det finns alltså här en förändrad inställning\r\ntill vuxenutbildningen.</pre><pre>Det här är tråkigt. Jag beklagar alltså att man har\r\ndenna inställning. Jag tror nämligen att\r\nvuxenutbildningen är viktig. Om vi skall ha, och om\r\nvi skall kunna utveckla, vuxenutbildningen tror jag\r\nockså att det behövs lärare som är särskilt duktiga\r\noch särskilt utbildade just för att undervisa vuxna.\r\nDet är ju skillnad mellan att undervisa vuxna\r\nmänniskor och att undervisa barn. Jag ser förslaget,\r\ntyvärr, som en försämring, en urholkning, av\r\nvuxenutbildningen.</pre><pre>I förhoppning om att statsrådet tänker till här\r\nställer jag återigen frågan: Finns det inte\r\nmöjligheter att ompröva det aktuella beslutet?</pre><pre>Anf. 101  Utbildningsminister PER UNCKEL (m):</pre><pre>Herr talman! Lars Stjernkvist verkar ha\r\növerraskats av det svar han har fått, där det sägs att\r\nvuxenutbildningen skall fortgå och att denna\r\nkanske t.o.m. skall få en bättre lärarstabilitet. Han\r\növergår sedan till att försöka tolka vad som\r\negentligen är mina innersta känslor, vilka han inte\r\nlyckats gräva fram ur själva svaret. Jag tycker inte\r\natt det gick så bra, Lars Stjernkvist! Då är det bättre\r\natt hålla sig till svaret. Därav framgår vad jag tycker\r\noch vad som är mina känslor.</pre><pre>Jag delar uppfattningen att vi behöver en stark\r\nvuxenutbildning. Jag tror att vi litet till mans i det\r\nföränderliga samhälle som vi nu går in i kommer att\r\nbehöva vänja oss vid att det behövs utbildning\r\nmånga gånger i livet. Det handlar om olika\r\ninriktningar och olika kompletteringar.</pre><pre>Jag delar också uppfattningen -- som jag säger i\r\nsvaret -- att det behövs särskild lärarkompetens\r\nsnarare för undervisning av vuxna än för\r\nundervisning av ungdomar. Men jag delar inte\r\nuppfattningen att den lärarkompetensen bäst\r\nutvecklas genom att vi har en särskild utbildning\r\nmed dålig rekrytering. Snarare tror jag att\r\nlärarkompetensen förstärks om vi beträffande\r\nvuxenutbildningen kan dra nytta av de gediget\r\nutbildade lärare som finns i botten och som\r\ndärutöver får en påbyggnad som gör dem särskilt\r\nlämpade för den här speciella pedagogiska\r\nutmaningen.</pre><pre>Lars Stjernkvist, detta är vad jag tycker -- ingenting\r\nmer och ingenting mindre.</pre><pre>Anf. 102  LARS STJERNKVIST (s):</pre><pre>Herr talman! Jag borde kunna tolka vad statsrådet\r\nsäger. Vi kommer ju båda från det landskap som\r\nhar det välklingande namnet Östergötland. Det\r\nborde således inte finnas några språkliga problem.</pre><pre>Skälet till min lilla amatörmässiga psykologiska\r\nanalys av statsrådets funderingar är att svaret -- jag\r\nber om ursäkt för att jag måste säga det -- inte är\r\nalldeles glasklart. Det finns vällovliga\r\nformuleringar om att det är viktigt med\r\nvuxenutbildning och att det inte har skett någon\r\nförändring. Men dessutom står det att man trots\r\ndetta föreslår en ändring av dagens\r\ngrundvuxlärarutbildning, som alltså omfattar tre\r\noch ett halvt års utbildning, och en förvandling av\r\ndenna till en påbyggnadsutbildning för dem som är\r\ngrundskollärare.</pre><pre>Detta innebär i praktiken att den utbildning som i\r\ndag omfattar vuxenpedagogik, vuxenmetodik, läs-\r\noch skrivinlärning för vuxna, särskild matematik\r\nför vuxna m.m. under tre och ett halvt år skall\r\nkomprimeras till utbildning under ett halvår. Jag\r\nkan bara tolka detta som en urholkning och en\r\nförsämring av undervisningen.</pre><pre>Anf. 103  Utbildningsminister PER UNCKEL (m):</pre><pre>Herr talman! Lars Stjernkvist tolkar mig alldeles\r\nfel. Vad vi föreslår är att man först skall skaffa sig\r\nen gedigen lärarutbildning. Allt är inte särpräglat\r\nför vuxna. Kunskaper i ämnen är så att säga\r\nkunskaper i ämnen, oavsett om de skall överföras\r\ntill ungdomar eller till vuxna.</pre><pre>I den grundläggande utbildningen för lärare ingår\r\nen bottenpedagogisk kunskap. Därtill lägger vi den\r\npedagogiska kunskap som behövs för att det också\r\nskall gå att ta sig an de vuxnas speciella situation.\r\nVad därutöver begär Lars Stjernkvist egentligen av\r\nlärarna?</pre><pre>Anf. 104  LARS STJERNKVIST (s):</pre><pre>Herr talman! Jag tror inte att vi kommer särskilt\r\nmycket längre i vårt resonemang. Av en händelse\r\nvet jag att statsrådet skall besöka Linköping i\r\nmorgon. Om skillnaden i åsikter på den här\r\npunkten i praktiken mera är av pragmatisk natur,\r\nhoppas jag att statsrådet i morgon vid sitt besök i\r\nLinköping lyssnar på de synpunkter som där förs\r\nfram. Om Per Unckel blir övertygad om att det\r\nfaktiskt finns praktiska fördelar med att behålla den\r\nutbildning som i dag finns, hoppas jag alltså att han\r\nkommer att lyssna och ta hänsyn till framförda\r\nsynpunkter.</pre><pre>Överläggningen var härmed avslutad.</pre><pre>16 §  Svar på fråga 1991/92:523 om SJ-\r\nrabatterna för studerande</pre><pre>Anf. 105  Utbildningsminister PER UNCKEL (m):</pre><pre>Herr talman! Hans Karlsson har frågat mig om jag\r\ntänker vidta någon åtgärd med anledning av att\r\navtalet om reserabatter för studerande inte\r\ntillämpas fullt ut på korta sträckor.</pre><pre>Det avtal som har träffats mellan statens järnvägar\r\noch centrala studiestödsnämnden (CSN) innebär\r\natt de studerande skall få 50 % rabatt på SJ:s resor\r\ni andra klass. I februari månad införde statens\r\njärnvägar nya taxor. För studerande med s.k. CSN-\r\nkort tas en minimiavgift på 38 kr. ut. Det innebär\r\natt den studerande betalar 38 kr. när det ordinarie\r\nbiljettpriset ligger mellan 39 och 80 kr., trots att det\r\nrabatterade priset skulle vara något lägre. När det\r\nordinarie biljetttpriset är 80 kr. och däröver, eller\r\nför sträckor på ca 9 mil och däröver, utgör rabatten\r\n50 % på biljettpriset. Enligt vad jag erfarit har en\r\nminsta avgift tagits ut också under tidigare år, men\r\nden har då varit så pass låg att den inte förorsakat\r\nnågra nämnvärda reaktioner.</pre><pre>Tillämpningen av avtalet om studeranderabatter är\r\nen fråga för de avtalsslutande parterna. Jag utgår\r\nfrån att saken kommer att diskuteras dem emellan.\r\nNågon åtgärd från min sida är inte aktuell.</pre><pre>Anf. 106  HANS KARLSSON (s):</pre><pre>Herr talman! Jag ber att få tacka\r\nutbildningsministern för svaret. Men jag måste\r\nsamtidigt konstatera att jag inte är helt nöjd. Jag\r\nhade hoppats på en tydligare viljeyttring från\r\nutbildningsministern när det gäller de studerandes\r\nmöjligheter till reserabatter.</pre><pre>Även om det här inte är utbildningsministerns\r\nområde, måste jag i detta sammanhang få notera\r\nhur SJ:s taxepolitik skrämmer ungdomarna, så att\r\ndessa inte nyttjar tågen som färdmedel.\r\nBiljettpriserna på resor på korta sträckor har varit\r\nhöga. Under de senaste dagarna har detta belysts i\r\nsamband med en internationell jämförelse.</pre><pre>Det är vällovligt att priserna från den 1 januari är\r\nlägre för resor på korta sträckor -- men varför då\r\nhöja priserna på resor för studerande? De flesta\r\nsom nyttjar CSN-korten är ju ungdomar. Det finns\r\nen mängd argument när det gäller att stimulera de\r\nunga att åka kollektivt. Vi har t.ex. miljöfrågorna.\r\nDet är ju viktigt att tidigt lära ungdomarna att vara\r\nmiljömedvetna. Kollektivt resande är säkert.\r\nBetänk alternativet med att lifta osv.! Dessutom är\r\nkollektivt resande en träning i att fungera i\r\nsamhället.</pre><pre>Mot den bakgrunden vore det ytterst olyckligt om\r\ndet här skulle medföra att antalet studerande som\r\nreser kollektivt skulle minska. Jag tycker således att\r\nett initiativ från utbildningsministern på det här\r\nområdet vore på sin plats.</pre><pre>Anf. 107  Utbildningsminister PER UNCKEL (m):</pre><pre>Herr talman! Jag vill, som en reflexion i\r\nsammanhanget, understryka att det säkerligen inte\r\när en orimlighet att SJ skulle intressera sig för de\r\nunga som resande och som potentiella nya kunder.</pre><pre>Från att göra ett sådant konstaterande är emellertid\r\nsteget rätt långt till att jag skulle falla dem i ämbetet\r\nsom har fått i uppdrag att förhandla mellan staten å\r\nden ena sidan och transportföretagen å den andra\r\noch föreskriva vad dessa skall komma fram till.\r\nMan får helt enkelt bestämma sig. Endera litar man\r\npå avtalsslutande parter, på myndigheterna och på\r\nsina medhjälpare, eller också måste det i varje\r\nenskild fråga avgöras här i riksdagens kammare hur\r\ndet skall vara. Jag har valt att lita på de\r\navtalsslutande parterna.</pre><pre>Anf. 108  HANS KARLSSON (s):</pre><pre>Herr talman! Naturligtvis är det de avtalsslutande\r\nparternas uppgift att klara av dessa saker. Såvitt jag\r\nförstår ligger CSN under utbildningsministern. Det\r\nkan ju inte vara i vägen om utbildningsministern\r\nhar en uppfattning i frågan och att denna ges dem\r\ntill känna som har att förhandla å statens vägnar --\r\ndvs. det handlar om vad utbildningsdepartementet\r\nvill i den här frågan.</pre><pre>Överläggningen var härmed avslutad.</pre><pre>17 §  Svar på frågorna 1991/92:506 och 557 om\r\nungdomarnas bostadssituation</pre><pre>Anf. 109  Statsrådet BO LUNDGREN (m):</pre><pre>Herr talman! Lars Stjernkvist har frågat\r\ncivilminister Inger Davidsson vilket besked hon ger\r\ntill de ungdomar som i dag planerar att skaffa\r\nbostad när regeringen avvecklar det generella\r\nstödet till de boende.</pre><pre>Martin Nilsson har frågat civilminister Inger\r\nDavidsson på vad sätt ungdomars möjlighet att\r\nsjälva styra sin bostadssituation kommer att öka när\r\nsubventionerna tas bort och allt mer skall betalas\r\nvia hyresavin.</pre><pre>Med hänsyn till att de frågor som har ställts främst\r\nrör bostadsfinansieringen och till\r\narbetsfördelningen inom regeringen är det jag som\r\nskall svara på frågorna. Jag ber att få besvara dem\r\ni ett sammanhang. Upplysningsvis kan jag nämna\r\natt civilminister Inger Davidsson kommer att\r\nberöra frågan om ungdomars boende i ett\r\ninterpellationssvar på fredag denna vecka.</pre><pre>Dagens räntebidragssystem för bostäder, som Lars\r\nStjernkvists och Martin Nilssons parti varit med om\r\natt bygga upp, är inte gratis. Byggkostnaderna har\r\nunder den tid systemet varit i tillämpning\r\naccelererat i allt snabbare takt. Det medför i sin tur\r\natt de totala bostadskostnaderna i nyproduktionen\r\nhar stigit till en nivå som är oacceptabel. Att\r\nbyggnadskostnaderna har kunnat öka nära nog\r\nohämmat är en följd av bl.a. kostnadsdöljande\r\nsubventioner. Ju högre byggnadskostnader, desto\r\nstörre subventioner.</pre><pre>Detta drabbar alla -- gamla såväl som unga. Den del\r\nav bostadskostnaden som inte betalas direkt via\r\nhyran får vi med dagens system betala i form av\r\nsubventioner via skattsedeln. Regeringens\r\nbostadspolitik går ut på att ersätta dagens system\r\nmed ett som inte ger upphov till den onda\r\nkostnadscirkel som dagens system skapar. Ett\r\nsådant systemskifte är helt nödvändigt om målet för\r\nbostadspolitiken -- att alla skall ha möjlighet till en\r\ngod bostad till rimligt pris -- skall kunna uppnås\r\näven på sikt.</pre><pre>Om vi inte ändrar reglerna för statens stöd till\r\nbostadsfinansieringen kommer de som i dag är unga\r\natt få bära kraftiga skattebördor samtidigt som\r\nbyggkostnaderna kan fortsätta att stiga i en\r\noacceptabel takt. Utvecklingskraften i ekonomin\r\nhämmas, vilket försämrar förutsättningarna för att\r\ntrygga välfärden.</pre><pre>Anf. 110  LARS STJERNKVIST (s):</pre><pre>Herr talman! Jag tackar statsrådet för svaret. Det\r\nkan med anledning av det finnas skäl att påminna\r\nom den fråga som jag och Martin Nilsson ställde.\r\nJag ser att det på läktaren sitter några ungdomar,\r\nsom förhoppningsvis nyfiket väntar på svaret på\r\nden. Vi frågade: Hur skall ungdomar i framtiden ha\r\nråd att bo bra och rymligt?</pre><pre>Vi får i statsrådets svar veta att oppositionen för en\r\nurusel politik. I och för sig kan vi också diskutera\r\ndet, men det är ingen tröst för de ungdomar som är\r\noroliga för vad som skall hända framöver. Vi delar\r\ninte statsrådets uppfattning på den här punkten,\r\nmen det var inte riktigt den som frågan gällde.</pre><pre>Vi får också veta att statsrådet vill göra allt för att\r\nundvika att ungdomarna i framtiden skall få bära på\r\nen stor skattebörda. Det var inte heller det som\r\nvåra frågor gällde.</pre><pre>Skälet till vår oro är att regeringens utredare har\r\npresenterat ett förslag, som innebär kraftiga\r\nhyreshöjningar. När han gjorde det fick han\r\nnaturligtvis frågan: Hur skall nu framför allt\r\nungdomar klara att möta denna situation? svarade\r\nhan ungefär så här: De får väl acceptera mindre\r\nlyxiga lägneheter.</pre><pre>Det som jag, och som jag tror många med mig, är\r\nnyfiken på är: Innebär det att det som vi tidigare\r\nhar betraktat som en rimlig standard, som alla skall\r\nha rätt till oavsett inkomst, inte längre längre gäller\r\nsom målsättning? Vilken ny målsättning för\r\nstandarden är det som i så fall gäller? Vad tycker\r\nstatsrådet är minsta drägliga standard som man som\r\nung skall ha rätt att kräva i framtiden?</pre><pre>Anf. 111  MARTIN NILSSON (s):</pre><pre>Herr talman! Också jag tackar för svaret. Jag delar\r\nLars Stjernkvists uppfattning att det var mycket om\r\ndet gamla systemet och för litet om de problem som\r\nungdomar kommer att få med de förslag som\r\nregeringen nu har lagt fram.</pre><pre>Man målar här upp en situation där kostnaden\r\nskulle vara det stora problemet. Enligt en\r\nundersökning som i dag presenteras i Svenska\r\nDagblandet -- en kanske för statsrådet Lundgren\r\ninte helt obekant tidning -- har de reala\r\nnettokostnaderna faktiskt minskat under de senaste\r\nåren.</pre><pre>Bo Lundgren påstår här att det stora problemet i\r\ndag skulle vara att byggmaterialkostnaderna har\r\nökat oerhört mycket och att\r\nräntesubventionssystemet kommer att leda till\r\nökade byggmaterialkostnader även i framtiden.</pre><pre>Jag vet inte på vilka jämförelser statsrådet grundar\r\ndessa slutsatser. Det skulle vara intressant att höra\r\nom det har gjorts några jämförelser med andra\r\nfinansieringssystem. Vi tror för vår del att\r\nproblemet har varit den brist på konkurrens som\r\nhar rått inom byggmaterialsektorn. Vi\r\nsocialdemokrater har faktiskt lagt fram ett förslag\r\ntill förbättring på den punkten.</pre><pre>Dessutom lade den gamla socialdemokratiska\r\nregeringen fram ett alternativt förslag om räntelån,\r\nvilket faktiskt skulle minska kostnaderna för\r\nnyproducerade lägenheter. SABO har ju nu i sin\r\ngranskning visat att en nyproducerad trea år 1994\r\nkommer att kosta uppemot 1 500 kr. mer i\r\nmånaden. Man kan undra vilka ungdomar som\r\nkommer att få möjlighet att bo i en sådan lägenhet.\r\nVilka kommer att kunna flytta från gamla\r\nlägenheter till dessa nya lägenheter? Omflyttningen\r\nkommer att minska, och ungdomar kommer inte att\r\nfå möjlighet att komma till nya lägenheter.</pre><pre>Anf. 112  Statsrådet BO LUNDGREN (m):</pre><pre>Herr talman! Låt mig först konstatera att en av\r\nfrågeställarna har missuppfattat vad utredaren har\r\nföreslagit. Det gäller inte, som det står i frågan, att\r\npå några års sikt slopa bostadssubventionerna.</pre><pre>Vidare gällde frågan enligt Lars Stjernkvist: Hur\r\nskall ungdomar i framtiden ha råd att bo bra? Det\r\nviktigaste i det avseendet är, för det första, att vi för\r\nen ekonomisk politik som gör att man får en bra\r\nprivatekonomi. För detta måste vi ha tillväxt i\r\nekonomin. För det andra skall vi föra en politik som\r\ngör att man efter skatt har tillräckligt mycket\r\npengar för att kunna efterfråga den bostad som man\r\nsjälv önskar, dvs. att man får en ökad valfrihet. Det\r\när bättre än det system som vi tidigare har haft, där\r\nman med höga skatter och regleringar styrt\r\nefterfrågan för enskilda individer. Det är ett stort\r\nproblem.</pre><pre>Men det gäller naturligtvis också att dra ner\r\nkostnaderna i produktionen. Till syvende och sist\r\nmotsvarar den verkliga hyran vad det kostar att\r\nutan subventioner bygga en lägenhet. Vi har den\r\nsituationen att en nyproducerad trea i\r\nStockholmsområdet kostar ca 12 000 kr. i månaden\r\nexkl. subventioner, kanske i vissa extrema fall mer.\r\nDetta är fullständigt orimligt, och det är här som\r\ndet gäller för oss att banta ned byggkostnaderna,\r\nsom har ökat kraftigt till följd av\r\nbostadssubventionerna.</pre><pre>Sedan 1974, när nuvarande räntebidragssystem\r\ninfördes, har byggkostnaderna stigit väsentligt\r\nsnabbare än konsumentprisindex. Det är ingen\r\ndiskussion om den saken. Det gäller alltså att dra\r\nner kostnadsutvecklingen och att rationalisera\r\nbyggproduktionen, dvs. att genom tillväxt och en\r\npolitik som leder till lägre kostnader i produktionen\r\nge ungdomar möjligheten att bo bra.</pre><pre>Låt mig sedan också säga att frågeställarna\r\nuppenbarligen vill fortsätta med ett system som\r\nleder till endera hög skattebörda eller en ökande\r\nstatsskuld, som så småningom skall betalas, eller till\r\nbäggedera. En av frågeställarna tar också upp just\r\nstatsskulden som ett stort problem för dagens unga.\r\nJag delar den uppfattningen. Vi skall se till att\r\nbetala för oss och inte lägga över våra kostnader på\r\nkommande generationer.</pre><pre>Anf. 113  LARS STJERNKVIST (s):</pre><pre>Herr talman! På en punkt är vi överens, nämligen\r\natt det är viktigt att föra en ekonomisk politik som\r\ngör det möjligt att sänka produktionskostnaderna.\r\nDet är viktigt. Diskussionen om hur en sådan\r\npolitik skall bedrivas kan vi föra vid ett annat\r\ntillfälle -- på den punkten är vi nog inte riktigt lika\r\növerens.</pre><pre>Men nu handlar det om en annan fråga, hur vi skall\r\nfördela stödet till de boende. Det som regeringens\r\nutredare nu föreslår -- och som vi är nyfikna att få\r\nveta statsrådets syn på -- är att jag och de, inkl.\r\nstatsrådet, som hade turen att kunna skaffa sig en\r\nbostad under sociademokratisk regeringstid får\r\nbehålla våra subventioner nästan ograverade.\r\nDäremot är beskedet till ungdomarna på läktaren\r\noch till andra ungdomar att subventionerna tyvärr\r\ninte räckte till dem. Man drar ensidigt åt för dem\r\nsom ännu inte har kommit in i systemet och ännu\r\ninte har hunnit skaffa sig en bostad.</pre><pre>Detta är en orättvisa. Även om man skulle\r\nacceptera att subventionerna dras ner, kan jag inte\r\nbegripa varför det ensidigt skall drabba dem som\r\nhar det allra svårast.</pre><pre>Anf. 114  MARTIN NILSSON (s):</pre><pre>Herr talman! För många ungdomar, kanske särskilt\r\nför dem som nu skall leva på regeringens s.k.\r\npraktiklöner om 5 500 -- 7 500 kr. i månaden, hade\r\ndet känts ganska skönt att veta att Carl Bildts\r\nvallöfte att vi inte skulle få några hyreshöjningar\r\nhade gällt vid det här laget. Uppenbarligen gäller\r\ndet inte längre.</pre><pre>De av SABO uträknade siffror som Bo Lundgren\r\nnu inte förnekar utan inser kommer att bli\r\nverklighet kommer att leda till högre hyror. Detta\r\nkommer att leda till att omflyttningen minskar och\r\natt äldre kommer att flytta från sina lägenheter i\r\nmindre utsträckning, vilket innebär att ungdomar\r\ninte kommer att få ta över deras lägenheter.</pre><pre>Jag märker att skatteministern fortsätter att\r\nframhärda i att det är räntesubventionssystemet\r\nsom gör att vi har höga byggnadskostnader, men\r\ninte alls kommenterar bristerna i konkurrensen och\r\nvad som skall göras åt dem. Vi socialdemokrater\r\nhar dessutom lagt fram ett förslag om räntelån som\r\nskulle lösa många av de problem som i dag finns.</pre><pre>Anf. 115  Statsrådet BO LUNDGREN (m):</pre><pre>Herr talman! Det är bra att man inför ett system\r\nmed praktiklöner, så att man kan se till att\r\nungdomar inte är helt arbetslösa utan får\r\nmöjligheter till sysselsättning. Det hade varit\r\nmycket passande om de som företräder den unga\r\ngenerationen hade känt detsamma.</pre><pre>SABO:s siffror utgår från andra förutsättningar än\r\nvåra. De bygger t.ex. på att man inte kommer att\r\nkunna pressa produktionskostnaderna, vilket är en\r\nväl pessimistisk syn.</pre><pre>Den förra regeringens politik var felaktig på många\r\npunkter, bl.a. på grund av bristande konkurrens i\r\nbyggsektorn, regleringen av byggnormer,\r\nlånehanteringen och bostadssubventionerna. Alla\r\ndessa faktorer har påverkat byggkostnaderna, och\r\nalla är ett utflöde av socialdemokratisk\r\nbostadspolitik.</pre><pre>När det gäller frågan om ungdomar skall få\r\nmöjlighet att bo på ett bra och vettigt sätt måste\r\nman ta hänsyn till att diskussionen inte bara gäller\r\nnyproduktionen. Det måste finnas en rörlighet på\r\nbostadsmarknaden. Men också där har den\r\nsocialdemokratiska politiken utgjort ett hinder.</pre><pre>Flertalet människor i Sverige bor i icke-\r\nsubventionerade lägenheter eller småhus.</pre><pre>Anf. 116  MARTIN NILSSON (s):</pre><pre>Herr talman! Det är kul att regeringen skall erbjuda\r\nungdomar sysselsättning. Det hade kanske varit\r\nhedersamt om regeringen hade tittat på det förslag\r\nsom Socialdemokraterna lagt fram. Det handlar om\r\natt ge ungdomar möjlighet att få arbeten med\r\ndrägliga levnadsvillkor.</pre><pre>Det är möjligt att jag som representant för\r\nundomsgenerationen har möjlighet att bo bra med\r\nhjälp av min riksdagsmannalön. Jag tror också att\r\nBo Lundgren med sin statsrådslön har de\r\nmöjligheterna.</pre><pre>Bo Lundgren inser uppenbarligen inte vilka villkor\r\nungdomar skall leva under. Vilken sorts lägenheter\r\nanser Bo Lundgren att ungdomar skall bo i med\r\ninkomster på 5 500 kr. i månaden om de dessutom\r\nskall få resurser över till annat?</pre><pre>Rörligheten för dem som redan i dag bor i det\r\nbefintliga bostadsbeståndet kommer att minska när\r\nkostnaderna för nybyggda lägenheter ökar. Det\r\nminskar möjligheten för ungdomar att få del av de\r\näldre bostäderna. Det behövs inte så mycket\r\nmatematik för att inse detta.</pre><pre>Anf. 117  LARS STJERNKVIST (s):</pre><pre>Herr talman! Jag är den första att erkänna att det\r\nfanns bekymmer även innan Bo Lundgren blev\r\nansvarig för bostadspolitiken.</pre><pre>Men på en punkt tycker jag att vi kan känna stolthet\r\ni det här landet. Sverige är, vad jag vet, ett av de få\r\nländer i världen som har avskaffat trångboddheten,\r\ndvs. avskaffat det vi normalt sett betraktar som\r\nslum. Det finns egentligen ingen i Sverige som bor\r\ni riktigt urusla boendemiljöer. En anledning till att\r\ndetta har varit möjligt är naturligtvis\r\nsubventionerna men också att det har klart uttalats\r\natt urusla bostäder inte skall byggas. Det skall\r\nfinnas modern utrustning som kök och badrum\r\nsamt hyfsad standard och storlek på de bostäder\r\nsom byggs.</pre><pre>Jag är orolig för -- och tyvärr har jag inte fått någon\r\ndementi -- att regeringen har släppt detta mål. Det\r\nfinns ingen gräns för hur mycket ungdomar skall\r\ntvingas sänka sina anspråk för att få tag på en\r\nlägenhet i framtiden. Det här gör mig djupt orolig.</pre><pre>Anf. 118  Statsrådet BO LUNDGREN (m):</pre><pre>Herr talman! Frågeställarna utgår helt naturligt\r\nfrån sin ideologiska utgångspunkt, dvs. att politiker\r\nskall styra och ställa. Erfarenheten från den\r\npolitiken upplever vi i dag, med den kraftigt\r\nstigande arbetslösheten, med problemen för\r\nungdomar och andra när det gäller såväl\r\nbostadsförsörjning som mycket annat.</pre><pre>Inte ens frågeställarna kan tycka att det är rimligt\r\natt det i dag i realiteten kostar 12 000 kr. i månaden\r\natt hyra en nyproducerad trerumslägenhet. Det\r\nkostar någon tusenlapp mindre i månaden i\r\nlandsorten. Det är den politik som\r\nsocialdemokraterna har stått för. Den politiken\r\nmåste förändras så att kostnaderna sänks.</pre><pre>Det är inte heller rimligt att vi alla gemensamt\r\ntvingas betala uppemot 30 000 milj.kr. i\r\nräntesubventioner till bostäder. Det är uppenbart\r\natt det krävs en politik som leder till ökad tillväxt,\r\ndvs. lägre skatter för att få i gång tillväxten och öka\r\nvalfriheten hos människorna så att kostnaderna kan\r\npressas även på andra områden.</pre><pre>Vi måste skapa en situation där ungdomarnas egna\r\nval styr vilka bostäder de skall bo i.</pre><pre>Anf. 119  LARS STJERNKVIST (s):</pre><pre>Herr talman! Jag blir litet bekymrad när jag lyssnar\r\npå statsrådet.</pre><pre>Om det system för bostadsfinansiering som vi har\r\nhaft hade orsakat alla de problem som\r\nskatteministern räknar upp, dvs. att det är\r\nfinansieringssystemet som har påverkat den\r\nekonomiska politiken, drivit upp räntorna och med\r\nstatsrådets logik inneburit att riksbanken tvingades\r\nchockhöja räntorna i höstas med 6 %, skulle jag i\r\nså fall vara benägen att resonera som statsrådet och\r\nhålla med om en del invändningar. Men det är inte\r\nså!</pre><pre>Jag hoppas att statsrådet skall lyssna på\r\nSocialdemokraternas kritik, men framför allt på\r\nden kritik som jag vet har förts fram och kommer\r\natt föras fram och varningarna om vad\r\nomläggningen av politiken kommer att leda till.</pre><pre>Anf. 120  MARTIN NILSSON (s):</pre><pre>Herr talman! Det verkar som om vi inte kommer så\r\nmycket längre i debatten. Jag tycker inte heller att\r\ndet är rimligt att lägenheterna kostar 12 000 kr. i\r\nmånaden. Däremot tror jag att orsakerna är andra\r\nän dem som Bo Lundgren pekar ut.</pre><pre>Jag har fortfarande inte hört något om den\r\nmonopolsituation som i dag råder när det gäller\r\nbyggmaterial. Socialdemokraterna gjorde faktiskt\r\nen hel del för att vidta åtgärder mot den\r\nsituationen.</pre><pre>Bo Lundgren säger nu vad en lägenhet kan kosta\r\nutan subventioner. Moderaterna har uttryckt att de\r\nvill avskaffa systemet med bostadssubventioner.\r\nJag fick inget svar på vad det är för slags bostad\r\nungdomar med 5 500 kr. i månaden skall hyra. Det\r\nkan inte vara en normal lägenhet med dagens\r\nbostadsstandard. I stället är det en lägenhet som\r\ndels är betydligt mindre, dels har betydligt lägre\r\nstandard. Det är vad ungdomarna skall få nöja sig\r\nmed i framtiden och vad som är beskedet till\r\nungdomarna i dag.</pre><pre>Anf. 121  Statsrådet BO LUNDGREN (m):</pre><pre>Herr talman! Nej, det är naturligtvvis inte\r\nbostadsfinansieringen som har orsakat allt ont i\r\nSverige. Men det är i princip den\r\nregleringsekonomi, av vilken det tidigare systemet\r\nför bostadsfinansiering är ett utflöde. Det är samma\r\ntänkande som har skapat arbetslösheten, en\r\nproduktionskris för industrin och uppgången av\r\nbyggkostnaderna, vilken i sin tur har lett till kraftigt\r\nökade kostnader i boendet. Det här är oacceptabelt\r\noch måste rättas till. Vi måste skifta system.</pre><pre>När det gäller bostadsfinansieringen är det viktigt\r\natt ha ett system som innebär att kostnaderna\r\npressas. Subventionsdelen skall successivt trappas\r\nner. Konkurrensen skall ökas. Regleringar och\r\nstyrande element som fördyrar byggproduktionen\r\nskall tas bort. Den verkliga hyran skall sänkas så att\r\nmänniskor har råd att bo. Jag tycker att också unga\r\nsocialdemokrater borde stämma in i den politiken.</pre><pre>Överläggningen var härmed avslutad.</pre><pre>18 §  Svar på fråga 1991/92:537 om\r\nkilometerskatten vid ett svenskt EG-inträde</pre><pre>Anf. 122  Statsrådet BO LUNDGREN (m):</pre><pre>Herr talman! Inger Lundberg har frågat mig om jag\r\nsäkert kan fastslå att kilometerskatten måste slopas\r\nvid ett svenskt EG-inträde.</pre><pre>Det nuvarande kilometerskattesystemet medför att\r\nbeskattningsåtgärder skall vidtas vid varje\r\ngränspassage av dieseldrivna fordon, såväl svenska\r\nsom utländska. Sveriges deltagande i en kommande\r\neuropeisk transportmarknad ställer krav på att\r\ntrafiken över gränserna kan flyta utan gränshinder.\r\nInom EG skall i princip alla gränshinder vara\r\navskaffade till år 1993, då den gemensamma\r\nmarknaden skall vara fullt genomförd.</pre><pre>Inom EG pågår för närvarande ett arbete med att\r\nanta gemensamma regler för hur beskattningen av\r\nden tunga vägtrafiken skall vara utformad. Enighet\r\nföreligger hittills om regler för beskattningen av\r\ndieselolja fr.o.m. år 1993. Reglerna innebär bl.a.\r\nen miniminivå som ligger väsentligt över den skatt\r\nsom för närvarande tas ut i Sverige för dieselolja.\r\nDen diskuterade ordningen ger inte utrymme för\r\nmedlemsländerna att behålla eller införa andra\r\nskatteformer för trafiken. Det har inom EG\r\ndiskuterats olika möjligheter att i framtiden införa\r\nen körlängdsberoende beskattning av den tunga\r\ntrafiken. Något beslut härom har dock inte fattats.\r\nEn sådan beskattning skulle inte kunna utformas i\r\nenlighet med den svenska kilometerskatten,\r\neftersom denna kräver beskattningsåtgärder vid\r\nvarje gränspassage.</pre><pre>Med hänsyn till den pågående utvecklingen i\r\nEuropa och till utvecklingen av den\r\ngränsöverskridande trafiken, anser jag att det inte\r\nlängre finns någon förutsättning att behålla det\r\nnuvarande kilometerskattesystemet. En särskild\r\nutredare har därför tillkallats för att lägga fram\r\nförslag till en beskattningsform för de dieseldrivna\r\nfordonen som kan ersätta kilometerskattesystemet.\r\nInriktningen för utredningen är enligt direktiven att\r\nåstadkomma en teknisk anpassning till den\r\nbeskattning som kommer att gälla inom EG.\r\nUtredarens arbete skall enligt direktiven redovisas\r\ntill regeringen senast i maj 1992.</pre><pre>Anf. 123  INGER LUNDBERG (s):</pre><pre>Herr talman! Jag vill tacka för svaret. Jag tyckte att\r\ndet var angeläget att ställa frågan till statsrådet,\r\neftersom jag vill peka på hur viktigt det är med de\r\nbudskap statsrådet går ut med.</pre><pre>Bo Lundgren var tvärsäker den 16 mars. Statsrådet\r\nsade att kilometerskatten måste slopas, inte\r\nförändras eller utvecklas, inte anpassas eller\r\nersättas -- måste, inte kan, slopas.</pre><pre>Den utredning som Bo Lundgren kommenterar är\r\ninte lika tvärsäker. Utredningen säger bl.a. att det\r\nbör understrykas att EG:s regler förändras\r\nsuccessivt. Därav följer att den diskussion om vilka\r\nkrav på förändringar som ett EG-medlemskap\r\nförutsätter är förenad med en betydande\r\nosäkerhet.</pre><pre>Litet eftertanke, ödmjukhet och analys vore\r\nklädsamt. Det är helt klart att Bo Lundgren inte\r\ngillar kilometerskatten. Det är också klart att vi kan\r\nbehöva diskutera, utreda och analysera\r\nkilometerskatten. Men det går inte att vara så\r\ntvärsäker, som Bo Lundgren var i\r\npressmeddelandet.</pre><pre>Det finns ett ökat intresse inom EG för modeller\r\nliknande den svenska kilometerskatten. För två\r\nveckor sedan kom ett exemplar av the Green Paper,\r\ndär behovet av ökad beskattning inom\r\ntransportsektorn tas upp. Karl van Miert har uttalat\r\nsig för den färdlängdsberoende beskattningen som\r\nkommenteras i svaret.</pre><pre>Det är bra att statsrådet är litet mer ödmjuk i svaret\r\nän vad han har varit i pressmeddelandena.</pre><pre>Är statsrådet nu beredd att ta avstånd från sitt\r\nmycket tvärsäkra påstående i pressmeddelandet?\r\nBorde inte statsrådet ägna det största arbetet åt att\r\npå alla sätt försöka säkra de grundläggande krav\r\nsom finns i det svenska skattesystemet?</pre><pre>Anf. 124  Statsrådet BO LUNDGREN (m):</pre><pre>Herr talman! Den 16 mars presenterades av\r\ntjänstemännen i finansdepartementet en skrift med\r\nen djupgående analys av utvecklingen inom EG på\r\nskatteområdet och de formella och ekonomiskt\r\nreella krav som bedöms ställs på förändringar i det\r\nsvenska skattesystemet. Det är förändringar som i\r\nsig själva är positiva. Lägre skatter leder till en\r\nbättre fungerande ekonomi och till ökad frihet för\r\nmedborgarna.</pre><pre>När det gäller bedömningen av kilometerskatten\r\nhar jag upprepat i detta frågesvar vilka slutsatser\r\nsom har dragits i tjänstemannarapporten och av\r\nandra fristående ekonomer och skatteaktiva i\r\ndebatten. Jag har själv dragit slutsatsen att det inte\r\ngår att behålla den svenska kilometerskatten\r\nfr.o.m. 1995. Det krävs en förändring i det\r\navseendet. Det här innebär inte att jag har uttalat\r\nmig i fråga om nivån på transportbeskattningen\r\ntotalt sett.</pre><pre>Anf. 125  INGER LUNDBERG (s):</pre><pre>Herr talman! Det var inte tjänstemännen som\r\ngjorde uttalandena. Uttalandena i\r\npressmeddelandet var direktcitat av statsrådet\r\nLundgren.</pre><pre>Regeringen har ett ansvar och vi har ett ansvar som\r\nenskilda riksdagsledamöter för att föra en saklig\r\noch ödmjuk diskussion och ge information inför\r\nsvenska folkets ställningstagande till svenskt EG-\r\ninträde. Det finns en mängd frågor som är svåra och\r\nsom behöver analyseras, och det finns regler som\r\nbehöver ändras.</pre><pre>Men ingen av oss har rätt, allra minst den som\r\nrepresenterar regeringen, att göra förhastade och\r\nför tvärsäkra uttalanden. Det finns en tendens till\r\natt regeringsföreträdare på område efter område\r\nanvänder EG och EG:s nuvarande regelverk som\r\nen murbräcka för att genomföra sin egna syften.\r\nDet är utomordentligt farligt.</pre><pre>Anf. 126  Statsrådet BO LUNDGREN (m):</pre><pre>Herr talman! Det är inte fråga om att använda EG\r\nsom en murbräcka.</pre><pre>Det är klart att om vi vill undvika en alltför kraftigt\r\nexpanderande gränshandel till skada för svensk\r\nekonomi, bör den generella mervärdeskattesatsen\r\nsänkas. En sådan politik är bra för medborgarna i\r\nSverige. Det innebär de facto att skattenivån kan\r\nsänkas. Det tycker vi är bra. Jag har dessutom\r\nnoterat att socialdemokratiska regeringar\r\nåtminstone tidigare har sagt sig sträva mot en sänkt\r\nskattekvot i Sverige.</pre><pre>Den slutsats jag drog i mitt pressmeddelande\r\nbygger på den analys som gjordes av tjänstemännen\r\npå finansdepartementet och som presenterades den\r\n16 mars. Det är deras analys och slutsatser som jag\r\nsedan använder som underlag för min slutsats att\r\njust kilometerskatten som teknisk skatteform inte\r\när något vi kan behålla vid ett EG-medlemskap.</pre><pre>Det innebär inte att vi får några speciella effekter\r\nav detta ställningstagande. Nivån på\r\ntransportmedelsbeskattningen är någonting som\r\nman får diskutera senare.</pre><pre>Anf. 127  INGER LUNDBERG (s):</pre><pre>Herr talman! Är det ändå inte, Bo Lundgren,\r\nintressant att man inom EG diskuterar modeller\r\nmotsvarande den svenska kilometerskatten? Den\r\nkan förmodligen inte bli kvar identisk sådan den är,\r\nmen statsrådet sade ju bara slopa, inte förändra,\r\ninte utveckla och inte ifrågasätta.</pre><pre>Jag vill erinra statsrådet om att det, även om\r\nstatsrådet tycker att det är kul att sänka skatter,\r\nmånga gånger också finns faror. Det har visat sig att\r\neffekten av de skattesänkningar som statsrådet\r\nföreslog i budgetpropositionen var förödande, bl.a.\r\npå utbildningsområdet och när det gäller\r\nsjukförsäkring, sysselsättning och andra viktiga\r\nområden för medborgarna.</pre><pre>Anf. 128  Statsrådet BO LUNDGREN (m):</pre><pre>Herr talman! Inom EG pågår, vilket jag mycket väl\r\nkänner till eftersom jag har informerat mig och\r\ndiskuterat med vederbörande instanser i EG-\r\nkommissionen, diskussioner om en\r\nvägtrafikbeskattning eller någon form av\r\ntrafikbeskattning. Den kommer inte att införas, så\r\ndet kommer i och för sig inte att påverka det\r\nsvenska beslutet om kilometerskatten i det\r\navseendet.</pre><pre>Sedan kan man diskutera om det är kul att sänka\r\nskatter eller inte, och vi kan ha olika ideologisk\r\nuppfattning. Låt mig notera att den slopade\r\naktieomsättningsskatten, som ju\r\nsocialdemokraterna numera inte vill återinföra,\r\nvilket jag tycker är bra, har lett till en mycket bättre\r\nfungerande riskkapitalmarknad och ökat\r\nmöjlighetena för näringslivets kapitalförsörjning.\r\nDet är till nytta för tillväxten och jobben i Sverige.\r\nDet hoppas jag de flesta tycker är ganska bra.</pre><pre>Den slopade förmögenhetsskatten på arbetande\r\nkapital har i sin tur inneburit att vi har fått betydligt\r\nmindre avkastningskrav på investeringar i många\r\nmindre företag. Det innebär kanske investeringar i\r\nnya trygga jobb. Det som var felet med den politik\r\nsom fördes tidigare var att man har haft skatter som\r\ni sig varit tillväxthindrande. Det har skapat\r\nproblem i ekonomin.</pre><pre>Anf. 129  INGER LUNDBERG (s):</pre><pre>Herr talman! Uppriktigt sagt, herr statsråd: Hur\r\nmånga nya jobb har åstadkommits sedan den\r\nborgerliga regeringen tillträdde? Människorna är\r\noroliga och skakade över det\r\nsysselsättningsscenario som finns inför framtiden.\r\nAMS har gett mycket allvarliga varningar.</pre><pre>Jag vill åter ställa den fråga till statsrådet som jag\r\nbörjade med: Är statsrådet för sin del beredd att i\r\nsamverkan med olika länder inom EG arbeta för\r\nmodeller motsvarande den svenska\r\nkilometerskatten?</pre><pre>Anf. 130  Statsrådet BO LUNDGREN (m):</pre><pre>Herr talman! Vilken modell man skall ha för\r\nvägtrafikbeskattning inom EG är en sak, men det\r\njag tycker man skall göra inom ramen för ett vidgat\r\nEG-samarbete är att se till att utforma\r\nbeskattningssystemen så, att man uppnår vissa\r\nviktiga mål. Den beskattning som man ändå måste\r\nha, oavsett nivå, bör så långt möjligt miljörelateras,\r\nför att ta ett exempel. Det tycker jag är väldigt\r\nviktigt.</pre><pre>Får jag sedan notera med anledning av frågan om\r\neffekten av skattesänkningar att vi sedan 1989 haft\r\nett mycket kraftigt fall i industriproduktionen.\r\nUnder 1991 föll tillväxttakten och budgetsaldot\r\nförsämrades kraftigt. Allt detta är sådant som den\r\npolitik som tidigare förts bär ansvaret för.</pre><pre>Anf. 131  INGER LUNDBERG (s):</pre><pre>Herr talman! När statsrådet i höstas presenterade\r\nsin skattepolitik för tillväxt, gjorde statsrådet\r\nutfästelser om att propositionen skulle leda till\r\nkraftigt ökad sysselsättning. Jag kan bara\r\nkonstatera att vi inte sett några sådana effekter. Det\r\nvi har sett är att t.o.m. borgerliga ekonomer i dag\r\nvarnar för den efterfrågedämpande politik som den\r\nborgerliga regeringen bedriver. Det vi har sett är att\r\nnågra människor som har det gott ställt har fått det\r\nännu bättre ställt.</pre><pre>Skattepolitiken är komplex, Bo Lundgren. Det är\r\ninte så enkelt som att bara sänka skatter. Man\r\nmåste faktiskt titta på effekterna av en svag\r\nfinanspolitik och en efterfrågedämpande politik i\r\nen lågkonjunktur.</pre><pre>Anf. 132  Statsrådet BO LUNDGREN (m):</pre><pre>Herr talman! En svag finanspolitik är inte\r\nefterfrågedämpande. Vi driver en stram\r\nfinanspolitik med låginflationspolitik och annat för\r\natt skapa möjlighet för tillväxt i framtiden. Ingen\r\nkan utlova omedelbara jobb som effekt av\r\nskattesänkningar. Man ser i dag effekterna av den\r\ntidigare regeringens bristfälliga politik. Om något\r\når kommer man att kunna se effekter av den politik\r\nsom vi nu lägger grunden för, dvs. en stabil tillväxt\r\ni ekonomin.</pre><pre>Om man nu skall citera borgerliga ekonomer, kan\r\njag å min sida citera den förre socialdemokratiske\r\nfinansministern Kjell-Olof Feldt som, när han\r\nbetraktar Socialdemokraterna i\r\noppositionsställning, säger: ''Skulle man vinna\r\nvalet och driva den politiken kan det bli en\r\nkatastrof för Sverige.''</pre><pre>Anf. 133  INGER LUNDBERG (s):</pre><pre>Her talman! Det förefaller som om Bo Lundgren\r\ninte längre har så många ekonomer att referera till.</pre><pre>Jag konstaterar bara att det i den här debatten har\r\nklargjorts att verkligheten när det gäller\r\nkilometerskatten inte är så enkel som Bo Lundgren\r\ni sitt korthuggna uttalande i pressmeddelandet gav\r\nuttryck för. Det pågår faktiskt inom EG en\r\ndiskussion om någon form av vägberoende\r\nbeskattning.</pre><pre>Sedan finns det anledning för oss till en fördjupning\r\noch en analys för att se efter hur vi bör agera fram\r\nemot 1995. Men jag vädjar än en gång till statsrådet\r\nangående nästa pressmeddelande: Läs det litet\r\nnoggrannare! Tänk efter litet mera! Det skadar inte\r\natt regeringen försöker att vara saklig i sin EG-\r\ninformation.</pre><pre>Anf. 134  Statsrådet BO LUNDGREN (m):</pre><pre>Herr talman! Såväl jag som övriga i regeringen är\r\nsjälvfallet sakliga i vår argumentation och\r\npresentation när det gäller EG och annat. Men det\r\npressmeddelande som jag utfärdade, den analys\r\nsom det bygger på och den bedömning som man i\r\nandra sammanhang kan göra innebär att den\r\nnuvarande kilometerskatten inte kan behållas. Det\r\när svaret på frågan. Det gäller nu. Det gäller den 16\r\nmars, och det kommer att gälla också i framtiden.</pre><pre>Anf. 135  INGER LUNDBERG (s):</pre><pre>Herr talman! Jag vill bara än en gång för statsrådet\r\nläsa upp vad som står i utredningen: ''Det bör\r\nunderstrykas att EG:s regler förändras successivt.\r\nDärav följer att den diskussion om vilka krav på\r\nförändringar som ett EG-medlemskap förutsätter\r\när förenad med en betydande osäkerhet.''</pre><pre>Anf. 136  Statsrådet BO LUNDGREN:</pre><pre>Her talman! Det är i vissa avseenden helt självklart.\r\nIngen av oss kan bedöma i vilken mån, hur mycket\r\noch hur snabbt mervärdeskattesatsen behöver\r\nsänkas. Vi kan göra bedömningar av\r\nkapitalinkomstbeskattningen och av\r\nalkoholbeskattningen, men det finns en väldigt stor\r\nosäkerhet. Vi kan dock göra en klar bedömning\r\nsom gäller strukturen. I fråga om t.ex.\r\nmervärdeskattebasen och kilometerskatten kan vi\r\ngöra säkrare bedömningar, och det är vad jag har\r\nredovisat när det gäller kilometerskatten.</pre><pre>Anf. 137  INGER LUNDBERG (s):</pre><pre>Herr talman! Man kan inte, herr statsråd, göra\r\nnågra tvärsäkra bedömningar.</pre><pre>Överläggningen var härmed avslutad.</pre><pre>Ajournering</pre><pre>Kammaren beslöt kl. 16.47 på förslag av tredje vice\r\ntalmannen att ajournera förhandlingarna till kl.\r\n18.00.</pre><pre></pre><pre>Återupptagna förhandlingar</pre><pre>Förhandlingarna återupptogs kl. 18.00.</pre><pre>19 §  Svar på fråga 1991/92:521 om ändrade\r\nregler för förtidspension</pre><pre>Anf. 138  Statsrådet BO KÖNBERG (fp):</pre><pre>Herr talman! Göte Jonsson har frågat mig om jag\r\när beredd att medverka till att\r\nförtidspensionsbestämmelserna ändras så att det\r\nblir möjligt att erhålla 25 % sjukpension.</pre><pre>Enligt bestämmelser i 7 kap. 2 § lagen (1962:381)\r\nom allmän försäkring kan förtidspension utbetalas i\r\nform av hel, halv eller två tredjedels pension. Inom\r\nsjukpenningförsäkringen är däremot\r\nersättningsnivåerna kvarts, halv, tre kvarts och hel\r\nsjukpenning. Frågan om införande av motsvarande\r\nnivåer inom förtidspensioneringen har diskuterats\r\nav såväl rehabiliteringsberedningen (S 1985:02)\r\nsom pensionsberedningen (S 1984:03). De båda\r\nberedningarna kom till delvis olika resultat. Frågan\r\nbereds därför vidare i socialdepartementet. Jag\r\nanser emellertid att starka skäl talar för att\r\nersättningsnivåerna inom sjukpenningförsäkringen\r\noch förtidspensionsförsäkringen motsvarar\r\nvarandra och avser därför att återkomma med\r\nförslag i den riktningen.</pre><pre>Anf. 139  GÖTE JONSSON (m):</pre><pre>Herr talman! Jag ber att få tacka statsrådet för\r\nsvaret. Jag tycker att det var positivt.</pre><pre>Jag vill ställa en följdfråga. Hur lång tid kan det ta\r\ninnan det kommer ett förslag från regeringen? Jag\r\nförstår att det är svårt för statsrådet att ge ett\r\nkonkret besked. Men det skulle ändå vara bra om\r\nvi i detta sammanhang kunde få någon tidsplan.</pre><pre>Jag ser det som mycket angeläget att vi får till stånd\r\ndenna förändring. Genom att ge möjlighet att få 25\r\n% förtidspenion och kunna arbeta 75 % kan vi höja\r\nlivskvaliteten för väldigt många. Det gäller t.ex.\r\nreumatiker. Jag hänvisar i min fråga till ett\r\nuttalande från Reumatikerföreniningen i\r\nJönköping. Men det är inte bara fråga om\r\nreumatiker, utan detta gäller också många andra\r\ngrupper som inte har möjlighet att arbeta en hel\r\ndag. För dem skulle 25 % pension och 75 % arbete\r\nvara positivt.</pre><pre>Jag ser detta som positivt också rent\r\nsamhällsekonomiskt. På detta vis kan människor\r\nvara ute i arbetslivet till 75 % i stället för som\r\nkanske nu är fallet vara pensionerade till 50 %.\r\nÄven dessa aspekter talar för att vi bör få till stånd\r\ndenna förändring. Tror statsrådet att det kan finnas\r\nförutsättningar för att riksdagen får ett förslag inom\r\nrimligt tid, och i så fall när?</pre><pre>Anf. 140  Statsrådet BO KÖNBERG (fp):</pre><pre>Herr talman! Först till frågan om de ekonomiska\r\noch samhällsekonomiska konsekvenserna. Det har\r\nunder tidigare utredningsarbete, förutom de\r\npositiva effekter som Göte Jonsson nu talar om,\r\nockså nämnts att en och annan som i dag eventuellt\r\ninte berörs av någon pensionsregel alls skulle få\r\nmöjlighet till dennna kvartspension.</pre><pre>Jag skulle kunna tänka mig att det i detta\r\nsammanhang som i så många andra finns både plus\r\noch minus. Icke desto mindre har Göte Jonsson och\r\njag mycket likartade uppfattningar i den här frågan.</pre><pre>När det gäller frågan om tidsplanen är det min\r\nambition att regeringen, kanske i samband med\r\nnågon annan proposition, skall kunna ta upp frågan\r\nredan till höstriksdagen.</pre><pre>Anf. 141  GÖTE JONSSON (m):</pre><pre>Herr talman! Jag ber att få tacka för det beskedet.\r\nJag tror att det är väldigt många som ser fram emot\r\nett sådant förslag med stor förväntan. Det kommer\r\nockså att innebära att vi kan höja livskvaliteten för\r\nmånga som i dag inte har denna möjlighet.</pre><pre>Överläggningen var härmed avslutad.</pre><pre>20 §  Svar på fråga 1991/92:538 om etiska\r\ngränser i sjukvården</pre><pre>Anf. 142  Statsrådet BO KÖNBERG (fp):</pre><pre>Herr talman! Ulla Orring har frågat mig om\r\nregeringen avser att vidta några åtgärder med\r\nanledning av de diskussioner som förts om att sätta\r\nviktgränser för livsuppehållande åtgärder för\r\nnyfödda.</pre><pre>Jag deklarerade omedelbart när frågan kom upp att\r\njag anser detta vara ett orimligt förfarande och att\r\njag förutsätter att socialstyrelsen inom ramen för\r\nsitt allmänna tillsynsansvar uppmärksammar\r\nfrågan.</pre><pre>Den utredning om prioriteringar inom hälso- och\r\nsjukvården som regeringen fattat beslut om\r\nkommer också i sitt arbete att ta upp frågor av den\r\nhär typen.</pre><pre>Anf. 143 ULLA ORRING (fp):</pre><pre>Herr talman! Jag tackar för svaret.</pre><pre>Det är djupt olyckligt att det uppstår sådana här\r\nprioriteringsdiskussioner när det gäller hälso- och\r\nsjukvården. Det påminner om f.d.\r\nöststatsmodeller, som nu tack och lov har övergetts.\r\nMin uppfattning är att man inte kan väga liv mot\r\npengar. Det framgår också av svaret att regeringen\r\ndelar den uppfattningen. Det hindrar inte att det\r\nändå flammar upp sådana här diskussioner. Men\r\njag vet att statsrådet har gått ut i pressen och\r\nbestämt tagit avstånd från detta.</pre><pre>Jag tycker att man bör påminna om Hippokrates\r\ngamla regler. Där sägs: Jag skall använda den\r\nbehandling som jag enligt min förmåga och mitt\r\nomdöme anser vara till mina patienters bästa och\r\nundvika allt som är skadligt och illasinnat.</pre><pre>Nu säger statsrådet att han förutsätter att\r\nsocialstyrelsen inom ramen för sitt tillsynsansvar tar\r\nupp den här frågan. Men jag undrar ändå om det\r\ninte skulle behövas en debatt, en offentlig hearing\r\nav något slag, där man tar upp just dessa frågor om\r\ninformation kring etik och prioriteringar.</pre><pre>Anf. 144  Statsrådet BO KÖNBERG (fp):</pre><pre>Herr talman! Regeringens förhoppning med den\r\nutredning vars direktiv fastställdes innan dessa\r\nhändelser togs upp i massmedia är att bidra till en\r\nbra debatt i de frågor som nu diskuteras i många\r\nländer runt om i världen, dvs. hur vi skall använda\r\nsjukvårdsresurserna.</pre><pre>Jag har i mina inlägg genom åren i denna diskussion\r\nredovisat en positiv syn på möjligheterna att förena\r\nen generell välfärdspolitik med en hygglig offentligt\r\nfinansierad sjukvård utan att behöva göra\r\ninskränkningar av denna typ. Däremot\r\nförekommer i andra länder, inte minst i USA,\r\nmycket långtgående förslag om ransoneringar av\r\nsjukvården. Jag har stora förhoppningar att denna\r\nutredning kommer att bidra till en god diskussion\r\nom detta.</pre><pre>Vad sedan gäller att jag förutsätter att\r\nsocialstyrelsen uppmärksammar den här typen av\r\nfrågor i sitt allmänna tillsynsansvar, anser jag att jag\r\nhar underlag för den ståndpunkten inte minst i de\r\nuttalanden för massmedia som generaldirektören\r\nför socialstyrelsen gjorde på ett mycket tidigt\r\nstadium.</pre><pre>Anf. 145  ULLA ORRING (fp):</pre><pre>Herr talman! Jag tackar för det förtydligandet.</pre><pre>Min långa erfarenhet av arbete inom hälso- och\r\nsjukvården gör att jag vet att dessa diskussioner\r\nuppstår då och då. Framför allt kom dessa\r\nuppfattningar till tydligt uttryck när möjligheten att\r\nrädda dessa för tidigt födda barn uppkom. Också\r\ndå fördes liknande diskussioner.</pre><pre>Vi bör vara mycket uppmärksamma så att man inte\r\nställer upp regler för prioriteringar. Den här gången\r\ngällde det vikt hos nyfödda barn, andra gånger kan\r\ndet gälla äldre. Med det svar jag har fått nu i dag\r\nkänner jag mig mer trygg. Men man får aldrig\r\nsläppa denna debatt om etik och moral även i hälso-\r\noch sjukvården. Man skall inte väga liv mot\r\npengar.</pre><pre>Överläggningen var härmed avslutad.</pre><pre>21 §  Svar på frågorna 1991/92:515, 516, 517 och\r\n518 om Ovako Profiler i Luleå</pre><pre>Anf. 146  Näringsminister PER WESTERBERG\r\n(m):</pre><pre>Herr talman! Bruno Poromaa har frågat mig vilka\r\nåtgärder jag är beredd att vidta för att trygga en\r\nfortsatt produktion för LKAB om Ovakos\r\nverksamhet i Luleå läggs ner. Åke Selberg, Sten-\r\nOve Sundström och Leif Marklund har på olika sätt\r\noch i olika frågor frågat mig om jag är beredd att\r\nvidta åtgärder för att produktionen vid Ovakos\r\nanläggningar i Luleå skall fortgå. Jag besvarar\r\nfrågorna i ett sammanhang.</pre><pre>Jag har i olika sammanhang -- bl.a. här i riksdagen\r\nden 26 november 1991 som svar på en likartad\r\nfråga -- sagt att det ankommer på företagens\r\nstyrelser och ledningar att besluta om den framtida\r\ninriktningen och utvecklingen av verksamheten.\r\nDetta gäller för såväl privat ägda som statligt ägda\r\nföretag. Jag ser därför ingen anledning att ingripa i\r\ndenna beslutsordning, som också gäller för det nu\r\naktuella företaget.</pre><pre>Anf. 147  BRUNO POROMAA (s):</pre><pre>Herr talman! Jag ber att få tacka näringsministern\r\nför det korta och gemensamma svaret.</pre><pre>Anledningen till min fråga är att jag som LKAB-\r\nanställd känner en viss oro för\r\nMalmbergsförvaltningen inom LKAB.</pre><pre>Leveranserna från Malmberget sker i huvudsak till\r\nSSAB och Östersjöländerna. Minskar nu\r\nleveranserna till SSAB som en följd av Ovako-\r\nnedläggningen måste självfallet LKAB söka sig\r\nandra marknader. Östersjömarknaden är\r\nbegränsad, varför det kan bli fråga om fjärran\r\nbelägna länder. Leveranserna av\r\nMalmbergsmalmen får då ske över Narvik, med allt\r\nvad det innebär i ökade kostnader för\r\nMalmbergsförvaltningen. Den arbetar redan nu\r\nunder mycket hårt ansträngda förhållanden.</pre><pre>Jag tycker att svaret var alldeles för magert. Jag kan\r\nsammanfatta statsrådets svar på följande sätt: Jag\r\ngör helt enkelt ingenting.</pre><pre>Anf. 148  ÅKE SELBERG (s):</pre><pre>Herr talman! Jag får tacka för svaret. Det var ett\r\nmycket tunt svar, vilket i och för sig inte var\r\noväntat.</pre><pre>Anledningen till min fråga är väl känd, nämligen\r\nnedläggningen av Ovako Steel. Här står nu 600\r\njobb på spel. I förlängningen kan det röra sig om ca\r\n2 000 jobb i Luleåregionen. Detta sker dessutom i\r\nen region som redan tidigare har en oerhört\r\nbekymmersam situation på arbetsmarknaden.</pre><pre>Till SSAB:s och Ovakos anläggningar i Luleå sker\r\nen mycket stor pendling från andra orter inom\r\nfyrkanten Boden--Luleå--Piteå--Älvsbyn. I stora\r\ndelar av detta område är också näringslivet i många\r\nfall ensidigt. Här har företagarna och kommunerna\r\nsatsat ganska stora pengar för att förändra den\r\nbilden och utveckla företagandet, framför allt\r\nsmåföretagandet. De är i dag i mycket stor\r\nutsträckning beroende av vad som händer med\r\nSSAB och Ovako Steel.</pre><pre>Om det blir en nedläggning kommer det genom\r\nlegotillverkningen att drabba småföretagarna\r\nmycket hårt. Detta blir också mycket svårt att\r\nreparera. Jag vill än en gång ställa frågan: Kommer\r\nverkligen regeringen inte att vidta några åtgärder\r\nför att lindra dessa effekter eller för att detta\r\nföretag skall kunna fortsätta sin verksamhet?</pre><pre>Anf. 149  STEN-OVE SUNDSTRÖM (s):</pre><pre>Herr talman! Också jag får tacka näringsministern\r\nför svaret på min fråga.</pre><pre>I slutet av svaret säger statsrådet att det inte finns\r\nnågon anledning att ingripa i beslutsordningen. Jag\r\ntror inte att det är någon som krävt att statsrådet\r\nskall gå in i företagens styrelser och gripa in i den\r\nprocessen. Men detta innebär stora kostnader för\r\nsamhället. Det kan vara värt att ytterligare pröva\r\nförutsättningarna för någon form av fortsatt\r\nproduktion. Staten är trots allt ägare till ett av dessa\r\nföretag, och det finns anledning att jämföra de\r\nkostnader som sparas vid en nedläggning gentemot\r\nde kostnader som samhället i alla fall måste ta på\r\nsig.</pre><pre>Om samhällskostnaderna vid en nedläggning\r\növerstiger kostnaderna för att pröva fortsatt drift är\r\ndet märkligt att statsrådet inte vill engagera sig i\r\nfrågan. Därmed är inte sagt att man skall gripa in i\r\nföretagens beslutsordning. Man kan skapa\r\nengagemang även på andra sätt för att påskynda\r\nprocessen.</pre><pre>Det var just av den anledningen som Luleå\r\nkommunfullmäktige samlades till ett extra\r\nsammanträde fredagen den 20 mars. Fullmäktige\r\nvädjar till regeringen att aktivt och i samverkan\r\nmed de inblandade företagsledningarna söka\r\nlösningar som innebär att verksamheten i Luleå kan\r\nfortsätta i någon form.</pre><pre>Detta med att ha en aktiv regering innebär inte\r\nnödvändigtvis att näringsministern direkt måste\r\nblanda sig i styrelsearbetet. Det kan innebära att\r\nregeringen aktivt sammanför parterna och får dem\r\natt förstå att kostnaderna i ett sådant här\r\nsammanhang kan överstiga besparingarna om man\r\nbara helt drastiskt lägger ner verksamheten i stället\r\nför att ge åtminstone delar av verksamheten en ny\r\nchans. Sådana initiativ kan en näringsminister ta\r\nutan att direkt blanda sig i beslutsordningen i\r\nföretagen.</pre><pre>Det förvånar mig att statsrådet inte än så länge har\r\nupptäckt det. Men det är ännu inte för sent.</pre><pre>Anf. 150  LEIF MARKLUND (s):</pre><pre>Herr talman! Jag tackar näringsministern för\r\nsvaret, som jag närmast vill beteckna som ett\r\nstandardsvar. Man känner ganska exakt igen den\r\nslutsats som näringsministern drar i sådana här fall\r\nfrån de svar som givits på de frågor som tidigare\r\nställts i kammaren, dvs. att man från\r\ndepartementen absolut inte vill ta något som helst\r\nansvar när det gäller stora nationella frågor av den\r\nhär typen.</pre><pre>Som Sten-Ove Sundström tidigare har påpekat är\r\ndetta en region som redan är mycket utsatt, en\r\nregion där man i dag skulle haft en arbetslöshet på\r\n10 % om vi inte haft en väl fungerande\r\narbetsmarknadsutbildning och gjort\r\narbetsmarknadsinsatser. Här kastas ytterligare ett\r\nstort antal människor ut i kylan. Då ställs faktiskt\r\nkrav på en regering som är vald av Sveriges folk att\r\nden tar tag i frågor av den här typen.</pre><pre>Det är som Sten-Ove Sundström har sagt här: Vi\r\nkräver inte att man går in och tar över styrelsens\r\njobb. Men vi kräver att regeringen faktiskt tar\r\nansvaret när marknadskrafterna visat sig totalt\r\noförmögna att ta det samhällsansvar som bör tas.</pre><pre>Jag måste få ställa en fråga till ministern. Anser inte\r\nministern att SKF och SSAB bör ta sitt ansvar?\r\nAnser inte ministern att även departementet bör\r\nvara med i diskussionen?</pre><pre>Anf. 151  Näringsminister PER WESTERBERG\r\n(m):</pre><pre>Herr talman! Jag anser inte att departementet skall\r\ngå in i diskussionen och tvinga företagen att göra\r\nsaker som icke är normala och rimliga i sig.</pre><pre>Sten-Ove Sundström säger att jag skall\r\nsammanföra parterna. Det är redan gjort. Jag har\r\ntalat med bägge företagsledningarna för att försöka\r\nse om det finns några konstruktiva saker vi skulle\r\nkunna bidra till. Men det här är två börsnoterade\r\nbolag. Det är styrelserna som har förvaltningen och\r\nskyldigheten att förvalta bolagen på bästa möjliga\r\nsätt mellan bolagsstämmorna. Det försöker de göra\r\ni dag. Vi har förtroende för SSAB:s styrelse och\r\nledning. Därför anser vi att det är de som skall\r\navgöra om det här är bra åtgärder för SSAB eller\r\ninte. Vi vill därför att de skall fatta de beslut som är\r\nerforderliga och riktiga.</pre><pre>Jag skulle självfallet gärna se att Ovako Profiler\r\nkunde fortsätta att drivas som företag i Luleå. Men\r\ndet kan aldrig ske med statssubventioner och\r\nstatsstöd eller genom att man ställer andra krav på\r\nföretaget som skulle kunna innebära\r\nstatssubventioner. Det skulle slå mot svensk export\r\nav stål. Vi skulle hamna i en industristödsdebatt.\r\nStaten skulle subventionera svensk exportindustri.\r\nDet skulle hota den svenska stålindustrins framtid.\r\nDet är det sista vi vill åstadkomma.</pre><pre>Anf. 152  BRUNO POROMAA (s):</pre><pre>Herr talman! Man frågar sig onekligen om\r\nnäringsministern har använt hela sin fantasi för att\r\nvidta åtgärder. Jag är övertygad om att om vi hade\r\nfått behålla den tidigare socialdemokratiska\r\nregeringen hade den varit aktiv på ett helt annat\r\nsätt än vad den nuvarande regeringen och\r\nnäringsministern har visat sig vara.</pre><pre>Hade näringsministern och hans parti under\r\nvalrörelsen svarat på ett sådant sätt som man gör i\r\ndag, hade många säkerligen varit bedrövade och\r\nicke lagt sin röst på de partier som i dag har\r\nregeringsinnehavet. Hur hade t.ex. situationen sett\r\nut för LKAB och Norrbotten om vi hade fått\r\nbehålla en borgerlig regering efter 1982? Då fick vi\r\nen handlingskraftig regering som visade att det\r\nfanns förutsättningar och möjligheter att skapa\r\nförutsättningar för t.ex. LKAB. I dag är LKAB ett\r\nsolitt företag. Man har hitintills klarat sig bättre\r\ngenom lågkonjunkturen än vad andra företag har\r\ngjort.</pre><pre>Anf. 153  ÅKE SELBERG (s):</pre><pre>Herr talman! Låt mig också understryka att vi\r\naldrig har begärt att näringsministern skall gå in i\r\nstyrelserna och styra på det sättet. Här finns\r\nsatsningar för flera hundra miljoner som håller på\r\natt gå till spillo på Ovako Steels anläggning. Visst\r\nmåste samhället också, om det alls är möjligt,\r\nhjälpa till och stärka dem så att de blir nyttjade.</pre><pre>Läget är mycket svårt nu, men det ursäktar inte att\r\nregeringen sitter med armarna i kors och inte gör\r\nnågonting. Vi kräver att regeringen går in och\r\nförsöker att på olika sätt hitta vägar ut ur den här\r\nsvåra situationen. Vi anser att man inte får vara så\r\nokänslig som näringsministern nu är, med den\r\nkatastrof som är på väg på sysselsättningsområdet,\r\nom man har regeringsinnehavet.</pre><pre>Anf. 154  STEN-OVE SUNDSTRÖM (s):</pre><pre>Herr talman! Det är ingen som har krävt att\r\nregeringen skall gå in med något stort statsstöd i det\r\nhär sammanhanget. Det är inte något nytt att det är\r\nen mycket farlig väg att gå in med stora\r\nstatssubventioner när det gäller stålindustrin. Det\r\nhar det varit under ganska lång tid. Det är inte\r\nnågon nyhet i sig, och vi har inte heller begärt det.</pre><pre>Vad vi har begärt och vill att regeringen gör i det\r\nhär sammanhanget, är att den värderar de\r\nkostnader som kommer att uppstå om man lägger\r\nner verksamheten. De 2 000 människor som är\r\nberörda kommer att fresta på samhällets insatser i\r\nform av AMS och regionalpolitiska åtgärder. Man\r\nkommer sannolikt mycket billigare undan om man\r\nväljer att fortsätta delar av produktionen. Men då\r\nkrävs det inte bara en första kontakt,\r\nnäringsministern, utan också att man går in och\r\ntrycker på parterna.</pre><pre>Staten är fortfarande ägare till SSAB, även om\r\nnäringsministern inte vill det. Med tanke på SKF:s\r\nutveckling kommer man säkert att också där vara\r\nberoende av vad regering och riksdag tycker och\r\ntror i framtiden. Litet mer aktivitet på det här\r\nområdet, näringsministern, skulle lösa problemen\r\nför oss alla.</pre><pre>Anf. 155  LEIF MARKLUND (s):</pre><pre>Herr talman! Det var i alla fall en viss uppmjukning\r\natt höra näringsministern säga att det skulle vara\r\nroligt om man kunde ge möjligheter för Ovako att\r\nfinnas kvar i Luleå. Det är första gången jag har\r\nhört det uttrycket, och det tycker jag är bra. Men\r\ntiden rinner i väg, näringsministern. Tiden går fort,\r\nmarknadsstörningen har börjat synas och snart är\r\nloppet kört.</pre><pre>Då ställer vi kravet att man även som minister går\r\nin och gör vad som göras kan, utan att för den skull\r\ngå in med subventioner. Man kan väl tänka sig att\r\nstaten går in och erbjuder ett villkorslån för att\r\nhjälpa till så att ägarna kan ta sitt ansvar. Då skulle\r\nman möjliggöra ett övertagande av Ovako i Luleå.</pre><pre>Anf. 156  Näringsminister PER WESTERBERG\r\n(m):</pre><pre>Herr talman! Vi skulle gärna se att Ovako Profiler\r\ndrivs vidare, men det får inte ske på ett sådant sätt\r\natt det kan hota övrig svensk stålindustri eller\r\nSSAB Luleå eller över huvud taget SSAB:s\r\nfortsatta verksamhet. Vi har den uppfattningen att\r\nindustristödspolitiken är slut. Vi skall ställa samma\r\nkrav på privata som på statliga företag. Regeringen\r\nskall icke gå in och styra och ställa i företagen.</pre><pre>Företagen måste få göra värderingar på\r\nkommersiell grund om det finns ekonomisk\r\nlönsamhet att driva en företagsamhet vidare. Vi\r\nkan icke gå in med villkorslån eller andra typer av\r\nstatliga subventioner som inte andra kan få. Då\r\nhamnar vi i en situation där vi allvarligt kan skada\r\nsvensk stålindustri. Jag hoppas därför att Ovako\r\nProfiler på vanlig kommersiell grund kan finna en\r\nmöjlighet att få tillräckligt med kapital för att driva\r\nverksamheten på ett företagsekonomiskt sätt.</pre><pre>Anf. 157  LEIF MARKLUND (s):</pre><pre>Herr talman! Det visar i alla fall att departementet\r\ni stort sett inte vill gå in och hjälpa till. Det visar\r\nockså att man helt enkelt bara sitter still och låter\r\nmarknadskrafterna verka. Då kommer\r\nkostnaderna för samhället i andra änden. De blir\r\nbetydligt större. Samtidigt har vi också slagit ut ett\r\nnationellt intresse, den enda rälstillverkning vi har\r\ni det här landet.</pre><pre>Sedan kan man bara konstatera att det pågår\r\nspekulationer som inte är så trevliga i den moderata\r\ntidningen i Norrbotten. Man andas sådana saker\r\nsom att näringsministern av eget intresse underlåter\r\natt ingripa eller att hjälpa till. Det är ganska\r\notrevligt när man ser sådana saker i tidningen.</pre><pre>Jag vill ställa ännu en fråga. Avser näringsministern\r\natt bedriva en strutspolitik och bara stoppa huvudet\r\ni sanden och låta ett stålverk, Ovako Profiler, helt\r\nslås ut utan ingripande?</pre><pre>Anf. 158  STEN-OVE SUNDSTRÖM (s):</pre><pre>Herr talman! Jag upplever nog att första steget är\r\ntaget i och med att det har förekommit vissa\r\nkontakter. Jag tror också att det är riktigt att alla\r\nsådana här beräkningar sker på ekonomisk grund\r\noch naturligtvis också på företagsekonomisk grund.\r\nMen vi måste ju också som politiker vara beredda\r\natt värdera samhällskostnaderna och inte bara\r\nacceptera att företagen kostar. Även samhället har\r\nju kostnader för det hela. Låt mig bara hoppas att\r\nnäringsministern verkar mer aktivt i frågan nu.</pre><pre>Låt mig sluta med att citera vad en av de borgerliga\r\nledamöterna i fullmäktige sade i debatten i fredags\r\ndå man tog ställning för de här aktiviteterna. Han\r\nsade: ''Gör det lilla du kan. Gör det villigt och\r\nglatt.'' Låt mig rikta den uppmaningen till\r\nnäringsministern.</pre><pre>Anf. 159  Näringsminister PER WESTERBERG\r\n(m):</pre><pre>Herr talman! Vi gör vad vi kan. Vi för dialogen med\r\nföretagen -- den måste föras på det vanliga sättet --\r\nom de kan finna lösningar som är\r\nföretagsekonomiskt motiverade. Vi kan försöka\r\nundanröja hinder, men vi kan aldrig gå in med\r\nindustristöd eller industrisubventioner. Då är vi fast\r\ni en politik som inte är hållbar och som jag tror att\r\nen överväldigande riksdagsmajoritet redan har\r\navvisat. Det är den kommersiella grund som även\r\nen fortsättning för Ovako Profiler måste bygga på.</pre><pre>Anf. 160  LEIF MARKLUND (s):</pre><pre>Herr talman! Jag vet att det här inlägget kommer\r\natt ligga i ytterkant av vad frågan egentligen gäller.\r\nMen när det gäller SSAB är staten i alla fall\r\ndelägare. I det läge när så många frågor hänger i\r\nluften olösta -- det gäller bl.a. skadestånd hit och\r\ndit -- måste jag ställa en fråga till näringsministern.\r\nVore det inte på sin plats att avbryta\r\nprivatiseringsdiskussionerna och de\r\npressmedelanden som spottas fram när det gäller\r\nprivatiseringen tills dessa frågor är lösta?</pre><pre>Anf. 161  Näringsminister PER WESTERBERG\r\n(m):</pre><pre>Herr talman! Svaret är nej.</pre><pre>Överläggningen var härmed avslutad.</pre><pre>22 §  Svar på fråga 1991/92:474 om förslag om\r\nförbud mot att ta barn i förvar</pre><pre>Anf. 162  Kulturminister BIRGIT FRIGGEBO\r\n(fp):</pre><pre>Herr talman! Sten Andersson i Malmö har frågat\r\nmig vilka åtgärder jag avser att vidta för att\r\navvisningsbeslut skall kunna verksställas trots att\r\ninte möjlighet finns att ta barn i förvar.</pre><pre>Som Sten Andersson nämner i sin fråga har\r\nregeringen för avsikt att inom kort avlämna en\r\nproposition till riksdagen rörande barn i förvar. Jag\r\nvill på grund härav hänvisa frågor i detta spörsmål\r\ntill den kommande riksdagsbehandlingen i\r\nanledning av propositionen.</pre><pre>Anf. 163  STEN ANDERSSON i Malmö (m):</pre><pre>Herr talman! Vi kan ju ha olika syn på\r\nasylpolitiken, dvs. om de asylsökande skall få lov\r\natt stanna i Sverige eller inte efter en asylansökan,\r\nmen vi måste ändå komma till ett visst slutskede där\r\nvi bestämmer att en person inte får lov att stanna i\r\nlandet.</pre><pre>Det förslag som nu har avviserats innebär att\r\npolisens möjligheter att agera blir lika med noll.\r\nDetta är inte min personliga uppfattning, herr\r\ntalman och fru statsråd. Den baseras på artiklar av\r\nfru Rogestam, på uttalanden av ledande\r\ntjänstemän på invandrarverket och en enig\r\npoliskår.</pre><pre>I vilka fall kommer man att kunna utvisa en\r\nbarnfamilj som inte frivilligt lämnar Sverige om den\r\nnya lagen träder i kraft?</pre><pre>Låt oss ta ett annat fall. En kvinnlig tysk\r\nmedborgare kommer till Sverige, begår ett brott,\r\nblir dömd till fängelse och sedan utvisning. Under\r\nfängelsetiden föder hon ett barn. Sedan vill hon inte\r\nlämna Sverige frivilligt. Kommer man att kunna\r\nförpassa en sådan person enligt den nya lagstiftning\r\nsom nu kommer att föreslås? Enligt polisen lär det\r\ninte bli möjligt.</pre><pre>Anf. 164  Kulturminister BIRGIT FRIGGEBO\r\n(fp):</pre><pre>Herr talman! Sten Andersson i Malmö säger att\r\nmöjligheterna att verkställa sådana beslut kommer\r\natt vara lika med noll. Det är faktiskt många som\r\ninte tas i förvar som förpassas ur landet. Det visar\r\nsig dessutom att det varierar väldigt mycket från ort\r\ntill ort i vilken omfattning som man tar barn i\r\nförvar. Det kan inte uteslutas att man har gjort det,\r\nutan att det egentligen har behövts. Det är lustigt\r\natt man tar fler barn i förvar där det finns\r\nförvarslokaler än på andra orter.</pre><pre>Grundproblemet är egentligen de långa\r\nväntetiderna. De gör att människor får en fastare\r\nanknytning till vårt land. Därför vill man ibland inte\r\nlämna landet frivilligt. Det är en huvuduppgift för\r\nregeringen att korta ner dessa väntetider.</pre><pre>Då minskar också behovet av förvarstagande.\r\nDessutom är det så -- vilket vi kommer in på i nästa\r\nfråga --- att människor gömmer sig, trots att vi i dag\r\nhar möjlighet att ta barn i förvar. Ytterst är det här\r\nnaturligtvis en fråga om humanitet och hur vi ser på\r\natt man låser in barn.</pre><pre>Anf. 165  STEN ANDERSSON i Malmö (m):</pre><pre>Herr talman! Jag har inte diskuterat de fall då man\r\nfrivilligt väljer att lämna Sverige. Det kan vi\r\ndiskutera i andra sammanhang. Det gäller nu de fall\r\ndå man inte vill lämna Sverige. Frågan är vilken\r\nmöjlighet myndigheterna har att agera för att få en\r\nfamilj ut ur landet. Vi hamnar alltid i den\r\nsituationen, hur mycket vi än pratar om humanitet.</pre><pre>Med den nya lagstiftningen säger en samlad\r\npoliskår och invandrarverket att det är bättre att\r\nlåta alla barnfamiljer som kommer till Sverige få\r\nstanna kvar här. Hur gör man om en familj inte vill\r\nlämna landet? Det är detta det handlar om.</pre><pre>Anf. 166  Kulturminister BIRGIT FRIGGEBO\r\n(fp):</pre><pre>Herr talman! Vi avskaffar de tvångsmetoder som\r\nhänger samman med förvarstagande av barn. Det\r\när helt riktigt. Vi för i den proposition som kommer\r\natt läggas fram ett resonemang om dessa frågor. Jag\r\nhar i mitt svar hänvisat till den kommande\r\nriksdagsbehandlingen i dessa frågor.</pre><pre>Ytterst handlar det om en avvägning mellan\r\nhumanitet gentemot barnen och de tvångsmetoder\r\nsom skall användas. Vi har alltid att göra med\r\ndenna avvägning när det gäller polisarbete. Den\r\nviktigaste åtgärden för att minska möjligheterna att\r\nverkställa beslut är att korta ner väntetiderna. Det\r\när regeringen starkt inriktad på att åstadkomma.</pre><pre>Anf. 167  STEN ANDERSSON i Malmö (m):</pre><pre>Herr talman! Jag delar den sista delen av inlägget.\r\nMen det handlar trots allt om de som inte vill lämna\r\nlandet.</pre><pre>Till sist vill jag ställa en fråga till statsrådet. Anser\r\nstatsrådet att de synpunkter och farhågor som\r\ninvandrarverkets chef och ledande tjänstemän och\r\nen samlad poliskår har i det här ärendet är\r\nobefogade?</pre><pre>Anf. 168  Kulturminister BIRGIT FRIGGEBO\r\n(fp):</pre><pre>Herr talman! När vi har tagit fram den här\r\npropositionen har vi tagit hänsyn till resonemangen\r\nbåde från invandrarverket och polisen. Jag är inte\r\nsärskilt oroad över vad det kommer att leda till för\r\nsituation när vi lägger fram det här förslaget.</pre><pre>Anf. 169  STEN ANDERSSON i Malmö (m):</pre><pre>Herr talman! Det är bra att statsrådet inte är oroad,\r\nmen en hel del andra är ytterst oroade. Den dag vi\r\nhar genomfört lagen -- om vi nu gör det -- skall det\r\nbli spännande att se hur det här kommer att\r\nfungera. Jag är övertygad om att vi snabbt\r\nkommmer att begära en ändring, så att man i vissa\r\nlägen trots allt kan använda ett visst tvång.</pre><pre>Överläggningen var härmed avslutad.</pre><pre>23 §  Svar på fråga 1991/92:475 om\r\nverkställigheter av avvisningsbeslut</pre><pre>Anf. 170  Kulturminister BIRGIT FRIGGEBO\r\n(fp):</pre><pre>Herr talman! Sten Andersson i Malmö har frågat\r\nmig vilka sanktionsmöjligheter jag är beredd att\r\nvidta mot dem som Sten Andersson uttrycker det\r\nobstruerar mot av regeringen fattade\r\navvisningsbeslut.</pre><pre>Enligt polisens statistik per den 31 december 1991\r\nuppgick antalet efterlysta personer för\r\nverkställighet av avvisningsbeslut till 2 089. I det\r\nantal som redovisas ingår de personer som lämnat\r\nlandet på egen hand utan att underrätta\r\nmyndigheterna. Det är därför svårt att ange det\r\nverkliga antalet som genom att gömma sig\r\nundanhåller sig verkställighet.</pre><pre>Det är inget brott att hålla sig undan verkställighet\r\ngenom att gömma sig, därav följer att det inte heller\r\när straffbelagt. Däremot är det straffbelagt att\r\ngömma en utlänning om det sker i vinningssyfte.</pre><pre>Jag anser det naturligtvis vara av största vikt att\r\nlagakraftvunna beslut om avvisning verkställs. Som\r\njag ser det är det dock inte lämpligt att straffbelägga\r\nhandlingar som syftar till att hindra verkställighet\r\nutöver vad som skett. Motiven för enskilda att\r\nförsöka hindra verkställighet kan variera. Det kan\r\nt.ex. vara fråga om laglydiga medborgare som drivs\r\nav ett religiöst eller humanitärt engagemang eller\r\nsläktingar som vill hålla samman familjen. En\r\ngenerell kriminalisering av sådana handlingar\r\nskulle leda alltför långt.</pre><pre>Jag vill framhålla att många av dem spm söker hålla\r\nsig undan verkställighet ha väntat lång tid på beslut.\r\nRegeringen har vidtagit åtgärder för att förkorta\r\nhandläggningstiderna. Detta kommer att bidra till\r\natt färre håller sig gömda och därmed till att\r\nverkställighet underlättas.</pre><pre>Anf. 171  STEN ANDERSSON i Malmö (m):</pre><pre>Herr talman! Fru statsråd! Tack för svaret.</pre><pre>Vi har från riksdagens talarstol under många år hört\r\natt regeringen, oavsett kulör, har sagt att man\r\narbetar för att förkorta handläggningstiderna, och\r\ndärför kommer vi att slippa sådana här fall. Det är\r\nen bra ambition, och vi kan hoppas att den går att\r\nuppfylla.</pre><pre>Statsrådet gör dock en något ologisk kullerbytta.\r\nHon anser i sitt svar att det är av största vikt att\r\nlagakraftvunna beslut skall verkställas. Samtidigt\r\nsägs det att det är laglydiga medborgare som drivs\r\nav ett religiöst eller humanitärt engagemang. Hur\r\nkan man, fru statsråd, vara laglydig om man bryter\r\nmot ett beslut som t.ex. har fattats av Sveriges\r\nregering? Konsekvenserna är inte helt solklara i det\r\nhär fallet.</pre><pre>Jag anser att när ett beslut gällande en person har\r\nfattats, baserat på Europas kanske mest generösa\r\nasylpolitik, måste det accepteras. Jag tycker att det\r\när fel av dem som trotsar beslutet och gömmer\r\npersoner som inte skall få lov att stanna i riket. Det\r\nhar tyvärr hänt att personer efter hand tack vare att\r\nde har varit gömda i flera år har fått lov att stanna.\r\nOm man inte kriminaliserar den verksamheten\r\ngynnar det dem som har tid att vänta. Jag tycker att\r\ndet är fel mot de asylsökande som trots allt är\r\närliga.</pre><pre>Anf. 172  Kulturminister BIRGIT FRIGGEBO\r\n(fp):</pre><pre>Herr talman! Frågan gäller om man kan vara\r\nlaglydig medborgare och ändå gömma någon som\r\nskall lämna landet. Man är naturligtvis laglydig om\r\ndet inte är kriminellt att gömma någon. Det är inte\r\nkriminellt att gömma någon, och det är inte heller\r\nkriminellt att gömma sig själv. Därför kan man\r\nalltså vara laglydig.</pre><pre>Jag vet inte om Sten Andersson i Malmö har träffat\r\nde personer som gömmer invandrare som skall\r\nutvisas. Det är ofta mycket djupt engagerade\r\nmänniskor, väl anpassade i riket och med ett varmt\r\nhjärta som klappar för de här invandrarna. Jag har\r\nhaft många överläggningar med den typen av\r\npersoner. Jag respekterar rätt mycket av det de gör.\r\nSamtidigt måste man dock vara mycket bestämd på\r\natt de beslut som invandrarverket och\r\nutlänningsnämnden fattar skall kunna verkställas.</pre><pre>Sten Andersson har en annan uppfattning och vill\r\nuppenbarligen kriminalisera gömmandet. Den här\r\nfrågan behandlades i riksdagen 1989 inför 1989 års\r\nutlänningslag. Då var man i riksdagen överens om\r\natt man inte ville kriminalisera gömmandet av\r\ninvandrare.</pre><pre>Anf. 173  STEN ANDERSSON i Malmö (m):</pre><pre>Herr talman! Jag skulle ändå vilja ställa en fråga till\r\nstatsrådet rörande sista meningen i näst sista\r\nstycket i det skrivna svaret. Där står att en generell\r\nkriminalisering av sådana handlingar skulle leda\r\nalltför långt. Vilken form av kriminalisering kan\r\nstatsrådet trots allt tänka sig? Det finns en sådan\r\nöppning i svaret.</pre><pre>Jag kan fortfarande inte tänka mig att en människa\r\nsom bryter mot beslut fattade av Sveriges regering\r\nkan vara laglydig. Man skall inte ha någon fördel\r\nför att man har ett religiöst eller humanitärt\r\nengagemang. Lagen skall väl gälla lika för alla.</pre><pre>Anf. 174  Kulturminister BIRGIT FRIGGEBO\r\n(fp):</pre><pre>Herr talman! Det finns ett undantag, nämligen om\r\nman gömmer i vinningssyfte. Det är det som\r\nmeningen om en generell kriminalisering härleds\r\ntill.</pre><pre>Anf. 175  STEN ANDERSSON i Malmö (m):</pre><pre>Herr talman! Fru statsråd! Den person som drivs av\r\nett religiöst eller humanitärt engagemang och som\r\ninte vill tjäna pengar skulle således öppet kunna\r\nannonsera om att de som har nekats asyl i Sverige\r\nskall kontakta honom/henne på en viss adress. Den\r\npersonen kan då baserat på svensk lagstiftning\r\nfortsätta att bedriva en verksamhet som obstruerar\r\nmot beslut fattade av Sveriges regering. Är det en\r\nkorrekt uppfattning?</pre><pre>Anf. 176  Kulturminister BIRGIT FRIGGEBO\r\n(fp):</pre><pre>Herr talman! Dessa beslut fattas numera av\r\ninvandrarverket och utlänningsnämnden, men det\r\nändrar naturligtvis inte innebörden i Sten\r\nAnderssons i Malmö fråga. Sveriges riksdag har\r\nansett att det inte skall vara kriminellt att gömma\r\ninvandrare som har fått ett beslut om att de skall\r\nutvisas ur riket. Därmed är det ingen brottslig\r\nverksamhet, och därför är det tillåtet att gömma.</pre><pre>Myndigheterna och vi som offentliga personer\r\nmåste dock ha uppfattningen att de beslut som\r\nfattas också skall kunna fullföljas. Jag är inte säker\r\npå att Sten Andersson vill se något slags konflikt i\r\ndenna fråga, utan han vill kriminalisera rakt upp\r\noch ned. Jag ser svårigheter med det.</pre><pre>Anf. 177  STEN ANDERSSON i Malmö (m):</pre><pre>Herr talman! Avslutningsvis noterar jag bara att\r\nstatsrådet, som tillhör ett parti ingående i\r\nregeringen, här i riksdagen mer eller mindre\r\nunderstödjer de som obstruerar mot -- som\r\nstatsrådet själv skriver -- lagakraftvunna beslut om\r\navvisning. Det är förvånansvärt.</pre><pre>Anf. 178  Kulturminister BIRGIT FRIGGEBO\r\n(fp):</pre><pre>Herr talman! Jag har talat om för Sten Andersson i\r\nMalmö att jag har haft många kontakter med\r\nmänniskor som gömmer. Jag har inte tagit kontakt\r\nmed dem, men de har tagit kontakt med mig. Vid\r\nvarje sådant samtal framhåller jag vikten av att\r\nbesluten verkställs och att det vore bra om dessa\r\nmänniskor engagerade sig för dessa invandrare när\r\nde flyttar hem så att de får hjälp i sina hemländer.</pre><pre>Anf. 179  STEN ANDERSSON i Malmö (m):</pre><pre>Herr talman! Jag noterar att min och statsrådets syn\r\npå hur man skall följa svensk lagstiftning inte\r\nstämmer överens.</pre><pre>Överläggningen var härmed avslutad.</pre><pre>24 §  Svar på fråga 1991/92:504 om utvisning av\r\nutländska medborgare som begår våldtäkt</pre><pre>Anf. 180  Kulturminister BIRGIT FRIGGEBO\r\n(fp):</pre><pre>Herr talman! Charlotte Cederschiöld har frågat\r\njustitieministern vilka åtgärder hon avser vidta för\r\natt skärpa bedömningen vid utvisning av utländska\r\nmedborgare som begått våldtäkt. Arbetet inom\r\nregeringen är så fördelat att det är jag som skall\r\nsvara på frågan.</pre><pre>Fråga om utvisning på grund av brott beslutas enligt\r\nutlänningslagen av den domstol som handlägger\r\nsjälva brottmålet.</pre><pre>En utlänning kan härvid utvisas om utlänningen\r\nt.ex. döms för ett brott som kan leda till fängelse i\r\nmer än ett år och det på grund av gärningens\r\nbeskaffenhet och övriga omständigheter kan antas\r\natt han kommer att fortsätta med brottslig\r\nverksamhet i Sverige eller brottet är sådant att han\r\ninte bör få stanna kvar.</pre><pre>Domstolen har vid bedömningen att ta hänsyn till\r\nutlänningens levnads- och familjeförhållanden\r\nsamt hur länge han har vistats i Sverige. Har\r\nutlänningen t.ex. vistats i Sverige med permanent\r\nuppehållstillstånd sedan minst två år när åtalet\r\nväcktes eller då var bosatt i Sverige sedan minst tre\r\når, får han utvisas endast om det finns synnerliga\r\nskäl. Exempel på sådana synnerliga skäl kan vara\r\nsärskild allvarlig brottslighet som mord och dråp,\r\nsvåra integritetskränkningar, organiserad\r\nbrottslighet, grovt narkotikabrott och grov\r\nvarusmuggling av narkotika.</pre><pre>Särskilda begränsningar för utvisning på grund av\r\nbrott gäller vidare för dem som har\r\nflyktingförklaring.</pre><pre>När domstolen dömer till utvisning på grund av\r\nbrott ges normalt ett lägre straff på grund av\r\nutvisningen. Domstolen skall här beakta eventuella\r\nhinder mot verkställighet. En utvisning får\r\nnämligen aldrig verkställas till ett land om det finns\r\ngrundad anledning att tro att utlänningen där skulle\r\nvara i fara att straffas med döden eller med\r\nkroppsstraff eller att utsättas för tortyr.\r\nVerkställighet får inte heller ske till ett land där\r\nutlänningen inte är skyddad mot att sändas vidare\r\ntill ett land där han skulle vara i sådan fara.\r\nFöreligger ett sådant förhållande skall domstolen\r\ninte besluta om utvisning utan i stället döma\r\nutlänningen med tillämpning av sedvanliga\r\nstraffmätningskriterier.</pre><pre>Möjligheten att utvisa på grund av brott begränsas\r\ni första hand av 1951 års konvention angående\r\nflyktingars rättsliga ställning och FN-konventionen\r\nmot tortyr och annan grym, omänsklig eller\r\nförnedrande behandling eller bestraffning. I\r\nlagstiftningen har gjorts en avvägning mellan de två\r\nintressena, nämligen att av humanitära skäl slå vakt\r\nom liv och kroppslig integritet och å andra sidan\r\nintresset att utvisa den som begår allvarliga brott i\r\nlandet. En skärpt bedömning måste därför ställas\r\nmot detta förhållande. och som jag inledningsvis\r\nnämnde ankommer det på domstolarna att i det\r\nsärskilda fallet ta ställning till frågan om utvisning.</pre><pre>Anf. 181  CHARLOTTE CEDERSCHIÖLD (m):</pre><pre>Herr talman! Tack för svaret. Jag är naturligtvis\r\nmedveten om att det är en mycket grannlaga\r\nbalansgång att döma i sådana här mål. I det här\r\nfallet innehåller domens motivering att\r\nförhållandena i Irak gör att våldtäktsmannen inte\r\nkan utvisas. Detta riskerar då att ge varje irakisk\r\nflykting budskapet att det går bra att fortsätta att\r\nbegå brott i begränsad utsträckning utan att riskera\r\nutvisning. Det skulle då gälla alla utländska\r\nmedborgare från länder med liknande svåra\r\nförhållanden. De flesta flyktingar kommer från\r\nländer med sådana svåra förhållanden.</pre><pre>I praktiken skulle det därför sannolikt innebära att\r\nde flesta flyktingar som begår brott här får en\r\nfristad för vidare brottslighet. Ett sådant budskap\r\nbör man inte ge flyktingarna och framför allt inte\r\nallmänheten. Det vore att göra flyktingarna en\r\notjänst.</pre><pre>Det är därför bra att vi har fått det här svaret.\r\nSamtidigt är det svårt att bedöma om vederbörande\r\nbrottsling sannolikt kommer att fortsätta med\r\nbrottslig verksamhet. Kanske det bästa vore om\r\nnormalfallet var utvisning, dvs. att man vände på\r\ndet. I dag krävs ju synnerliga skäl för att en\r\nutlänning skall utvisas, exempelvis mord eller grov\r\nbrottslighet, dvs. att det är fråga om mycket grov\r\nkriminalitet. Man kunde kanske vända på det i\r\nstället och säga att flyktingen kan få stanna om det\r\nfinns synnerliga skäl. Det måste ju vara\r\nlagstiftarnas uppgift att åstadkomma ett system\r\nsom förebygger brott snarare än motsatsen.</pre><pre>Finns det inga planer eller nya tankar på några\r\nändringar eller justeringar på det här området?</pre><pre>Anf. 182  Kulturminister BIRGIT FRIGGEBO\r\n(fp):</pre><pre>Herr talman! Jag skall naturligtvis inte\r\nkommentera den dom som ligger till grund för\r\nfrågan, men eftersom domen är offentlig kan man\r\nändå se vilka skäl domstolen har använt. Det är i\r\ndetta fall fråga om en kvotflykting, som har tagits\r\nemot i Sverige inom ramen för vår flyktingkvot.\r\nInvandrarverket har i ett yttrande till domstolen\r\nframhållit risken för att flyktingen avrättas om han\r\nåtersänds till Iran -- inte till Irak; det är fråga om en\r\nkurd från Iran. Domstolen säger också att det fanns\r\ngrund för utvisning men att utvisningen inte kunde\r\nverkställas just på grund av våra åtaganden enligt\r\ninternationella konventioner. Så långt den domen\r\noch bakgrunden till frågan.</pre><pre>Enligt min bedömning är det inte alls fråga om\r\nnågon allmän uppmaning som säger att brottslingar\r\när välkomna här i Sverige, tvärtom. Det skadar\r\nbara vår flyktingpolitik om vi tillåter grova\r\nbrottslingar att stanna i Sverige.</pre><pre>Våldskommissionen, som avgav ett betänkande för\r\nnågra år sedan, har begärt en översyn av\r\nbestämmelserna på detta område och att man\r\nborde överväga att göra det lättare att utvisa\r\nkriminella utlänningar. Det är min avsikt att ta upp\r\noch undersöka den frågan.</pre><pre>Anf. 183  CHARLOTTE CEDERSCHIÖLD (m):</pre><pre>Herr talman! Det var ett mycket glädjande svar,\r\noch jag är faktiskt ganska nöjd med det. Jag vill\r\nändå erinra om att frågan ställdes till\r\njustitieministern och att den så att säga gränsar till\r\nbåda statsrådens ansvarsområden. Jag skulle därför\r\nvilja påpeka att konsekvenserna i detta fall har\r\nblivit att brottsoffret, nämligen kvinnan, inte längre\r\nvågar bo kvar på sin ordinarie adress. Det är hon\r\nsom har tvingats flytta och inte förövaren. Det är en\r\nprincip som har tillämpats länge i det här landet att\r\ndet är offren som skall springa undan förövarna.\r\nJag delar inte den uppfattningen, utan jag tycker\r\nprincipiellt att det snarare är förövarnas\r\nrörelsefrihet som skall begränsas. Jag uppfattar\r\nstatsrådets svar som att statsrådet trots allt inte är\r\nhelt främmande för att låta risken för utvisning öka\r\ni vissa fall när utländska medborgare begår brott,\r\ninte minst våldsbrott, i Sverige.</pre><pre>Anf. 184  Kulturminister BIRGIT FRIGGEBO\r\n(fp):</pre><pre>Herr talman! Charlotte Cederschiöld har uppfattat\r\nmitt svar på den punkten alldeles korrekt.</pre><pre>Överläggningen var härmed avslutad.</pre><pre>25 §  Svar på fråga 1991/92:531 om förekomsten\r\nav demokratiskt intresse i tidningsutgivning</pre><pre>Anf. 185  Kulturminister BIRGIT FRIGGEBO\r\n(fp):</pre><pre>Herr talman! Thage G Peterson har frågat om jag\r\nförnekar att det finns ett demokratiskt intresse i\r\ntidningsutgivning. Frågan föranleds av en artikel i\r\nDagens Nyheter den 17 mars.</pre><pre>I DN-artikeln tar jag bl.a. upp de skilda\r\netableringsmöjligheterna för tidningar resp.\r\nradiostationer. Bakgrunden är den\r\ndepartementspromemoria om regler och villkor för\r\nprivatradio som jag nyligen har offentliggjort.</pre><pre>Var och en som så önskar kan ge ut en tidning och\r\nsprida den till en publik utan hinder av att det finns\r\nandra tidningar som också sprids. Möjligheterna att\r\nstarta en radioverksamhet bestäms däremot av\r\ntillgången på frekvenser. Det är dessa skilda\r\nförutsättningar som nödvändiggör en\r\ntillståndsgivning för privatradio som vore otänkbar\r\nför pressen. Friheten att starta och ge ut tidningar,\r\nutan andra begränsningar än marknadens villkor, är\r\nen grundläggande del av vår demokrati. Det är\r\ntidningens framgång hos läsare och annonsörer som\r\navgör möjligheten att fortsätta utgivningen. Staten\r\nkan ha skäl att stödja pressen för att på så sätt\r\nbevara mångfald och pluralism i medieutbudet,\r\nmen det kan aldrig bli tal om annat än relativt\r\nmarginella insatser.</pre><pre>Svaret på frågan är alltså nej.</pre><pre>Anf. 186  THAGE G PETERSON (s):</pre><pre>Herr talman! Jag vill tacka kulturministern för\r\nsvaret. Birgit Friggebo upprepar här i riksdagen sin\r\nnågot säregna mening från DN-artikeln. En fråga\r\nsom genast infinner sig är naturligtvis om detta\r\nverkligen är regeringens uppfattning.</pre><pre>Den tredje statsmakten, dvs. media, kan lika litet\r\nsom den första statsmakten, riksdagen, och den\r\nandra, regeringen, bara få utövas av dem som har\r\npengar. Frihet och mångfald i opinionsbildningen\r\när inte ett ekonomiskt intresse utan ett allmänt,\r\ndemokratiskt intresse. Kulturministern anser att\r\ndet inte finns något allas intresse eller demokratiskt\r\nintresse av att få en allsidig, oberoende\r\nnyhetsförmedling. Konsekvensen av hennes\r\nresonemang borde då vara att hela Sveriges Radio\r\nsäljs ut till högstbjudande i stället för att, som nu\r\nplaneras, förstatligas.</pre><pre>Birgit Friggebo vill ta bort presstödet.\r\nKulturministern ville, i konsekvens med sin\r\ninställning, skära kraftigt i presstödet i\r\nbudgetpropositionen, men hon stoppades av\r\nklokare personer i regeringen, enligt uppgift från\r\nCentern och kds. Helt ville hon emellertid inte ge\r\nsig, utan hon förslog en minskning av presstödet,\r\nnågot som uppenbarligen har blivit svårt att bära\r\nför många tidningar. Nu har vi stoppat henne i\r\nkonstitutionsutskottet och tidigare i dag enhälligt\r\navstyrkt hennes proposition på denna punkt.</pre><pre>Birgit Friggebo vill alltså avveckla presstödet. Är\r\nden uppfattning hon i dag har gett uttryck för\r\nverkligen hela regeringens uppfattning? Ett tag\r\ntrodde vi att det var vanliga besparingskrav som var\r\nmotiven till neddragningarna, men nu har jag\r\nförstått att det inte var så, utan att Birgit Friggebo\r\nvill att marknadens lagar -- vinst eller utslagning --\r\nskall gälla. Min fråga är alltså: Är detta en linje som\r\nskall föras hela vägen ut när det gäller alla media?</pre><pre>Anf. 187  Kulturminister BIRGIT FRIGGEBO\r\n(fp):</pre><pre>Herr talman! Jag vet inte om Thage G Peterson\r\nriktigt har haft tid att läsa vad som står i svaret.\r\nSvaret mynnar ut i att jag inte alls förnekar att det\r\nfinns ett demokratiskt intresse i tidningsutgivning.\r\nHela vår tryckfrihet vilar ju på att det är viktigt att\r\nman kan ge ut tidningar och ha yttrandefrihet. Vår\r\ndemokrati vilar alltså på detta.</pre><pre>Det står också i svaret att ett skäl att stödja pressen\r\nkan vara att bevara mångfalden. Vill Thage G\r\nPeterson förneka att det i huvudsak är marknadens\r\nvillkor som avgör om tidningar kommer ut eller\r\ninte? Vill han förneka att det är annonsörer och\r\nprenumerationer som i huvudsak bär upp\r\ntidningarna? Menar Thage G Peterson att vi inte\r\nskulle ha en fri press, att vi inte skulle ha demokrati\r\ni Sverige på grund av att det är nödvändigt att ha ett\r\nvisst kapital för att starta tidningar i det här landet?</pre><pre>Thage G Peterson kan naturligtvis mycket bättre än\r\njag redogöra för vad som har hänt i\r\nkonstitutionsutskottet, men om jag har förstått det\r\nhela rätt har man genom en del omstruktureringar\r\nsparat i stort sett samma belopp som regeringen\r\nföreslog när det gäller presstödet, fast på litet andra\r\nkonton. Jag tänker inte ta någon stor match med\r\nkonstitutionsutskottet för den saken. Det är ju\r\nalldeles uppenbart att det sker förändringar i fråga\r\nom presstödet, fastän de sker på ett annat sätt.</pre><pre>Anf. 188  THAGE G PETERSON (s):</pre><pre>Herr talman! Birgit Friggebos uppfattning är\r\nmotsägelsefull. Å ena sidan anser hon att det är\r\nnödvändigt att förhindra monopolbildning och\r\nkommersialism när det gäller ägande och\r\nproduktion av privatradion. Å andra sidan hävdar\r\nhon att det är marknadens lagar som skall gälla för\r\ntidningsutgivningen. Jag menar att det är ganska\r\nallvarligt att Sverige har en kulturminister som har\r\nett så slappt förhållande till pressfriheten och\r\nyttrandefriheten att hon menar att det är\r\nnödvändigt att ta till tillståndsgivning eller, om man\r\nså vill, ransonering, eftersom antalet\r\nradiofrekvenser är begränsat. Birgit Friggebo\r\nföreslår att tillståndsgivningen skall bygga på\r\nmarknadens principer, dvs. tillståndet att starta en\r\nradiostation skall auktioneras ut.</pre><pre>Det Birgit Friggebo skriver och säger är\r\nuppseendeväckande. Om man för över\r\nresonemanget på pressen kan man säga följande.\r\nOm det skulle uppstå brist på tryckpressar eller\r\ntidningspapper kommer den borgerliga regeringen\r\natt på samma sätt sälja ut utgivningstillstånden till\r\nhögstbjudande. Är det verkligen så, Birgit\r\nFriggebo, att tryck- och yttrandefriheten är till salu\r\ni den borgerliga regeringens värld?</pre><pre>Anf. 189  Kulturminister BIRGIT FRIGGEBO\r\n(fp):</pre><pre>Herr talman! Det är inte på något sätt aktuellt att\r\nföra över eventuellt kommande bestämmelser från\r\nprivatradion till pressen, som Thage G Peterson\r\nförsöker föra diskussion om. Tvärtom har min, den\r\nborgerliga regeringens och de borgerliga partiernas\r\nönskan under lång tid varit att vi inom\r\nmediepolitiken skulle kunna ha samma\r\netableringsfrihet som vi har när det gäller det\r\ntryckta ordet. Tyvärr finns det tekniska\r\nbegränsningar för det, eftersom det inte finns\r\ntillräckligt med frekvenser.</pre><pre>Beträffande tryckpressar kan sådana beställas var\r\nsom helst och hur som helst i det här landet,\r\nförutsatt att man har kapital att starta en tidning.\r\nÄr det det Thage G Peterson vill ta bort, så att\r\nstatsmakterna i stället skall ta över hela\r\nfinansieringen av pressen? Menar Thage G\r\nPeterson att vi först då får en fri och demokratisk\r\npress? Det är ju ett sådant resonemang som Thage\r\nG Petersons senaste inlägg för tankarna till.</pre><pre>Anf. 190  THAGE G PETERSON (s):</pre><pre>Herr talman! Nu fick vi alltså veta vad som gäller.\r\nDen som har pengar att starta en tidning kan göra\r\ndet. Den som har pengar för uthållig\r\ntidningsutgivning tar över tidningsmarknaden.\r\nMen presstödet är ju till för att garantera\r\nyttrandefriheten och pressfriheten och för att det\r\nskall finnas en mångfald i fråga om just\r\nyttrandefriheten. Om Birgit Friggebo håller fast vid\r\nsitt resonemang uppstår en intressant fråga,\r\nnämligen hur Birgit Friggebo skall privatisera\r\netern, dvs. luften. Jag tror inte att Birgit Friggebo\r\nhar en annan uppfattning än att frihet och mångfald\r\när honnörsord för både mig och kulturministern.\r\nDet är enligt min mening möjligen litet enfaldigt att\r\ntro att utbudet riskerar att bli både begränsat och\r\nstyrt om den ekonomiska friheten sätts före\r\nmångfalden. Det är på den punkten jag är orolig för\r\natt Birgit Friggebo tänker alldeles fel i den här\r\nviktiga yttrande- och pressfrihetsfrågan.</pre><pre>Anf. 191  Kulturminister BIRGIT FRIGGEBO\r\n(fp):</pre><pre>Herr talman! I svaret står att staten kan ha skäl att\r\nstödja pressen för att på så sätt bevara mångfald\r\noch pluralism i medieutbudet men att det aldrig kan\r\nbli tal om annat än relativt marginella insatser. Vill\r\nThage G Peterson förneka verkligheten i Sverige i\r\ndag, nämligen att det krävs ett visst kapital för att\r\nstarta en tidning, oberoende av om man får\r\npresstöd eller inte? Menar Thage G Peterson att\r\ndetta innebär att vi inte har demokrati i Sverige?</pre><pre>Sanningen är ju den -- och det har vi ju upplevt\r\nunder senare tid -- att det trots att vi har ett stort\r\npresstöd finns vissa tidningar som inte klarar sig\r\ndärför att de av olika anledningar inte är\r\nkonkurrenskraftiga och därför att de kanske har\r\nskötts på ett mindre bra sätt. Det kommer ju intern\r\nkritik, inte minst från olika aktörer inom A-\r\npressen, mot att tidningarna under årens lopp har\r\nskötts så dåligt.</pre><pre>Man är alltså på en marknad beroende av\r\nannonsörer och prenumeranter. Vill Thage G\r\nPeterson avskaffa det systemet och införa\r\nstatsbidrag till alla kostnader för tidningsutgivning\r\ni det här landet? Är det demokrati att man för att\r\nkunna ge ut tidningar måste bli beroende av\r\nstatsbudgeten och regeringar och riksdagar?</pre><pre>Anf. 192  THAGE G PETERSON (s):</pre><pre>Herr talman! Kulturministern ville avveckla hela\r\npresstödet, men klokare krafter i regeringen\r\nhindrade henne från det. Nu har hon också fått\r\nbakläxa på den yttersta punkten vad gäller just\r\nneddragningen av presstödet.</pre><pre></pre><pre>Men mångfald syftar just till att alla åsiktsriktningar\r\nskall kunna och få komma till tals och inte bara\r\nberoende på om de har en ekonomiskt bärkraftig\r\nlyssnar- eller läsekrets. Jag beklagar att Birgit\r\nFriggebo har den inställningen att det inte\r\nföreligger ett demokratiskt intresse av att hålla alla\r\nkanaler öppna eller av att ge ut tidningar.</pre><pre>Att förhindra monopolbildning inom\r\ntidningsutgivningen ligger i demokratins intresse\r\noch i allas intresse. Den uppfattningen har inte\r\nBirgit Friggebo. Jag bara noterar att hon vill ha en\r\ntidningsmarknad som till slut bara kommer att\r\nhandla om ekonomi och inte om pressfrihet och\r\ndemokrati.</pre><pre>Anf. 193  Kulturminister BIRGIT FRIGGEBO\r\n(fp):</pre><pre>Herr talman! Jag skulle faktiskt uppskatta om\r\nThage G Peterson lyssnade på vad jag sade och\r\nläste det svar som jag har givit i stället för att läsa\r\nupp färdigskrivna manuskript oberoende av vad\r\nsom sägs från kammarens talarstol. Att ha en så\r\nöppen debatt tycker jag tillhör demokratin.</pre><pre>Jag vet inte vad Thage G Peterson har för\r\nbuggningsutrustning i regeringens\r\nsammanträdesrum, eftersom han vågar påstå att\r\njag har haft en viss uppläggning i arbetet när det\r\ngäller presstödet. Jag tänker inte heller referera de\r\ninterna överläggningar som förekommit, men jag\r\nkan säga att Thage Peterson har helt fel. Kvar står\r\nfrågan till Thage Peterson om han förnekar att\r\nverkligheten i Sverige i dag är att tidningarna i\r\nhuvudsak verkar på en marknad och är beroende av\r\ni första hand sina annonsörer och prenumeranter\r\nför att kunna komma ut.</pre><pre>Anf. 194  THAGE G PETERSON (s):</pre><pre>Herr talman! Det är givet att jag inte förnekar att\r\nmassmedia i dag i högsta grad är beroende av\r\nmarknaden och av att bli första- och\r\nandrahandstidningar ute i regionerna. Men\r\nkonsekvensen av det är sedan att jag anser att vi\r\nskall ha ett presstöd kvar för att garantera\r\ntidningsutgivning.</pre><pre>Jag har faktiskt läst allt som Birgit Friggebo har\r\nskrivit i detta ämne och även lyssnat på henne. Och\r\nju mer jag lyssnar på henne och ju mer jag läser,\r\ndesto dystrare blir jag. Det finns ingen konsekvens i\r\nhennes budskap, varken när det gäller kulturpolitik\r\neller när det gäller tidningsutgivning. Med den\r\nmotivering som hon här framfört kan man faktiskt\r\nhävda att även partipolitiken skall bedrivas på den\r\nfria marknaden och att endast den som har pengar\r\noch kan få pengar för att klara sina valrörelser skall\r\nfå löpa hela linan ut. Det finns så mycket av\r\ninkonsekvens och håligheter i kulturministerns\r\nbudskap att jag blir litet förundrad och dyster av allt\r\njag har läst och hört.</pre><pre>Anf. 195  Kulturminister BIRGIT FRIGGEBO\r\n(fp):</pre><pre>Herr talman! Jag begär inte att Thage Peterson\r\nskall förstå den öppenhet som finns i ett liberalt\r\nbudskap och ett önskemål om så stor frihet som det\r\növer huvud taget finns möjlighet till, där det inte\r\nfinns tekniska begränsningar, så att vi i detta land\r\nfår en fri och öppen debatt.</pre><pre>Anf. 196  THAGE G PETERSON (s):</pre><pre>Herr talman! Jag trodde inte att det liberala\r\nbudskapet innebar att vi inte skulle ha press- och\r\nyttrandefrihet i Sverige.</pre><pre>Överläggningen var härmed avslutad.</pre><pre>\r\n26 §  Svar på fråga 1991/92:509 om\r\nanvändningen av de medel som anslagits för\r\narbetsmarknadspolitiska åtgärder</pre><pre>Anf. 197  Arbetsmarknadsminister BÖRJE\r\nHÖRNLUND (c):</pre><pre>Herr talman! Carl B Hamilton har frågat mig hur\r\njag tänker säkerställa en god hushållning av de för\r\narbetsmarknadspolitiken anslagna medlen.</pre><pre>I statsmakternas prioritering inom\r\narbetsmarknadspolitiken av svaga grupper ligger\r\nett kostnadseffektivt tänkande. Denna inriktining\r\ngrundas bl.a. på forskningsresultat. Dessa visar att\r\ndet framför allt är samhällsekonomiskt lönsamt att\r\nstödja grupper som handikappade, ungdomar samt\r\ninvandrare och flyktingar. Alternativet är många\r\ngånger att dessa grupper för all framtid slås ut från\r\narbetsmarknaden.</pre><pre>Statsmakterna ställer för varje budgetår upp ett\r\nantal mål, som bl.a. berör de prioriterade\r\ngrupperna, för den arbetsmarknadspolitiska\r\nverksamheten. Dessa mål inarbetas i\r\narbetsmarknadsverkets verksamhetsplanering.</pre><pre>Måluppfyllelsen analyseras genom att\r\narbetsmarknadsstyrelsen till regeringen redovisar\r\nett antal resultatindikatorer. Dessa indikatorer\r\nbehandlas vid regelbundet återkommande möten\r\nmellan arbetsmarknadsdepartementet och\r\narbetsmarknadsstyrelsen. Resultaten av dessa\r\nmöten ligger till grund för det fortsatta arbetet med\r\natt utveckla arbetsmarknadspolitiken vad gäller\r\ndess effektivitet och träffsäkerhet.</pre><pre>Här bör även de av regeringen föreslagna\r\npraktikplatserna nämnas. Det föreslagna systemet\r\när ett bra exempel på ökad kostnadseffektivitet,\r\ndels på grund av att systemet är mycket enkelt att\r\nadministrera för arbetsförmedlingen och företagen,\r\ndels på grund av att kostnadsökningar undviks\r\ngenom att bidragskostnaderna är fixerade till ett\r\nfast krontalsbelopp.</pre><pre>Förutom att arbetsmarknadspolitiken löpande följs\r\nupp görs även djupare analyser inom området av\r\nbl.a. expertgruppen för arbetsmarknadspolitiska\r\nutvärderingsstudier.</pre><pre>Avslutningsvis vill jag understryka att\r\narbetsmarknadsmyndigheterna är väl medvetna om\r\nvikten av att tilldelade resurser i nuvarande,\r\nekonomiskt ansträngda läge utnyttjas optimalt.</pre><pre>Anf. 198  CARL B HAMILTON (fp):</pre><pre>Herr talman! Jag vill börja med att tacka för svaret.\r\nJag vill från början också säga att jag tycker att det\r\när mycket bra att arbetsmarknadspolitiken för\r\nnärvarande har en stor volym och att den\r\nexpanderar snabbt som ett svar på den växande\r\narbetslösheten.</pre><pre>Men just därför att arbetslösheten nu är stor och\r\nväxande blir det dubbelt angeläget att se till att de\r\npengar som anslås verkligen används på ett så\r\neffektivt sätt som möjligt, dvs. i det här fallet på ett\r\nså sysselsättningsskapande sätt som möjligt.\r\nErfarenheten -- både när det gäller statliga organ\r\noch när det gäller privata företag -- talar för att det\r\när lätt att de inblandade, när man befinner sig i så\r\nexceptionella expansionsfaser som\r\narbetsmarknadspolitiken nu befinner sig i, blir\r\nfartblinda och tappar känslan för kostnadskontroll\r\noch att de inte är tillräckligt engagerade för att\r\nfinna lösningar som innebär en god hushållning\r\nmed tillgängliga medel. I det här fallet drabbar det\r\nde arbetslösa, eftersom man har en given summa --\r\nåtminstone på kort sikt -- och det gäller att skapa så\r\nmycket jobb som möjligt med denna summa.</pre><pre>Jag betraktar nog ändå de åtgärder som räknas upp\r\ni det svar jag har fått som relativt regelbundna\r\ninslag i politiken i en ganska normal situation. Det\r\ntalas t.ex. om att utveckla\r\narbetsmarknadspolitiken. Men jag menar att\r\nsituationen är exceptionell -- det tror jag inte att\r\nBörje Hörnlund invänder emot i och för sig -- med\r\nmycket snabbt växande utbetalningar. Vi har, kan\r\nman säga, en överhettad arbetsmarknadspolitik.\r\nDå måste man också, menar jag, ta till\r\nexceptionella utvärderingsåtgärder från AMS\r\nsida -- man måste ställa ytterligare krav på AMS att\r\ngöra utvärderingen.</pre><pre>Anf. 199  Arbetsmarknadsminister BÖRJE\r\nHÖRNLUND (c):</pre><pre>Herr talman! Låt oss som ett exempel ta\r\nungdomspraktikplatserna för 18-- 19-åringarna. De\r\när ett sätt att få mycket hög volym inom i princip\r\nsamma ram. Där får man ut väsentligt mer för\r\npengarna.</pre><pre>Jag är övertygad om att de unga där kommer att gå\r\ntill de yrken som de sedan tänker verka i. Tidigare\r\nhar de i stort sett till hundra procent gått in på\r\nkommunens verksamhetsområde. Det är inte en\r\nbra väg. På arbetsmarknaden framöver kanske ca\r\n70 % går in i näringslivet. Därför skall man under\r\narbetslöshetsperioden där släppa fram de\r\nungdomar som behöver praktik inom de områdena\r\noch inte så att säga köra alla åt ett håll.</pre><pre>Det var ett av de stora misstagen med de s.k.\r\nungdomslagen -- i mitten av 80-talet gick alla in på\r\nkommunernas verksamhetsområden. När\r\nkonjunkturen sedan tog sig fanns inte arbetskraften\r\ntillgänglig i näringslivet, och det vill jag inte\r\nmedverka till att upprepa. Man måste fråga sig vart\r\ndessa ungdomar är på väg, om praktikplatsen är ett\r\nled i deras utbildning, om den är meningsfull, osv.\r\nJag tror att överväganden av den typen är väldigt\r\nviktiga.</pre><pre>Anf. 200  CARL B HAMILTON (fp):</pre><pre>Herr talman! Det håller jag med\r\narbetsmarknadsministern om, och jag tycker att de\r\nhär praktikplatserna är utmärkta från den\r\nsynpunkten. Men det är ju inte det enda inslaget i\r\narbetsmarknadspolitiken.</pre><pre>Ta t.ex. de utbildningsinsatser som görs. Där säger\r\nvi ofta att det är en investering för framtiden. Men\r\nnär nu verksamheten expanderar så snabbt skulle\r\nman gärna vilja veta och ha bättre kontroll av att\r\nden utbildning som genomförs verkligen är av hög\r\nkvalitet och har den karaktären att den är en\r\ninvestering för framtiden.</pre><pre>Jag vill därför återvända till uppmaningen att i en\r\nexceptionell situation se över hela\r\narbetsmarknadspolitiken och kontinuerligt följa\r\nden med exceptionella utvärderingsinsatser och\r\neffektivitetskontroller -- annars tror jag att\r\nfartblindheten lätt kan leda till att vi helt plötsligt\r\nfår läsa reportage i tidningarna om obehagliga\r\nfelanvändningar.</pre><pre>Anf. 201  Arbetsmarknadsminister BÖRJE\r\nHÖRNLUND (c):</pre><pre>Herr talman! Jo. Det allra bästa -- det jobbar jag\r\nrätt mycket med -- är att hävda\r\narbetsmarknadspolitikens intressen gentemot\r\nandra departement. Det är inte så dumt om det i\r\ndet här läget exempelvis tillkommer fler\r\nhögskoleplatser på ordinarie budget; det finns\r\nsökande, och det finns runt om i landet stora behov\r\nav högre utbildning. De är mycket billigare än t.ex.\r\nmina upphandlade AMU-platser.</pre><pre>I vissa län har åtgärderna en volym på mellan 1 och\r\n2 %, medan hårt drabbade län har en volym på 5 --\r\n6 % på åtgärderna. De som nu ligger väldigt högt\r\när vi nu ute och specialstuderar för att se vad som\r\negentligen händer och om åtgärderna fortfarande\r\när effektiva när man når dessa stora tal. Vi har alltså\r\nögonen på de län som har höga volymer -- det är då\r\ndet blir risk att man inte riktigt kan hänga med och\r\nse vad som händer.</pre><pre>Anf. 202  CARL B HAMILTON (fp):</pre><pre>Herr talman! Det är bra att ni har ögonen på det.\r\nJag hoppas att ni även ibland har hårdhandskarna\r\npå.</pre><pre>Låt mig avslutningsvis bara peka på att om man nu\r\när ineffektiv i sin användning av medlen och av det\r\nskälet att man så att säga tvingas använda mer\r\nAMS-pengar för att sysselsätta ett visst antal\r\nmänniskor än vad som skulle behövas om man var\r\nmer effektiv får ett växande budgetunderskott, är\r\ndetta i sig arbetslöshetsskapande genom att det i\r\nslutändan riskerar att driva upp räntan, vilket i sin\r\ntur motverkar investeringar och den inhemska\r\nefterfrågan över huvud taget.</pre><pre>Får vi då en situation där ineffektiva\r\narbetsmarknadsåtgärder leder till ett högre\r\nbudgetunderskott, som i sin tur skulle driva fram en\r\nökad arbetslöshet, är vi så att säga inne i en ond\r\ncirkel. Jag vill inte på något sätt påstå att det är på\r\ndet sättet eller att detta skulle ha någon empiriskt\r\nstor omfattning, men det är ändå en mekanism som\r\nman kan påpeka i det här sammanhanget, tycker\r\njag.</pre><pre>Överläggningen var härmed avslutad.</pre><pre>27 §  Svar på fråga 1991/92:525 om utflyttningen\r\nav tjänsteföretag från Stockholmsregionen</pre><pre>Anf. 203  Arbetsmarknadsminister BÖRJE\r\nHÖRNLUND (c):</pre><pre>Herr talman! Kent Carlsson har frågat mig om\r\nregeringen -- till dess konjunkturen vänt -- är\r\nberedd att avbryta de aktiva insatserna riktade mot\r\ntjänsteföretag i Stockholmsregionen i syfte att\r\nförmå dem att förlägga verksamhet till\r\nstödområden eller stödjepunkter. Bakgrunden till\r\nfrågan är den stigande arbetslösheten i\r\nStockholmsregionen.</pre><pre>Inledningsvis vill jag framhålla att jag anser att det\r\när nödvändigt att Stockholm är en stark ekonomisk\r\nmotor för att Sverige som helhet skall utvecklas\r\npositivt. Stockholm skall dessutom vara ett viktigt\r\n''skyltfönster'' utåt -- både mot EG och mot den\r\növriga världen. I en skärpt internationell\r\nkonkurrens är det viktigt att vi tar fasta på\r\ngemensamma svenska intressen och inte spelar ut\r\nolika delar av landet mot varandra.</pre><pre>Arbetet med den uppsökande verksamheten riktad\r\nmot tjänsteföretag började hösten 1987 och har\r\nhittills resulterat i beslut om stöd till etablering av\r\nca 4 000 arbetstillfällen i stödområden eller\r\nstödjepunkter. Det senaste året har besluten\r\nglädjande nog i ökande omfattning gällt\r\netableringar i stödområde 1 -- dvs. i huvudsak i\r\nNorrlands inland.</pre><pre>Alla dessa beslut innebär ingalunda en utflyttning\r\nfrån Stockholm till stödområden. MRF Assistans,\r\nt.ex., nyetablerade 143 jobb i Vilhelmina i stället\r\nför i utlandet. Dessutom tillkom då 10--15\r\nförsäljningsjobb i Stockholm.</pre><pre>Av drygt 60 regeringsbeslut avser sålunda endast ca\r\n25 beslut en kombination av nyetablering och\r\nflyttning av viss personal och verksamhet från\r\nStockholm till stödområden. Resten av besluten\r\ngäller antingen rena nyetableringar eller expansion\r\nav befintlig verksamhet på orten.</pre><pre>Arbetet med att etablera arbetstillfällen för\r\ntjänsteverksamhet i stödområden är baserat på\r\nlångsiktighet. Avsikten är att få balans i den\r\nensidiga arbetsmarknadsstrukturen i\r\nstödområdena. Det är därför viktigt att\r\nansträngningarna inte upphör vid en tillfällig\r\nkonjunkturnedgång, som dessutom drabbar\r\nstödområdena mycket hårt. Som exempel på två\r\naktuella orter kan nämnas att arbetslösheten -- inkl.\r\narbetsmarknadspolitiska åtgärder -- i februari var\r\n15 % i Pajala, ca 13 % i Vilhelmina och\r\nmotsvarande siffror i Stockholmsregionen mindre\r\nän 4 % -- detta trots att de båda nämnda platserna\r\nfått tjänsteföretag lokaliserade till sig.</pre><pre>Avslutningsvis vill jag göra den kommentaren att\r\narbetskraft under de senaste 30 åren strömmat från\r\nstora delar av Norrland till Stockholm. Om det\r\nskulle sippra någon liten rännil tillbaka till orter\r\nsom förlorat uppåt halva sin folkmängd kan det inte\r\nanses upprörande.</pre><pre>Anf. 204  KENT CARLSSON (s):</pre><pre>Herr talman! Jag vill tacka\r\narbetsmarknadsministern för svaret. Det finns en\r\nglädjande punkt i det, och det är att vi är överens\r\nom den vikt som Stockholm har i den ekonomiska\r\nutvecklingen för hela landet, att Stockholm kan\r\nvara ett slags inkörsport också för företag från\r\nandra delar av Europa och världen i övrigt.</pre><pre>Bakgrunden till min fråga är givetvis att det inte\r\nråder normala förhållanden i landet just nu. Vi har\r\nhög arbetslöshet, och även Stockholmsregionen har\r\ndrabbats av den snabbt ökande arbetslösheten. Jag\r\nhåller med arbetsmarknadsministern om att\r\nStockholm under normala förhållanden måste dela\r\nmed sig, framför allt till stödområdena och\r\nNorrlands inland, av de företag som finns här i\r\nStockholm och som ser fördelarna med att flytta till\r\nstödområden. Vad jag har vänt mig mot är att man,\r\ni ett läge med 32 000 arbetslösa i Stockholm och där\r\nantalet snabbt ökar, använder skattepengar till att\r\nbara flytta runt jobb.</pre><pre>För att bara ta ett litet exempel, med de siffror som\r\nhar nämnts från ministerns departement, kan det\r\nför 1 000 jobb bli en kostnad på uppåt 250 milj.kr.\r\nJag frågar mig om inte de pengarna bättre används\r\nför att skapa nya jobb i landet som helhet,\r\nexempelvis för att få i gång den skolupprustning\r\nsom riksdagen tidigare har beslutat om men som\r\nden borgerliga regeringen har föreslagit skall tas\r\nbort. Det skapar totalt sett fler jobb i landet. Det\r\nkan bli i Stockholm, i Norrlands inland eller i\r\nGöteborg, men det innebär att arbetslösheten\r\nfaktiskt minskar. Att regeringen har så gott om\r\npengar har vi inte hört i andra sammanhang, att den\r\ninte måste prioritera och använda pengarna där de\r\nger bäst utdelning och flest jobb. Det är märkligt.</pre><pre>Anf. 205  Arbetsmarknadsminister BÖRJE\r\nHÖRNLUND (c):</pre><pre>Herr talman! Jag har hela hösten och hitintills i år\r\nstått i denna kammare och svarat på frågor i stort\r\nsett varje tisdag, och jag vill tala om för Kent\r\nCarlsson att ett stående inslag från hans\r\npartikamrater från Blekinge upp till Pajala har varit\r\natt ministern nu måste se till att deras små\r\narbetsmarknader breddas med mindre\r\ntjänsteföretag. Jag menar att hela landet har en\r\nväldigt god nytta av att man mot dessa smala,\r\nensidiga arbetsmarknader, med på sina ställen\r\nuppemot 20 % av arbetskraften bredvid den\r\nordinarie arbetsmarknaden, visar litet generositet\r\noch ger ungdomarna där en bredd i sitt yrkesval.</pre><pre>De 250 000 kr. per jobb som det har skrivits om i\r\ntidningarna gäller etableringen i Vilhelmina. Valet\r\nstod mellan ett land som tillhör EG och Sverige,\r\noch med den här insatsen valde man Vilhelmina.\r\nJag garanterar Kent Carlsson att detta är en mycket\r\ngod investering, som kommer att ge mycket ringar\r\nframöver för en positiv arbetsmarknad.</pre><pre>De här kommunerna, som har förlorat sina\r\nungdomar och som fortfarande förlorar mer än\r\nhalva sina ungdomskullar varje år, börjar nu nå den\r\nsituationen där servicen hotas, och det är mycket\r\nallvarligt.</pre><pre>Anf. 206  KENT CARLSSON (s):</pre><pre>Herr talman! Vi är överens om att Stockholm under\r\nnormala förhållanden skall bidra med arbetsplatser\r\ntill andra delar av landet för att skapa en mer\r\nbalanserad arbetsmarknad. Vad som nu faktiskt\r\nsker är att vi med skattemedel skyfflar runt\r\narbetslöshet, och det kan väl inte vara en vettig\r\npolitik.</pre><pre>Arbetsmarknadsministern borde även ha hört de\r\nsocialdemokrater som i höstas och nu under våren\r\nhar pekat på nödvändigheten av ytterligare insatser\r\nför att minska arbetslösheten totalt sett. Jag har\r\ninte fått den exakta uppgiften från ministerns\r\ndepartement, men det är någonstans mellan 100\r\noch 250 miljoner som skulle kunna satsas på att få\r\nfram helt nya jobb. Det måste väl vara det bästa för\r\nSverige just nu.</pre><pre>Sedan vill jag avslutningsvis bara göra en liten\r\nkommentar om det här med att arbetskraft har\r\nströmmat från Stockholm till övriga delar av landet\r\nunder de senaste 30 åren. Jag rekommenderar en\r\nläsning av befolkningsstatistiken för Stockholm,\r\nsom visar att det har skett en nettoutflyttning från\r\nStockholmsregionen. Det som har räddat\r\nStockholm befolkningsmässigt är flyktingarna och\r\nett högt födelsetal.</pre><pre>Anf. 207  Arbetsmarknadsminister BÖRJE\r\nHÖRNLUND (c):</pre><pre>Herr talman! En liten sak kanske vi kan vara sams\r\nom, Kent Carlsson, och det är att här är inte den\r\nenda livsmedelsbutiken eller den enda skobutiken\r\nhotade, utan här är bilden en annan, om man\r\nuttrycker sig försiktigt. Jag tycker att man tar tag i\r\ndetta på fel sätt. Om det blir t.ex. 10\r\nutlokaliseringar med vardera 20 personer betyder\r\ndet mycket för de 10 orter som får dessa jobb, dvs.\r\n200 jobb. Det är inte jobb som tas från Stockholm,\r\nutan det är nyetableringar som inte slagit sig fast\r\nnågon annanstans som diskuteras för de mindre\r\norterna.</pre><pre>Jag tror att jag med mina kontakter under den här\r\nperioden skall kunna åstadkomma inte bara 1 000\r\nutan fler jobb till Stockholmsregionen, genom\r\ninternationella kontakter, och det borde Kent\r\nCarlsson tycka var bra och själv jobba med i stället\r\nför att ge sig på dessa småorter.</pre><pre>Anf. 208  KENT CARLSSON (s):</pre><pre>Herr talman! Arbetsmarknadsministern och jag\r\nkan vara överens om att det är alldeles utmärkt om\r\nvi kan locka hit företag från andra länder som\r\netablerar sig i Stockholm elller i Norrlands inland.\r\nDet ger ett nettotillskott av arbetstillfällen här i\r\nlandet. Men när det bara handlar om att flytta om\r\nden befintliga kakan, i nuvarande situation, är det\r\nslöseri med pengar.</pre><pre>Vad jag har sagt i min fråga är att det bör göras ett\r\ntillfälligt stopp för den typ av beslut som regeringen\r\nkan fatta om att ge pengar för att flytta företag till\r\nandra delar av landet i rådande konjunkturläge. I\r\nstället bör man använda de pengarna för att skapa\r\nhelt nya jobb. Det finns mängder av uppslag -- det\r\nvet arbetsmarknadsministern. Det gäller\r\nskolupprustningar, satsningar på andra typer av\r\narbetsmarknadspolitiska åtgärder,\r\nbostadsinvesteringar, infrastrukturinvesteringar\r\nm.m. Man kan göra rätt mycket med 150--200 milj.\r\nkr.</pre><pre>Anf. 209  Arbetsmarknadsminister BÖRJE\r\nHÖRNLUND (c):</pre><pre>Herr talman! Det har i mycket stor utsträckning\r\nvarit fråga om tillskott av nya jobb i den här\r\nverksamheten. Det har i några fall varit fråga om\r\nett antal nyckelpersoner, som har tagits från\r\nStockholm till de här orterna, men det har inte varit\r\nfina jobb, utan bl.a. datajobb och telefonjobb.</pre><pre>Den utvärdering som hittills har gjorts av dessa\r\nsatsningar visar att de har fått mycket hög prioritet\r\npå de nya orterna, och det är bra för utvecklingen\r\nav svenska företag.</pre><pre>Jag vill nämna att det lägsta priset för de jobb som\r\nvia offertmetoden har lokaliserats till utsatta orter\r\när 26 000 kr. per arbetstillfälle, så det är många\r\ngånger frågan om lägre tal.</pre><pre>Anf. 210  KENT CARLSSON (s):</pre><pre>Herr talman! Jag har givetvis varit i kontakt med\r\nministerns departement och försökt få fram\r\ntotalsiffror och sådant, men det har visat sig vara\r\nganska svårt att få den typen av uppgifter. Det\r\npågår en verksamhet som med ett amerikanskt ord\r\nkallas ''place hunting'', dvs. att företag tittar på\r\nfördelar med att etablera sig på mindre orter. Det\r\nkan vara naturupplevelser och sådant som kan ge\r\nstörre trivsel och som gör att personalomsättningen\r\nminskar. Det är en verksamhet som redan pågår,\r\noch den syns också i befolkningsstatistiken.</pre><pre>Det sker en utflyttning av kunskapsintensiva\r\nföretag till Norrlandslänen. Det gäller inte så\r\nmånga, men det är en trend som har påbörjats och\r\nsom är bra.</pre><pre>Ministern och jag är överens om att Stockholm skall\r\nbidra under normala förhållanden, men nu är det\r\nen speciell situation. Återigen: Är det vettigt i detta\r\nläge att använda ett par hundra miljoner till att bara\r\nflytta runt jobb, i stället för att använda pengarna\r\ntill att skapa nya jobb?</pre><pre>Anf. 211  Arbetsmarknadsminister BÖRJE\r\nHÖRNLUND (c):</pre><pre>Herr talman! Kent Carlsson borde åka upp till ett\r\nantal småorter i Norrlands inland, som under de\r\nsenaste 30 åren har satt till så mycket ungdomar att\r\nen del har halverat sin befolkning, där det nu är få\r\nungdomar men många äldre, där arbetslösheten\r\neller andelen personer utanför ordinarie\r\narbetsmarknad är uppemot 20 % av befolkningen.\r\nNär en sådan ort får ett litet tjänsteföretag med tio\r\npersoner stiger stämningen i hela kommunen -- så\r\npositivt anses det vara. Jag är övertygad om att\r\nKent Carlsson då skulle komma tillbaka och säga\r\natt det är bra att några jobb går ut på detta sätt.\r\nSamtidigt har arbetsmarknadsdepartementet och\r\nandra departement den kraften gentemot andra\r\nländer, där företag nu börjar intressera sig för\r\nSverige igen som en bra plats att investera på, och i\r\nde fallen är Stockholm alternativet. Stockholm blir\r\nalltså vinnare på den totala verksamheten, och det\r\när viktigt att understryka.</pre><pre>Anf. 212  KENT CARLSSON (s):</pre><pre>Herr talman! Låt mig återigen understryka att jag\r\nabsolut inte har någonting emot om vi lyckas locka\r\nhit företag från andra länder, som annars skulle ha\r\netablerat sig på andra platser, exempelvis i Europa.\r\nDet är en utmärkt verksamhet som bedrivs, att\r\nstärka näringsstrukturen och antalet arbetstillfällen\r\nhär. Det är samma sak om de etablerar sig i\r\nNorrlands inland eller Västernorrland, t.ex.\r\nKramfors, som har haft stora problem med\r\narbetslösheten. Men de beslut som har fattats och\r\nsom skall fattas som bara handlar om att flytta runt\r\njobb och i princip skyffla runt arbetslösheten,\r\nvänder jag mig mot. De pengarna tror jag att även\r\nde medborgare som bor i Norrlands inland tycker\r\nkan användas bättre för att skapa helt nya jobb,\r\nsom kan komma både Norrlands inland och\r\nStockholmsregionen eller andra delar av landet till\r\ngagn.</pre><pre>Anf. 213  Arbetsmarknadsminister BÖRJE\r\nHÖRNLUND (c):</pre><pre>Herr talman! Arbetsmarknadsdepartementet och\r\nhela regeringen jobbar med att skapa stabila och\r\nbra arbetsmarknader över hela landet. Det är\r\nhuvudinriktningen, och det har samtliga kommuner\r\noch orter nytta av.</pre><pre>Anf. 214  KENT CARLSSON (s):</pre><pre>Herr talman! Det är en helt annan diskussion som\r\nförs, om regeringens insatser för att skapa full\r\nsysselsättning eller för att få ned arbetslösheten är\r\ntillräckliga. Den debatten handlar om ekonomisk\r\npolitik och den totala satsningen på att bekämpa\r\narbetslösheten. Där har vi socialdemokrater en\r\nannan uppfattning, och vi menar att man behöver\r\ngå in med mer omfattande åtgärder.</pre><pre>Överläggningen var härmed avslutad.</pre><pre>28 §  Svar på fråga 1991/92:535 om innebörden\r\nav visst uttalande om arbete åt ungdomar</pre><pre>Anf. 215  Arbetsmarknadsminister BÖRJE\r\nHÖRNLUND (c):</pre><pre>Herr talman! Ingela Thalén har frågat mig vilken\r\nslutsats jag drar av mitt påstående i ett\r\npressmeddelande att arbetsgivarna inte är villiga att\r\nbetala för utfört arbete.</pre><pre>Den som läst pressmeddelandet kan se, att vad jag\r\nsagt är att socialdemokraternas alternativa förslag\r\ntill regeringens förslag om ungdomspraktik innebär\r\natt företagen skall ta fram lönemedel motsvarande\r\nca 2 miljarder kronor. I nuvarande konjunkturläge,\r\ndå en tredjedel av företagen går med förlust,\r\nbedömer jag detta som ogörligt. Företagen bör i\r\nstället göra sin insats genom att lägga stor vikt vid\r\natt lära ut yrkeskunnighet.</pre><pre>Målet är självklart att arbetsgivarna skall betala för\r\nungdomar och andra arbetare när de ekonomiska\r\nförutsättningarna finns, dels i form av arbete på den\r\nreguljära arbetsmarknaden, dels i form av delat\r\nekonomiskt ansvar i vissa situationer.</pre><pre>Regeringens uppfattning är att samhället fram till\r\ndess måste ta ansvar för att ge ungdomarna en\r\nmeningsfull arbetslivserfarenhet genom\r\nungdomspraktik förlagd till hela arbetsmarknaden.\r\nI den till riksdagen nyligen förelagda propositionen\r\nföreslår regeringen ett konstruktivt och ekonomiskt\r\ngenomförbart förslag.</pre><pre>Det är min uppfattning att det är orätt att låta våra\r\nungdomar drabbas av en omfattande arbetslöshet.\r\nDet är inte de som är skyldiga till 80-talets\r\ninflations- och spekulationsekonomi. De måste\r\näven i detta skede få tillträde till arbetsmarknaden\r\noch därigenom skaffa sig viktig yrkes- och\r\narbetslivserfarenhet.</pre><pre>Regeringens förslag till åtgärder innebär att\r\nungdomarna kommer att stå bra rustade att gå in på\r\nden ordinarie arbetsmarknaden när\r\nkonjunkturerna vänder.</pre><pre>Anf. 216  INGELA THALÉN (s):</pre><pre>Herr talman! Av statsrådets svar framgår att det är\r\nviktigt att arbetsgivarna betalar för ungdomar och\r\nandra arbetare när de ekonomiska\r\nförutsättningarna finns, dels i form av arbete och\r\ndels i form av delat ekonomiskt ansvar. Men i det\r\nhär fallet handlar det inte om något delat ansvar,\r\nutan det handlar ju om att de som tillhandahåller\r\ndessa s.k. ungdomspraktikplatser skall få\r\narbetskraft gratis av arbetsförmedlingen.</pre><pre>Det är precis på den punkten som\r\nsocialdemokraterna har sagt att det är inte rimligt\r\natt man skall finnas ute på arbetsplatsen under\r\nsådana förhållanden. Dels är det inte rimligt av\r\narbetsrättsliga skäl, dels är det inte rimligt att man\r\nskall utföra ett arbete sida vid sida med någon\r\nannan och inte få någon ersättning från\r\narbetsgivaren för detta.</pre><pre>Jag är fullt medveten om att det i det här\r\nkonjunkturläget behövs en lång rad generella och\r\nandra insatser för att ge ungdomen en chans, och i\r\nvår motion har vi föreslagit en modell som vi själva\r\ntycker är mycket bättre. Den tillmötesgår en del av\r\nde ansatser som Börje Hörnlund tidigare har\r\npresenterat, men vi tycker att vårt förslag bättre\r\ntillgodoser behovet.</pre><pre>Det jag är orolig för är: Vilken signal anser\r\nstatsrådet att han ger arbetsmarknaden, när han\r\nsäger att det är dagdrömmeri att tro att företagen\r\nskall orka med att betala lön? Vilken signal ger man\r\ntill arbetsgivarna? Vilken signal ger man till\r\nungdomarna som skall ut på arbetsmarknaden? För\r\ndet är en arbetsmarknad man skall ut på, Börje\r\nHörnlund.</pre><pre>Sedan kan jag inte låta bli att notera att statsrådet\r\ngärna återkommer till beskrivningen av att det är\r\norätt att låta ungdomar drabbas av omfattande\r\narbetslöshet som 80-talets inflations- och\r\nspekulationsekonomi har åstadkommit. Det kan\r\njag hålla med om, men vad regeringen gör i\r\npraktiken är att premiera just dem som har\r\nåstadkommit denna ekonomi.</pre><pre>Anf. 217  Arbetsmarknadsminister BÖRJE\r\nHÖRNLUND (c):</pre><pre>Herr talman! Om vi skall börja med det sista, så\r\ntror jag att nära nog hundra procent av dem som\r\nkommer att ta emot dessa ungdomar inte är de som\r\när skyldiga till att det har blivit som det har blivit i\r\nSverige på grund av det som skedde på 80-talet.\r\nHär rör det sig om en hel mängd småföretagare och\r\nmedelstora företagare som har kämpat på ett\r\nhederligt och bra sätt.</pre><pre>Nu är det så att en tredjedel av företagen går med\r\nförlust, och då är det mycket svårt att motivera nya\r\nutgifter. Dessutom begär jag i regeringens förslag\r\natt företagarna gör sin insats genom att lägga stor\r\nvikt vid att lära ut yrkeskunnighet åt dessa\r\nsexmånaderspraktikanter.</pre><pre>Det är en ganska stor insats. Fru Thalén är ju inte\r\nomedveten om hur det har varit nu för 18--19-\r\nåringarna. Alla har gått in till kommunerna, till en\r\nkostnad av 161 500 kr. per år. Där har de egentligen\r\nfått mycket av förvaring och ingen utbildning i de\r\nyrken som de tänker ägna sig åt. Det tycker jag är\r\nen felaktig väg. Dels kostar den så mycket att man\r\ninte har råd med den, dels leder den inte framåt för\r\nde unga.</pre><pre>Mitt sätt att lägga upp det här kommer att leda\r\nframåt för de unga. Det är inget problemfritt\r\nförslag, men det är ett långt bättre förslag än något\r\nannat som har redovisats.</pre><pre>Anf. 218  INGELA THALÉN (s):</pre><pre>Herr talman! Av naturliga skäl delar jag inte alls\r\nden uppfattning som arbetsmarknadsministern\r\nförde fram nu senast. Jag tycker att det är en bra\r\nansats som Börje Hörnlund har gjort, och det har\r\njag sagt. Det tycker jag att man kan betona.\r\nDäremot tillgodoser regeringsförslaget inte det\r\nBörje Hörnlund själv säger att han vill\r\nåstadkomma, nämligen enkelheten, att det skall\r\nvara tryggt för de unga ute på arbetsmarknaden och\r\natt de skall få yrkeslivserfarenhet, för i\r\nyrkeslivserfarenhet ingår en hel del arbete.</pre><pre>Men jag var inte ute efter att diskutera vare sig\r\nungdomspraktiken som sådan eller vårt förslag om\r\nungdomsjobb, vilket jag tycker är bättre, utan jag\r\nvar ute efter att få veta vilken slutsats\r\narbetsmarknadsministern drar av den signal han\r\nhar givit arbetsgivarna, nämligen att de inte skall\r\nbehöva bry sig om att betala för utfört arbete. Det\r\nstår i pressmeddelandet att det är dagdrömmeri att\r\ntro att arbetsgivarna vill betala för arbete som\r\nutförs.</pre><pre>Anf. 219  Arbetsmarknadsminister BÖRJE\r\nHÖRNLUND (c):</pre><pre>Herr talman! Om det rör sig -- med det\r\nkonjunkturläge vi har framåt hösten -- om ca 60 000\r\nungdomar, då måste man ha ett enkelt förslag. Det\r\nskall ha ett utbildningsinslag som gör att alltihop är\r\nbra för de unga som går in på jobben.</pre><pre>Den här debatten kan vi fortsätta senare, när saker\r\noch ting är beredda i utskott och kommer till\r\nkammaren, men min uppfattning är att hitintills\r\nredovisade förslag inte ens kommer att ge\r\nsysselsättning åt hälften av de 60 000 undomar som\r\nvill ha praktik och arbete utan leder till\r\narbetslöshet, och det är detta jag till varje pris vill\r\nförhindra.</pre><pre>Jag vill inte ha horder av unga människor gående\r\nlediga i månader, utan de unga går till utbildning\r\neller till ett praktikarbete.</pre><pre>Anf. 220  INGELA THALÉN (s):</pre><pre>Herr talman! Till det sista kan jag snabbt yrka ett\r\nabsolut bifall. Vi är helt överens om att ungdomar\r\ninte skall gå sysslolösa. De skall in i någonting som\r\nger dem hopp för framtiden.</pre><pre>Det är riktigt som Börje Hörnlund säger att de\r\nförslag som hitintills redovisats -- jag kan tillägga\r\nfrån regeringen -- ger inte 65 000 ungdomar någon\r\nsysselsättning. De ger allra högst räknat 10 000 à\r\n15 000 utöver de 20 000 som redan har\r\nsysselsättning i befintliga åtgärdsprogram.</pre><pre>Men fortfarande anser jag mig inte ha fått något\r\nsvar på frågan om de signaler som ges till\r\narbetsmarknaden: Regeringen anser att\r\narbetsgivarna skall få stora subventioner för den\r\ninsats som skall göras för ungdomsjobb!</pre><pre>Låt mig avslutningsvis för min del den här gången\r\nsäga att jag avsåg inte småföretagarna. Att de får\r\nförmåner när de tar sig an unga människor tycker\r\njag är riktigt. Jag tänkte snarare på\r\nskattesänkningar för aktie- och\r\nförmögenhetsägare. Dem var denna regering snabb\r\natt premiera. Det var till stor del de som stod för\r\nfinansmarknaden under 80-talet.</pre><pre>Anf. 221  Arbetsmarknadsminister BÖRJE\r\nHÖRNLUND (c):</pre><pre>Herr talman! Vi har genomfört vissa\r\nskattesänkningar för att svenska företag skall\r\ninvestera i Sverige och utländska företag finna det\r\nintressant att investera hos oss.</pre><pre>Vi ser nu en tydlig omsvängning efter\r\nregeringsskiftet. Svenska företag investerar inte\r\nlängre utomlands på samma sätt som de gjorde\r\nunder senare delen av 80-talet, och det är stort\r\nintresse från utlandet att börja diskutera\r\ninvesteringar i Sverige.</pre><pre>Det här är positivt. Det är enda vägen som vi kan\r\nskapa ordinarie jobb.</pre><pre>Anf. 222  INGELA THALÉN (s):</pre><pre>Herr talman! Det är naturligtvis positivt att företag\r\när intresserade av att etablera sig i Sverige. Det tror\r\njag att vi kan vara överens om att man skall se\r\npositivt på.</pre><pre>Jag vill bara påminna statsrådet om att på grund av\r\nandra beslut som den nuvarande regeringen har\r\nfattat rasade orderingången på hemmamarknaden\r\nunder oktober, november och december i fjol på ett\r\nmycket dramatiskt sätt, trots sänkningen av\r\nförmögenhetsskatten.</pre><pre>Överläggningen var härmed avslutad.</pre><pre>29 §  Svar på fråga 1991/92:558 om\r\nnedläggningen av lönsamma industriföretag i\r\nVästerbotten</pre><pre>Anf. 223  Arbetsmarknadsminister BÖRJE\r\nHÖRNLUND (c):</pre><pre>Herr talman! Carin Lundberg har frågat mig om\r\nvilka åtgärder som regeringen kommer att vidta för\r\natt förhindra utarmning av företag i Västerbotten.\r\nBakgrunden är enligt Carin Lundberg att en rad väl\r\nfungerande och vinstgivande enheter inom företag\r\ni Västerbotten lagts ned och verksamhet flyttats\r\nsöderut.</pre><pre>En av regeringens huvuduppgifter är att återvinna\r\nutvecklings- och tillväxtkraften i svensk ekonomi. I\r\ndet ligger bl.a. att skapa gynnsamma\r\nförutsättningar för att starta, utveckla och driva\r\nföretag i alla delar av landet. Regeringen har därför\r\nredan vidtagit en rad åtgärder som kommer att\r\nunderlätta för företagen att utvecklas på ett\r\nönskvärt sätt. Skatterna för småföretagen kommer\r\natt sänkas och en rad regelsystem kommer att\r\nförenklas.</pre><pre>Detta är åtgärder som är nödvändiga för att en\r\nutarmning av det slag som Carin Lundberg är oroad\r\nför skall kunna undvikas. Åtgärder som gynnar\r\nsmåföretagen är särskilt viktiga i ett län som\r\nVästerbotten som har så stort inslag av små och\r\nmedelstora företag.</pre><pre>Både Carin Lundberg och jag vet att de\r\nregionalpolitiska instrumenten är viktiga när det\r\ngäller att främja en önskvärd näringslivsutveckling\r\ni Västerbotten. I en totalt sett mycket stram budget\r\nhar regeringen därför ökat de regionalpolitiska\r\nanslagen. Detta kommer att gynna Västerbotten\r\nliksom andra regionalpolitiskt prioriterade\r\nområden.</pre><pre>I den mycket djupa lågkonjunktur som vi nu\r\nbefinner oss i är det tyvärr så att ett stort antal\r\nföretag minskar eller helt lägger ned sin\r\nverksamhet. Det sker också omstruktureringar och\r\nomflyttningar av verksamhet. Detta berör alla\r\ndelar av landet. Regeringen kan självfallet inte\r\nlägga sig i beslut som fattas av enskilda företag. I\r\nden mån det gäller företag som nyligen erhållit\r\nregionalpolitiskt stöd kan det däremot bli fråga om\r\natt återkräva sådant stöd.</pre><pre>Då Carin Lundberg, som framställt frågan, anmält\r\natt hon var förhindrad att närvara vid\r\nsammanträdet, medgav förste vice talmannen att\r\nGeorg Andersson i stället fick delta i\r\növerläggningen.</pre><pre>Anf. 224  GEORG ANDERSSON (s):</pre><pre>Herr talman! Jag vill inledningsvis på Carin\r\nLundbergs vägnar tacka för svaret.</pre><pre>Det som upprör i det här sammanhanget är att man\r\nlägger ner ett antal företag i Västerbotten som går\r\nmed vinst. Befolkningen kan inte begripa hur det\r\nkan få vara på det sättet.</pre><pre>Carin Lundberg och jag deltog i en demonstration\r\npå Luciadagen i fjol i Robertsfors tillsammans med\r\nett femhundratal ortsbor. Då hade vi en\r\nförhoppning om att kunna övertyga företagen att\r\navstå från nedläggningen. Vi hade tyvärr ingen\r\nframgång.</pre><pre>Då frågar man sig: Vad gör regeringen i ett sådant\r\nläge? Hur utnyttjar den sina möjligheter att utöva\r\ntryck på företagen i fråga?</pre><pre>Nu säger arbetsmarknadsministern, liksom en\r\nrituell inramning, att alla delar av landet skall leva,\r\ndär skall man kunna driva företag osv., och han\r\npåstår att det vidtas en rad åtgärder. Jag finner av\r\nsvaret inte särskilt många. Skattesänkningar för\r\nföretag tycks inte ha hjälpt. Och varför skulle de\r\nhär företagen behöva skattesänkning som redan går\r\nmed vinst?</pre><pre>Regelsystem skall förenklas, står det i svaret. Det\r\nhar vi nu fått lära oss betyder att löntagarnas villkor\r\nskall försämras. Frågan är: Hur långt då? Skall man\r\ngå så långt som SAF:s VD på sistone gett idéer om,\r\nnämligen att sänka lönerna för arbetare i Norrland?</pre><pre>När det gäller ökade regionalpolitiska anslag kan\r\njag notera att insatserna inte är särskilt\r\nimponerande. Man minskar i budgeten anslagen\r\nför lokaliseringsbidrag.</pre><pre>Så jag efterlyser fortfarande det kraftfulla\r\nagerandet för att övertyga företag om att de inte\r\nskall göra som man gjort i Västerbotten.</pre><pre>Anf. 225  Arbetsmarknadsminister BÖRJE\r\nHÖRNLUND (c):</pre><pre>Herr talman! När det gäller Robertforsföretaget\r\nhar jag tagit personlig kontakt på allra högsta nivå\r\noch samtalat igenom frågorna. Jag kommer att ha\r\nytterligare ett sammanträffade, men jag hoppas att\r\nGeorg Andersson har den uppfattningen att\r\nföretagen måste få fatta sina beslut själva. Sedan\r\nkan jag som arbetsmarknadsminister och minister\r\nför regionalpolitiken ta upp samtal och diskutera\r\nosv., men det vore väl mot alla lagar och regler, om\r\njag skulle försöka mig på att överta beslutsfattandet\r\ni företagsfrågor.</pre><pre>Sedan vill jag ge Georg Andersson ett litet tips här.\r\nOm socialdemokraterna inte hade stoppat\r\nteleverket, skulle vi nu haft i gång investeringar på\r\nrunt en miljard i skogslänen.</pre><pre>Men det viktiga hade varit att skapa en modern\r\nstruktur som företagen hade uppskattat. Men ännu\r\nviktigare var att televerket ville sänka rikstaxorna\r\noch utlandstaxorna som är så viktiga för dem som\r\nbor där avstånden är långa -- som de är i Norr- och\r\nVästerbotten. Men det förhindrades, och det var\r\nregionalpolitiskt ett förödande beslut.</pre><pre>Vid en lokalisering långt bort går det att skapa flera\r\ntusen arbetstillfällen och billigare förutsättningar\r\nför företagen, och det är viktigt. Jag hoppas att det\r\nsker en omprövning.</pre><pre>Anf. 226  GEORG ANDERSSON (s):</pre><pre>Herr talman! Jag tycker att det är ynkligt, herr\r\narbetsmarknadsminister, att försöka använda\r\nbeslutet om att teletaxorna inte skulle höjas\r\ndrastiskt vid årsskiftet som ursäkt för att det går\r\ndåligt för näringslivet i Norrland. Jag har tidigare\r\nfört denna diskussion med Börje Hörnlund och\r\nMats Odell och sagt att detta inte får användas som\r\nett slags räddningsplanka för att försvara en dålig\r\npolitik, som ni bedriver. Det är ynkedom!</pre><pre>Tiden medger inte att jag går in på detaljer, men jag\r\nvill ändå säga att det här är ett skamlöst försök att\r\nutnyttja det beslutet på ett mycket ohederligt sätt.\r\nUpphör med det! Titta i stället på vad ni har ställt\r\ntill med genom att stoppa byggandet!</pre><pre>SAPA i Robertsfors, som föranledde frågan, är ett\r\nföretag som är beroende av att man bygger här i\r\nlandet.</pre><pre>Anf. 227  Arbetsmarknadsminister BÖRJE\r\nHÖRNLUND (c):</pre><pre>Herr talman! Jag förstår att Georg Andersson tar\r\nilla upp. Jag vet att televerkets folk, kommunalråd,\r\nosv. har förklarat för Georg Andersson och hans\r\nkamrater hur oerhört felaktigt det var att stoppa\r\nden viktiga utbyggnaden av infrastrukturen och\r\nskapandet av ett par tusen arbetstillfällen.</pre><pre>Det går att diskutera byggandet. Det är klart att\r\n40 000 tomma lägenheter och tusentals billiga\r\nkontor påverkar arbetsmarknaden. Men dessa\r\nkunde byggas genom att man så att säga köpte folk\r\nfrån exportindustrin under 1989--1990. Det var ett\r\nrus, och nu känner vi av baksmällan. Vem regerade\r\nunder 1989--1990?</pre><pre>Anf. 228  GEORG ANDERSSON (s):</pre><pre>Herr talman! Jag tillhörde den regeringen. Jag\r\nkämpade med näbbar och klor för att hitta\r\nlägenheter runt om i landet för att bereda plats åt\r\nflyktingar som bodde i förläggningar. Alla\r\nkommuner sade att de hade brist på lägenheter och\r\nlång bostadskö och att de måste få bygga mer. Då\r\nbromsade nuvarande arbetsmarknadsminister\r\nBörje Hörnlund och hans regeringskolleger ett\r\nbyggande av bostäder här i landet.</pre><pre>Arbetsmarknadsministern talar om att vi har\r\nstoppat televerkets investering. Televerket är och\r\nförblir en av de allra största investerarna i landet.\r\nTeleverket kan fortsätta att investera alldeles\r\noberoende av beslutet om att förskjuta den\r\ndrastiska lokaltaxehöjningen ett halvår.\r\nRegeringen hade frihet att se till att televerket fick\r\nhöja taxorna på ett annat sätt för att kunna\r\nupprätthålla den planerade investeringsvolymen.</pre><pre>För övrigt har detta beslut endast förorsakat en\r\nmarginell förändring av televerkets inkomster.\r\nBeslutet fattades av regeringen efter ett uttalande\r\nav riksdagen.</pre><pre>Anf. 229  Arbetsmarknadsminister BÖRJE\r\nHÖRNLUND (c):</pre><pre>Herr talman! Så sent som i dag har ett\r\nsocialdemokratiskt kommunalråd från vårt hemlän\r\nuppvaktat mig och varit ledsen över det som har\r\nhänt med televerkets investeringar. Gång på gång\r\nkommer representanter för kommuner till mig och\r\nsäger att beslutet inte var bra.</pre><pre>Som arbetsmarknadsminister -- om jag nu skall se\r\ndetta i ett så snävt perspektiv -- tycker jag inte att\r\ndet är bra att 2 000--3 000 arbetstillfällen försvinner\r\npå grund av att en, som Georg Andersson säger,\r\ntidigare regering ville skjuta på en förändring ett\r\nhalvår på grund av några artiklar i en tidning. Då\r\nhar man lånat sig till den allra billigaste politik som\r\nman kan låna sig till. Jag trodde att det låg större\r\ntankar bakom beslutet.</pre><pre>Anf. 230  GEORG ANDERSSON (s):</pre><pre>Herr talman! Jag tycker att det här är ganska\r\nupprörande. Vi har en allvarlig situation. I vårt\r\ngemensamma hemlän Västerbotten läggs företag\r\nsom går med vinst ner. Arbetsmarknadsministern\r\nsäger att han inte kan göra något och att han skall\r\nprata med företagen.</pre><pre>Arbetstillfällen försvinner, bl.a. 72 i Robertsfors.\r\nDet är ett hårt slag mot kommunen. Det här gäller\r\näven en rad andra företag, bl.a. gruvnäringen, som\r\nni ger en dödsstöt.</pre><pre>I det läget flyr arbetsmarknadsministern till frågan\r\nom televerket. Televerket har gjort ett stort\r\nnummer av sin indignation och skapat en väldig\r\nopinion på ett helt vilseledande sätt och därmed\r\nvilselett ett stort antal kommunalråd.</pre><pre>Regeringen är ansvarig för vad televerket har för\r\ninvesteringsresurser. Televerket kan fortsätta att\r\narbeta på en mycket hög investeringsnivå.\r\nRegeringen bör se till att televerket utnyttjar denna\r\nhöga investeringsnivå till att bygga ut också i\r\nNorrland.</pre><pre>Anf. 231  Arbetsmarknadsminister BÖRJE\r\nHÖRNLUND (c):</pre><pre>Herr talman! Vad föreslår Georg Andersson när\r\ndet gäller de företag som har fattat beslut om att\r\nlägga ner? Skall vi övergå till ett stalinistiskt\r\nstyrelsesätt och ta bort friheten på marknaden? Jag\r\nanser -- och det vet jag att Georg Andersson också\r\ngör -- att det vore rätt farligt.</pre><pre>Det var inte så ovanligt under den\r\nsocialdemokratiska regeringens tid att ett statsråd\r\nkallade till sig folk inför en nedläggning, inte bara\r\nen gång utan även två gånger, för att resonera\r\nigenom situationen. Mer kan statsrådet inte göra.\r\nVet Georg Andersson någon annan metod för hur\r\nman tar över företagens beslutanderätt?</pre><pre>Anf. 232  GEORG ANDERSSON (s):</pre><pre>Herr talman! Herr arbetsmarknadsminster! Nu\r\nsitter ni i regeringen och är ansvarig för landets\r\npolitik, framför allt arbetsmarknads- och\r\nregionalpolitiken. Eftersom det är ni som har\r\nmakten, frågar jag vad ni gör i det här läget, när\r\nsysselsättningen viker? Den viker på grund av att\r\nlönsamma företag i en regionalpolitiskt utsatt\r\nregion lägger ner verksamheten för att fortsätta den\r\ni södra Sverige.</pre><pre>Jag ställer den frågan till den som är ansvarig för\r\nregionalpolitiken, och han frågar då mig vad jag\r\nskulle göra i den situationen! Ja, jag önskar att jag\r\nsatt kvar i regeringen, men väljarna ville inte det.\r\nMen om ni fortsätter på det här sättet är vi snart\r\ntillbaka.</pre><pre>Anf. 233  Arbetsmarknadsminister BÖRJE\r\nHÖRNLUND (c):</pre><pre>Herr talman! Ibland är väljarna klokare än vad\r\nGeorg Andersson tror.</pre><pre>Överläggningen var härmed avslutad.</pre><pre>30 §  Svar på fråga 1991/92:514 om\r\nskolhälsovården</pre><pre>Anf. 234  Statsrådet BEATRICE ASK (m):</pre><pre>Herr talman! Margitta Edgren har frågat mig vilka\r\ninitiativ jag ämnar ta för att klargöra ansvaret för\r\ntillsynen över skolhälsovården, så att\r\nskolsköterskor känner sig ha stöd av skolverket i\r\nsitt arbete.</pre><pre>Först vill jag betona att skollagen är helt klar på\r\ndenna punkt. Statens skolverk skall ha tillsyn över\r\nskolhälsovården.</pre><pre>Skolhälsovården är den förebyggande och\r\nmedicinska delen av skolans elevvård.\r\nSkolhälsovården är ett led i en kontinuerlig\r\nhälsoövervakning, som börjar i samband med\r\nmödra- och barnhälsovård. På så vis ingår\r\nskolhälsovården inte bara i skolans elevvårdande\r\nverksamhet utan är också en del av de offentliga\r\nallmänna medicinska insatserna. Skolhälsovården\r\nberör därmed både skolverket och socialstyrelsen.</pre><pre>I remissyttrande över betänkandet (SOU 1991:63)\r\nTillsynen över hälso- och sjukvården har\r\nskolverket framfört synpunkten att\r\nskolhälsovårdens samtliga medicinska frågor borde\r\növerföras till socialstyrelsen.</pre><pre>Jag har för egen del ännu inte hunnit sätta mig in i\r\nbakgrunden till skolverkets ställningstaganden.\r\nDäremot kommer vi att ta upp en diskussion med\r\nskolverket om skolhälovården. Hittills finns\r\nemellertid inga planer på att föreslå någon ändring\r\ni skolverkets tillsynsfunktion.</pre><pre>Skolverket är en ny myndighet och kan behöva viss\r\ntid för att finna bra arbets- och samarbetsformer.\r\nFör närvarande bereds inom regeringskansliet\r\nsärskilda direktiv för den fördjupade\r\nanslagsframställning som skolverket skall lämna\r\nsenast den 1 september 1993. I samband med detta\r\narbete kommer en del frågor om skolverkets\r\ntillsyns- och bevakningsuppgifter för skolområdet\r\natt aktualiseras.</pre><pre>Det är emellertid viktigt att de båda myndigheterna\r\nsamverkar. Som tillsynsmyndighet för\r\nskolhälsovården är det skolverkets uppgift att t.ex.\r\nsamordna vissa förebyggande insatser på hälso- och\r\nsjukvårdens område. Det ankommer på\r\nmyndigheterna själva att avgöra i vilken form en\r\nsamverkan bäst kan ske.</pre><pre>Anf. 235  MARGITTA EDGREN (fp):</pre><pre>Herr talman! Jag tackar statsrådet för svaret. Jag är\r\nnöjd med att statsrådet klart talar om att ansvaret\r\nför tillsynen ligger på skolverket.</pre><pre>Det finns andra delar avsvaret som jag är mer\r\ntveksam till. Det gäller bl.a. bakgrunden till\r\nskolverkets ställningstagande om att överföra\r\nansvaret till socialstyrelsen. När SÖ skulle\r\navvecklas blev Ulf Lundgren tillfrågad. Redan då\r\nansåg han att tillsynen över skolhälsovården borde\r\nha fallit på socialstyrelsens lott och att det inte\r\nbehövdes någon personal inom skolverket för\r\ndenna uppgift. Inte ens då hade han någon tanke på\r\natt följa de bestämmelser som är angivna i\r\nskollagen, vilket är rätt anmärkningsvärt.</pre><pre>Under hösten har skolverket och socialstyrelsen\r\nvarit i kontakt med varandra för att diskutera vem\r\nsom skall ha ansvaret. Socialstyrelsen skall ju ha ett\r\ntillsynsansvar över hälso- och sjukvården. Trots att\r\nlagen är tydlig ramlar frågan mellan två stolar.</pre><pre>Vi måste också diskutera den aktuella\r\ntillsynsfrågan. Skolverket har inte skaffat sig en\r\nkompetens inom skolhälsovårdens tillsynsdel, och\r\nverket har inte visat något intresse för detta.\r\nSocialstyrelsen har viss kompetens men har inte\r\nnågot större intresse. Däremellan sitter\r\nskolsköterskorna.</pre><pre>Jag vill att statsrådet tydligare gör klart att det ingår\r\ni skolverkets ansvar att se till att det finns en\r\nbemanning så att verket kan ta ansvaret.</pre><pre>Aktuellt just nu är en vaccinationsrapport från\r\nskolsköterskor landet runt som lämnades in i maj\r\n1991. Rapporten sammanställdes av skolverket,\r\nmen skolsköterskorna väntar fortfarande på en\r\nfeedback.</pre><pre>Anf. 236  Statsrådet BEATRICE ASK (m):</pre><pre>Herr talman! Skolverkets ansvar på det här\r\nområdet är otvetydigt i dagsläget. Jag vidhåller att\r\ndet är så.</pre><pre>Jag har aktualiserat en diskussion kring\r\nskolhälsovården med skolverket om frågan om\r\nmedicinska handikapp. Där råder i dag stor oro,\r\neftersom man undrar om ansvaret skall ligga på\r\nHandikappinstitutet eller skolverket. Frågan är\r\nbesvärlig.</pre><pre>Personligen tvekar jag till skolverkets inställning att\r\nsocialstyrelsen skall ta över. Jag tycker att\r\nskolsköterskan utgör grunden till elevhälsovården.\r\nJag är rädd för att om skolan släpper ansvaret och\r\nsamordningen för verksamheten kan kommunerna\r\nfå för sig att skolsköterskor inte behövs längre, och\r\ndet är fel slutsats.</pre><pre>Jag känner mig olycklig över att jag inte har\r\nkommit längre när det gäller att sätta mig in i dessa\r\nfrågor. Det vore en olycka att ta bort ansvaret från\r\nskolans verksamhet. Vi har alla barn i skolan. Det\r\nhär är min allmänna inställning. Jag vill inte i det\r\nhär svaret, vilket väl framgår, vara så otroligt tydlig,\r\neftersom jag tycker att man måste ta till sig alla\r\nsynpunkter på området. Men det är min principiella\r\ngrundinställning, och jag känner i ryggmärgen att\r\nskolsköterskan har en oerhört viktig plats i skolan.</pre><pre>Anf. 237  MARGITTA EDGREN (fp):</pre><pre>Herr talman! Jag är glad för statsrådets senaste\r\ninlägg. Jag har samma inställning. Jag menar att\r\nden förebyggande och medicinska skolhälsovården\r\när ett nödvändigt komplement till skolans\r\npedagogiska mål. Det är utmärkt om vi är överens\r\nom det utgångsläget.</pre><pre>De akuta problemen gäller den feedback\r\nskolsköterskorna vill ha. Skolsköterskornas\r\nförening har t.ex. meddelat att endast 92 % av\r\neleverna i årskurs fyra vaccineras mot difteri och\r\nstelkramp, vilket skulle bero på att en mängd små\r\nmen ofarliga biverkningar har rapporterats. Men\r\ndet är tillräckligt för att de inte skall våga gå vidare.</pre><pre></pre><pre>Så länge de inte har stöd för medicinsk kompetens\r\nav sin tillsynsmyndighet törs de inte gå vidare. På\r\nsamma sätt är det aktuellt nu i samband med vårens\r\nsmittorapport att få ihop blanketter, skicka ut dem,\r\nställa samman och skicka tillbaka dem till\r\nskolsköterskan. Det finns alltså viktiga uppgifter\r\ninom skolhälsovården som vacklar, som så att säga\r\nramlat mellan stolarna och där skolsköterskorna\r\ninte känner att de har det stöd som lagen egentligen\r\nger dem.</pre><pre>Då är min fråga igen: Är statsrådet beredd att\r\nhandfast, dock inte handgripligt, klargöra att\r\nskolverkets skyldighet är att följa skollagen, dvs.\r\natt utöva tillsyn?</pre><pre>Anf. 238  Statsrådet BEATRICE ASK (m):</pre><pre>Herr talman! Svaret på frågan är naturligtvis ja. Jag\r\nkommer att ta upp den akuta frågan så snart som\r\nmöjligt med skolverket. Det finns många, det vill\r\njag gärna säga, långsiktiga frågor om barns och\r\nungdomars hälsotillstånd som jag tycker hör ihop\r\nmed skolverksamheten och som bekymrar mig. Jag\r\ntycker att det är sorgligt om ingen känner ansvar för\r\ndet. Dessutom rimmar tendenserna litet illa med\r\nvad som sker på skolområdet i övrigt, där ju\r\nskolbarnsomsorgen och skolan går ihop för att hitta\r\nen helthetssyn kring barnens situation. Här finns\r\ndet anledning att både analysera och ta mer tid till\r\natt sätta sig in i frågorna och föra en ordentlig\r\ndiskussion. Sedan får vi se var vi hamnar.</pre><pre>Jag skall som sagt ta kontakt med skolverket, för\r\ndet här är faktiskt någonting man måste reagera på.\r\nInnan vi har ändrat inställning får man i varje fall\r\nfölja de regler som gäller.</pre><pre>Anf. 239  MARGITTA EDGREN (fp):</pre><pre>Herr talman! De första grunderna för\r\nskolhälsovården i Sverige lades redan på 1830-talet.\r\nDet har bidragit till att vi har haft låga ohälsotal hos\r\nskolbarnen. Jag delar den inställning som statsrådet\r\nhär framförde, att detta är en väsentlig del i skolans\r\nverksamhet, lika viktig som de pedagogiska målen.\r\nDen kompletterar de pedagogiska målen.</pre><pre>Beträffande överföringen av ansvaret till\r\nsocialstyrelsen tycker jag att ansvaret för\r\nskolbarnens hälsa måste ses i ett mycket vidare\r\nperspektiv än hälso- och sjukvårdens organisation\r\nför vuxna människor, eftersom det här gäller att\r\nutnyttja alla resurser i samverkan med skolan --\r\nfritid, kultur och socialt kunnande. Kontinuiteten i\r\narbetet med barnen är faktiskt det allra viktigaste,\r\nviktigare t.o.m. än kontinuitet i andra\r\nsammanhang.</pre><pre>Överläggningen var härmed avslutad.</pre><pre>31 §  Svar på fråga 1991/92:534 om privata\r\nskolor</pre><pre>Anf. 240  Statsrådet BEATRICE ASK (m):</pre><pre>Herr talman! Ewa Hedkvist Petersen har frågat mig\r\nom det är regeringens målsättning att bortemot var\r\nfemte grundskoleelev skall gå i en fristående skola\r\nvid slutet av 90-talet.</pre><pre>Regeringens målsättning är att elever och föräldrar\r\nskall ha rätt att välja skola på lika villkor, oavsett\r\nskolans juridiska upplåtelseform, och att skolor\r\nskall ha rätt till offentliga medel enligt likvärdiga\r\nprinciper oavsett om skolan är kommunal eller\r\nfristående. Detta måste innebära en större valfrihet\r\nsåväl inom det kommunala skolväsendet som\r\nmellan kommunala och fristående skolor samt\r\nklarare och rimligare ekonomiska villkor för de\r\nfristående skolorna.</pre><pre>I dag går mindre än 1 % av eleverna i fristående\r\nskolor. Internationellt sett är den siffran mycket\r\nlåg, vilket också kan ha sin förklaring i att de\r\nfristående skolorna ofta har behandlats tämligen\r\nstyvmoderligt av stat och kommun. Det är rimligt\r\natt anta, att när målsättningen om fritt val på lika\r\nvillkor förverkligas, kommer andelen elever i\r\nfristående skolor att öka.</pre><pre>Hur stor andelen elever i fristående skolor kommer\r\natt bli i framtiden varken kan eller skall regeringen\r\nha någon uppfattning om. Regeringens ambition är\r\ninte att var femte, var tionde, varannan eller någon\r\nannan andel av eleverna skall välja det ena eller det\r\nandra. Regeringens ambition är att alla elever skall\r\nkunna välja skola. Jag kan inte erinra mig att ha\r\nuttalat någon annan uppfattning än denna, varför\r\njag vill veta vilka tidningsuppgifter frågeställaren\r\nbygger sin fråga på.</pre><pre>Anf. 241  EWA HEDKVIST PETERSEN (s):</pre><pre>Herr talman! Jag vill tacka skolministern för svaret.\r\nBakgrunden till min fråga är vissa\r\ntidningsuppgifter, som skolministern gärna får ta\r\ndel av. Enligt dessa har hon uttalat att hon har en\r\nmålsättning för hur många elever som fram till\r\nsekelskiftet skall gå i privata skolor. Jag vet att\r\nledande företrädare för Moderata samlingspartiet\r\nvid andra tillfället har uttalat denna målsättning.\r\nDärför är det viktigt att vi får diskutera frågan.</pre><pre>Om jag skall tolka svaret, kan jag väl säga att det\r\nåterigen är en differens mellan det skolministern\r\nuttalat i frågan och regeringens uppfattning. I\r\ndenna fråga är det precis så som i fråga om betygen.\r\nVi vet att skolministern där har uttalat sin egen\r\nuppfattning. Det gäller också frågan om avgifter i\r\nprivata skolor. Det har framkommit att det inte är\r\nnågonting som regeringen som helhet står bakom --\r\ntror vi i alla fall.</pre><pre>När jag läser svaret tycker jag mig se tecken till\r\nidyllisering av vad valfrihet och privatisering inom\r\nskolväsendet skulle innebära. Det oroar mig litet\r\ngrand. Vad vi brottas med är nedskärningar i\r\nkommuner. Det drabbar skolan. Vi vet också -- det\r\nhar även borgerliga tidningar varnat för -- att det\r\nkan innebära problem med en kraftig utbyggnad av\r\nantalet privata skolor. Det kan innebära att vi t.ex.\r\nfår segregation. Därför skulle jag vilja fråga\r\nskolministern, både utifrån den samhällsdebatt som\r\npågår och utifrån det svar som jag har fått och som\r\nvi hört här, om inte skolministern ser att det kan\r\nskapas problem med en väldigt snabb utbyggnad av\r\nantalet privata skolor, då man på något sätt, vi vet\r\nännu inte hur, skall fördela pengarna mellan det\r\noffentliga skolväsendet och privata skolor.</pre><pre>Anf. 242  Statsrådet BEATRICE ASK (m):</pre><pre>Herr talman! Låt mig först säga att jag är väldigt\r\nnyfiken på artikeln.</pre><pre>Jag vet att andra har uttalat sig om målsättningen\r\nför hur stor andel elever som borde göra det ena\r\neller det andra. Jag vet också att jag till journalister\r\nhar sagt att jag själv inte har någon siffra på vad\r\nsom är den idealiska målsättningen men att jag\r\nnaturligtvis hoppas att vi kan åstadkomma en\r\nansenlig mängd fristående skolor, eftersom jag tror\r\natt mångfald är bra.</pre><pre>Ewa Hedkvist Petersen säger att jag har uttalat mig\r\nannorlunda än regeringen om betyg. Det är sant,\r\ndärför att jag har uttalat mig om min personliga\r\nuppfattning. Det gjorde jag på ett tidigt stadium i\r\nden debatten. Jag har varit väldigt noga med att\r\nvarje gång påpeka att det är min högst personliga\r\nuppfattning och att understryka vad regeringen har\r\nsagt. Det är ju en regering med många deltagare;\r\ndet måste man reda ut.</pre><pre>När det gäller skolavgifterna har jag aldrig uttalat\r\nmig på annat sätt än regeringen, av det enkla skälet\r\natt regeringen ännu inte har någon uppfattning om\r\navgifternas vara eller icke vara i fristående skolor.\r\nJag tror att den typ av differenser som Ewa\r\nHedkvist Petersen upplever -- det är hon säkert inte\r\nensam om -- bl.a. beror på att intresset,\r\nengagemanget och känslostormarna inom\r\nskolområdet i dag är ganska stora. Jag försöker\r\nvara varsam med orden, men det är inte så lätt.</pre><pre>Om jag ser några problem med fristånede skolor?\r\nBeträffande segregation kan vi faktiskt nu ta ett\r\nsteg åt rätt håll, av det skälet att det i dag finns en\r\nsegregation, eftersom många inte har möjlighet att\r\nvälja bland alternativ. Jag tror inte att fler\r\nfristående skolor eller ökad valfrihet automatiskt\r\nleder till ekonomiska bekymmer eller\r\norganisatoriska problem för kommunerna.\r\nTvärtom tror jag att det kan finnas lösningar. I mitt\r\nnästa inlägg skall jag försöka förklara en del av det\r\nsom jag tycker är centralt.</pre><pre>Anf. 243  EWA HEDKVIST PETERSEN (s):</pre><pre>Herr talman! Visst kan vi alltid diskutera det här\r\nmed differenser. Jag tyckte det var bra att få ställa\r\nfrågan och få klarat ut om regeringen har någon\r\nmålsättning. Nu har vi fått ett svar som åtminstone\r\ngäller tills propositionen om fristående skolor\r\nkommer. Jag vill passa på att fråga: När kommer\r\nden propositionen? En av anledningarna till att jag\r\ntvingats ställa denna fråga är att vi inte fått den.\r\nHade vi fått propositionen, hade vi kanske vetat\r\nlitet mera om motiven bakom regeringens och\r\nskolministerns uttalanden om privata skolor och\r\nhur bra valfriheten skall vara.</pre><pre>Sedan måste jag säga att jag anser att skolministern\r\nförminskar eller inte ser de problem som kan\r\nuppstå om det blir en väldigt snabb utbyggnad av\r\nprivata skolor och vi skall fördela pengarna i ett\r\nläge då vi måste skära ned i kommunerna. Jag\r\ntycker såsom socialdemokrat att det viktigaste är\r\natt alla barn får den bästa utbildningen.</pre><pre>Jag vill än en gång fråga om inte skolministern\r\nverkligen ser några problem med detta.</pre><pre>Anf. 244  Statsrådet BEATRICE ASK (m):</pre><pre>Herr talman! Det finns ett ideologiskt skäl till att\r\nEwa Hedkvist Petersen ser så många problem\r\nmedan jag ser fördelarna. Det finns där en\r\nideologisk skiljelinje.</pre><pre>Visst finns de bekymmer. Nu tror jag inte, även om\r\njag kanske önskar att det vore så, att det kommer\r\natt växa upp horder av fristående skolor, eftersom\r\nskolorganisationen är väl utbyggd i landet. Det\r\nfinns faktiskt platser till alla barn. Det är ganska\r\nbesvärligt och kräver ganska stora insatser att skapa\r\nnya skolor. Därför tror jag att den här förändringen\r\nkommer att ske successivt. Jag ser faktiskt inga\r\nstörre bekymmer med att klara av hanteringen.</pre><pre>Däremot tycker jag att vi har ett faktiskt problem i\r\ndag: Man vill att alla barn skall ha plats i skolan och\r\natt alla barn skall få den bästa utbildningen. Den\r\navgörande frågan är om det är Ewa Hedkvist\r\nPetersen, jag och andra nationella politiker som\r\nskall bestämma vilka skolor det skall vara eller om\r\nelever och föräldrar skall kunna ha ett inflytande\r\növer det hela. Från regeringens sida är inställningen\r\nhelt klar: elever och föräldrar skall kunna välja.\r\nDetta har vi försökt förverkliga.</pre><pre>Anf. 245  EWA HEDKVIST PETERSEN (s):</pre><pre>Herr talman! Jag har försökt gång på gång att få\r\nskolministern att ändå tänka igenom situationen\r\noch se vilka problem det kan bli för de elever som\r\ndrabbas i dessa tider, då vi också har nedskärningar\r\noch man skall försöka genomföra en förändring av\r\nsystemet. Men det är väldigt svårt att få\r\nskolministern att kommentera det.</pre><pre>Jag tycker att det är trist att skoldebatten nu så\r\nväldigt mycket handlar om driftsformer.\r\nHäromdagen hörde jag en reporter fråga så här\r\nmed anledning av den debatt som vi har haft om\r\ndriftsformerna: Vad är en elev? Är det ett barn som\r\ntragglar läxan och hoppar hopprep i skolan, eller är\r\ndet en vandrande summa pengar? Jag tycker att det\r\nvisar litet grand åt vilket håll skoldebatten har gått.\r\nDet handlar väldigt mycket om pengar och väldigt\r\nlitet om hur vi skall kunna bevaka alla barns rätt att\r\nfå en bra utbildning. Jag frågar återigen: När\r\nkommer propositionen om privata skolor?</pre><pre>Anf. 246  Statsrådet BEATRICE ASK (m):</pre><pre>Herr talman! Jag hann inte svara på den frågan i\r\nmitt förra inlägg. Jag kan inte ge något exakt\r\nbesked om när propositionen kommer. Min\r\nambition är att regeringen skall vara klar så snart\r\nsom möjligt, men vi har många propositioner i\r\npipelinen, om man får uttrycka sig så. Det är viktigt\r\natt propositionen kommer snabbt, därför att många\r\nkommuner har sina egna skolpengsidéer. Det är\r\nviktigt att man har en ram som gäller för landet som\r\nhelhet.</pre><pre>Det är inte svårt för mig att sätta mig in i de\r\nadministrativa och organisatoriska problemen,\r\neftersom jag har kommunal erfarenhet själv. Men\r\njag tycker inte man skall överdriva svårigheterna,\r\nvilket jag ibland har en känsla av att\r\nsocialdemokraterna vill göra.</pre><pre>Jag delar uppfattningen att vi har haft för många\r\ndebatter om ekonomi och organisation i\r\nutbildningspolitiken och för få debatter om\r\ninnehållet. Men den här typen av frågor handlar ju\r\nom organisation och inte så mycket om vad vi skall\r\nundervisa i och på vilket sätt. Det är faktiskt\r\nnågonting som regeringen nu har tagit itu med. Vi\r\nför en intensiv diskussion om läroplansarbetet just\r\nnu, vilket jag tycker är väldigt positivt.</pre><pre>Anf. 247  EWA HEDKVIST PETERSEN (s):</pre><pre>Herr talman! När jag vill att skolministern skall\r\nsätta sig in i vilka konsekvenserna blir, handlar det\r\ninte om administrativa och ekonomiska bekymmer.\r\nDet handlar om vilka konsekvenser det kan få för\r\nde elever som har problem i skolan och som har\r\nspeciella behov. Det handlar om konsekvenserna\r\nför glesbygdsskolor; vilka elever det är som\r\nverkligen får välja och om det kan skapas\r\nsegregation. Alla dessa bekymmer tycker jag det är\r\nväldigt viktigt att föra en diskussion om. Det är\r\ndärför jag är så mån om att få reda på när\r\npropositionen kommer. Jag upplever att den har\r\nvarit aviserad i flera veckor. Vi har på alla möjliga\r\nsätt försökt få reda på när den kommer. Vi har ställt\r\nfrågor till skolministern och till departementet,\r\nmen vi får inga besked. Vi hörde en\r\nregeringsföreträdare säga att den skall komma i år.\r\nVi läser i tidningarna att det är problem i\r\nregeringen att komma överens om skolavgifter. Allt\r\ndetta gör att man som riksdagspolitiker naturligtvis\r\ngärna skulle vilja se vad det är för förslag som\r\nregeringen kommer med. Vi vill gärna ha en\r\nproposition så att vi kan vara med och diskutera.</pre><pre>Anf. 248  Statsrådet BEATRICE ASK (m):</pre><pre>Herr talman! Jag kan försäkra riksdagen att när\r\nregeringen kommer med en proposition skall vi\r\nockså få tid att diskutera den. När man skall ändra\r\nså radikalt som vi är på väg att göra när det gäller\r\nfördelningen av ekonomiska medel till utbildning,\r\när det bra om regeringen ägnar de olika\r\nprincipfrågorna ett intresse. Det finns inte ett\r\nsjälvklart svar på varje fråga. Det visar också vår\r\ndiskussion här.</pre><pre>Därför lägger vi ner möda och omsorg på detta. Jag\r\ntörs som sagt inte svara på hur lång tid det tar att bli\r\nfärdig med det.</pre><pre>Vi kommer med ett förslag, och då skall vi\r\nsjälvfallet diskutera alla de olika delarna och\r\naspekterna bl.a. här i riksdagen.</pre><pre>Anf. 249  EWA HEDKVIST PETERSEN (s):</pre><pre>Herr talman! Det är bra att få höra att vi snart\r\nkommer att få propositionen till riksdagen, så att vi\r\nhär kan vara med och diskutera. Då kan vi\r\ndiskutera vilka motiv som finns för att eventuellt\r\nändra på hur pengarna skall gå mellan olika skolor,\r\nvilka motiv som finns för att stimulera privata\r\nskolor, och vi kan som opposition redovisa vår\r\nståndpunkt.</pre><pre>Jag vet också att det gäller många principfrågor. Jag\r\nhar förstått av debatten i tidningarna och av olika\r\nuttalanden att det i regeringen finns delade\r\nmeningar om t.ex. avgifter. Vad jag har förstått är\r\ndet en av de frågor man har fastnat på. Det vore\r\nintressant om man som socialdemokrat hade\r\nmöjlighet att få lägga fram synpunkter på dessa\r\nfrågor. Jag hoppas att inte beslutsvåndan i\r\nregeringen och behandlingen av dessa principfrågor\r\nskall ta alltför lång tid, utan att vi snart skall ha ett\r\nförslag här i kammaren, så att vi kan föra en politisk\r\ndiskussion om dessa mycket viktiga frågor.</pre><pre>Överläggningen var härmed avslutad.</pre><pre>32 §  Svar på fråga 1991/92:499 om optisk\r\nluftbevakning</pre><pre>Anf. 250  Försvarsminister ANDERS BJÖRCK\r\n(m):</pre><pre>Herr talman! Sten Andersson i Malmö har frågat\r\nmig vilka åtgärder som planeras för att säkra att\r\noptisk luftbevakning kan användas i ett läge då\r\nradarsystemet eller delar av det har slagits ut.</pre><pre>Regeringen har i försvarsbeslutspropositionen\r\n(prop. 1991/92:102) godtagit överbefälhavarens\r\nförslag att av besparingsskäl successivt avveckla\r\nden nuvarande optiska luftbevakningen.\r\nInvesteringar i och underhåll av systemet bör därför\r\navbrytas den 1 juli 1992.</pre><pre>Regeringen anser emellertid att en enklare form av\r\noptisk luftbevakning bör övervägas. Regeringen\r\nhar därför i 1992 års planeringsanvisningar -- vilka\r\nbeslutades den 19 mars -- uppdragit åt\r\növerbefälhavaren att redovisa möjligheterna att\r\nskapa ett förenklat system och organisation för\r\noptisk underrättelseinhämtning m.m.</pre><pre>Anf. 251  STEN ANDERSSON i Malmö (m):</pre><pre>Herr talman! Jag tackar för svaret. Jag tycker att\r\nÖB:s förslag är dåligt. Vi vet alla att radarsystemet\r\när ytterst effektivt. Men i en situation där det är\r\nutslaget helt eller delvis har vi ingenting, om man\r\nskulle följa ÖB:s förslag att ta bort investeringar i\r\noch underhåll av den optiska luftbevakningen.</pre><pre>Jag är därför mycket tacksam för det som sägs i sista\r\nstycket i statsrådets svar. Han säger där att\r\nregeringen har beslutat uppdra åt ÖB att redovisa\r\nmöjligheterna att skapa ett förenklat system, som\r\nkanske inte kostar så mycket pengar.</pre><pre>Jag vet att försvarsministern känner till att\r\nradarsystemet har slagits ut vid ett antal tillfällen de\r\nsenaste åren. Då har det inte funnits någonting, och\r\ndet har varit fritt fram. Det läget vill jag inte att det\r\nsvenska försvaret skall hamna i.</pre><pre>Herr talman! Till sist vill jag ställa en fråga till\r\nförsvarsministern. Med utgångspunkt i\r\nplaneringsanvisningarna, hur stor del av dagens\r\noptiska luftbevakningssystem beräknar\r\nförsvarsministern skall kunna vara kvar i\r\nframtiden?</pre><pre>Anf. 252  Försvarsminister ANDERS BJÖRCK\r\n(m):</pre><pre>Herr talman! Får jag först säga att systemet med\r\noptiskt underrättelseinhämtning som princip är ett\r\nbra system. Det innebär att man kan rapportera\r\ninte bara flygrörelser utan också flygplanstyp,\r\nluftlandsättningar, bränder, explosioner och en rad\r\nandra saker. Kostnaderna är emellertid höga. Jag\r\nvill upplysa om att kostnaden för att behålla det\r\nnuvaranda systemet skulle bli 290 milj.kr., utöver\r\nkostnaderna för försvarsbeslutspropositionen för\r\nåren 1992--1997, alltså den tid som försvarsbeslutet\r\navser omfatta. Det är pengar som dess värre inte\r\nfinns till förfogande.</pre><pre>Det är nu överbefälhavarens och chefens för\r\nflygvapnet sak att lägga fram ett förslag om hur ett\r\nnytt system skall se ut. Jag kan därför inte ge någon\r\nexakt bild av vad som kan bli möjligt. Man kan\r\ntänka sig att det blir något mindre omfattande än\r\ndagens system och att det i än högre grad kommer\r\natt bygga på frivilliginsatser. Den optiska\r\nluftbevakningen är ju flygvapnets i särklass största\r\nfrivilligrörelse. Jag hoppas att vi skall kunna hitta\r\nett system, som i princip klarar av det som den\r\noptiska luftbevakningen gör i dag men blir billigare\r\noch än mer tar i anspråk den frivillighet som finns.</pre><pre>Anf. 253  STEN ANDERSSON i Malmö (m):</pre><pre>Herr talman! Jag är tacksam och glad för det\r\nsenaste beskedet som försvarsministern lämnade.\r\nDet är bra om vi kan få en idealitet kring detta och\r\nfå människor engagerade till samma kostnad som i\r\ndag samtidigt som vi uppnår effektivitet. Detta\r\nkostar mycket pengar. Men den dag vi inte har\r\nnågot radarsystem har vi ingenting, om vi inte har\r\noptisk luftbevakning.</pre><pre>Jag tackar än en gång för svaret.</pre><pre>Överläggningen var härmed avslutad.</pre><pre>33 §  Svar på fråga 1991/92:498 om statsbidraget\r\ntill Älvdalens kommun</pre><pre>Anf. 254  Finansminister ANNE WIBBLE (fp):</pre><pre>Herr talman! Lars-Ove Hagberg har frågat mig om\r\nregeringen kommer att utbetala ett visst statsbidrag\r\ntill Älvdalens kommun även om kommunen blir\r\nfälld för brott mot vattenlagen vid\r\ndomstolsprövning.</pre><pre>Eftersom det har blivit ett komplicerat ärende\r\nmåste tyvärr mitt svar bli ganska långt.</pre><pre>Kommunen ansökte våren 1989 om extra\r\nskatteutjämningsbidrag till förebyggande åtgärder\r\nmot översvämningar genom schaktningar vid\r\nBrattströmmen, Idre. Regeringen beslutade i\r\nseptember 1989 att preliminärt bevilja kommunen\r\n3 100 000 kr. under förutsättning att\r\nkommunfullmäktige beslutade att vidta de enligt\r\nansökningen planerade åtgärderna. Ett sådant\r\nbeslut fattades också av kommunen.</pre><pre>I bakgrundsbeskrivningen till frågan säger Lars-\r\nOve Hagberg att dåvarande finansministern våren\r\n1990 beslöt att inte bevilja kommunens\r\nstatsbidragsansökan efter att fråga om\r\nbrottsmisstanke tagits upp i riksdagen. Jag\r\nförmodar att Lars-Ove Hagberg syftar på det\r\nuttalande finansministern gjorde den 3 april 1990,\r\nnär han besvarade en fråga liknande den som nu\r\nhar ställts till mig. Han uttalade då att regeringen\r\nskulle avvakta länsstyrelsens tillståndsprövning\r\nenligt naturvårdslagen innan slutlig ställning togs i\r\nbidragsärendet. Ministern sade också att\r\n''brofrågan'' inte omfattades av bidragsansökan och\r\ndärför inte skulle påverka tidpunkten för\r\nregeringens beslut. Det var alltså inte så att\r\nbidragsansökan avslogs.</pre><pre>Eftersom oklarhet har rått beträffande projektets\r\ngenomförande och omfattning har både den\r\nförutvarande och den nuvarande regeringen\r\navvaktat med sitt slutliga ställningstagande i\r\nbidragsärendet. Några av anledningarna till att\r\närendet har dragit ut på tiden är att projektet\r\nkräver tillstånd enligt såväl vattenlagen som\r\nnaturvårdslagen, och att kommunen har vidtagit\r\nåtgärder utan att ha behövliga tillstånd.</pre><pre>Genom dom i vattendomstolen den 7 februari 1990\r\nhar kommunen fått tillstånd enligt vattenlagen att\r\nutföra projektet med undantag av en provisorisk\r\növerfart över Österdalälven. Tillståndet får tas i\r\nanspråk utan hinder av att domen ej vunnit laga\r\nkraft. Domen har överklagats hos\r\nvattenöverdomstolen, som i särskilt beslut avslagit\r\nklagandens yrkande om att tillståndet inte skall få\r\nutnyttjas förrän domen har vunnit laga kraft.\r\nVattenöverdomstolen har ännu inte slutligt avgjort\r\närendet, men det av vattendomstolen beviljade\r\ntillståndet gäller alltså och får, enligt båda\r\ndomstolarnas beslut, utnyttjas.</pre><pre>Genom lagakraftvunnet beslut av regeringen den 7\r\nfebruari 1991 har kommunen, efter det att\r\nschaktningsarbetena hade påbörjats, fått tillstånd\r\nenligt naturvårdslagen att vidta förebyggande\r\nåtgärder mot översvämningar. Beslutet innebar\r\nbl.a. ändrade villkor för schaktningsarbetena,\r\njämfört med kommunens ursprungliga planer. Av\r\nbeslutet framgår vidare att Älvdalens kommun\r\nskall i samråd med länsstyrelsen och\r\nnaturvårdsverket utarbeta en plan angående\r\niordningställande och underhåll av det schaktade\r\nområdet. Regeringen har överlämnat åt\r\nlänsstyrelsen att övervaka att planen utarbetas och\r\nefterföljs. Enligt uppgift från länsstyrelsen har den\r\nbegärda planen upprättats och besiktningar\r\ngenomförs kontinuerligt.</pre><pre>Även om bron över Vegån inte ingår i\r\nbidragsansökan, kan jag upplysningsvis nämna att\r\nvattendomstolen i en lagakraftvunnen dom den 17\r\nseptember 1990 sedermera lagligförklarat bron.</pre><pre>Riksåklagaren har i januari i år beslutat att uppdra\r\nåt regionåklagarmyndigheten i Gävle att väcka åtal\r\nmot företrädare för Älvdalens kommun för brott\r\nmot vattenlagen, därför att kommunen någon gång\r\nunder våren 1990 låtit anlägga bron över Vegån\r\nutan tillstånd. Oavsett vad en domstolsprövning\r\nleder till, påverkas inte regeringens bedömning i\r\nbidragsfrågan, eftersom bron, som nämnts, inte\r\ningår i bidragsunderlaget.</pre><pre>Älvdalens kommun har i en skrivelse den 13\r\nfebruari 1992 hemställt att regeringen dels\r\nförordnar om omedelbar utbetalning av det\r\npreliminärt beviljade bidraget om 3 100 000 kr.,\r\ndels beviljar kommunen ytterligare extra\r\nskatteutjämningsbidrag motsvarande de faktiska\r\nkostnaderna. Dessa uppges till drygt 7 milj.kr.</pre><pre>Statens räddningsverk har tillstyrkt att kommunen\r\nerhåller det preliminärt beviljade beloppet och\r\nanser att frågan om eventuellt ytterligare bidrag får\r\nprövas senare. Enligt uppgift från länsstyrelsen är\r\narbetena så gott som slutförda och har genomförts\r\ninom ramen för beviljade tillstånd.</pre><pre>Mot bakgrund av vad jag nu har sagt har regeringen\r\ngjort bedömningen att kommunen har uppfyllt de\r\nkrav som rimligen kan ställas för att erhålla det\r\npreliminärt beviljade bidraget. Regeringen har\r\ndärför beslutat att slutligt bevilja kommunen\r\n3 100 000 kr. och att frågan om eventuellt\r\nytterligare bidrag får prövas tillsammans med\r\növriga kommuners framställningar avseende\r\nbidragsåret 1993.</pre><pre>Mitt svar på Lars-Ove Hagbergs fråga är att\r\nbidraget kommer att betalas ut i juni 1992.</pre><pre>Anf. 255  LARS-OVE HAGBERG (v):</pre><pre>Herr talman! Jag får tacka finansministern för det\r\nganska utförliga svaret. Det handlar, som\r\nfinansministern har redogjort för, om\r\nBrattströmmen, som är skyddad enligt\r\nnaturresurslagen.</pre><pre>Man kan säga att kommunen har vidtagit åtgärder\r\nutan att ha lagligt tillstånd och likaså förgripit sig på\r\nett biflöde. Nu handlar det om ifall staten skall ge\r\nstatsbidrag eller inte och vilka krav som skall vara\r\nuppfyllda. Jag anser att regeringen här kommer\r\nmed en undanflykt som kan liknas vid hårklyverier\r\neller spetsfundigheter.</pre><pre>Det sägs i svaret att biflödet inte ingår i\r\nbidragsunderlaget. Nej, tacka för det! Detta var en\r\nskandal. Förutsättningen för att arbeta i\r\nBrattströmmen var att man gjorde denna väg över\r\nbiflödet, att man gjorde detta ingrepp. Nu vill\r\nriksåklagaren väcka åtal mot det. Tacka för att det\r\ninte utgör något bidragsunderlag! Jag skulle vilja\r\nställa en principiell fråga till regeringen: Om\r\nbiflödet ingick i bidragsunderlaget, skulle då\r\nregeringen betala ut bidraget? Frågan är om det\r\ninte ingår i projektet.</pre><pre>Finansministern säger också att kommunen har\r\nuppfyllt de krav som rimligen kan ställas för att\r\nerhålla det preliminärt beviljade bidraget.\r\nKommunen har satt i gång för tidigt, utan att\r\ninvänta de tillstånd som krävs. Kommunen har\r\nanlagt en bro över ett särskilt biflöde, något som\r\nkan leda till åtal. Kommunen har dessutom i\r\nslutändan fått ändra sina planer, som\r\nfinansministern har redogjort för. Och nu skall det\r\nändå leda till att regeringen beviljar bidrag. Man\r\nkan säga som representanter för fiskeristyrelsen har\r\nsagt: Det är inte meningsfullt att hålla på med\r\ndetta, när kommuner kan få bete sig i stort sett hur\r\nsom helst och förgripa sig på naturen. Kommunen\r\när den som tjänar på tilltaget.</pre><pre>Anf. 256  Finansminister ANNE WIBBLE (fp):</pre><pre>Herr talman! Jag skall inte upprepa hela det långa\r\nsvaret. Det har jag sannolikt inte tid till. Jag kan\r\nändå konstatera att vi tycks vara överens om att\r\nbron inte ingår i bidragsärendet.</pre><pre>Av den tidigare behandlingen av ärendet framgår\r\natt regeringen skulle avvakta länsstyrelsens\r\ntillståndsprövning enligt naturvårdslagen. Nu finns\r\nett sådant tillstånd. Kommunen har upprättat den\r\naktuella planen och den har följts. Det har\r\növervakats ganska noga. Pengarna kommer att\r\nutbetalas i juni i år.</pre><pre>Anf. 257  LARS-OVE HAGBERG (v):</pre><pre>Herr talman! I så fall fortsätter jag att ställa frågan.\r\nOm denna å hade ingått i bidragsunderlaget, hade\r\nregeringen då betalat ut bidraget? Naturligtvis\r\ningår den inte i underlaget. Det handlar här om ett\r\nbrott, ett tilltag, som kommunen har gjort för att\r\nåstadkomma det som man fick tillstånd för. Och det\r\när det som man blir åtalad för.</pre><pre>I sin spetsfundighet säger regeringen att bron inte\r\ningick i bidragsansökan och därför betalar vi ut\r\nbidraget för utförda arbeten. Jag menar att det hela\r\när en enda handläggning.</pre><pre>Det är egentligen litet tråkigt att just finansminister\r\nAnne Wibble, som företrädare för älvräddarpartiet\r\nFolkpartiet, på något vis legaliserar en\r\nsocialdemokratisk betongpolitik, som innebär att\r\nmiljön skövlas hur som helst framöver. Att\r\nfinansministern nu får lov att bevilja stöd till\r\nnaturskövling tycker jag är beklagligt.</pre><pre>Anf. 258  Finansminister ANNE WIBBLE (fp):</pre><pre>Herr talman! Det är ytterst olämpligt att besvara\r\nden typ av hypotetiska frågor som Lars-Ove\r\nHagberg ställer. Jag konstaterar endast att denna\r\nbro inte ingår i bidragsunderlaget och att pengarna\r\nkommer att betalas ut.</pre><pre>Anf. 259  LARS-OVE HAGBERG (v):</pre><pre>Herr talman! Med den inställning som man har och\r\nmed den tolkning som man gör från statsmaktens\r\nsida legaliserar man kommunernas agerande och\r\nuppmuntrar kommunerna till brott mot\r\nvattenlagen, naturvårdslagen och\r\nnaturresurslagen.</pre><pre>Det budskap som finansministern tydligen ger till\r\nalla dem som håller på med dessa frågor måste\r\nalltså vara: Kör i gång bara, se bara till att det inte\r\nfinns med i bidragsunderlaget till staten. Dessa\r\nfrågor är mycket känsliga, omfattande och svåra att\r\nhantera, eftersom man har med betongpolitiker\r\noch hänsynslösa naturskövlare att göra.</pre><pre>Anf. 260  Finansminister ANNE WIBBLE (fp):</pre><pre>Herr talman! Jag vill å det bestämdaste förneka att\r\nregeringen genom detta beslut på något sätt skulle\r\nuppmuntra till brott. Det är ett ovärdigt uttalande\r\nhär i kammaren.</pre><pre>Anf. 261  LARS-OVE HAGBERG (v):</pre><pre>Herr talman! Ovärdigt eller inte, kontentan är att\r\nunder den socialdemokratiska regeringens tid\r\nhände ingenting med detta bidrag, trots att en\r\nsocialdemokratisk majoritet i Älvdalen skötte om\r\ndet hela, drev på och åstadkom det här brottet --\r\nsom jag och även riksåklagaren anser att det\r\nhandlar om i det här fallet. Nu säger\r\nfinansministern att den väg och den bro som var\r\nförutsättningen för att få statsbidrag inte ingår i\r\nunderlaget och att det är anledningen till att man\r\nfår bidraget från staten.</pre><pre>Jag kan inte tolka det annorlunda än att denna\r\nhandling innebär uppmuntran för kommunerna i\r\nden här ställningen, nämligen att det är fritt fram\r\natt handla ganska vårdslöst i fortsättningen.</pre><pre>Överläggningen var härmed avslutad.</pre><pre>34 §  Svar på fråga 1991/92:519 om ökade\r\nmöjligheter för folkrörelser att hyra statliga\r\nlokaler</pre><pre>Anf. 262  Finansminister ANNE WIBBLE (fp):</pre><pre>Herr talman! Åke Carnerö har frågat mig vilka\r\nåtgärder jag avser att vidta för att ge folkrörelserna\r\nökade möjligheter att hyra statliga lokaler för sin\r\nverksamhet.</pre><pre>Staten utformar lokalerna för myndigheternas egna\r\nbehov.</pre><pre>Det kan säkert finnas statliga lokaler som står\r\ntomma under icke kontorstid. I\r\nersättningsförordningen (1991:354) som trädde i\r\nkraft den 1 juli 1991 anges att om det ligger inom\r\nramen för en myndighets uppgift enligt lag eller\r\nenligt instruktion eller annan förordning, får\r\nmyndigheten mot ersättning upplåta lokaler om\r\nbyggnadsstyrelsen har medgett det. Denna typ av\r\ntjänst får tillhandahållas andra än statliga\r\nmyndigheter om verksamheten är av tillfällig natur\r\neller av mindre omfattning.</pre><pre>Denna förordning medger möjlighet för\r\nmyndigheterna att hyra ut sina lokaler efter\r\nförfrågan från folkrörelserna och andra\r\nintresserade.</pre><pre>För att myndigheterna skall kunna hyra ut sina\r\nlokaler måste bl.a. frågan om tillträdesskydd lösas.\r\nDet kan innebära att t.ex. vissa delar av\r\nmyndightens lokaler måste stängas av och att\r\nbevakning erfordras. Det kan ibland vara både\r\npraktiskt svårt och kostsamt.</pre><pre>Eftersom förordningen endast har gällt sedan den 1\r\njuli 1991 är det möjligt att myndigheterna inte\r\nkänner till den här befogenheten.</pre><pre>För närvarande avser jag inte att vidta några\r\nytterligare åtgärder i frågan.</pre><pre>Anf. 263  ÅKE CARNERÖ (kds):</pre><pre>Herr talman! Jag ber att få tacka för svaret.</pre><pre>Bakgrunden till min fråga är dels att vi har\r\nregeringsförklaringens ord som uttryckligen säger\r\natt bl.a. idrottsrörelsen spelar en ovärderlig roll i ett\r\ngott samhälle -- vi har många barn och ungdomar\r\nsom behöver sysselsättning på fritiden och det är en\r\nvärdefull insats som dessa folkrörelser gör --, dels\r\natt det har kommit till min kännedom att det finns\r\nfina lokaler vilka kan utnyttjas.</pre><pre>I ett speciellt fall handlar det om en gymnastiksal.\r\nDet finns föreningar som t.o.m. är beredda att\r\nbetala ganska mycket för att få tillgång till den, men\r\nman har ingen möjlighet att få tillgång till lokalen,\r\ntrots att den står tom.</pre><pre>Med utgångspunkt i det svar som jag har fått skulle\r\njag vilja ställa en kompletterande fråga. Finns det\r\nnågra centrala direktiv, eller några allmänna\r\nrekommendationer, från regering eller riksdag när\r\ndet gäller just att få utnyttja statliga lokaler?</pre><pre>Anf. 264  Finansminister ANNE WIBBLE (fp):</pre><pre>Herr talman! Jag delar Åke Carnerös uppfattning\r\natt det skulle vara utomordentligt bra om de här\r\nstatliga lokalerna kunde utnyttjas även när\r\nordinarie arbetskraft inte arbetar i byggnaden.</pre><pre>Detta har också blivit lättare att förverkliga tack\r\nvare den förordning som trädde i kraft så sent som\r\ni somras. Myndigheterna får faktiskt också behålla\r\ninkomsterna från uthyrningen. Det borde därför\r\nfinnas ett intresse från myndigheternas sida att\r\ntillgodose önskemål om att få hyra ifrågavarande\r\nlokal.</pre><pre>I en del fall kan det naturligtvis innebära betydande\r\npraktiska problem, som att kontorsrum och andra\r\nrum måste stängas av och bevakas. I praktiken kan\r\ndet bli så pass dyrt att en del föreningar därmed inte\r\när intresserade. Det vore emellertid bra om\r\nmyndigheterna utnyttjade den här möjligheten,\r\nsom redan finns, och jag hoppas att nämnda\r\nförordning, med den möjlighet som den erbjuder,\r\nhar blivit mer känd för myndigheterna tack vare\r\nden fråga som Åke Carnerö nu har ställt.</pre><pre>Anf. 265  ÅKE CARNERÖ (kds):</pre><pre>Herr talman! Jag är medveten om att det kan\r\ninnebära kostnader i vissa fall. I det relaterade\r\nfallet skulle det faktiskt bli en kostnad.</pre><pre>Kan statsrådet t.ex. tänka sig att regeringen\r\navsätter medel, i samverkan med organisationer\r\noch kommuner, för att lösa det hela på ett enkelt\r\nsätt? Naturligtvis får det i så fall röra sig om smärre\r\nförändringar i en byggnad, i syfte att stödja en\r\nfolkrörelse.</pre><pre>Detta är ett sätt att underlätta folkrörelsernas\r\narbete, i stället för att ge direkta bidrag, och det\r\nmedför att lokalens användning blir mer flexibel.</pre><pre>Anf. 266  Finansminister ANNE WIBBLE (fp):</pre><pre>Herr talman! Jag tycker i och för sig att det är bäst\r\nom folkrörelserna och föreningarna själva förvaltar\r\nsina pengar och själva avgör på vilket sätt de vill\r\nandvända sina medel. Det vore kanske mindre\r\nändamålsenligt att försöka hjälpa folkrörelserna via\r\nsubventioner till myndigheterna. Det skulle kunna\r\nstyra folkrörelsernas användning av lokaler till\r\nvissa typer av byggnader, vilka kanske inte\r\nsammanfaller med deras egna önskemål. Den\r\nlösningen förefaller faktiskt mindre användbar.</pre><pre>Jag tror att detta mycket handlar om att upplysa\r\nbåde myndigheter och föreningar om att denna\r\nmöjlighet finns. För alla statliga lokaler finns det ju\r\ninte hårda krav på bevakning och avstängning, utan\r\ndet kan finnas lokaler som dessa krav inte gäller för.</pre><pre>Anf. 267  ÅKE CARNERÖ:</pre><pre>Herr talman! Om det nu är så som statsrådet säger\r\natt informationen inte har gått fram, tar jag det som\r\nett löfte om att regeringen kan tänka sig att så\r\nsmåningom och på ett bättre sätt upplysa om denna\r\nuthyrningsmöjlighet. Jag känner inte till om det rör\r\nsig om brist på information i nämnda fall.</pre><pre>Anf. 268  Finansminister ANNE WIBBLE (fp):</pre><pre>Herr talman! Jag tror att alla myndigheter är\r\nmycket väl medvetna om existensen av denna\r\nförordningen.</pre><pre>I praktiken kan det emellertid vara på det sättet att\r\nförordningen inte har börjat tillämpas, eftersom\r\nden är relativt ny. Många lokaler utnyttjas\r\nperiodvis, framför allt på vårkanten, och\r\nförordningen har ännu inte varit giltig i samband\r\nmed vår eller sommar.</pre><pre>Överläggningen var härmed avslutad.</pre><pre>35 §  Svar på frågorna 1991/92:540, 541, 542,\r\n544, 545 och 548 om miljökrav på biltrafiken</pre><pre>Anf. 269  Miljöminister OLOF JOHANSSON:</pre><pre>Herr talman! Ines Uusmann har frågat mig vilken\r\nstrategi jag har för att förverkliga ett förbud mot\r\nbensindrivna bilar från år 2000.</pre><pre>Lena Klevenås har frågat mig vilken tidsgräns jag\r\nkommer att sätta för bilindustrin och\r\ndrivmedelsbranschen när det gäller att introducera\r\nrena fordon och rena bränslen.</pre><pre>Berndt Ekholm har frågat mig vilken strategi jag\r\nhar inför medlemskapsförhandlingarna med EG\r\nnär det gäller framtida avgasbestämmelser.</pre><pre>Margareta Winberg har frågat mig vilka initiativ jag\r\nhar tagit för att redan nu förbereda nästa steg i\r\nmiljöklassindelningen av fordon.</pre><pre>Inga-Britt Johansson har frågat mig på vilket sätt\r\njag förbereder nästa steg i utvecklingen av rena\r\nfordonsbränslen.</pre><pre>Kent Carlsson har frågat mig vilka ytterligare\r\ninitiativ jag avser att ta för att förändra\r\nstorstädernas trafiksystem så, att inte människor\r\noch miljö tar skada.</pre><pre>Jag har valt att besvara frågorna i ett sammanhang.</pre><pre>En snabb introduktion av renare fordon och\r\nbränslen är en avgörande förutsättning för att\r\ntrafiken skall kunna bidra till att miljömålen\r\nuppnås.</pre><pre>Beträffande Berndt Ekholms fråga om avgaskraven\r\noch EG vill jag säga följande. Sverige har i dag mer\r\nlångtgående avgaskrav i fråga om personbilar än\r\nvad man har inom EG. Från 1993 kommer Sveriges\r\noch EG:s avgaskrav för både tunga och lätta fordon\r\natt ligga på liknande nivå. Vissa skillnader kvarstår\r\ndock när det gäller kravens konstruktion och\r\nsystem för fordonskontroll. Inför ett närmande till\r\nEG utarbetas för närvarande inom EFTA:s ram en\r\nredovisning av vilka punkter man anser vara viktiga\r\natt beakta inför framtida eventuella gemensamma\r\neuropeiska krav. De punkter som har diskuterats i\r\ndetta sammanhang handlar om att åstadkomma ett\r\neffektivt system för kontroll av fordon,\r\nhållbarhetskrav riktade mot tillverkaren,\r\nkravnivåer för utsläpp av koloxid, kolväten,\r\nkväveoxider och partiklar, användning av\r\nekonomiska styrmedel för att påskynda\r\nintroduktionen av renare fordon samt åtgärder för\r\natt minska koldioxidutsläppen. Kravnivåerna bör\r\nvara baserade på bästa tillgängliga teknik. För\r\nmitten av 90-talet motsvaras det av de krav som\r\ntillämpas i Kalifornien och som kommer att införas\r\nfederalt i USA 1994. Enligt min mening bör detta\r\nvara utgångspunkt för diskussionen med EG om\r\nkommande gemensamma krav med sikte på år\r\n1996. Vid mina kontakter med miljö- och\r\ntrafikansvariga inom EG-kommissionen har jag\r\ninte funnit anledning att ändra dessa ambitioner,\r\nutan jag förväntar mig att de skall kunna uppnås i\r\nsamverkan med EG.</pre><pre>Beträffande Margareta Winbergs fråga vill jag säga\r\natt miljöklassning av fordon i kombination med\r\nekonomiska styrmedel är ett effektivt sätt att\r\npåskynda introduktionen av renare fordon.\r\nEffekten kan förstärkas av den nyligen höjda\r\nskrotningspremien. Miljöklassning ger viktiga\r\nsignaler till både tillverkare och bilägare om vilka\r\nkrav som kan förväntas bli obligatoriska längre\r\nfram i tiden. Inom EG har intresset för denna typ\r\nav instrument ökat på senare tid, och det är min\r\növertygelse att det skall gå att finna gemensamma\r\nlösningar på system för miljöklasser och andra\r\nsådana styrmedel där en harmonisering är\r\nnödvändig.</pre><pre>När det gäller Ines Uusmanns fråga vill jag först\r\nhänvisa till regeringsförklaringen, där det framhålls\r\natt arbetet med att ersätta fossilbränslen skall\r\npåskyndas. Målet är att nya fordon skall kunna\r\ndrivas utan fossilbränslen. Miljövänliga bränslen\r\nskall gynnas särskilt. Den ändrade beskattningen\r\nav ren etanol skall ses som ett led i införandet av\r\nrenare bränslen. I samband med\r\nvidareutvecklingen av miljöklassning av fordon bör\r\ndet enligt min mening övervägas att komplettera\r\nmiljöklasserna med koldioxidkrav och att införa\r\nytterligare en miljöklass med mycket långtgående\r\nmiljökrav, som förutsätter alternativa drivmedel\r\neller eldrift. Införandet av en sådan miljöklass kan\r\nbli ett kraftfullt incitament till en introduktion av\r\nalternativa drivmedel. Med detta har jag också\r\nsvarat på Inga-Britt Johanssons fråga om nästa steg\r\ni utvecklingen av rena fordonsbränslen.</pre><pre>Lena Klevenås fråga om tidsgränser för bilindustrin\r\noch drivmedelsbranschen har jag delvis besvarat\r\ngenom att ange att målet är att i samverkan med\r\nEG åstadkomma skärpta obligatoriska avgaskrav\r\noch vidareutvecklade miljöklasser, som uppfyller\r\nden ambitionsnivå som jag nyss nämnde, med sikte\r\npå att införas 1996. Jag kan dessutom nämna att det\r\när min avsikt att bjuda in den svenska bilindustrin\r\natt redovisa sina planer för att förbättra fordonen\r\nmiljömässigt. Detsamma gäller för\r\ndrivmedelsföretagen. Därefter får en samlad\r\nbedömning och översyn ske av ambitionsnivå och\r\ntidsplan.</pre><pre>Som svar på Kent Carlssons fråga om storstädernas\r\nmiljösituation vill jag framhålla att kommunerna\r\nhar ett stort ansvar när det gäller att minska de\r\nlokala miljöproblemen liksom att minska\r\ntätorternas bidrag till de storskaliga utsläppen.\r\nViktiga instrument är här den fysiska planeringen\r\noch utformningen av trafiksystemen. Reglerna för\r\nreseavdrag ses för närvarande över. Vidare kan\r\nockså nämnas att regeringen nyligen tillsatt en\r\nutredning för att ta fram en samlad handlingsplan\r\nmot buller, som är ett stort miljöproblem särskilt i\r\nstorstäderna.</pre><pre>Anf. 270  INES UUSMANN (s):</pre><pre>Herr talman! Jag börjar med att tacka för svaret.\r\nJag upplever det litet som att det är regeringens nya\r\ngiv att gå ut stort och lova mycket runt, men när\r\nman granskar korten är det hela rätt så tunt. Det\r\nfinns ett ordstäv som jag inte kan låta bli att tänka\r\npå i det här sammanhanget, nämligen att tomma\r\ntunnor skramlar mest.</pre><pre>Jag ställde en mycket konkret fråga: Vilken strategi\r\nhar miljöministern för att åstadkomma det som\r\nman kunde läsa om i vårt liv- och husorgan\r\nAftonbladet under mellandagarna, då vi hade tid\r\natt läsa tidningar, nämligen att bensinbilarna skulle\r\nförbjudas till år 2000. Jag blev både imponerad och\r\nglad. Jag är själv precis som miljöministern\r\nstorstadsbo -- vi bor ju i samma region -- och gladde\r\nmig åt att det nu skulle bli någonting av med det\r\nhär. Jag kunde inte drömma om att i ett frågesvar\r\nfå en hänvisning bara till regeringsförklaringen.</pre><pre>Det är bra med mål, och dessa ställer jag\r\nnaturligtvis upp på och respekterar. Men vad skall\r\ndet rent konkret bli av dessa mål? Beskattningen på\r\nren etanol skall bli lägre, och det är bra.\r\nMiljöministern sade att man skall överväga att\r\nkomplettera miljöklasserna med koldioxidkrav,\r\nvilket också är bra. Men hur skall man få bilister i\r\nStockholms län att ändra sitt beteende så, att de\r\nköper en icke bensindriven bil, herr Johansson?</pre><pre>Anf. 271  LENA KLEVENÅS (s):</pre><pre>Herr talman! Också jag vill tacka miljöministern\r\nför svaret. Det är bra med en snabb introduktion av\r\nrenare fordon och bränslen, något som vi alla\r\nlängtar efter. Jag undrade när miljöministern\r\nbedömer att detta kan ske. Hur lång tid skall\r\nbilindustrin få på sig? Hur lång tid tar det innan vi\r\nhar en uppbyggd infrastruktur för biobränslen? Jag\r\nhar i dagarna hört att Lidköping skall lägga ned sin\r\netanoltillverkning. Enligt bilbranschen är det just\r\nbränslet som saknas. Motorerna och teknikerna lär\r\nfinnas.</pre><pre>Jag undrar: Vilka krav kommer miljöministern att\r\nställa på bilindustrin och på drivmedelsbranschen\r\nvid det möte som skall hållas? Vilka styrmedel\r\nkommer att användas? Är tidsangivelsen år 2000\r\nrealistisk? I så fall gratulerar jag. Kommer\r\nmiljöministern att införa några sanktioner om inte\r\nindustrin ställer upp på dessa krav?</pre><pre>Anf. 272  BERNDT EKHOLM (s):</pre><pre>Herr talman! Också jag vill naturligtvis tacka för\r\nsvaret. Det är självfallet bra att vi följer EFTA-\r\nspåret, vilket är helt givet inför EG-\r\nförhandlingarna. För övrigt är detta ingen nyhet,\r\nutan det är precis den linje som den\r\nsocialdemokratiska regeringen har drivit. Även i\r\ndetta avseende är svaret kanske något tunt.</pre><pre>Bakgrunden till min fråga är delvis att Centern\r\nunder våren 1991 i riksdagen stödde förslaget om\r\nmiljöklasser, medan Moderaterna och Folkpartiet\r\nvar emot förslaget. Sedan utfärdade regeringen en\r\nförordning. Därför är det ganska märkligt att\r\nmiljöministern i Bryssel uttalade tveksamhet och\r\nföreföll att backa i frågan på internatiionell botten.\r\nHan sade att det kunde vara provocerande och att\r\nansvaret egentligen är den socialdemokratiska\r\nregeringens. Samtidigt säger miljöministern att vi\r\nskall ha höga och fortsatt stigande miljöambitioner\r\nnär vi närmar oss EG. Det blir ju dubbla budskap.\r\nJag kan därför inte låta bli att ställa frågan till Olof\r\nJohansson om han numera företräder en mer\r\nmoderat linje i miljöpolitiken, åtminstone i den här\r\nfrågan. Det kan tyckas så, att det i det här fallet kan\r\nbli fråga om en passiv anpassning till EG. I så fall\r\när det mycket allvarligt. Sverige bör naturligtvis\r\nfortsätta att gå i ledningen när det gäller bl.a. trafik-\r\noch bilavgasfrågorna och påverka EG till snabba\r\nförändringar.</pre><pre>Det finns andra exempel på en oroväckande\r\nutveckling inom regeringen, t.ex. när det gäller\r\nkilometerskatten. Regeringen tycks i det fallet\r\nbacka och inte vilja stå på sig. Det finns andra\r\ntecken som tyder på att man är beredd att sänka\r\nmiljöskatter och avgifter i stället för att försöka\r\npåverka EG att införa sådana. En logisk fråga blir\r\ndå: Har regeringen egentligen någon strategi inför\r\nde kommande EG-förhandlingarna? Eller blir\r\ndet -- precis som jag tidigare sade -- en moderatledd\r\nanpassning till EG:s nuvarande krav?</pre><pre>Anf. 273  MARGARETA WINBERG (s):</pre><pre>Herr talman! Tack för svaret, miljöministern!\r\nPrecis som Ines Uusmann blir också jag litet\r\nfrustrerad av den ambivalens som jag tycker mig\r\nkunna spåra i miljöministerns beteende.</pre><pre>Också jag har läst de aktuella artiklarna. Man blir,\r\nsom sagt, glad när det finns anledning att tro att det\r\nblir en strimma grönt i den högerpolitik som i övrigt\r\nförs. Men ingenting, ingenting, ingenting händer.\r\nDet är som vanligt: De ord som uttalats saknar\r\nsubstans.</pre><pre>Vad vill regeringen egentligen göra åt de här\r\nsakerna? Trafiken medför ju enormt stora problem.</pre><pre>Nyligen har vi i riksdagen fått den utmärkta\r\nmiljöboken Tillståndet i världen. I 1992 års upplaga\r\nstår det t.ex. att det skyddande ozonskiktet över\r\nnorra halvklotets tättbefolkade breddgrader tunnas\r\nut dubbelt så fort som forskarna trodde för bara\r\nnågra år sedan. Vidare står det i nämnda bok att\r\nhalten av växthusgasen CO2 i atmosfären nu är\r\n26 % högre än under den förindustriella eran och\r\nfortsätter att öka. Under 1990 var jordens yta\r\nvarmare än någon gång tidigare sedan\r\ntemperaturen började att registreras i mitten på\r\n1800-talet. Vidare kan man läsa att jordens\r\nbefolkning växer med 92 miljoner per år. Det är\r\nlika mycket som ett nytt Mexiko varje år.</pre><pre>Tänk om och när alla de här människorna skaffar\r\nsig bilar! Hur skulle det inte se ut då!</pre><pre>Det är klart att dessa problem måste lösas både\r\nmed tekniska förfiningar och med en förändrad\r\nlivsstil. Det sistnämnda är smärtsamt och\r\nkontroversiellt. Det kräver stort mod hos oss\r\npolitiker.</pre><pre>Det förstnämnda, dvs. tekniska förfiningar, kräver\r\nkanske inte mod men väl ambition och\r\nbeslutsamhet hos oss.</pre><pre>Beslutet om miljöklassindelning av fordon var ett\r\nambitiöst försök att ytterligare rena bilar, dvs.\r\nutöver kraven i bilavgaslagen.</pre><pre>Jag tycker alltså att svaret i dag är ett goddag\r\nyxskaft.</pre><pre>Anf. 274  INGA-BRITT JOHANSSON (s):</pre><pre>Herr talman! Också jag ber att få tacka för svaret,\r\neller vad det nu skall kallas som vi här fått höra. Jag\r\nhittar inte de nyheter i svaret som skulle föra oss\r\nfram till ett borttagande av bensindrivna bilar från\r\når 2000. Däremot hittar jag väldigt mycket som\r\ngäller det som beslutades i samband med vår egen\r\nmiljöproposition förra året. Det handlade då om\r\nmånga bra beslut. Men utvecklingen måste gå\r\nvidare.</pre><pre>Jag har alltså frågat om nästa steg i utvecklingen av\r\nrena fordonsbränslen.</pre><pre>Etanolen har ju varit centerns stora paradnummer\r\ni många år. Jag skulle vilja veta vad miljöministern\r\nhar för idéer om hur man kan få i gång de\r\ndemonstrationsanläggningar som pengar har\r\navsatts till. Som framhållits här förut sades det i\r\nradio och TV för några dagar sedan att Lidköping\r\ninte ser någon som helst möjlighet att starta en\r\nsådan här verksamhet. Det skulle inte vara\r\nekonomiskt försvarbart, sades det.</pre><pre>Diskussioner med företrädare för bilbranschen har\r\nförekommit tidigare. Den socialdemokratiska\r\nregeringen tog för ett par år sedan initiativ till en\r\ndiskussion. Från både Saab och Volvo sades det att\r\nmotorerna finns och att det är bränslet som saknas.\r\nVidare sades det att det är absolut nödvändigt att få\r\nfram bättre bränslen för att det skall vara möjligt att\r\nkomma en bit vidare.</pre><pre>Olof Johansson sade här att man kan tänka sig att\r\ninföra ytterligare en miljöklass, som skulle påverka\r\nsituationen och underlätta framtagandet av\r\nbränslena i fråga. Men jag kan inte se att det står\r\nnågot i svaret om hur och när man tänker göra\r\ndetta.</pre><pre>Anf. 275  KENT CARLSSON (s):</pre><pre>Herr talman! Jag tackar miljöministern för svaret.\r\nJag har försökt att hitta en förklaring till att jag\r\ntycker att svaret är innehållslöst. Kanske är orsaken\r\natt jag är sist bland frågeställarna och att jag\r\ndessutom är yngst. Men jag hoppas att det inte är\r\nså.</pre><pre>I svaret på min fråga säger miljöministern att\r\nkommunerna har ett ansvar. Det kan jag hålla med\r\nom. Visst ligger ett väldigt stort ansvar på\r\nkommunerna men också till viss del på landstingen,\r\nsom många gånger ansvarar för länstrafiken och\r\nannan kollektivtrafik.</pre><pre>Vad jag frågat om är vilka ytterligare initiativ som\r\nmiljöministern är beredd att ta för att förändra\r\nstorstädernas trafiksystem. Den enda lilla nyhet\r\nsom eventuellt kan utläsas av svaret är att en\r\nhandlingsplan mot buller skall tas fram. Men\r\nproblemen finns också i luften och i utsläppen till\r\nluften. Mot den bakgrunden vill jag givetvis ha svar\r\npå följande fråga: Vilka ytterligare initiativ är man\r\nberedd att ta, och vilka instrument -- om nu ett stort\r\nansvar läggs på kommunerna -- är man beredd att\r\nge kommunerna?</pre><pre>Är man exempelvis beredd att ge kommunerna rätt\r\natt införa avgifter på biltrafik till\r\ninnerstadskärnorna? Är man beredd att hjälpa till\r\nekonomiskt för att det skall vara möjligt att göra\r\nordentliga utbyggnader av kollektivtrafiken? Är\r\nman beredd att försämra eller resonera om ett\r\nborttagande av tjänstebilsförmånen -- som är ett\r\nstort problem i storstäderna, framför allt i\r\nStockholm, och som innebär att vi får en mängd\r\nonödig trafik?</pre><pre>Beträffande den vägtrafikkungörelse som behöver\r\nförändras och som jag trodde att den borgerliga\r\nregeringen hade förändrat vill jag säga att jag\r\nnumera är osäker på vad man verkligen har gjort.\r\nDet handlar alltså om att man skall kunna förbjuda\r\nde sämsta, de tunga, fordonen i innerstadskärnor.</pre><pre>Jag ser gärna att miljöministern utvecklar det här\r\nresonemanget. Har man alltså någon strategi?\r\nFinns det några nya initiativ när det gäller att ta itu\r\nmed de allvarliga miljöproblem som trafiken, både\r\nden tunga trafiken och personbilstrafiken, utgör?\r\nHur blir det med avgifterna? Hur blir det med\r\nvägtrafikkungörelsen? Jag undrar helt enkelt om\r\nman har någon som helst strategi när det gäller de\r\nhär frågorna.</pre><pre>Anf. 276  Miljöminister OLOF JOHANSSON (c):</pre><pre>Herr talman! Jag välkomnar den höjda\r\nambitionsnivå som samtliga socialdemokratiska\r\nrepresentanter här ger uttryck för och som väl\r\nsamtidigt utgör en indirekt kritik mot vad den\r\ntidigare regeringen, som den senaste omgången var\r\ni regeringsställning i nio år, åstadkom under\r\nnämnda period.</pre><pre>Vi har varit i arbete i cirka fem månader. Det är\r\nklart att det är en intressant tanke att just år 2000\r\nsom bedömd målsättning uppfattas som något\r\nradikalt. Men den socialdemokratiska regeringen\r\nhade alltså nio år på sig att förändra verkligheten.</pre><pre>Så vill jag gå in litet mera konkret på några av de\r\nhär gjorda påståendena. Först och främst måste\r\njag, tyvärr, konstatera att Ines Uusmann endast\r\nläser rubriker. Jag har nämnda artikel här, så jag vet\r\nvad jag talar om. Jag kan alltså citera vad jag har\r\nsagt.</pre><pre>År 2000 är ett bra målår just när det gäller dessa\r\nsaker. Andra målsättningar kan också behövas.\r\nMen det är sådant som man får överlägga om för att\r\nse vad de svenska bilfabrikerna Volvo och Saab vill\r\neller kan göra.</pre><pre>Naturligtvis är det min bedömning att 2000 är ett\r\nlämpligt årtal. Resten står att läsa i\r\nregeringsförklaringen och behöver således inte\r\nupprepas av mig nu. Det som sägs om år 2000 som\r\nbedömt målsättningsår är hämtat från centerns\r\nvalprogram. Det är med siktet inställt på detta som\r\nvi arbetar med dessa frågor.</pre><pre>När det gäller frågan om styrmedel vill jag säga att\r\ndet naturligtvis gäller att använda alla möjliga\r\nstyrmedel -- dvs. skatter och miljöavgifter men\r\nockså regleringar. I första hand gäller det dock de\r\nbåda förstnämnda kategorierna.</pre><pre>Berndt Ekholm påstår att jag skulle ha ändrat mig.\r\nNej, jag pekade bara på fakta när jag var i Bryssel.\r\nJag hade inte någon anledning att ändra mig, och\r\ndet säger jag också i mitt frågesvar; detta efter att\r\nha haft kontakt med Ripa de Meana, EG-\r\nkommissionären på trafikområdet. Det finns heller\r\ninte någon anledning att intolka detta i det citat i\r\nDagens Nyheter som Berndt Ekholm återkom till.</pre><pre>Anf. 277  INGA-BRITT JOHANSSON (s):</pre><pre>Herr talman! Nej, det är inte fråga om kritik mot\r\nden egna regeringspolitiken. Snarare kan jag\r\nkonstatera att vi i fråga om miljöpropositionen\r\nförra året nog kom så långt som det då var möjligt\r\natt komma. Miljöministern försöker dock att\r\nframställa det hela så, att han skulle ha väldigt\r\nmånga nya möjligheter att snabbt göra så mycket\r\nmera.</pre><pre>1991 sade Centern att kväveoxidutsläppen skulle\r\nminska med 75 % fram till 1995. Kanske kan vi få\r\nhöra vilka åtgärder miljöministern i\r\nregeringsställning, för att ta ett exempel, tänker\r\nvidta för att klara nämnda målsättning.</pre><pre>I svaret står det t.ex. att elbilar skulle vara en\r\nlösning. Det kan jag hålla med om när det gäller\r\nstorstadskärnor. Men varifrån skall el i större\r\nomfattning komma? Elen skall ju också tas\r\nnågonstans, om nu de aktuella åtgärderna skall\r\nvidtas i större omfattning och om det gäller att lösa\r\nstörre problem.</pre><pre></pre><pre>Anf. 278  KENT CARLSSON (s):</pre><pre>Herr talman! Jag inser att miljöministern har ett\r\npraktiskt problem, nämligen att få tiden att räcka\r\ntill för att svara på frågorna. Men man kanske kan\r\nvara litet generös mot miljöministern i dag.</pre><pre>Beträffande det svar som givits när det gäller bl.a.\r\nstorstadstrafiken, där vi har stora möjligheter att\r\ngöra saker, t.ex. i form av en utbyggd\r\nkollektivtrafik som lönar sig och som ger en stor\r\nmiljömässig effekt, vill jag fråga miljöministern\r\nföljande: Blir det möjligt att på biltrafiken införa\r\navgifter som kan slussas över till kollektivtrafiken?\r\nÄr regeringen beredd att ''pynta in'' litet mer\r\npengar, så att en stor överföring kan ske av\r\narbetsresorna från bilar till kollektivtrafik, vilket är\r\nmöjligt att göra i de stora städerna?</pre><pre>Jag vore tacksam att även få svar på frågan om\r\nvägtrafikkungörelsen, om regeringen har följt upp\r\ndet beslut som riksdagen har fattat.</pre><pre>Anf. 279  INES UUSMANN (s):</pre><pre>Herr talman! Miljöministern säger att jag läser bara\r\nrubriker. Nej, jag läser inte bara rubriker. Jag läste\r\nockså om målåret. I och för sig kan det väl vara bra\r\natt det i Centerns valprogram står att år 2000 är ett\r\nmålår. Men åtminstone i våra valprogram brukar\r\ndet stå inte bara mål utan faktiskt också vilka medel\r\nman skall använda. När det är så korta mål som i\r\ndetta fall, dvs. åtta år, måste medlen vara ganska\r\nkonkreta.</pre><pre>Åtminstone Centern och Socialdemokraterna har\r\nju vid flera tillfällen varit överens om att skatter och\r\nmiljöavgifter är en del. Men det räcker inte. Det\r\nmåste till så mycket annat. Lena Klevenås var inne\r\npå att vi måste ha en ny infrastruktur. Vi måste\r\nkonkret ha nya tappar för att man skall kunna tanka\r\ndessa nya drivmedel. Man måste göra om bilarna\r\noch bussarna så att de kan ha utrymme för t.ex.\r\nvätgas.</pre><pre>Anf. 280  BERNDT EKHOLM (s):</pre><pre>Herr talman! Det kanske är ytterligare ett olyckligt\r\nformulerat uttalande eller ett uttalande som är\r\nfelaktigt återgivet i tidningen. Men det skapar en\r\nosäkerhet om vilken roll som Sverige intar i\r\ninternationell politik på miljöområdet och\r\nnaturligtvis i EG-sammanhang, hur pådrivande vi\r\när om vi säger en sak här hemma och en annan sak\r\nnär vi är någon annanstans. Jag ser det som oerhört\r\nangeläget att vi intar denna pådrivande roll,\r\neftersom vi har en kunskap bakom oss och vi kan\r\nhävda den, och vi har kunnat visa att vi kan påverka\r\nEG genom de undantagsbestämmelser som vi har\r\nfått igenom i EES-avtalet, bl.a. på\r\nbilavgasområdet, på kemikalieområdet och på\r\nandra områden. Därför är det mycket viktigt att vi\r\ngemensamt slår vakt om den rollen.</pre><pre>Det är då också mycket viktigt att vi verkligen har\r\nen strategi för hur vi skall driva arbetet vidare för\r\natt vara pådrivande. Men Olof Johansson har inte\r\nsvarat på frågan vilken strategi vi i Sverige har för\r\natt vara offensiva och pådrivande mot Europa.</pre><pre>Anf. 281  MARGARETA WINBERG (s):</pre><pre>Herr talman! Jag vet inte hur mycket man får\r\nutvidga detta frågeställande, men vi rör ju oss i en\r\nliten gråzon. Med tanke på det problem som\r\ntrafiken ändå utgör miljömässigt skulle jag gärna\r\nvilja få reda på miljöministerns litet mer långsiktiga\r\noch strategiska syn på hur man skall komma till\r\nrätta med detta. Delar miljöministern min\r\nuppfattning att det handlar om en kombination av\r\nteknisk förfining och en förändring av livsstil, dvs.\r\nmer kollektivtrafik och mindre användning av egen\r\nbil?</pre><pre>Tillväxten när det gäller antalet bilar har minskat\r\nfrån 5 % per år under 70-talet till 3 % under 80-\r\ntalet. Men det är ändå en oerhört snabb ökning.</pre><pre>Kväveoxiderna kom vi ju delvis till rätta med i och\r\nmed att katalysatorer infördes, men framför allt\r\nkoldioxiderna är ju ett mycket stort problem som\r\nhänger samman med växthuseffekten och det som\r\nbl.a. skall diskuteras i Rio.</pre><pre>Anf. 282  LENA KLEVENÅS (s):</pre><pre>Herr talman! Vi har blivit ganska överens om att\r\nman skall använda ekonomiska styrmedel för att\r\nkomma till rätta med miljöproblemen. Jag vill med\r\nhänvisning till Stefan Edman, en känd\r\nsocialdemokratisk miljökämpe som ofta grälar på\r\noss politiker att vi borde höja koldioxidskatten för\r\natt produktionen av biogrödor skall få en större\r\nomfattning, fråga miljöministern om detta är något\r\nsom han skulle kunna tänka sig att verka för.</pre><pre>Anf. 283  Miljöminister OLOF JOHANSSON (c):</pre><pre>Herr talman! Det föreligger vissa praktiska\r\nproblem i denna debatt, men de är inte värre än att\r\nde går att hantera.</pre><pre>Låt mig när det gäller målsättningen att minska\r\nkväveutsläppen säga att det är en självklarhet att vi\r\narbetar vidare med detta. Och det är i detta\r\nsammanhang som skatterna och miljöavgifterna\r\nkommer in i bilden. Låt oss bara få tid att reparera\r\nden dåliga samstämmigheten mellan medel och mål\r\npå det området. Experterna säger ju att det var den\r\nsituationen som vi fick ärva.</pre><pre>Frågan om att införa biltullar bereds för närvarande\r\ni regeringskansliet, och då svarar man på det sättet,\r\noch det sker genom\r\nkommunikationsdepartementet.</pre><pre>När det gäller frågor om medel år 2000 handlar det\r\nnaturligtvis både om att vi vet att bilindustrin har\r\ngoda möjligheter att utveckla teknik och om\r\nmänniskors livsstil. Jag håller helt och hållet med\r\nom detta.</pre><pre>Vår satsning på en ny infrastruktur är en viktig\r\nstorstadsfråga, och Mälarbanan är ett viktigt\r\nexempel på detta. Och det är först nu som de\r\nkonkreta besluten har fattats, inte före valet.</pre><pre>När det gäller frågan om EG vill jag konstatera att\r\nSverige inför medlemsförhandlingar med EG\r\nkunna skärpa miljökrav av väsentlig betydelse för\r\nmänniskors hälsa. I förhandlingarna skall högsta\r\ntillämpade ambitionsnivå hävdas. Jag är inte\r\nberedd att göra några kompromisser och\r\nanpassningar baklänges i förhållande till EG. Och\r\nefter samtal med EG-kommissionen vet jag att man\r\ndär i högsta grad ställer upp på denna målsättning.</pre><pre>Anf. 284  INES UUSMANN (s):</pre><pre>Herr talman! Jag vill återkomma till\r\nkonsumenterna, dvs. i detta fall trafikanterna. Jag\r\ngör det eftersom vi av erfarenhet vet hur svårt det\r\när att med bara tal åstadkomma förändringar i\r\nmänniskors miljöagerande. Vi vet hur svårt det var\r\nnär det gällde hastighetsbegränsningarna att få\r\nbilisterna att acceptera att köra långsammare trots\r\natt det kunde påvisas att det innebar påtagliga\r\nförbättringar för miljön. Träden dör ju inte direkt,\r\nutan det tar ju litet längre tid.</pre><pre>En annan trafikantgrupp är de huvudmän som\r\nköper bussar, och i vårt län handlar det om\r\nStockholms läns landsting. Landstinget har kunnat\r\nköpa in 30 etanoldrivna bussar, och det var på den\r\ntiden då vi hade ett socialdemokratiskt styrt\r\nlandsting.</pre><pre>Vi socialdemokrater har i en motion här i riksdagen\r\nföreslagit att medel skall tillföras för att s.k.\r\nhybridbussar skall kunna utvecklas. Det är alltså\r\nbussar som kan konverteras mellan el och bensin.\r\nVi har också föreslagit att system för tillförsel av\r\nelenergi till bussar via gatunätet skall utvecklas.</pre><pre>Till detta behövs litet medel via\r\ntransportforskningsberedningen. Jag undrar därför\r\nom miljöministern är beredd att stötta oss i den\r\nkampen.</pre><pre>Anf. 285  KENT CARLSSON (s):</pre><pre>Herr talman! Man kan träta om mycket, men jag\r\ntyckte att miljöministern tog en väl billig och fräck\r\npoäng när det gäller Mälarbanan. Om jag har\r\nförstått det rätt så pågick väl den lagliga processen\r\nmed överklaganden osv. så länge att det inte var\r\nmöjligt att fatta beslut förrän nu om hela\r\nMälarbanan och pengar till den.</pre><pre>Nu är det faktiskt de borgerliga som regerar och har\r\nansvaret. Och även om de bara har suttit i\r\nregeringsställning under sex månader är det en\r\nganska hyfsad tid för att åtminstone utarbeta\r\nstrategier och planera initiativ. Men det som jag har\r\nsett när det gäller storstadstrafiken är inte mycket\r\natt hänga i julgranen. Min farmor skulle ha sagt att\r\ndet var mycket vattvälling.</pre><pre>Jag kanske emellertid skall tolka ministern på ett\r\nsådant sätt att det blir bilavgifter, biltullar, att\r\ntjänstebilsförmånerna kommer att ses över, att\r\nvägtrafikkungörelsen kommer att ändras eftersom\r\ndet finns ett riksdagsbeslut om det och att mer\r\npengar kommer att tas fram till kollektivtrafiken.\r\nÄr detta riktigt?</pre><pre>Anf. 286  BERNDT EKHOLM (s):</pre><pre>Herr talman! Det är bra att miljöministern stryker\r\nunder att avsikten är att vara pådrivande. Vi har\r\nändå en möjlighet att bibehålla de EES-undantag\r\nsom man har gått med på i väntan på att EG\r\nkommer i kapp oss. Det bör vara en rimlig\r\nförhandlingsposition för Sverige att driva detta,\r\ndvs. att vi inte skall ge upp.</pre><pre>Den moderata linjen, som går ut på att vi skall ge\r\nupp och anpassa oss till det som gäller inom EG i\r\ndag, skall vi naturligtvis inte följa. Vi skall i stället\r\nnaturligtvis kräva att, om jag får vända på det, EG\r\nanpassar sig till oss. Det är då angläget att vi vid\r\ndiskussioner med EG lyfter fram de krav som gäller\r\nför 1996, så att de nya USA-federala kraven\r\ngenomförs 1996. Sedan måste vi markera att vi vill\r\nha en stegvis och successiv skärpning. Jag tror att vi\r\njust på bilavgasområdet har en bra\r\nförhandlingsposition.</pre><pre>Jag undrar om miljöministern kan inkludera sådana\r\nsteg i strategin.</pre><pre>Anf. 287  MARGARETA WINBERG (s):</pre><pre>Herr talman! Jag skall gå tillbaka till\r\nmiljöklasserna. I den del av svaret som gäller min\r\nfråga står det att det är ett effektivt sätt, att det är\r\nviktiga signaler och att man inom EG är\r\nintresserad. När miljöministern i svaret tar upp Ines\r\nUusmanns fråga säger han att han skall\r\nvidareutveckla miljöklasserna.</pre><pre>Om det 1996 blir på det sättet att obligatoriet\r\nkommer att ligga på nuvarande miljöklass 2-nivå,\r\nvilket vi tror, vill jag fråga miljöministern när han\r\ntror att man kan börja ta initiativ till att utveckla en\r\nny miljöklass som han talar om.</pre><pre>Det är bra att miljöministern nu säger att\r\nlivsstilsförändringar ingår i denna strategi. Jag vill\r\ndärför ställa en konkret fråga. Anser\r\nmiljöministern att också samhällsplanering och\r\nbebyggelsestruktur ingår i detta? Jag frågar av ett\r\nalldeles speciellt skäl, nämligen att jag har hävdat\r\ndetta hemma i Jämtland och blivit alldeles rysligt\r\npåhoppad av centerkvinnorna för detta.</pre><pre>Anf. 288  INGA-BRITT JOHANSSON (s):</pre><pre>Herr talman! Jag fick inget svar på frågan i mitt\r\nsenaste inlägg, men jag förstår att det är av\r\ntidsbrist. Men medan jag väntar på svaret på den\r\nfrågan skulle jag vilja ställa ytterligare en fråga.</pre><pre>Olof Johansson tänker i vår ha en förhandling med\r\nbilindustrin för att få ett stoppdatum för bensin-\r\noch dieseldrivna bilar i Sverige. Såvitt jag förstår är\r\ndetta en fortsättning på de förhandlingar som den\r\ngamla regeringen påbörjade redan 1989, då man\r\ndiskuterade utvecklingen tillsammans med\r\nbranschen. Jag skulle vilja fråga om Olof Johansson\r\ntänker nöja sig med att diskutera detta med Volvo\r\noch Saab, eller om han tänker diskutera detta även\r\nmed andra bilindustrier. Det är ju trots allt även\r\nandra bilar som rullar på Sveriges vägar och gator,\r\noch det är kanske litet svårt att klara ut detta med\r\nenbart svensk bilindustri.</pre><pre>Anf. 289  Miljöminister OLOF JOHANSSON (c):</pre><pre>Herr talman! Jag vill gärna återkomma till det som\r\njag inte har hunnit med tidigare, men det finns som\r\nsagt ett och annat praktiskt problem.</pre><pre>Jag beundrar Stefan Edman mycket, men han är\r\ninte särskilt beundrad inom hela socialdemokratin.\r\nHan ligger långt fram, och han är en radikal\r\nmiljödebattör som jag gärna lyssnar till.</pre><pre>Jag vill påpeka att etanolen naturligtvis ingår i detta\r\nmed miljöavgifter och miljöskatter. Jag talar om\r\nden rena etanolen som ett första steg. Sedan\r\nkommer det flera. Då gäller det att förbättra\r\netanolens konkurrenskraft i förhållande till andra\r\nbränslen. Det är själva avsikten.</pre><pre>Ibland görs en del uttalanden som är avsedda att\r\nutöva påtryckning. Det må så vara; det tar vi gärna\r\nemot. Det stärker, precis som denna debatt,\r\nmöjligheterna att gå vidare.</pre><pre>Anf. 290  BERNDT EKHOLM (s):</pre><pre>Herr talman! Nu är man tvingad att begära ordet\r\nför att helt enkelt rädda denna debatt.\r\nDebattordningen är ju fullständigt hopplös. Nu får\r\nvi fortsätta att debattera en stund till så att\r\nmiljöministern får chans att svara.</pre><pre>Även jag är en beundrare av Stefan Edman. Och\r\njag kan tänka mig att hela gänget som sitter här kan\r\nställa upp på det. Allesammans nickar.\r\nMiljöministern är alltså inte helt ensam om det.</pre><pre>När det gäller att tackla EG-frågan, finns det som\r\nvi har fört fram i vår partimotion om EG, nämligen\r\natt vi skall verka för en högsta gräns för\r\nbränsleförbrukning. Syftet med detta är att komma\r\nåt koldioxidfrågan och att vi skall kunna verka för,\r\nvilket jag tror att vi är överens om, ett gemensamt\r\narbete för nya drivmedel.</pre><pre>Det finns en uppsjö av idéer att jobba med för att\r\nkunna vara pådrivande.</pre><pre>Jag vill också fråga miljöministern om regeringen\r\nkan tänka sig att i förväg inför EG-förhandlingarna\r\nredovisa vilka undantag som vi bör driva, så att vi\r\nkan få en debatt om detta här i kammaren.</pre><pre>Anf. 291  KENT CARLSSON (s):</pre><pre>Herr talman! I denna sena timme är det lätt att bli\r\nlitet fnissig, men jag vill allvarligt säga att jag\r\nkänner en stark oro över regeringens politiska\r\nsammansättning när det gäller åtgärder mot de\r\nproblem som biltrafik och transporter med lastbilar\r\noch bussar förorsaker i Stockholm, Göteborg och\r\nMalmö, där t.ex. införande av bilavgifter och\r\nbiltullar skulle vara ett mycket verkningsfullt\r\nmedel, som också skulle ge oss pengar till positiva\r\nsatsningar för utbyggnad av kollektivtrafiken.</pre><pre>Man har, herr talman, från moderat håll varit\r\nmycket tydlig och sagt att man inte kan tänka sig\r\ndetta, eftersom man till hälften vill vara ett slags\r\nbilistparti.</pre><pre>Det vore intressant om miljöministern kunde lätta\r\npå förlåten och säga vad som är hans principiella\r\ninställning till att införa denna typ av miljöavgifter,\r\nsom skulle vara ett lyft för storstäderna när det\r\ngäller att ta itu med biltrafiken, även under en\r\nhögkonjunktur när den ökar och inte som nu något\r\nminskar.</pre><pre>Anf. 292  MARGARETA WINBERG (s):</pre><pre>Herr talman! Jag vill upprepa min fråga, så att jag\r\nkanske får ett svar på den: Anser miljömininstern\r\natt bebyggelseplanering och -strukturer, alltså hur\r\nman planerar samhällen, kan vara ett led i att skapa\r\nett resurssnålt samhälle, där man så långt det låter\r\nsig göra minimerar behovet av transporter?</pre><pre>Anf. 293  INES UUSMANN (s):</pre><pre>Herr talman! Också jag vill återkomma till frågan\r\nom bussarna och vad vi kan göra för att utveckla de\r\nkollektiva trafikmedlen, inte minst i storstäderna.\r\nVi har i Stockholms innerstad etanolbussar.\r\nMotorer för etanoldrift finns, men de kostar\r\nmycket pengar. När man skall fatta beslut om att\r\nköpa in sådana färdmedel handlar det faktiskt i\r\ndagens läge för landstingen och andra\r\ntrafikhuvudmän mycket om pengar liksom om att\r\nfå hjälp med utvecklingen.</pre><pre>Jag vill återupprepa min fråga: Är miljöministern\r\nberedd att bidra till att vi kan få fram\r\nforskningspengar för att ta fram alternativ, t.ex. i\r\nform av hybridbussar och elteknik till gatorna?</pre><pre>Anf. 294  Miljöminister OLOF JOHANSSON (c):</pre><pre>Herr talman! Självfallet skall man i förväg redovisa\r\nde ståndpunkter som man går in i förhandlingarna\r\nmed. Det är t.ex. en viktig del av den kommande\r\nfolkomröstningskampanjen. Jag kan inte tänka mig\r\natt man skall försöka dölja sådana saker. Det är\r\nockså därför som miljövårdsberedningen redan har\r\nhaft en hearing om detta. Jag tror att Berndt\r\nEkholm fanns med där bland publiken. Detta är ett\r\nav syftena med den sortens verksamhet.</pre><pre>Låt mig för Kent Carlsson, som tyckte att jag en\r\naning hade misshandlat honom, tala om att vi inte\r\nalltid har varit förtjusta i de storskaliga lösningar\r\nsom tidigare politiska majoriteter har lagt fast för\r\nstorstäderna. Det gäller broar, ringleder och annat\r\nsådant, som gärna genererar mera trafik.</pre><pre>Men det är viktigt att vi är klara över att det här\r\nskall miljökonsekvensbeskrivas och miljöprövas, så\r\natt det inte skapas en sämre miljö. Vi är naturligtvis\r\npå miljödepartementet och i regeringen angelägna\r\nom att det här sker på ett seriöst sätt, och vi\r\nkommer att handla därefter.</pre><pre>Anf. 295  BERNDT EKHOLM (s):</pre><pre>Herr talman! Jag vill verkligen stryka under att det\r\nsom regeringen gör för att skapa diskussion om EG-\r\nfrågan är positivt. Fortsätt med det! Men samtidigt\r\nefterlyser jag fortfarande ett svar på frågan om\r\nregeringen är beredd att i förväg redovisa sina\r\nståndpunkter, så att vi får en diskussion om\r\nundantagen. Då kan vi få till stånd en verklig\r\nparlamentarisk diskussion. Det är inte bara\r\nregeringen som på Rosenbad skall diskutera detta,\r\nutan alla bör få vara med i den debatten.</pre><pre>Jag har inte heller fått något ordentligt svar på om\r\nmiljöministern verkligen är beredd att motverka\r\nmoderaternas inflytande när det gäller en passiv\r\ninställning i EG-frågan.</pre><pre>Anf. 296  KENT CARLSSON (s):</pre><pre>Herr talman! Med risk för att låta litet tjatig vill jag\r\nåterupprepa framför allt de frågor som jag ställde i\r\nmitt förra inlägg vad gäller avgifter på biltrafiken,\r\nbiltullar eller vad man vill kalla det, avgifter som är\r\nen del av miljöavgiftstänkandet men som också\r\nkopplas till positiva satsningar på utbyggnad av\r\nkollektivtrafiken i storstadsområdena, så att\r\nstorstädernas kostnader inte belastar resten av\r\nlandet. I storstäderna finns ju praktiska möjligheter\r\natt finansiera utbyggnaden av kollektivtrafiken.</pre><pre>Min andra fråga var om regeringen har planer på att\r\nse över tjänstebilsförmånen och kanske helt\r\navskaffa den.</pre><pre>Min tredje, lilla, fråga avsåg om regeringen nu har\r\ngjort den förändring i vägtrafikkungörelsen som\r\nriksdagen har beställt.</pre><pre>Tre korta frågor, som kanske får tre snabba svar.</pre><pre>Anf. 297  MARGARETA WINBERG (s)</pre><pre>Herr talman! Jag tycker att denna debatt tyder på\r\natt vad som skall göras redan är gjort. Men jag vill\r\nändå för att miljöministern skall få chansen att\r\nsvara upprepa frågan om samhällsplaneringens roll\r\noch bebyggelsestrukturens roll i ett resurssnålt\r\nsamhälle.</pre><pre>Anf. 298  Miljöminister OLOF JOHANSSON (c)</pre><pre>Herr talman! Jag tar den här gången den sista\r\nfrågan först. Vi har från regeringens sida markerat\r\natt samhällsplaneringen är en viktig del av\r\nmiljöpolitiken. Det var därför som planenheterna,\r\nsamhällsplaneringen, fördes över till\r\nmiljödepartementet, som blev ett miljö- och\r\nnaturresursdepartement. Det visar vårt synsätt.</pre><pre>Däremot känner jag inte till den jämtländska\r\ndebatten och kan därför inte anse att jag därmed\r\nställer mig emot centerkvinnorna. Det måste vara\r\nfråga om ett missförstånd eller något mycket\r\nregionalt problem i Jämtland.</pre><pre>I fråga om miljöavgifter i storstäder har vi en\r\nganska självklar utgångspunkt. Jag har redan svarat\r\npå den frågan, som Kent Carlsson tog upp igen.\r\nDen är under beredning i\r\nkommunikationsdepartementet, och jag svarar inte\r\nmer på den, eftersom den inte tillhör mitt primära\r\nansvarsområde. Förslag kommer självfallet på\r\ndetta område -- det är viktigt att understryka det.</pre><pre>När det sedan gäller stöd till storstäderna hade jag\r\nnaturligtvis hoppats att det hade funnits obegränsat\r\nmed pengar och dessutom att det stöd som\r\nVärtaverket fick hade använts på ett annat sätt.</pre><pre>Anf. 299  INGA-BRITT JOHANSSON (s):</pre><pre>Herr talman! Mycket kort: Plan- och bygglagen\r\növerfördes till miljö- och\r\nnaturresursdepartementet. Det enda som vi hittills\r\nhar sett som resultat av detta är att man underlättat\r\netablering av lågprisbutiker och annat var som helst\r\nomkring städerna, vilket faktiskt kommer att\r\nmedföra ännu mer biltrafik för att folk skall komma\r\nåt dessa affärer.</pre><pre>Anf. 300  KENT CARLSSON (s):</pre><pre>Herr talman! Det är mycket som man kan beklaga\r\ni livet och i politiken. Värtaverket är väl en sådan\r\nsak, och under min tid som stadsfullmäktig i\r\nStockholm röstade jag emot det.</pre><pre>Jag vill återigen återkomma till frågan om\r\ninvesteringar i kollektivtrafiken. Det bör inte vara\r\nså att storstäderna skall belasta resten av landet\r\nmed sådana. Det är därför som det är så viktigt att\r\nvi nu får ett besked om avgifterna på biltrafiken.\r\nDet är ett sätt att självfinansiera den nödvändiga\r\nutbyggnaden av kollektivtrafiken i\r\nstorstadsområdena, så att vi kan få en ordentlig\r\növerflyttning av arbetsresor med bil till kollektiva\r\nfärdmedel, framför allt spårbundna sådana.</pre><pre>Jag trodde att ministern var här för att svara för\r\nhela regeringen, inte bara för miljödepartementet,\r\noch även att det förekommer viss kommunikation\r\nmellan kommunikations- och miljödepartementen.\r\nDet vore intressant att få reda på regeringens\r\nprincipiella inställning. Detaljerna kan behöva\r\narbetas fram senare på något fackdepartement.</pre><pre>Anf. 301  Miljöminister OLOF JOHANSSON (c):</pre><pre>Herr talman! Jag vill bara bemöta Inga-Britt\r\nJohanssons tal om det enda som skulle ha gjorts.\r\nDetta är nonsens, om jag får uttrycka det rakt på\r\nsak. Vi ägnar ständigt mycket arbete åt\r\nplaneringsfrågor. Det är Görel Thurdin som är\r\nföredragande på det området. Därvid bereds den\r\nena planfrågan efter den andra -- en del berör som\r\nbekant Stockholmsområdet. Ställningstagandet\r\nbeträffande ekoparken norr om Stockholm är ett\r\nsådant viktigt samlat beslut.</pre><pre>Vad gäller kommunikation med\r\nkommunikationsdepartementet kan jag försäkra\r\natt vi har en sådan. Av Kent Carlssons allmänt\r\nformulerade fråga framgick inte att det var just\r\ndessa detaljfrågor som han var intresserad av. Jag\r\nsvarar återigen att dessa frågor är under beredning i\r\nkommunikationsdepartementet. Kent Carlsson får\r\nkomma tillbaka med frågor till regeringen, och\r\nregeringen svarar naturligtvis som vanligt som en\r\nhelhet.</pre><pre>Anf. 302  BERNDT EKHOLM (s)</pre><pre>Herr talman! Jag kom trots allt in i denna konstiga\r\ndebattordning. Jag skall bli mycket kortfattad.</pre><pre>Jag fick inget svar på en mycket viktig fråga: Är\r\nregeringen beredd att redovisa en diskussion om de\r\nundantag eller de krav som vi skall driva i\r\nförhandlingarna, så att vi kan få vara med och\r\ndiskutera dem? Hur skall jag tolka det uteblivna\r\nsvaret? Sker detta vid miljövårdsberedningens\r\nmöten i Rosenbad?</pre><pre>Anf. 303  KENT CARLSSON (s):</pre><pre>Herr talman! Jag tänkte nästan inte begära ordet\r\nigen, men jag reagerade mot det lämnade beskedet.</pre><pre>Jag tycker inte att principen om huruvida man skall\r\nkunna ta ut avgifter på biltrafiken i storstädernas\r\ninnerstadsområden för att kunna finansiera\r\nmiljöriktig kollektivtrafik är någon liten fråga. Min\r\nursprungliga fråga var: Vilka ytterligare initiativ\r\navser miljöministern att ta för att förändra\r\nstorstädernas trafiksystem?</pre><pre>En så stor fråga borde miljöministern ha tänkt\r\nigenom. Det är en viktig ingrediens i ett totalpaket\r\nför hur man skall minska biltrafiken, framför allt i\r\ninnerstadskärnorna, men även i regionerna totalt\r\nsett. Jag är mäkta förvånad över att detta skulle\r\nvara en detalj.</pre><pre>Jag tolkar det nu så att det blir sådana avgifter, men\r\natt man på kommunikationsdepartementet\r\nbehöver skriva och läsa litet innan man kommer\r\nmed ett detaljerat förslag till riksdagen.</pre><pre>Anf. 304  Miljöminister OLOF JOHANSSON (c):</pre><pre>Herr talman! Jag sade inte att det gällde en detalj,\r\nutan jag talade om Kent Carlssons detaljering av sin\r\nfrågeställning. Jag påpekade att en allmän\r\nanslutning till miljöavgifter inte undantar\r\nstorstäderna. Vidare sade jag tidigare i debatten att\r\nde frågorna är under beredning i\r\nkommunikationsdepartementet. Därmed har jag\r\nsvarat på detta.</pre><pre>Till Berndt Ekholm: Det är naturligtvis\r\nmiljövårdsberedningens uppgift att försöka sprida\r\ninformation och att klarlägga fakta för att därefter\r\ngå vidare till ställningstaganden på miljöområdet\r\ninför förhandlingarna. Där har jag redan i samband\r\nmed miljövårdsberedningens senaste hearing\r\nangett de principer som enligt min uppfattning skall\r\ntillämpas vid dessa förhandlingar, och dem kommer\r\njag att driva i regeringskretsen.</pre><pre>Regeringen har ännu inte haft anledning att ta\r\nställning till förhandlingsstrategin. Nu gäller det att\r\nlyfta fram alla de frågor som måste behandlas. Det\r\när miljövårdsberedningens uppgift, och därefter tar\r\nman ställning till förhandlingsstrategin.</pre><pre>Överläggningen var härmed avslutad.</pre><pre>36 §  Svar på fråga 1991/92:549 om\r\nomhändertagande av freon i kasserade kylskåp\r\nm.m.</pre><pre>Anf. 305  Miljöminister OLOF JOHANSSON (c):</pre><pre>Herr talman! Annika Åhnberg har frågat mig om\r\nregeringen kommer att flytta fram tidpunkten för\r\nnär kommunerna skall åläggas att ta hand om\r\nfreonet från kasserade kylskåp, frysar etc.</pre><pre>Riksdagen har i juni 1991 beslutat om att\r\nkommunerna skall ombesörja att innehållet av\r\nCFC, ofta kallat freon, i kasserade kyl- och frysskåp\r\nskall omhändertas på ett miljöriktigt sätt fr.o.m.\r\nden 1 januari 1995. Detta beslut är i enlighet med\r\ndet förslag naturvårdsverket utarbetat.</pre><pre>Denna tidpunkt har valts för att det skall vara\r\nmöjligt att etablera tillräcklig återvinningskapacitet\r\nför landets samtliga kommuner. Det finns i dag\r\nförsök med stationära och mobila anläggningar för\r\ndestruktion. Dessa anläggningar är dock ännu\r\nunder utprovning för att få tillräcklig grad av\r\nåtervinning av CFC.</pre><pre>De försök som hittills gjorts med återvinning av\r\nCFC i mobila återvinningsanläggningar visar för\r\nnärvarande på otillräckliga resultat.</pre><pre>Under denna uppbyggnadsfas är det viktigt att\r\nkommunerna söker efter det alternativ som är\r\nlämpligast för dem. Vissa kommuner deltar redan i\r\nde försök jag har nämnt. Andra har rutiner för att\r\nåtervinna den mindre delen av CFC-mängden som\r\nfinns i kylskåpens kylkretsar. Om\r\nåtervinningsgraden är alltför låg blir kostnaden för\r\nvarje kilo återvunnen CFC mycket hög. Jag är\r\ndärför inte beredd att för närvarande ändra\r\ntidsplanen för återvinning av CFC ur kasserade\r\nkylskåp.</pre><pre>Annika Åhnberg nämner även koltetraklorid.\r\nKoltetraklorid har, förutom ozonnedbrytande\r\nförmåga, en rad andra egenskaper. Det är t.ex.\r\nkraftigt cancerframkallande och har hög giftighet.\r\nDet gör att koltetraklorid används i liten\r\nomfattning i Sverige i dag. Det företag som år 1988\r\nstod för 95 % av användningen, har till år 1991\r\nminskat sin användning med ca 60 % och arbetar\r\nför att upphöra helt med användningen till\r\nårsskiftet 1992-1993.</pre><pre>I EG-länderna diskuteras för närvarande förslag till\r\nskärpningar av den internationella\r\növerenskommelsen rörande ozonnedbrytande\r\nämnen. Bl.a. diskuteras en avveckling av\r\nkoltetraklorid till den 1 januari 1996, med vissa\r\nundantag. Frågan om skärpning av den svenska\r\nregleringen för koltetraklorid bereds för\r\nnärvarande inom regeringskansliet.</pre><pre>Sverige antog 1988 en avvecklingsplan för CFC.\r\nYtterligare åtgärder till skydd för ozonskiktet\r\nfattade riksdagen beslut om i juni förra året.\r\nOmvärlden har i dag, 1992, planer på att avveckla\r\nsamtliga ozonnedbrytande ämnen i ungefär samma\r\ntakt som Sverige. För att lösa det globala\r\nozonproblemet krävs starka internationella avtal,\r\nvilket jag kan försäkra att Sverige arbetar aktivt för\r\ninom ramen för Montrealprotokollet.</pre><pre>Då Annika Åhnberg, som framställt frågan, anmält\r\natt hon var förhindrad att närvara vid\r\nsammanträdet, medgav förste vice talmannen att\r\nJan Jennehag i stället fick delta i överläggningen.</pre><pre>Anf. 306  JAN JENNEHAG (v):</pre><pre>Herr talman! Jag tackar miljöministern för svaret.</pre><pre>Det är bra att regeringen tänker skynda på\r\navvecklingen av koltetraklorid så att vi åtminstone\r\ninte blir sämre än EG-länderna. Det kräver å andra\r\nsidan inga större uppoffringar. Näringslivet\r\nkommer inte att protestera. Koltetraklorid används\r\ninte i någon större mängd, som miljöministern\r\nnämnde.</pre><pre>Men nu gäller frågan freon, och då handlar det om\r\npengar och inte bara om ofullständig\r\nåtervinningsteknik. Kasserade kylanläggningar\r\nsom inte läcker CFC kan förstås lagras i väntan på\r\natt tas om hand. Det medför inga praktiska\r\nsvårigheter. Det kan möjligen kosta litet mer. I dag\r\nfinns det gott om lämpliga lokaler i den mån det\r\nbehövs skydd för väder och vind.</pre><pre>Anf. 307  Miljöminister OLOF JOHANSSON (c):</pre><pre>Herr talman! Naturligtvis handlar\r\nkoltetrakloridproblematiken primärt om\r\nozonskiktet. Men det är också viktigt att säga att vi\r\ninte tänker acceptera principen att förhandsanpassa\r\noss till EG. Det är därför som jag på denna punkt\r\nhar gett besked om att vi kommer att skärpa\r\nbestämmelserna.</pre><pre>När det gäller den tekniska möjligheten att ta hand\r\nom freon är det ett mångfasetterat problem. Det\r\nhandlar tyvärr inte enbart om kylskåp, utan det är\r\nmånga av våra ''prylar'', om jag får uttrycka mig så,\r\nsom innehåller en del freon. Det är bara att beklaga\r\natt tekniken ännu inte är fullt mogen överallt. Det\r\nanger också frågeställaren i och med att det i frågan\r\nanges att man skall lagra det hela. Jag kan\r\nnaturligtvis tänka mig detta, men också denna\r\nteknik har begränsningar. Det kan innebära\r\nläckage och problem för kommunerna.</pre><pre>Jag utgår från att kommunerna själva på ett\r\nförnuftigt sätt hanterar detta. Men det är ingenting\r\nvi i dag har anledning att ge kommunerna\r\npekpinnar om. Jag hoppas att kommunerna tar\r\nvarje möjlighet att ta hand om freonet. Det är deras\r\nuppgift och deras skyldighet.</pre><pre>Anf. 308  JAN JENNEHAG (v):</pre><pre>Herr talman! Vi behöver inte träta om\r\nkoltetraklorid. Jag tycker det är alldeles utmärkt att\r\nmiljöministern tar detta initiativ för att skärpa\r\nregleringen för koltetraklorid. Vi skall i Sverige\r\nsjälvfallet inte fatta miljöbeslut utifrån andra än\r\nsvenska förhållanden. Vi skall inte avvakta\r\nomvärldens göranden och låtanden när vi kan agera\r\nsjälva.</pre><pre>När det sedan gäller kommunernas vilja och\r\nberedskap att ta hand om CFC, tror jag dess värre\r\ninte att de styrs av sin goda vilja, utan det är som i\r\nså många andra sammanhang fråga om vilket\r\nekonomiskt utrymme de har att göra detta genom\r\nexempelvis lagring.</pre><pre>Det finns mängder av anläggningar som inte går att\r\nlagra. Det är jag medveten om. Men då är det desto\r\nviktigare att vi, med tanke på den stora betydelse\r\nCFC har, tar hand om de mängder som faktiskt går\r\natt praktiskt ta hand om redan i dag.</pre><pre>Anf. 309  Miljöminister OLOF JOHANSSON (c):</pre><pre>Herr talman! Jag delar naturligtvis den principiella\r\nuppfattningen. Frågan är hur man gör det rent\r\npraktiskt. Man kan naturligtvis tänka sig att\r\nregleringarna kombineras med miljöavgifter för att\r\nskapa resurser på detta område. Då menar jag\r\nmiljöavgifter i egentlig mening, dvs. sådana som\r\nanvänds och återförs för att man skall kunna\r\nhantera den här sortens problem. Detta är en av de\r\nfrågor som för närvarande bereds i\r\nregeringskansliet.</pre><pre>Anf. 310  JAN JENNEHAG (v):</pre><pre>Herr talman! Jag hoppas att den beredningen gör\r\ndet möjligt för oss att om någon tid konstatera att\r\nmiljöministern kommer med ett förslag som\r\ntidigarelägger den här tidpunkten.</pre><pre>Överläggningen var härmed avslutad.</pre><pre></pre><pre>37 § Justering av protokoll</pre><pre>Justerades protokollet för den 18 mars.</pre><pre>38 § Meddelande om svar på interpellationerna\r\n1991/92:111, 112, 114 och 128</pre><pre>Från justitieminister Gun Hellsvik (m) hade\r\ninkommit följande skrivelse:</pre><pre>Till riksdagen</pre><pre>Jag vill anmäla att Marianne Jönssons\r\ninterpellation 1991/92:111 om straffet för olovligt\r\nbortförande av barn, m.m., Eva Zetterbergs\r\ninterpellation 1991/92:112 om kidnappade barn,\r\nBirgit Henrikssons interpellation 1991/92:114 om\r\nkidnappade barn och Berith Erikssons\r\ninterpellation 1991/92:128 om förändringar i\r\nrättshjälpslagen, inte kommer att besvaras inom\r\nföreskriven tid på grund av arbetsbelastning. Jag\r\navser att besvara interpellationerna den 4 maj 1992.</pre><pre>Gun Hellsvik</pre><pre>39 § Meddelande om svar på interpellation\r\n1991/92:120</pre><pre>Från arbetsmarknadsminister Börje Hörnlund (c)\r\nhade inkommit följande skrivelse:</pre><pre>Till riksdagen</pre><pre>På grund av hög arbetsbelastning har jag ingen\r\nmöjlighet att inom bestämd tidsram besvara Birgit\r\nHenrikssons interpellation om deltidsarbete.\r\nInterpellationen kommer att besvaras den 6 april\r\nkl. 12.00.</pre><pre>Stockholm den 10 mars 1992</pre><pre>Börje Hörnlund</pre><pre>40 § Hänvisning av ärenden till utskott</pre><pre>Föredrogs och hänvisades</pre><pre>Propositionerna</pre><pre>1991/92:156 till kulturutskottet</pre><pre>1991/92:161 till näringsutskottet</pre><pre>41 § Bordläggning</pre><pre>Anmäldes och bordlades</pre><pre>Skrivelse</pre><pre>1991/92:124 Redogörelse för den svenska\r\nkrigsmaterielexporten år 1991</pre><pre>42 § Anmälan om frågor</pre><pre>Anmäldes att följande frågor framställts</pre><pre>den 23 mars</pre><pre>1991/92:561 av Lars Sundin (c) till finansministern\r\nom Europeiska utvecklingsbanken:</pre><pre>Sverige är medlem i Europeiska utvecklingsbanken\r\n(EBRD) och bidrar genom EBRD med bistånd till\r\nÖst- och Centraleuropa. Dessutom har nyligen\r\nbeslutats att använda EBRD som en viktig kanal\r\nför svenskt bistånd till Baltikum. Samtidigt når oss\r\noroande rapporter i internationella media, t.ex.\r\nThe Economist och Financial Times, om att EBRD\r\nfortfarande har igångsättningssvårigheter och\r\npräglas av effektivitetsproblem.</pre><pre>Hur kommer mot denna bakgrund finansministern\r\natt vid EBRD:s årsmöte i Budapest om en tid att\r\nagera för att söka säkerställa att EBRD fungerar\r\nväl och att svenska biståndet snabbt når sina\r\nadressater?</pre><pre>1991/92:562 av Elver Jonsson (fp) till\r\njustitieministern om övergrepp mot flickor:</pre><pre>Enligt tidningsuppgifter i förra veckan omtalas att\r\nvar tredje skolflicka blir våldtagen av jämnåriga\r\npojkar. Visserligen är uppgifterna från ett visst\r\nskolområde men skoldirektören i fråga säger att\r\nsiffrorna skulle kunna vara tillämpliga för hela\r\nlandet. Det finns därför anledning att dels få ett\r\nklarläggande om uppgifterna från Norrköping och\r\nUppsala är sanningsenliga och om situationen är\r\nlikartad på flera orter. Vidare är det i så fall\r\nangeläget att åtgärder vidtages som kan förbättra\r\nsituationen.</pre><pre>Jag vill därför fråga statsrådet:</pre><pre>Överväger regeringen åtgärder som skulle kunna\r\nförhindra övergrepp i framtiden mot flickor av\r\njämåriga pojkar?</pre><pre>43 § Kammaren åtskildes kl. 21.39.</pre><pre>Förhandlingarna leddes</pre><pre>av  tredje vice talmannen från sammanträdets\r\nbörjan t.o.m. ajourneringen kl. 16.47 och</pre><pre>av  förste vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}