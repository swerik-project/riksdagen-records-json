{"dokumentstatus":{"dokument":{"hangar_id":"2387725","dok_id":"GG0967","rm":"1992/93","beteckning":"67","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"67","slutnummer":"0","datum":"1993-02-24 00:00:00","systemdatum":"2005-10-27 13:55:23","publicerad":"1993-02-24 00:00:00","titel":"Riksdagens snabbprotokoll 1992/93:67 Onsdagen den 24 februari","subtitel":null,"status":null,"htmlformat":null,"relaterat_id":null,"source":"webbnav","sourceid":"{0B38E788-C149-4300-B5D9-4F8E8D95DF1A}","dokument_url_text":"http://data.riksdagen.se/dokument/GG0967/text","dokument_url_html":"http://data.riksdagen.se/dokument/GG0967","dokumentstatus_url_xml":"http://data.riksdagen.se/dokumentstatus/GG0967","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1992/93:67</div>\r\n<div class=\"sidhuvud_datum\">Onsdagen den 24 februari</div>\r\n<div class=\"sidhuvud_klockslag\">Kl. 9.00</div>\r\n<hr class=\"sidhuvud_linje\">\r\n<pre>1 §  Justering av protokoll</pre><pre>Justerades protokollet för den 18 februari.</pre><pre>2 §  Hänvisning av ärenden till utskott</pre><pre>Föredrogs och hänvisades</pre><pre>Propositionerna</pre><pre>1992/93:115 till bostadsutskottet</pre><pre>1992/93:137 till lagutskottet</pre><pre>1992/93:166 till skatteutskottet</pre><pre>1992/93:170</pre><pre>Avsnitt 1 Inledning till utbildningsutskottet</pre><pre>Avsnitt 2 Justitiedepartementet till justitieutskottet</pre><pre>Avsnitt 3 Utrikesdepartementet till\r\nutrikesutskottet</pre><pre>Avsnitt 4 Försvarsdepartementet till\r\nförsvarsutskottet</pre><pre>Avsnitt 5 Socialdepartementet till socialutskottet</pre><pre>Avsnitt 6 Kommunikationsdepartementet till\r\ntrafikutskottet</pre><pre>Avsnitt 7 Finansdepartementet till finansutskottet</pre><pre>Avsnitt 8 Utbildningsdepartementet till\r\nutbildningsutskottet</pre><pre>med undantag för</pre><pre>punkt 12.5 Teknikvetenskapliga forskningsrådet\r\nsamt</pre><pre>anslagen E 23 och E 24 till näringsutskottet</pre><pre>anslaget E 30 till kulturutskottet</pre><pre>Avsnitt 9 Jordbruksdepartementet till\r\nutbildningsutskottet</pre><pre>med undantag för</pre><pre>anslaget J 1 till näringsutskottet</pre><pre>Avsnitt 10 Arbetsmarknadsdepartementet till\r\narbetsmarknadsutskottet</pre><pre>Avsnitt 11 Kulturdepartementet till kulturutskottet</pre><pre>med undantag för</pre><pre>punkt 4 Forskning inom det invandrar- och\r\nmigrationspolitiska området</pre><pre>punkt 5 Kvinno- och jämställdhetsforskning till\r\nutbildningsutskottet</pre><pre>Avsnitt 12 Näringsdepartementet till\r\nnäringsutskottet</pre><pre>med undantag för</pre><pre>punkt 6 Förnyelse och effektivisering av\r\nbyggforskningen samt</pre><pre>anslagen F 10 -- F 12 till bostadsutskottet</pre><pre>Avsnitt 13 Civildepartementet till\r\nutbildningsutskottet</pre><pre>med undantag för</pre><pre>punkt 4 Konsumentforskning</pre><pre>punkt 5 Ärendet till riksdagen till lagutskottet</pre><pre>Avsnitt 14 Miljö- och naturresursdepartementet till\r\njordbruksutskottet</pre><pre>1992/93:171 till utbildningsutskottet</pre><pre>3 §  Utrikespolitisk debatt</pre><pre>Anf. 1  TALMANNEN:</pre><pre>Nu vidtar utrikespolitisk debatt och debatten inleds\r\nmed utrikesministerns deklaration och en\r\ndebattomgång med oppositionen. Därefter följer\r\nföreträdare för varje regeringsparti.</pre><pre>Anf. 2  Utrikesminister MARGARETHA AF\r\nUGGLAS (m):</pre><pre>Fru talman! Ärade kolleger! Värderade\r\nmedlemmar av den diplomatiska kåren! Den\r\ndramatiska utvecklingen i världen och särskilt i\r\nEuropa ställer ökade krav på svensk utrikespolitik\r\nsamtidigt som den öppnar nya möjligheter. Inför\r\nförändringarna i vår omvärld måste vi på ett helt\r\nannat sätt än tidigare vara beredda till omprövning\r\noch nyorientering.</pre><pre>Men vår utrikespolitik är inte bara en reaktion på\r\nomvälvningarna i Europa och vårt eget närområde.\r\nDen är i första hand resultatet av en omsorgsfull\r\nbedömning av vad som är Sveriges intressen,\r\nvärderingar och mål, i såväl våra bilaterala\r\nförbindelser som i det gemensamma arbetet på att\r\nskapa ett säkrare Europa och en bättre och\r\nfredligare värld.</pre><pre>Svensk utrikespolitik står nu inför några av sina\r\nstörsta uppgifter någonsin. Detta ställer krav på\r\nframsynthet, samarbete och handlingskraft.\r\nSamtidigt som vi förhandlar om medlemskap i den\r\neuropeiska gemenskapen leder vi EFTA i arbetet\r\npå att försöka föra EES-avtalet i hamn till\r\nhalvårsskiftet. Under år 1993 är vi ordförande i den\r\neuropeiska säkerhetskonferensen ESK. Vi\r\nfortsätter systematiskt ansträngningarna att\r\nfördjupa samarbetet med de nya demokratierna i\r\nCentral- och Östeuropa. Arbetet med att\r\neffektivisera vår biståndspolitik och anpassa\r\nbiståndssamarbetet till förändringarna i världen\r\nfortskrider. Sverige är aktivt engagerat i\r\nreformarbetet i FN och ökar sitt deltagande i FN:s\r\nfredsbevarande operationer.</pre><pre>Fru talman! Förhandlingarna om medlemskap i EG\r\nkommer att föras med kraft och målmedvetenhet\r\nutifrån väldefinierade svenska intressen och\r\nståndpunkter. Vi delar Gemenskapens\r\ngrundläggande värderingar och stöder dess\r\nlångsiktiga mål. Vi är beredda att ta vårt ansvar för\r\natt trygga frihet, fred och välstånd tillsammans med\r\nandra europeiska nationer.</pre><pre>Vi har all anledning att tro att svenska värderingar\r\noch ståndpunkter kommer att mötas med respekt\r\noch samarbetsvilja. Som en aktiv medlem av\r\nGemenskapen kommer vi att vinna ökat gehör för\r\nsvensk politik på den internationella arenan.</pre><pre>Den militära alliansfriheten består alltjämt\r\nsamtidigt som vi deltar i uppbyggandet av en ny\r\neuropeisk freds- och säkerhetsordning. Ett utvidgat\r\neuropeiskt samarbete ger förutsättningar för att\r\nskapa fred och stabilitet i hela Europa.</pre><pre>I centrum står EG, som har den samarbetsstruktur\r\noch de ekonomiska resurser som krävs för att\r\nintegrera de nya demokratierna i Central- och\r\nÖsteuropa med Västeuropa på grundval av den\r\nvärdegemenskap som grundlades vid ESK:s\r\ntoppmöte i Paris för två år sedan. Stärkandet och\r\nutvidgningen av EG motverkar de tendenser till\r\ninskränkt nationalism och främlingsfientlighet som\r\npå senare tid skymtat inte bara i Östeuropa utan\r\nockså i Västeuropa.</pre><pre>Vi lever nu i en period när de tidigare klara\r\ndefinitionerna inte längre kan tillämpas, en period\r\nav sökande efter nya former för samverkan under\r\nnya betingelser. Denna formativa period kommer\r\nsannolikt att pågå under en stor del av 90-talet. Så\r\nsmåningom kommer ett nytt samarbetsmönster att\r\nutkristallisera sig mellan de europeiska\r\nsamarbetsorganisationerna, vilka alla har samma\r\növergripande syften.</pre><pre>Inom den Västeuropeiska unionen, som symboliskt\r\nnog nyligen flyttade till Bryssel, kommer EG-\r\nländernas försvarspolitiska samarbete att\r\nutvecklas. NATO behåller samtidigt sin roll, men\r\ndess försvars- och säkerhetspolitiska uppgifter\r\nförändras. I NACC har man skapat ett\r\nsamarbetsråd som på olika sätt bidrar till att lösa\r\nCentral- och Östeuropas säkerhetsproblem. WEU\r\noch NATO samverkar i sin tur med ESK och FN.\r\nEuroparådet ger ett viktigt bidrag när det gäller att\r\nbygga upp rättsstatens institutioner i de länder som\r\nnyligen befriats från kommunismen.</pre><pre>Fru talman! Sveriges ordförandeskap i ESK\r\ninnebär att vi för första gången spelar en central roll\r\ni försöken att finna lösningar på en rad europeiska\r\nsäkerhetsproblem. Det svenska ordförandeskapet\r\nhar fyra huvudmål: att genom förebyggande\r\ndiplomati och krishantering utveckla ESK som\r\nfredsinstrument, att befästa den demokratiska\r\nvärdegemenskapen i Europa, att förbättra\r\nsamverkan med FN och att fortsätta stärka ESK\r\nsom organisation. Den omedelbara uppgiften är att\r\nverka för en fredlig förändringsprocess i Central-\r\noch Östeuropa.</pre><pre>De omfattande internationella ansträngningarna\r\natt lösa den tragiska konflikten i det f.d.\r\nJugoslavien har hittills kommit till korta.\r\nGrymheter som etnisk rensning, urskillningslös\r\nartilleribeskjutning, massövergrepp mot kvinnor\r\noch tortyr förekommer dagligen.</pre><pre>Vi måste försöka stoppa ondskans spiral och ställa\r\nkrigsförbrytarna till svars inför en internationell\r\ndomstol. Det är ett betydande framsteg att\r\nSäkerhetsrådet nu beslutar inrätta en särskild\r\nkrigsförbrytardomstol. Inom ESK:s ram har\r\nsvenska Utrikesdepartementets rättschef Hans\r\nCorell lagt fram ett förslag om hur en sådan\r\ndomstol skulle kunna verka.</pre><pre>Sverige bidrar till fredsansträngningarna på en rad\r\nområden. Vi deltar i fredsfrämjande missioner till\r\nKosovo, Sandjak och Vojvodina. Vi är djupt\r\nengagerade i den humanitära hjälpverksamheten i\r\nBosnien-Hercegovina. Vi medverkar i ESK:s\r\nsanktionsövervakning och vi deltar i FN-\r\noperationerna i Kroatien och Makedonien. Sverige\r\nhar mera generöst än de flesta andra länder i\r\nEuropa tagit emot flyktingar från konfliktområdet\r\noch ger betydande bidrag till UNHCR:s\r\nverksamhet där.</pre><pre>En politisk lösning av konflikterna i Bosnien-\r\nHercegovina och Kroatien kan bara nås inom\r\nramen för Vance-Owen planen med aktiv\r\namerikansk och rysk medverkan och med stöd av\r\nen omfattande fredsbevarande insats. På längre sikt\r\nmåste vi medverka till att utveckla en europeisk\r\nsolidaritet som kan hejda konflikter innan de\r\norsakar lidanden av den omfattning som drabbat\r\ncivilbefolkningen i det forna Jugoslavien.</pre><pre>Fru talman! Ansträngningarna att fullt ut träda in\r\ni det europeiska samarbetet utör ena delen av vår\r\nEuropapolitik. Den andra består i de vidgade\r\nförbindelserna med de nya demokratierna i\r\nCentral- och Östeuropa.</pre><pre>De baltiska staternas återkomst till kretsen av\r\nsuveräna länder har varit av stor betydelse för\r\nSverige och påverkar i hög grad vår utrikespolitik.\r\nPå kort tid har mycket uträttats i dessa länder för\r\natt återvinna självständighetens innehåll och\r\nåterupprätta gamla grannförbindelser.</pre><pre>På senare tid har vi sett en del hoppfulla tecken på\r\natt reformprocessen rör sig i rätt riktning, framför\r\nallt i Centraleuropa men också i Baltikum. I flera\r\nav de länder som befriats från sovjetkommunismen\r\nverkar demokratin numera fast rotad. Den\r\nekonomiska utvecklingen uppvisar samtidigt\r\npositiva drag. Trots väldiga ekonomiska och\r\npolitiska problem leder fortfarande president\r\nJeltsin och hans regering Ryssland i reformistisk\r\nriktning.</pre><pre>Den framtida säkerhetspolitiska utvecklingen i\r\nområdet är emellertid fortfarande oviss. Att\r\nutvecklingen i Ryssland är av särskild betydelse för\r\nSverige och för norra Europa behöver knappast\r\npåpekas. Detta har inte bara en militär aspekt. Det\r\ngäller också att kunna handskas med risker och\r\nproblem i form av miljöföroreningar,\r\nkärnkraftsolyckor och en organiserad brottslighet,\r\nsom inte bara smugglar vapen och narkotika utan\r\näven människor.</pre><pre>Rysslands förhållande till de baltiska staterna är på\r\nvissa punkter fortfarande oklart. Trots\r\nuppmaningar från det internationella samfundet,\r\ninte minst Sverige, har Ryssland ännu inte ingått\r\navtal om ett snabbt tillbakadragande av sina\r\ntrupper från alla de baltiska länderna. Samtidigt\r\nhar dessa på ett år de facto reducerats till omkring\r\nhälften av sin tidigare numerär. Ett framsteg är att\r\nrapportering härom numera sker till ESK, liksom\r\natt andra aspekter av de rysk-baltiska\r\nförbindelserna är föremål för en fortlöpande\r\ndialog.</pre><pre>För en stabil utveckling i vår region är det\r\nnödvändigt att Ryssland i största möjliga\r\nutsträckning integreras i det europeiska\r\nsamarbetet. Detta är också ett övergripande mål\r\nför Sveriges förbindelser med denna granne och\r\nstormakt. Under sitt besök i Ryssland i början av\r\nmånaden undertecknade statsministern en\r\nomfattande deklaration om förbindelserna mellan\r\nvåra båda länder. Denna erbjuder en god grund för\r\nutvecklingen av ett framåtblickande samarbete.</pre><pre>Fru talman! Sveriges samarbete med Central- och\r\nÖsteuropa har som mål att stödja återupprättandet\r\nav demokratins och rättsstatens institutioner, att\r\nstödja återinförandet av en fungerande\r\nmarknadsekonomi, att stödja de baltiska staternas\r\nansträngningar att befästa sin nationella suveränitet\r\noch att stödja åtgärder för att förbättra miljön.</pre><pre>Efter det dryga år som gått sedan regeringens\r\nprogram för östsamarbetet presenterades kan vi\r\nmed tillfredsställelse konstatera att de\r\ngrundläggande riktlinjerna visat sig hålla.</pre><pre>I samarbetet med Estland, Lettland och Litauen\r\nhar Sverige kommit att spela en ledande\r\ninternationell roll. Bland våra insatser under det\r\ngångna året kan nämnas frihandelsavtalen med alla\r\nde tre baltiska staterna, det växande\r\nsuveränitetsstödet, stödet till de baltiska valutorna\r\noch tillkomsten av det baltiska\r\ninvesteringsprogrammet.</pre><pre>En nyhet för nästa budgetår är en särskild\r\nkreditgarantiram på en miljard kronor avsedd för\r\nexport till de baltiska staterna och Ryssland. Därtill\r\nförbereder vi ett särskilt samarbetsprogram med\r\ntonvikt på nordvästra Ryssland. Vi fortsätter att\r\nbygga ut samarbetet med Polen.</pre><pre>Utgångspunkten för det regionala samarbetet är\r\nvåra nära och breda kontakter med de nordiska\r\nländerna -- ett samarbete som under året fått en ny\r\nvitalitet. Reformeringen av det nordiska\r\nsamarbetet fortskrider samtidigt som det får nya\r\ndimensioner. I det nya Östersjörådet samarbetar vi\r\nmed alla Östersjöns strandstater. Förra månaden\r\netablerades också Barentsrådet, som\r\nförhoppningsvis kommer att innebära ett uppsving\r\nför de skandinaviska kontakterna med norra\r\nRyssland.</pre><pre>Högt på de regionala rådens agenda står\r\nkärnsäkerhetssamarbetet, som har ett omedelbart\r\nintresse för Sverige och Rysslands övriga\r\ngrannländer. Här behövs såväl regionala som\r\nbilaterala insatser. Sverige har verkat för ett ökat\r\ninternationellt engagemang i denna fråga samtidigt\r\nsom vi byggt ut våra bilaterala insatser. Stora\r\ninsatser görs också för miljön i Östersjöområdet\r\ngenom satsningar på miljövänliga\r\njordbruksmetoder och bättre avloppsrening.</pre><pre>Fru talman! I och med att uppgifterna blivit mer\r\nkonkreta och näraliggande präglas vår\r\nutrikespolitik också av större realism. Regeringen\r\nhar lagt ökad vikt vid den europeiska identiteten i\r\nvår utrikespolitik. Det finns emellertid ingen\r\nmotsättning mellan vårt engagemang i det\r\neuropeiska samarbetet och vårt aktiva intresse för\r\nvärlden utanför Europa. Vår utrikespolitik är inget\r\nnollsummespel.</pre><pre>En del frågor kräver globala lösningar, medan\r\nandra måste lösas på ett regionalt eller bilateralt\r\nplan. Detta är utgångspunkten för vårt bidrag till\r\nlösningen på två av de konflikter som FN brottats\r\nmed under nästan hela sin historia.</pre><pre>I Mellanöstern är den 15 månader gamla\r\nfredsprocessen för närvarande utsatt för\r\npåfrestningar. Under mina besök i regionen nyligen\r\nuttalade jag Sveriges starka stöd åt de krafter som\r\nvärnar om fredsprocessen. Jag kunde med\r\ntillfredsställelse notera att man på såväl israelisk\r\nsom palestinsk sida såg långsiktigt på denna och\r\nhyste gott hopp om att förhandlingarna skall kunna\r\nåterupptas senare i vår. Detta förutsätter att frågan\r\nom de deporterade palestinierna får en för alla\r\nparter acceptabel lösning på grundval av\r\nsäkerhetsrådets resolution 799.</pre><pre>Från svensk sida söker vi bidra till fredsprocessen\r\nbåde genom våra bilaterala kontakter med parterna\r\noch genom ett aktivt deltagande i de multilaterala\r\nsamtalen. Grundläggande är att vi eftersträvar\r\nöppna och goda förbindelser med alla parter.</pre><pre>Det upptrappade våldet mellan israeler och\r\npalestinier är oroväckande. Det är vår uppfattning\r\natt MR-frågorna i regionen måste få ökad\r\nuppmärksamhet. Sverige stöder tanken på att\r\nupprätta en arbetsgrupp för mänskliga rättigheter\r\ninom ramen för de multilaterala samtalen.</pre><pre>Medan fredsprocessen i Mellanöstern tillfälligt\r\nstannat upp har den tagit ny fart i Sydafrika. Efter\r\nen serie konstruktiva samtal har ANC och\r\nregeringen närmat sig varandra i centrala frågor.\r\nAllt tyder på att flerpartiförhandlingarna om\r\nlandets politiska framtid kommer att återupptas\r\ninom kort.</pre><pre>En viktig förutsättning för framgång i den fortsatta\r\npolitiska processen är att alla parter medverkar till\r\natt det förödande våldet bringas under kontroll.\r\nSverige stöder FN:s generalsekreterares\r\nansträngningar att bidra till förhandlingsprocessen,\r\noch vi är beredda att medverka till en utökning av\r\nden internationella observatörsgruppen. De\r\nekonomiska sanktionerna mot Sydafrika bör\r\navskaffas så snart de politiska förutsättningarna\r\nföreligger, vilket kan komma att ske snart.</pre><pre>Fru talman! Världens länder har blivit alltmer\r\nberoende av varandra. Massfattigdom, explosiv\r\nbefolkningsökning, djupt rotade etniska konflikter,\r\nväxande flyktingströmmar, utbredda kränkningar\r\nav de mänskliga rättigheterna och allvarliga hot\r\nmot miljön utgör betydande utmaningar för det\r\ninternationella samfundet. Med en årlig global\r\nfolkökning på närmare 90 miljoner människor och\r\n15 miljoner på flykt är internationell samverkan\r\nkring mänsklighetens ödesfrågor ofrånkomlig.</pre><pre>Även efter årets tillfälliga besparingar är Sverige ett\r\nav världens mest generösa givarländer. Den\r\nsvenska regeringen har särskilt betonat betydelsen\r\nav att främja de mänskliga rättigheterna och\r\ndemokratiseringsprocessen inom\r\nutvecklingssamarbetets ram. I dag avslutas en\r\ninternationell konferens i Saltsjöbaden som haft\r\ndetta samband som tema.</pre><pre>I stora delar av u-världen genomförs nu\r\nmarknadsekonomiska reformer. Sverige kommer\r\näven i fortsättningen att ge kraftfullt stöd till sådana\r\nförändringar. En fri världshandel betyder mer för\r\nutvecklingsländerna än direkta överföringar av\r\nfinansiella resurser i form av u-landsbistånd. För\r\nmånga av de fattigaste länderna kommer dock\r\nbiståndet att spela den viktigaste rollen även\r\nframöver.</pre><pre>En överenskommelse i GATT:s s.k. Uruguayrunda\r\när av största betydelse för såväl u- som\r\nöstländerna -- liksom för Sverige som\r\nhandelsnation. Från svensk sida kommer vi att\r\nverka för att den utdragna GATT-rundan skall\r\nkunna avslutas inom en snar framtid på grundval av\r\nföreliggande förhandlingspaket. Världsekonomin\r\när i stort behov av den positiva impuls ett\r\nförhandlingsresultat skulle ge.</pre><pre>Många länder, framför allt i Östasien, har visat att\r\ndet går att på kort tid ta staget från utbredd\r\nfattigdom till relativt välstånd. Flera av dem utgör\r\nnumera styrkepunkter i världsekonomin. Också i\r\nstora delar av Latinamerika har tillväxten på senare\r\ntid varit positiv, vilket stärkt den demokratiska\r\nutvecklingen. Afrika behöver emellertid också\r\nframdeles betydande resurser, såväl\r\nkatastrofbistånd som bistånd till ekonomisk och\r\ndemokratisk utveckling.</pre><pre>Fru talman! FN har efter det kalla krigets slut\r\nkommit att spela en central roll i ansträngningarna\r\natt upprätthålla internationell fred och säkerhet --\r\njust såsom stadgan avser. Tendensen att söka\r\nlösningar på internationella konflikter utanför\r\nvärldsorganisationen är i avtagande.</pre><pre>Sverige tillhör de länder som länge hävdat att brott\r\nmot mänskliga rättigheter inte kan betraktas som\r\nett lands inre angelägenheter. På grundval av\r\nstadgan har FN:s säkerhetsråd på senare tid fattat\r\nbeslut om att ingripa i stater där det sker en massiv\r\nkränkning av mänskliga rättigheter, som t.ex. i\r\nBosnien-Hercegovina och Somalia.</pre><pre>I den nya värld vi lever i ställs allt större krav på\r\nFN som fredsinstrument. På drygt ett år har antalet\r\npersoner som tjänstgör i FN:s fredsbevarande\r\ninsatser femdubblats. Aldrig har så många och\r\nomfattande FN-operationer inletts som under\r\ndenna period.</pre><pre>FN:s bristande finansiella bas och komplicerade\r\norganisatoriska struktur utgör dock ett ökande\r\nproblem. Gapet mellan ''vilja'' och ''kunna'' håller\r\npå att växa på ett oroväckande sätt. Resurserna står\r\ninte i proportion till uppdragen.\r\nGeneralsekreteraren framhöll nyligen att\r\nvärldsorganisationen inte längre lider av ett\r\nunderskott på trovärdighet utan av ett överskott.</pre><pre>Sverige deltar i dag i de allra flesta av FN:s\r\nfredsbevarande operationer. Bara under de senaste\r\ntvå månaderna har regeringen beslutat om\r\ndeltagande i tre nya operationer: i Somalia,\r\nMoçambique och Makedonien i det forna\r\nJugoslavien. Den dramatiska ökningen av antalet\r\nFN-operationer innebär att vi i större utsträckning\r\nän tidigare måste göra prioriteringar.</pre><pre>Finansieringen av Sveriges bidrag till FN:s\r\nfredsbevarande insatser har under alla år varit\r\nprovisorisk. I syfte att bättre samordna denna har\r\nregeringen i årets budget föreslagit att anslagen för\r\nfredsbevarande ändamål förs över till UD:s\r\nhuvudtitel.</pre><pre>I sin rapport En dagordning för fred föreslog\r\ngeneralsekreteraren nyligen att stående FN-styrkor\r\nskulle upprättas för att bevara eller skapa fred med\r\ntvångsmedel. Med vår nuvarande beredskapsstyrka\r\nför fredsbevarande insatser möter vi redan i viss\r\nutsträckning generalsekreterarens önskemål.\r\nEnligt gällande lag kan utlandsstyrkan uppgå till\r\n3 000 man väpnad trupp samtidigt, men det finns\r\ninga begränsningar vad gäller civila experter. ÖB\r\nkommer att inom ramen för försvarets planering\r\nförbereda rekrytering, organisering och utbildning\r\nav personal för att underlätta snabba svenska\r\ninsatser.</pre><pre>Med tanke på att FN-operationerna i allt större\r\nutsträckning kommer att tillämpa tvångsmedel för\r\natt åstadkomma fred bör riksdagen grundligt\r\ndiskutera svensk medverkan också i den typen av\r\ninsatser. Är vi beredda att låta våra soldater skapa\r\nfred med våld och dö i strid utomlands?</pre><pre>Fru talman! FN förblir omistligt som globalt freds-\r\noch samarbetsinstrument. Det finns inte något\r\nannat forum än FN som kan handskas med de stora\r\nödesfrågorna, som spridningen av\r\nmassförstörelsevapen och miljöförstöringen.</pre><pre>Det kalla krigets slut utgjorde en historisk\r\nvändpunkt för internationell nedrustning. Förenta\r\nstaterna har med berörda OSS-länder kommit\r\növerens om att skära ner sina strategiska\r\nkärnvapenlager med två tredjedelar och att\r\neliminera merparten av sina taktiska kärnvapen.\r\nDet är nu viktigt att avtalen ratificeras och\r\ngenomförs. Detta kan också kräva bidrag från\r\nandra länders sida, bl.a. Sverige.</pre><pre>Konventionen mot kemiska vapen är unik\r\ndärigenom att den förbjuder en hel kategori av\r\nvapen. Sverige arbetar för att det växande\r\ninternationella samförståndet skall leda till nya och\r\neffektiva åtgärder mot massförstörelsevapen.\r\nRegeringen fäster särskild vikt vid att förhindra\r\nspridningen av kärnvapen, bl.a. genom att stärka\r\nicke-spridningsavtalet, NPT, och verka för ett\r\nfullständigt provstopp. I FN har vi understrukit att\r\nsäkerhetsrådet har ett särskilt ansvar för icke-\r\nspridningsfrågorna.</pre><pre>FN:s miljökonferens i Rio de Janeiro i juni förra\r\nåret har skapat nya möjligheter att hantera de\r\nekologiska överlevnadsfrågorna. Regeringen\r\nkommer att verka för en aktiv uppföljning av\r\nRiobesluten i FN:s nyinrättade kommission för\r\nhållbar utveckling och i andra internationella\r\norganisationer.</pre><pre>På sikt kan dagens problem och konflikter bara\r\nlösas i en mer samarbetsinriktad internationell\r\nmiljö. Detta förutsätter att FN är organiserat och\r\nfinansierat så att det kan handla effektivt över hela\r\ndet fält som omfattas av ett vidgat\r\nsäkerhetsbegrepp med mänskliga rättigheter,\r\nekonomisk frihet, social rättvisa och ekologiskt\r\nansvar. Tillsammans med de övriga nordiska\r\nländerna deltar Sverige i ansträngningarna att\r\nförbättra FN:s organisation och finansiering.</pre><pre>Fru talman! Generalsekreteraren har framhållit att\r\nvärldens länder nu har fått en andra chans att skapa\r\nden värld FN:s stadegefäder sökte åstadkomma.\r\nDetta låter sig inte göra med omedelbar verkan.\r\nMen om vi i samarbete söker realistiska och\r\npragmatiska lösningar på de globala problemen har\r\nvi kommit ett stycke på väg. För sin del kommer\r\nSverige att leva upp till sitt ansvar.</pre><pre>Anf. 3  PIERRE SCHORI (s):</pre><pre>Fru talman! Fru utrikesminister! ''Från Stettin vid\r\nÖstersjön till Trieste vid Adriatiska havet har en\r\njärnridå sänkts ned över vår kontinent.'' Winston\r\nChurchills berömda ord markerade inledningen till\r\nen exceptionell era i Europas tusenåriga historia.\r\nAldrig tidigare hade vår kontinent på ett så brutalt\r\nsätt kluvits i två delar.</pre><pre>Nu finns inte det kalla krigets tvångströja kvar\r\nlängre. Men vi har alla blivit plågsamt medvetna om\r\natt kommunismens och murens fall inte innebar\r\nfredsrikets ankomst. Mycket av det som nu sker har\r\ni stället mer att göra med det förflutnas demoner än\r\nmed framtidens ljusbärare. På sätt och vis tar\r\nhistorien revansch. I Europa ser vi det som allra\r\ngrymmast i Bosnien.</pre><pre>Samtidigt hotas stora delar av det forna östblocket\r\nav en social härdsmälta, som en följd av att vi inte\r\nförmår hantera övergången från\r\nkommandoekonomi. Chockterapiernas blindhet\r\nfrämjar kasinokapitalismen snarare än en social\r\nmarknadsekonomi.</pre><pre>En ny skiljelinje dras upp. Nutidens Churchill\r\nskulle kunna säga: ''Från Rostock vid Östersjön till\r\nSarajevo på Balkan förmörkas\r\nefterkommunismens tid av arbetslöshet och\r\nutslagning, intolerans och nationalism, terror och\r\ndöd.''</pre><pre>Följden kan bli att Västeuropa blir i-land och\r\nÖsteuropa u-land, att välståndssökande och\r\narbetslösa folkvandrar till väst. Den militär och\r\npolis som väst ställde upp mot det kommunistiska\r\nhotet i öst mobiliseras nu vid gränserna mot s.k.\r\nillegal invandring.</pre><pre>Under det kalla kriget var\r\nkärnvapenkapprustningen det dominerande\r\nsäkerhetsproblemet. Den nukleära apokalypsen\r\nhänger inte över oss som förr, men kärnvapen finns\r\nkvar i stor mängd, trots viktiga och omfattande\r\nnedrustningsavtal. Palmekommissionens varning\r\nför den stora mängd av taktiska kärnvapen och\r\nrisken för att dessa hamnar i orätta händer är\r\nalltjämt högaktuell.</pre><pre>Nu gäller det att slå in på en politik som har som\r\nmål att slå fast kärnvapennedrustningens\r\noåterkallelighet och, på sikt, det totala\r\navskaffandet av dessa domedagsvapen, liksom av\r\nde kemiska och biologiska. Nedrustningen får inte\r\nbli en säkerhetspolitikens restpost under 90-talet.\r\nOm det är någon gång som kärnvapenfrihetens\r\nvision skall börja förverkligas är det nu.</pre><pre>De långsiktiga hoten mot den alleuropeiska\r\nsäkerheten är i dag emellertid av en annan, icke\r\nmilitär karaktär. Den ungerske premiärministern\r\nAntall har uttryckt detta genom att säga att väst\r\nalltid var redo att möta det militära hotet från öst,\r\nmen var helt oförberett på att hantera östs\r\nfrigörelse. Väst, inkl. Sverige, har helt enkelt ingen\r\nstrategi gentemot öst.</pre><pre>Att inte väst agerar i en ny Marshallanda har dock\r\nsina skäl. Östkommunismens fall har i stort sett\r\nsammanfallit med västkapitalismens kris. Inget\r\nvästland har förmått skaffa fram resurser av den\r\nstorleksordning som måste till, särskilt när detta\r\nkräver inrikespolitiskt kontroversiella åtgärder.\r\nTyskland är väl det enda undantaget.</pre><pre>För Rysslands del kan det i värsta fall bli tal om en\r\nsocial explosion efter Sovjetunionens implosion.\r\nDet väldiga landet är drabbat av en tusenprocentig\r\ninflation, en kraftig produktionsnedgång, ett\r\nväxande skuldberg och en lavinartad arbetslöshet.</pre><pre>En tredjedel av Rysslands befolkning har\r\ninkomster under existensminimum. Militärer och\r\nnationalister har en mardröm om att också\r\nRyssland skall upplösas. Därför förespråkar några\r\nett slags rysk Monroedoktrin.</pre><pre>En särskild orosfaktor är det förhållande att\r\n600 000 officerare och soldater blev överflödiga i\r\nröda armén under 1992. Även om en vredgad militär\r\ni kombination med militanta nationalister troligen\r\ninte kommer att utgöra en utrikespolitiskt aggressiv\r\nkraft kan vi inte bortse från denna\r\nosäkerhetsfaktor.</pre><pre>I vår Europadebatt, fru talman, finns det många\r\nolika bilder. Hopp och misströstan, visioner och\r\nmardrömmar blandas i våra sinnen och våra tal.\r\nMen oavsett om vi är pessimister eller optimister\r\nförblir en sak säker: hur tung och grå vardagen än\r\nmå vara i öst, är den ändå bättre än det förflutnas\r\nofrihet.</pre><pre>Europabankens chef Jacques Attali har pekat på\r\ntre angelägna initiativ för att möta de sociala och\r\nekonomiska säkerhetshoten från öst. Han föreslår\r\ninrättandet av en alleuropeisk gemensam marknad,\r\nen frihandelszon som går utöver EG:s och EFTA:s\r\nserie av bilaterala avtal och som inkluderar\r\nRyssland. Han föreslår vidare ett alleuropeiskt\r\ninstitutionellt ramverk, som ger reformstaterna i\r\nöst en chans att utvecklas på nytt efter\r\nkommunismens fall samt ett alleuropeiskt\r\ninvesterings- och sysselsättningsprogram.</pre><pre>Denna Attaliplan förtjänar svenskt stöd. Det är\r\nuppenbart att demokratiprocessen i öst måste\r\nsyresättas och att reformstaterna måste\r\nkonsolideras av ett omfattande alleuropeiskt\r\nsamarbete, som går snabbare fram och blir mer\r\ndjupgående än vad arkitekterna i Bryssel\r\nursprungligen hade tänkt sig.</pre><pre>Kanske borde man i Europa dra lärdom av\r\nhandelsavtalet NAFTA, som på kort tid har\r\nutvecklats till ett framgångsrikt samarbete till\r\nömsesidig nytta mellan två så ojämlika ekonomier\r\nsom å ena sidan Mexicos och å andra sidan USA:s\r\noch Kanadas.</pre><pre>I modern tid har ett par generationer av européer\r\nmärkts av två förödande världskrig. När den\r\nfranske försvarsministern Pierre Joxe, som är\r\njämngammal med mig, talar om sin barndom säger\r\nhan att han tydligt minns att han som pojke alltid\r\nvar tvungen att bära gasmask. Vi i Sverige har\r\nglömt och sluppit detta trauma. Vi har levt länge i\r\nnågot av en isolerad idyll. Men för kontinentens\r\npolitiker är Europatanken ett livsprojekt. Om man\r\nfrågar dem varför just de inom EG-länderna skulle\r\nha något slags tolkningsföreträde vad gäller\r\nEuropas framtidsbygge, svarar de att de genom att\r\ni årtionden ha varit både offer och aktör i det\r\neuropeiska dramat har en legitimitet.</pre><pre>Drömmen om en varaktig fred var vägledande för\r\nAristide Briand, den franske utrikesministern, då\r\nhan i slutet av 1920-talet lanserade sin plan på en\r\neuropeisk federativ union. I Sverige stöddes den\r\ntanken av Socialdemokratens chefredaktör Arthur\r\nEngberg.</pre><pre>Ett drygt årtionde senare kom Jean Monnet med\r\nsin idé om en europeisk union i samma syfte,\r\nnämligen att förhindra krig genom att sammanfläta\r\nfolk och nationer i ett nära samarbete. Willy Brandt\r\ntog vid under det kalla kriget med sin\r\nsystemöppnande östpolitik. Olof Palme fortsatte\r\nsamma tankegång med sin doktrin om gemensam\r\nsäkerhet. Hade någonsin en Mikhail Gorbatjov\r\nkunnat bana väg för perestrojka och nedrustning\r\nutan denna visionära politik från Brandts, Palmes\r\noch andras håll?</pre><pre>Jag ser dagens debatt om Jacques Delors och EG:s\r\neuropeiska union som en förlängning av denna\r\nmångåriga europeiska strävan, att skapa en mosaik\r\nav självständiga nationer, som samordnar sitt\r\nhandlande till ömsesidig nytta på de områden som\r\nde själva kommer överens om.</pre><pre>Några nämner fredstanken. Den må ha varit\r\ndrivkraften för EG efter kriget. Men den är inte\r\nlängre central, nu när det kalla kriget är slut.</pre><pre>Detta är en statisk och perspektivlös syn. Vad vore\r\nvi i dag utan den stabilitet som ändå EG-ländernas\r\nsamarbete och gemensamma utrikespolitik utgör?\r\nVilket kaos skulle vi inte ha framför oss om varje\r\nvästeuropeiskt land förde sin egen utrikespolitik,\r\nenbart utifrån sina egna nationella särintressen?</pre><pre>Vad jag inte vill se är en europeisk union som en\r\ndel i en Orwellsk 1984-världsbild, där tre fientliga\r\nblock -- Eurasien, Ostasien och Oceanien --\r\nbekämpar varandra. Inte heller vill jag se\r\nframväxten av en västeuropeisk rikemansklubb.</pre><pre>Det är en illusion att tro att vi kan bygga någonting\r\nav värde och varaktighet i Europa om inte också\r\nfolken i Afrika, Asien och Latinamerika får\r\nmöjligheter till ett drägligt liv.</pre><pre>Tredje världens länder förlorar varje år hundratals\r\nmiljarder dollar på grund av de rika ländernas\r\nhandelshinder. Om vi inte får minskade\r\nekonomiska klyftor och sociala orättvisor kommer\r\nvi ständigt att få leva med hoten om konflikter och\r\nkrig och med outhärdliga moraliska utmaningar.\r\nDessutom kommer våra gränser att tvångsmässigt\r\nöppnas av östs och syds välståndssökande och\r\nhungrande människor om vi inte frivilligt öppnar\r\nvåra marknader för östs och syds varor.\r\nBåtflyktingarna från Nordafrika som kommer till\r\nSpanien och övriga Sydeuropa växer i antal, och vi\r\nhar kanske bara sett början av samma problem i\r\nÖstersjöområdet.</pre><pre>I dessa omvälvningarnas tid gäller det för Sverige\r\natt söka sin roll i de sammanhang som jag har\r\nberört.</pre><pre>Regeringen har tyvärr inte, trots de många orden,\r\npresenterat någon övergripande målbeskrivning\r\neller strategi för Östeuropa. Det saknas\r\nprioriteringar vad avser länder och sakområden\r\nsamt delvis biståndsformer. Av löftet om en miljard\r\nkronor per år har det i år blivit 640 miljoner kronor\r\nför nya insatser. Ärendena samlas på\r\nutrikesministerns bord i brist på fungerande\r\nhanteringsordning. Regeringens östpolitik saknar\r\nmed andra ord tillräckliga medel, skaparkraft och\r\nfantasi.</pre><pre>Vi behöver därför formulera en ny östpolitik över\r\npartigränserna, en politik som också behöver stöd\r\nav ett risktagande och framtidsinriktat näringsliv.</pre><pre>I ett sådant perspektiv är det viktigt att vi i vår del\r\nav Europa utformar en strategi för ett pånyttfött\r\nnorra Europa -- som sträcker sig över Nordsjön,\r\nNordkalotten, Kolahalvön, Karelen, S:t\r\nPetersburg, västra Ryssland, Baltikum, Polen,\r\nnorra Tyskland, Elbemynningen och västerut --\r\nsom en dynamisk region i det alleuropeiska\r\nsamarbetet.</pre><pre>Den västliga integrationen är inte sig lik efter\r\nEdinburgh, men processen fortsätter ändå framåt.\r\nEtt ännu okänt slutmål gäller fundamentet i den\r\ns.k. europeiska arkitekturen, nämligen vilken typ\r\nav säkerhetssystem Europa skall ha i framtiden.</pre><pre>NATO, VEU, EG, NACC och ESK finns alla där,\r\nmen alltjämt med oklara inbördes relationer och\r\nambitioner.</pre><pre>Sveriges militära alliansfrihet förblir oförändrad,\r\nsom Ulf Dinkelspiel klart deklarerade i Bryssel.\r\nDen linjen betyder förstås att medlemskap i NATO\r\neller VEU är oförenligt med Sveriges nuvarande\r\nsäkerhetspolitik. Debatten om vårt förhållande till\r\nVEU är egentligen något av en skendiskussion.\r\nVEU representerar en ambition på olika håll i\r\nEuropa om ett självständigt europeiskt\r\nförsvarssystem utan den formella knytningen till\r\nsupermakten USA. Än så länge är det emellertid\r\nendast NATO som representerar någon trovärdig\r\nform av regional och kollektiv säkerhet. Debatten\r\nmellan NATO- och VEU-orienterade européer\r\nkommer att fortsätta länge än.</pre><pre>Inom parentes tycker jag att regeringen inte ger en\r\nkorrekt beskrivning av EG-ländernas\r\nförsvarspolitiska samarbete. Det är inte alla länder,\r\nvilket man kan tro av framställningen, som vill delta\r\ni detta. Jag kan erinra om vad den danske\r\nförsvarsministern nyligen sade: Ett militariserat\r\nEG betyder ett litet Europa.</pre><pre>Den revolutionerande omvälvningen i europeisk\r\noch global säkerhetspolitik påverkar förstås också\r\nvårt lands traditionella neutralitetspolitiska linje.\r\nDen linjen har aldrig varit en dogm eller ett\r\nsjälvändamål. Våra möjligheter är nu inte längre\r\nbegränsade av det kalla krigets och blockpolitikens\r\nvillkor.</pre><pre>Vi kan och vi vill delta fullt ut i skapandet av nya\r\nsäkerhetsstrukturer i Europa. Menar vi allvar med\r\nvår uppslutning kring begreppet gemensam\r\nsäkerhet, innebär detta också att vi är beredda att\r\nge upp en del av vår suveränitet även inom\r\nsäkerhetspolitiken. Eller med andra ord: har vi haft\r\nen revolution i europeisk och global\r\nsäkerhetspolitik, är det tid för en reformation av\r\nsvensk säkerhetspolitik. Det gäller både politiskt\r\ntänkande och militär hårdvara. Men som sagt: i\r\ndagens läge finns det inget alternativ till vår militära\r\nalliansfrihet.</pre><pre>Det talas ovanligt mycket om FN i årets\r\nregeringsdeklaration. Det välkomnar vi, eftersom\r\nman tidigare så beklagligt glömde bort FN. En\r\noundgänglig faktor i strävan efter global gemensam\r\nsäkerhet är att stärka FN:s säkerhetsråd och\r\ngeneralsekreterarens befogenheter. I\r\n''Dagordningen för fred'', som Boutros Ghali har\r\npresenterat, föreslås bl.a. att medlemsländerna\r\nskall ställa upp på ett bättre sätt än tidigare för den\r\nnya säkerhetspolitiska situationen i världen. De\r\nskall också på ett snabbare sätt ha tillgång till\r\nstyrkor som kan sättas in för olika ändamål.</pre><pre>I en motion till riksdagen har Socialdemokraterna\r\nbegärt en planering för en svensk ''fredsbrigad''\r\nsom ett svar på Boutros Ghalis uppmaning.\r\nDanmark har redan fattat ett sådant beslut, och\r\nNorge likaså. Den styrkan skulle kunna ställas till\r\nförfogande för FN och också, under speciella\r\nbetingelser, för ESK. Med en sådan ''fredsbrigad''\r\nskulle Sverige också visa att man fullt ut tar sitt\r\nansvar i en ny tid med nya krav. Ansvarstagandet\r\nför den europeiska och globala säkerheten måste\r\nmed andra ord inte tas enbart genom medlemskap\r\ni VEU eller i NATO.</pre><pre>Fru talman! Det är kanske inom ESK som Sverige\r\nbäst kan omsätta sin säkerhetpolitiska energi. Den\r\nsnabba utvecklingen, i synnerhet i f.d. Jugoslavien\r\noch i det gamla Sovjetunionen, har försvagat och\r\nförsinkat ESK:s möjligheter, det är sant. Men det\r\ninnebär emellertid inte att det inte skulle finnas\r\nutrymme för tankar och initiativ, förutom dem som\r\ni dag tagits inom ESK, som skulle kunna lägga\r\ngrunden för en fastare utveckling inom\r\nmorgondagens ESK.</pre><pre>Låt mig ange några förslag till svenska initiativ.</pre><pre>Efterlevnaden av ESK:s Parisstadga borde skötas\r\nmer systematiskt av ett särskilt övervakningsorgan.\r\nMan skulle till detta kunna knyta det särskilda\r\nombudet för mänskliga rättigheter, som då skall\r\narbeta i nära samråd med Europarådet. En årlig\r\nrapport skulle kunna utarbetas om läget för de\r\nmänskliga rättigheterna i varje medlemsland. Vid\r\nallvarliga brott mot dessa rättigheter skulle man\r\nockså kunna ingripa med sanktioner eller hot om\r\nuteslutning, osv.</pre><pre>ESK:s s.k. krisförebyggande center borde stärkas\r\nväsentligt. Här skulle de europeiska nationerna\r\nkunna samordna uppgifter och informationer för\r\natt på ett tidigt stadium identifiera hot mot\r\nsäkerheten, krisungar, osv. Det finns redan nu en\r\nmycket nära samordning mellan EG-ländernas\r\nutrikesministerier som skulle kunna utgöra\r\ngrunden för ett slags säkerhetspolitiskt Interpol,\r\ndär vi alla skulle kunna ingå.</pre><pre>Ett liknande nätverk av samordnade\r\ninformationsutbyten om olika miljöhot skulle\r\nkunna upprättas. Det gäller atomsopor, utsläpp av\r\ngifter och kemiskt avfall, risker i samband med\r\nnedmontering eller förstöring av kärnvapen eller\r\nkemiska och biologiska vapen. Det skulle till ESK\r\nockså kunna knytas ett slags Miljöinterpol.</pre><pre>En europeisk flyktingkommission skulle kunna\r\nupprättas, som i samarbete med FN:s\r\nflyktingkommissarie kunde avlasta till förmån för\r\nde jättebehov som finns mest i de fattiga delarna av\r\nvärlden.</pre><pre>Det allra viktigaste är att koordinera bättre insatser\r\nför demokratiprocessens stärkande i form av en\r\ndemokratins Marshallplan.</pre><pre>Fru talman! Det finns ett samband mellan inrikes-\r\noch utrikespolitik, mellan nationell och\r\ninternationell säkerhet. Upplever man inte\r\ntrygghet i den egna närmiljön känner man inte\r\nheller säkerhet i ett yttre, vidare sammanhang. Där\r\nkanske vi har en av förklaringarna till EG-\r\nmotståndet i Sverige.</pre><pre>Vi måste också här hemma se över vilka\r\nkonsekvenserna blir av de stora förändringarna i\r\nvärlden. Sveriges säkerhet och välstånd är direkt\r\nberoende av hur vi förmår bära vårt internationella\r\nansvar. Det duger inte att tro att vi kan bygga en\r\nnationell eller regional välfärdsenklav, eller att tro\r\natt de resurser vi sätter av för internationella\r\nändamål inte måste växa. Det går inte heller att\r\nbortse från helheten och inte vara beredd att\r\nompröva gamla lösningar, prioriteringar och\r\nprinciper.</pre><pre>Sanningen i dag är att vi saknar fullgod beredskap\r\nför fredsskapande och konfliktförebyggande\r\ninsatser. Efter att under lång tid hört till dem som\r\nmest engagerat ställt upp i FN:s fredsbevarande\r\ninsatser ligger Sverige nu på 29:e plats. Vi måste se\r\nvilka omprioriteringar vi bör göra inom försvaret\r\nför att klara också de nya hoten mot vår säkerhet\r\noch för att konsolidera freden.</pre><pre>I höstens krispaket skars biståndet ned. Runt om i\r\nvärlden uppfattades det som ett symboliskt\r\nnederlag för biståndet. Vår biståndspolitik måste\r\nvara nyskapande, och enprocentsmålet måste\r\nuppnås.</pre><pre>I Östeuropa har västvärlden inte levt upp till de\r\nkrav som den historiska omvandlingen nu ställer.\r\nDen nya chans som Europas folk har får inte gå\r\nförlorad.</pre><pre>Antalet människor på flykt ökar. Vi måste möta\r\ndetta med en politik som tar ett helhetsgrepp om\r\nflyktingskapets och folkförflyttningarnas orsaker\r\noch verkningar.</pre><pre>Sammantaget: Säkerhet, fattigdom, miljö och\r\nutveckling, Östeuropas omvandling,\r\nflyktingfrågorna -- de stora frågor det här handlar\r\nom kräver en bred nationell samsyn. Det handlar\r\nbåde om att inse de intressen vi här delar med andra\r\noch att mobilisera en förnyad känsla av solidaritet\r\ninom och över gränserna.</pre><pre>Vi har därför föreslagit att en nationell kommission\r\ntillsätts för att se över och föreslå förändringar i\r\nsyfte att stärka Sveriges internationella\r\nansvarstagande. Jag hoppas, fru talman, att vi skall\r\nkunna nå en bred enighet om detta syfte i denna\r\nriksdag.</pre><pre>Anf. 4  LARS MOQUIST (nyd):</pre><pre>Fru talman! Utrikesministern, ledamöter och\r\nåhörare! Har Sverige ändrat utrikespolitik? Det är\r\nen fråga eller ett påstående som då och då dyker\r\nupp i den allmänna debatten. Vissa hävdar att\r\nSverige ändrat inriktning på sin utrikespolitik, att vi\r\nnumera inte lägger näsan i blöt i varje liten fråga\r\nlångt bort i fjärran länder, att vi blivit alltmer\r\nEuropainriktade.</pre><pre>Att som vissa socialdemokrater skarpt kritisera\r\nregeringen för att Sverige inte kom in FN:s\r\nsäkerhetsråd, är bara sedvanlig partiretorik för att\r\nge regeringen en känga, att visa att man inte sköter\r\nsig och samtidigt försöka visa sin egen\r\nförträfflighet. När det nu fattades några röster i\r\nförsta röstningsomgången stod det väl klart för alla\r\natt Europa genom Spaniens inval hade fått sin kvot\r\nfylld och att resultatet därför skulle bli vad det blev.\r\nDenna valutgång tar somliga till intäkt för att\r\npådyvla regeringen passivitet och bristande vilja att\r\nspela en roll inom världssamfundet. Jag håller inte\r\nmed. Om regeringen gjort en kursändring från att\r\nlägga näsan i blöt överallt till att mera aktivt främja\r\nsvenska intressen genom en framsynt\r\nEuropapolitik, så hälsar jag detta med glädje.</pre><pre>Svenska utrikespolitiska insatser i främmande\r\nländer genom olika biståndsinsatser skall jag\r\nåterkomma till. Här finns ingen anledning att slå sig\r\nför bröstet.</pre><pre>Att Sverige skall gå in i den europeiska\r\ngemenskapen, EG, för att sedan också ingå i den\r\neuropeiska unionen råder det stor enighet om i\r\ndenna kammare. Vänstern samt en och annan\r\nprotektionist från övriga partier har en annan\r\nuppfattning, men i det stora hela är vi överens.</pre><pre>Vi hoppas att de svenska förhandlarna uppnår\r\nresultat som vi alla kan känna oss nöjda med. Våra\r\nmotparter i förhandlingarna är egentligen inga\r\nmotparter. De vill detsamma som vi, dvs. nå en\r\nlösning som innebär att Sverige kommer in i den\r\neuropeiska gemenskapen. Vägen dit blir kanske\r\ntörnbeströdd, och våra krav blir kanske inte\r\ntillgodosedda till hundra procent. Vi får ju titt och\r\ntätt höra att vi inte skall lägga oss platt till marken\r\ni ambitionen att komma in i EG. Motparten, dvs.\r\nEG-företrädarna -- nu under dansk ledning -- lär ha\r\nsamma utgångspunkt.</pre><pre>Vägen till EG ser i dag ut att bli mera törnbeströdd\r\nän den verkade bli för något kvartal sedan. Schweiz\r\nställer inte upp på EES-avtalet. Detta skapar oro i\r\nEG-länderna, eftersom man inser att\r\nnettotillskottet till EG:s kassakista blir mindre om\r\nSchweiz andel till olika stödfonder inte betalas av\r\növriga EFTA-stater. EG-företrädare börjar då\r\nblanda bort korten och drar in andra faktorer i\r\nproblematiken. Man vill få kompensation för\r\nhandelsavtal som EFTA tidigare slutit med Turkiet.\r\nSpanjorer, portugiser och greker vill passa på att\r\nomförhandla delar av jordbruks- och fiskeavtalet.\r\nAtt sådana här frågor nu på nytt plockas upp till\r\nytan inger betänkligheter. Drar ett godkännande av\r\nEES-avtalet ut på tiden kan nya problem uppstå. I\r\nNorge går debatten om EES-avtalet på högvarv.\r\nSkall avtalet omförhandlas är det långt ifrån säkert\r\natt tre fjärdedelar av norska stortinget ger sitt\r\nfortsatta stöd till ett avtal med nuvarande utseende.</pre><pre>Spelar detta då någon roll för Sverige? Ja visst. Om\r\nvi inte klarat av EES-avtalet som mellanstation blir\r\nden kommande folkomröstningen mycket mera\r\nkomplicerad. Förutom de frågor som vi nu skall\r\nförhandla om kommer ju ett ja till EG/EU också att\r\ninnebära ett godkännande av hela den avtalsmassa\r\nsom nu ligger inom EES-avtalet. Genom ett EES-\r\navtal är vi ju i mångt och mycket delaktiga i EG:s\r\ninre marknad. Om EES-avtalet faller är vi mycket\r\nmera sårbara för utpressningsförsök från EG-\r\nländer som vill gynna egna särintressen på\r\nbekostnad av våra. Men man kan ju undra om\r\nspanska eller andra länders företrädare insett att\r\nhela processen med ett utvidgat EG senareläggs --\r\ndet handlar om många år framöver -- om man\r\nalltför kraftigt skriker på kompensation när nu\r\nSchweiz backat ut från EES. Det verkar vara ett\r\nhögt spel. Vi får hoppas att det inte är alltför högt.</pre><pre>Vissa frågor i EG-problematiken försöker svenska\r\npolitiker sopa under mattan. Det är de frågor som\r\nrör säkerhets- och försvarspolitik liksom frågor om\r\nden monetära unionen. Beträffande den monetära\r\nunionen finns det ingen anledning att kritisera\r\nregeringen för att man uttalat något i stil med\r\nuttrycket kommer tid, kommer råd. Kanske är det\r\nen alltför fri tolkning av regeringens uttalande om\r\nden monetära unionen.</pre><pre>Men när det gäller vår kommande säkerhets- och\r\nförsvarspolitik talar man i gåtor. Vi skall vara\r\nneutrala men ändå inte neutrala, eller om det är\r\ntvärtom. Vi skall vara alliansfria men ändå inte\r\nalliansfria, eller kanske även här tvärtom. Så håller\r\nman på. Varför inte tala om att vi aldrig varit riktigt\r\nneutrala -- att vi jämkat och snirklat när det gällt att\r\nleva upp till vår neutralitet?</pre><pre>Hur var det med den tyska transittrafiken genom\r\nSverige under andra världskriget? Hur var det med\r\nbaltguldet? Hur var det med baltutlämningen? Så\r\nsnart vi fått press på oss har vi vikt undan. Det är\r\nkanske taktiskt rätt, men föga ärorikt -- och föga\r\nneutralt. Hur hade det varit om Sovjet hade\r\nattackerat oss efter andra världskriget? Hade vi då\r\nlevt upp till vår alliansfrihet? Hade vi sagt nej tack\r\nom vi hade erbjudits hjälp av NATO? Hade vi snällt\r\nhissat ner byxorna och låtit ryssen ge oss smörj? Vi\r\nhade naturligtvis inte gett upp så lätt, men ingen\r\ntror väl på allvar att vi skulle ha klarat oss utan\r\nhjälp av några vänner.</pre><pre>Nej, den gamla svenska modellen med alliansfrihet\r\ni fred syftande till neutralitet i krig handlade om\r\nmotsatsen till den i andra sammanhang så hyllade\r\ntesen om solidaritet. Det var ju inte av solidaritet\r\nvi valde vår alliansfria och neutrala linje, utan det\r\ngjorde vi av egoistiska skäl. Vi ville slippa dras in\r\ni andras krig, samtidigt som vi hoppades att andra\r\nländer skulle komma till vår hjälp om vi behövde\r\nsådan. Det var solidaritet i en körriktning -- vi\r\nskulle inte vara solidariska med andra, men andra\r\nförväntades vara solidariska med oss. Vilket\r\nhyckleri!</pre><pre>Ny demokrati menar att vi skall gå in i diskussioner\r\nom att ansluta oss till en gemensam europeisk\r\nförsvars- och säkerhetspolitik. Om det visar sig att\r\nden västeuropeiska unionen, VEU, är rätt forum\r\nför en gemensam europeisk säkerhetspolitik skall vi\r\nvara med där. Men vi skall ju inte med någon\r\nbakvänd solidaritet ställa oss utanför ett samarbete.\r\nJag tror att svenska folket känner sin plikt att hjälpa\r\ntill när det behövs.</pre><pre>Fru talman! Det är ju detta med solidaritet och\r\nönskan att undvika konflikter i Europa som var\r\nbakgrunden till att man började nära tanken på ett\r\ngemensamt Europa. Med ett monetärt samarbete --\r\nmed en gemensam säkerhets- och försvarspolitik,\r\nmed en gemensam europeisk handelsmarknad --\r\nskulle man bygga upp ett Europa fritt från krig.\r\nDenna solidaritetstanke -- denna fredstanke, dvs.\r\natt ett nära ekonomiskt samarbete främjar\r\nförståelsen mellan länder -- försvinner ofta i\r\ndebatten.</pre><pre>Vi pratar mest om hur mycket vi vinner eller\r\nförlorar i jordbruksavtalen, i fiskeavtalen, i\r\nmiljöfrågor och på handelsmarknader. Ja visst. Vi\r\nmåste få tillgång till den marknad som EES-avtalet\r\nger oss. Vi måste få tillgång till det inflytande som\r\nett EG/EU-medlemskap ger. Får vi inte tillgång till\r\nden europeiska marknaden kan vi definitivt säga\r\najöss till vår välfärd. Vi bevakar alla möjliga\r\nsärintressen utan att prata om det kanske viktigaste\r\nav allt: en bestående fred.</pre><pre>Jag hoppas att det material som nu håller på att\r\nutarbetas och som skall ge svenska folket ett bra\r\nunderlag när det gäller att ta ställning till ett\r\nEG/EU-medlemskap med kraft tar upp\r\nfredsaspekten i Europasamarbetet. Det är så lätt\r\natt man bara väger plus och minus utan att beakta\r\nsolidaritetsaspekten, fredsaspekten.</pre><pre>Om man börjar titta runt hörnet för att se hur det\r\nstår till med sammanhållningen i Europa blir man\r\nbeklämd. Överallt är det konflikter. I Jugoslavien\r\ntycks alla slåss mot alla. Slovenien var tydligen det\r\nenda område som kom undan helskinnat när frågor\r\nom alla gamla oförrätter skulle lösas. Serber,\r\nkroater och bosnier försöker alla kapa åt sig mesta\r\nmöjliga innan man sluter en fred som sedan alla vill\r\nriva upp så snart det går. I Makedonien behövs det\r\nFN-trupper för att hålla ordning. Där gäller striden\r\nt.o.m. namnet på landet. I Kosovo brakar det löst\r\nnär som helst, säger initierade personer.</pre><pre>Fler konflikter ligger på lut. I Belgien råder\r\nmotsättningar mellan valloner och flamländare. På\r\nCypern råder en bräcklig vapenvila mellan turkar\r\noch greker. Baskerna vill ha frigörelse. Mördandet\r\npå Nordirland tycks aldrig ta slut. Det förekommer\r\nmotsättningar mellan balter och ryssar, mellan\r\nolika folkslag i det forna Sovjet osv. Var skall det\r\nsluta?</pre><pre>Det är tydligt att de flesta länder inte kan hantera\r\nsin situation. De måste ha hjälp. Varifrån skall de få\r\nhjälp? Svaret måste bli: inom Förenta nationernas\r\nram.</pre><pre>Vi i Ny demokrati föreslår i en särskild motion att\r\nen internationell fredsskapande militär styrka\r\nupprättas och underställs FN:s säkerhetsråd.</pre><pre>Fru talman! Pierre Schori tar i sitt anförande upp en\r\nny socialdemokratisk motion om en\r\nfredsbevarande svensk styrka. Jag vill då bara\r\npåpeka att Ny demokrati redan för ett år sedan lade\r\nfram ett liknande förslag om en katastrofbrigad. Då\r\nvar intresset från Socialdemokraternas och andra\r\npartiers sida ljumt. Jag tror att Richard Ulfvengren\r\ni sitt anförande här senare i dag kommer att\r\nutförligare redogöra för den föreslagna brigaden.</pre><pre>Tiden är nu mogen för en militär styrka som får\r\nungefär samma roll som en polisorganisation i en\r\nenskild nation har. Samtidigt måste den\r\ninternationella domstolen reservationslöst av\r\nmedlemsländerna accepteras som högsta organ för\r\nlösandet av internationella konflikter.</pre><pre>Rollen som världspolis har ofta fått spelas av USA.\r\nSomalia och Kuwait är de senaste exemplen på\r\nnationer som kan rikta ett tack till USA. Men den\r\namerikanska opinionen kommer inte att i alla lägen\r\nacceptera att amerikanska liv riskeras och offras i\r\nfjärran länder. Detta gäller ju alldeles speciellt om\r\ninte andra länder är beredda att hjälpa till för att\r\nupprätthålla världsfreden och försvara\r\ndemokratiska staters överlevnad.</pre><pre>Som exempel kan Jugoslavien nämnas. Vad kan\r\nomvärlden göra för Jugoslavien?</pre><pre>Vi kan nöja oss med att få i väg hjälpsändningar och\r\nmed att fördöma de stridande parterna i hopp om\r\natt konflikten löses av sig själv.</pre><pre>Vi kan acceptera den etniska rensningen och\r\nerbjuda de fördrivna människorna bostad på annan\r\nplats i världen.</pre><pre>Det enligt vår mening enda hållbara alternativet är\r\natt med internationell rätt arbeta fram den bästa\r\nlösningen och att sedan med internationella\r\nmilitära trupper se till att denna lösning efterlevs.\r\nUppgiften blir svår. Människoliv kommer att\r\nkrävas, men alternativen är säkert sämre.</pre><pre>Fredsskapande styrkor skall medlemsländerna\r\nställa till Säkerhetsrådets förfogande. Styrkorna\r\nskall vara tyngre beväpnade än FN:s\r\nfredsbevarande styrkor, och de skall kunna rycka in\r\nmed kort varsel. Fredsstyrkorna skall rekryteras på\r\nfrivillig nationell basis och genomgå gedigen\r\nträning och utbildning i resp. lands nationella armé.</pre><pre>Mellan 1945 och 1987 har FN gjort 13\r\nfredsbevarande insatser och sedan 1987 ytterligare\r\n13. För kommande tolvmånadersperiod planeras\r\nfredsbevarande insatser för 16 miljarder kronor.\r\nTrots att detta belopp bara motsvarar tre promille\r\nav de globala militära satsningarna flyter\r\ninbetalningarna från medlemsländerna trögt. Det\r\nskulle vara avsevärt lättare att få fram pengar till\r\nbåde fredsskapande och fredsbevarande styrkor om\r\nmedlemsländerna budgeterade sina militära FN-\r\nbidrag via försvarsanslag i stället för via\r\nutrikesanslag.</pre><pre>Sverige bör spela en aktiv och pådrivande roll för\r\natt förverkliga tanken på fredsskapande militära\r\nstyrkor. Vi måste vara beredda att tillsammans med\r\nandra nationer ingripa för att lösa blodiga\r\nkonflikter i vår omvärld. Det gäller då att ingripa\r\nmed trupp, inte bara med diplomatiska uttalanden.\r\nDet kalla kriget är över. Nu finns det\r\nförutsättningar att skapa denna internationella\r\npolis som så väl behövs. Låt Sverige ta på sig rollen\r\nsom aktiv lobbyist för att medlemsländerna skall\r\nställa militär trupp till Säkerhetsrådets förfogande.</pre><pre>Fru talman! I ämnet blodiga konflikter är det\r\nomöjligt att låta bli att beröra vidrigheterna\r\nbeträffande de olika grupperna inom det forna\r\nJugoslavien. Det är därför som man med glädje\r\nhälsar FN:s beslut om att åtgärder nu skall vidtas\r\nför att det skall gå att komma till rätta med\r\növergreppen på civilbefolkningen. En tribunal skall\r\ninrättas för att få de ansvariga dömda. Man får\r\nhoppas att redan tillskapandet av denna tribunal får\r\nen sådan effekt att flertalet grymheter upphör. Man\r\nkänner en sådan vanmakt över att den civiliserade\r\nvärlden inte snabbt har kunnat ingripa. Våldet äger\r\nju rum mindre än 200 mil från oss.</pre><pre>Det är inte alla nationer som omgående griper till\r\nsvärdet vid olösta gränsdragningar. En liten\r\nsolskenshistoria är uppgörelsen i år mellan Sverige\r\noch Norge om att upphäva en konvention från 1905\r\nom en neutral zon mellan Norge och Sverige. Trots\r\natt det aldrig förekommit några gränskonflikter\r\nmellan våra båda länder efter 1905 tog det nästan\r\n90 år att avveckla konventionen. Allting tar sin tid.</pre><pre></pre><pre>Fru talman! Det går inte att tala om utrikespolitik\r\nutan att beröra biståndet. Jag ämnar i detta avsnitt\r\nbara ta upp Sydafrikaproblematiken. Jag gör det\r\nmed en jämförelse med vår biståndspolitik. Det är\r\nen ren skandal -- ja, ordet skandal borde förstärkas\r\nmed diverse kraftuttryck -- att Sverige i sin\r\nbiståndsbudget föreslår att 240 miljoner kronor\r\nskall avsättas till sydafrikanska organisationer\r\nvarav ANC skall få ungefär hälften, medan det\r\ntotala biståndet till Öst- och Centraleuropa bara\r\nuppgår till drygt tre gånger detta belopp. Fundera\r\növer relationerna -- 871 miljoner till Estland,\r\nLettland, Litauen, Polen, Ryssland m.fl. och 240\r\nmiljoner till sydafrikanska organisationer. Man\r\nhäpnar. Att fortsätta den socialdemokratiska\r\npolitiken, som innebär att man ger bort\r\nskattebetalarnas pengar till militärdiktaturer,\r\nsocialiststater och socialistpartier, är ju befängt.</pre><pre>Det finns många sätt att försnilla skattebetalarnas\r\npengar på. Stödet till ANC är ju i reala termer\r\nganska obetydligt. Men Svensson på gatan tycker\r\nnog att dryga 100 miljoner är en ansenlig summa\r\noch att pengarna borde kunna användas bättre. I\r\nivern att stödja den gamla utrikes- och\r\nbiståndspolitiken struntar man i skattebetalarnas\r\nreaktion.</pre><pre>Vore det inte mera välbetänkt att se till att svenskt\r\nnäringsliv snabbt kan komma tillbaka till den\r\nsydafrikanska marknaden genom att omedelbart\r\nhäva sanktionerna mot Sydafrika? Vi skall alltid\r\nsom världssamvete hålla ut längst -- kosta vad det\r\nkosta vill. Sluta upp med de här dumheterna! Häv\r\nsanktionerna! Detta har vi i Ny demokrati krävt i\r\nett flertal motioner. Första gången jag tog upp\r\nfrågan var i november 1991, men förslaget röstades\r\nenhälligt ned.</pre><pre>Så småningom åkte en fempartidelegation ned till\r\nSydafrika för att på ort och ställe bilda sig en\r\nuppfattning. Delegationens ställningstagande fick\r\nmig att på nytt reagera och motionera. Jag skrev då\r\n''De fyras gäng'', men eftersom varumärket redan\r\nhade inregistrerats av kineserna, valde jag av\r\nartighet att kalla majoriteten i utredningen för ''De\r\nfyra''. Moderaternas representant fronderade och\r\ntyckte i likhet med Ny demokrati att det nu väl ändå\r\nvar dags att låta Nelson Mandela få tappa greppet\r\noch inflytandet över svensk utrikespolitik.</pre><pre>Regeringen har med stöd av Socialdemokraterna\r\nenvist bakbundit svensk industri genom att\r\nhalsstarrigt lyssna på Nelson Mandela och hans\r\nröda ANC. Men just i går möttes vi av beskedet att\r\nsanktionerna kanske skall hävas. Det är bra. Men\r\natt behålla den självpåtagna tvångströjan så länge,\r\noch att fortsätta med detta självplågeri flera år i\r\nonödan, är för bedrövligt.</pre><pre>Fru talman! Jag skall i mitt nästa anförande\r\nåterkomma till biståndspolitiken.</pre><pre>Anf. 5  BERTIL MÅBRINK (v):</pre><pre>Fru talman! Vi upplever nu början av\r\ngenomgripande förändringar i världen, som har\r\nmöjliggjorts genom det kalla krigets slut. Men\r\nregeringen bryr sig bara om Europa, och det är inte\r\nens hela Europa som upptar dess intresse, utan den\r\nmindre och rikare delen, Västeuropa. Den svenska\r\nutrikespolitiken reduceras till EG-politik. Världen\r\nutanför ägnas ett förstrött intresse. Afrika får 2,5\r\nrader i regeringens utrikesdeklaration. Inte ett ord\r\nägnas de grundläggande obalanserna i världen, dvs.\r\natt en fjärdedel av jordens befolkning konsumerar\r\n60 % av maten i världen, att en miljard människor\r\nhungrar och att 14 miljoner barn årligen dör av\r\nfattigdom.</pre><pre>Utrikesministern har inte sagt ett ord om nord--syd-\r\nkonflikten och de växande klyftorna. Finns det\r\ningen medkänsla med de fattiga som under 80-talet\r\ntvingades ge den rika världen ett bistånd som\r\nmotsvarar minst sex Marshallplaner? Det verkar\r\ninte så. Biståndet till de fattiga skärs ner, och det\r\nsker efter att lyxskatter har avskaffats. Det handlar\r\ni båda fallen om ungefär lika mycket pengar.</pre><pre>Världen är större än EG, och ordningen i världen\r\när orättvis. Därför måste de nya möjligheter, som\r\nnu finns när världen inte längre hålls i ett skruvstäd\r\nav två kapprustande supermakter, tillvaratas.</pre><pre>FN kan nu äntligen spela den fredsbevarande roll\r\nsom avsågs vid dess bildande, och bli en\r\nallomfattande organisation för kollektiv säkerhet.\r\nJag anser att Sverige -- fast vi inte fick någon plats i\r\nsäkerhetsrådet -- kan spela en pådrivande roll för\r\natt de reformer som står på FN:s dagordning skall\r\nleda till ökad demokrati och kollektiv säkerhet för\r\nalla, såväl stora som små.</pre><pre>USA:s dominans i FN måste brytas. Det får inte\r\nvara så att säkerhetsrådet endast kan besluta om\r\nsanktioner när USA så vill.</pre><pre>USA har satt i gång en ommodellering av FN efter\r\nsitt skön. Generalsekreterare Boutros-Ghali\r\ntvingades att skyndsamt utse Richard Thornburg,\r\nf.d. justitieminister hos Bush, till ledare för FN:s\r\nadministration under hotet att USA annars skulle\r\nsluta betala till FN. FN:s biståndsorgan skall\r\nströmlinjeformas enligt Världsbankens modell. De\r\nrika länderna vill inte ge pengar till de FN-organ\r\ndär u-länderna har inflytande. Det är bättre med\r\nVärldsbanken, där man röstar efter kapitalinsats,\r\noch där USA har veto.</pre><pre>Om det skall bli ett reformerat FN, skärps\r\nkonflikten nord--syd. Lägg därtill i-ländernas\r\nökande protektionism, som sätter upp hinder för u-\r\nländerna i världshandeln. GATT-förhandlingarna\r\nblockeras av EG:s och USA:s strid om jordbruket.\r\nDet verkligt allvarliga är att när dessa två giganter\r\ndumpar sina subventionerade jordbruksöverskott,\r\nslås u-ländernas bönder ut.</pre><pre>De växande orättvisorna är en tickande bomb. Vi\r\nkommer att få se explosioner i land efter land. Peru\r\när ett alarmerande exempel. För några år sedan\r\nvarnade jag i denna kammare för vad som skulle\r\nkomma att hända där. Det var efter en larmrapport\r\nom att man i Limas soptippar hade uppmätt ett\r\nminskat innehåll av organiska ämnen, dvs. vad som\r\nansågs ätbart. Nu har soptipparnas barn växt upp\r\ntill tonåringar i kåkstäderna. Det är bland dem som\r\nDen lysande stigen (Sendero Luminoso) rekryterar\r\nnya anhängare. Armod och svält föder hat och\r\ndesperation -- terrorism.</pre><pre>Hör ni, fru utrikesminister, den tickande bomben?\r\nNi kan exempelvis lyssna till soptipparna i Moskva,\r\ndär 22 000 människor ''livnär'' sig.</pre><pre>Berlinmurens fall väckte jubel. Jublet fortsatte och\r\nstegrades vartefter diktaturerna föll. På\r\nVaclavplatsen ropade Pragborna i talkör ''Tillbaka\r\ntill Europa''. Sedan dess har det gått litet mer än tre\r\når. Nu upptäcker de att de inte alls är välkomna i\r\nEuropa -- i EG-Europa--, i varje fall inte med sitt\r\nstål, sina textilier och sina livsmedel. Samma hårda\r\nbud gäller för det övriga Central- och Östeuropa.\r\nLech Walesa har anklagat väst för att sätta upp en\r\nny ridå -- en ridå av silver -- mot öst.</pre><pre>Om dessa länder inte får exportera sina varor ökar\r\narbetslösheten ännu mer. De säger: Om ni inte tar\r\nemot våra varor, får ni ta emot våra människor. Det\r\när många även i väst som har insett detta och som\r\nvarnar för konsekvenserna.</pre><pre>Häromdagen var en amerikansk forskare i\r\nStockholm. Han larmade om en hotande\r\nflyktingvåg på 5--15 miljoner människor från\r\nRyssland. Till skillnad från denne amerikan är jag\r\növertygad om att väst kan medverka till att stoppa\r\nsönderfallet i Ryssland. Men då behövs det mycket\r\nstörre insatser än vad som görs i dag.\r\nUtrikesministern aviserar inga nya insatser, utan\r\ntycker att det regeringen nu gör är\r\ntillfredsställande. Men företagsledare som Percy\r\nBarnevik och Björn Svedberg gör uppenbarligen en\r\nannan bedömning när de säger att det behövs\r\nsvenska krediter på 15 resp. 30 miljarder kronor.</pre><pre>Regeringens östpolitik är idéfattig och kortsynt. Jag\r\nvänder mig mot den självbelåtenhet som präglar\r\nutrikesministerns tal. Sverige gör stora insatser\r\nexempelvis för miljön i Östersjöregionen.\r\nSanningen är ju att de pengar som anslås bara är en\r\npromille av vad som behövs.</pre><pre>Arbetet med att göra kärnkraftverken i öst säkra\r\ngår med snigelfart. Anledningen är att G7-länderna\r\n''drar fötterna efter sig'', sade chefen för\r\nEuropeiska återuppbyggnads- och\r\nutvecklingsbanken (EBRD), Attali, häromdagen.\r\nAttali sade också att östeuropéerna måste få lov att\r\nskaffa sig hederliga inkomster på export, annars\r\n''blir de en gigantisk loppmarknad för alla slags\r\nvapen, konventionella, kemiska och nukleära''.</pre><pre>Skall regeringarna i väst fortsätta att slå dövörat till\r\neller skall de göra som i Tyskland? Där diskuterar\r\nman nu att uppföra en elektronisk mur mot öst för\r\natt stoppa flyktingar. I stället för Ulbrichts och\r\nHoneckers mur som revs, kan det bli en Kohlmur.</pre><pre>Men även om man lyckas stoppa flyktingarna,\r\nkommer vapen och narkotika att strömma in, bl.a.\r\ntill vårt land. Därför måste Ryssland snarast\r\nintegreras i ett helt Europa. Det sade också\r\nutrikesministern -- men bara såsom ett mål; hon\r\nangav inga medel. Och det är givetvis inte lätt för\r\nhenne att säga som Attali, när Sverige förhandlar\r\nmed EG, som inte vill integrera Ryssland och inte\r\nvill släppa in de östeuropeiska exportvarorna.</pre><pre>Vänsterpartiet har lagt fram ett antal förslag om hur\r\nhandel, investeringar, vänsamarbete osv. skall\r\nkunna utökas med Central- och Östeuropa,\r\ninbegripet Ryssland. Vi vill att Sverige skall göra\r\nsom Danmark, där man har beslutat att komma upp\r\ni 0,5 % av BNI i Östeuropabistånd till år 2000. Jag\r\nhoppas att våra förslag skall behandlas seriöst.</pre><pre>Vad utrikesministern sade om ansträngningarna för\r\natt stoppa blodbadet i f.d. Jugoslavien uttryckte väl\r\nvad vi alla känner. Endast en politisk lösning kan bli\r\nen verklig lösning. USA:s och Rysslands\r\nmedverkan behövs. Det arbete som Hans Corell\r\nhar utfört för att få till stånd en\r\nkrigsförbrytardomstol är en banbrytande insats\r\nsom förtjänar all respekt. Säkerhetsrådets beslut\r\nhar ju redan kylt av några av dem som har skrutit\r\nmed sina bedrifter i den etniska rensningen.</pre><pre>Vi kan i dag inte se något slut på blodbadet i\r\nBosnien-Hercegovina. Men det är en ljusning att\r\nRyssland nu har kommit med i\r\nfredsansträngningarna. Här kan vi från svenskt håll\r\nmed våra goda kontakter bidra till att stödja de\r\nicke-chauvinistiska krafterna. Vi kan -- bl.a. genom\r\ndeltagandet i fredsstyrkan i Makedonien --\r\nmedverka till att förebygga att konflikten sprider\r\nsig till ett stort Balkankrig.</pre><pre>Även på närmare håll är svenska insatser viktiga för\r\natt förebygga att de ryska extremisterna vinner\r\növertaget -- de må vara bruna eller röda. Det är ju\r\nvad man nu fruktar mest i Baltikum. Att Ryssland\r\nfullföljer sina internationella åtaganden och tar\r\nhem sina trupper är en nyckelfråga. Vi menar att\r\nSverige bör underlätta detta bl.a. genom att skänka\r\nträhus för att lösa en bit av bostadsfrågan för\r\nhemvändande officerare och stamanställda. Ett\r\nsamarbete mellan svenskar och ryssar med att\r\nbygga bostäder skulle kunna bli en symbol för nya\r\noch konstruktiva relationer syftande till en\r\nalleuropeisk integration, där Ryssland finner sin\r\nplats.</pre><pre>Integrationen måste bli alleuropeisk, om den skall\r\nleda till stabilitet. Läget i Central- och Östeuropa\r\när fortfarande labilt. Demokratiseringen är inte\r\noåterkallelig. Det finns andra nationella\r\nmotsättningar än de i f.d. Jugoslavien, inte minst i\r\nden nya staten Slovakien. Här liksom i Rumänien\r\när den ungerska minoriteten hotad, samtidigt som\r\nnationalistiska krafter i Ungern ses som ett hot i\r\ngrannländerna.</pre><pre>Vi har all anledning att bevaka hur de mänskliga\r\nrättigheterna efterlevs i den här delen av Europa.\r\nDen snabbt tilltagande antisemitismen i Ungern\r\nmåste fördömas liksom den dåliga behandlingen av\r\nzigenarna, inte minst i Rumänien.</pre><pre>Även i Västeuropa finns rasism, vilket\r\nutrikesministern tog upp. Det har just kommit en\r\nrapport från Amnesty International om tortyr och\r\nmisshandel av utlänningar på polisstationer i\r\nVästeuropa. Den rapporten bör utrikesministern ta\r\nupp i ESK-arbetet. De stora möjligheter som\r\nordförandeskapet i ESK ger måste tas till vara.</pre><pre>Anf. 6  Utrikesminister MARGARETHA AF\r\nUGGLAS (m):</pre><pre>Fru talman! Jag kan berätta för Bertil Måbrink att\r\nESK:s minoritetskommissarie Max van der Stoel\r\njust i går kom tillbaka till Haag efter ett besök i\r\nSlovakien.</pre><pre>Jag skulle vilja ta upp ett tema från\r\nutrikesdeklarationen. Det föreligger ingen\r\nmotsatsställning mellan vårt engagemang för\r\ngrannar och för Europa och ett globalt\r\nengagemang. Tvärtom är regional integration en\r\ndel av global integration. I en ansvarsfull\r\nutrikespolitik förstärker de olika delarna varandra.\r\nCentral- och Östeuropapolitiken och vårt ESK-\r\nordförandeskap samverkar med vårt utvidgade\r\nengagemang i FN.</pre><pre>Det har i debatten uttalats farhågor för att Sverige\r\nsåsom EG-medlem skulle hamna i en inåtvänd\r\nisolationistisk organisation, som inte har någon\r\nförståelse för världen utanför de industrialiserade\r\nländernas krets. Jag menar att detta självfallet är en\r\nvrångbild. Det räcker att nämna namnen Holland,\r\nSpanien, Portugal, Storbritannien och Frankrike\r\nför att få klart för sig att EG:s medlemskrets består\r\nav länder som i alla tider har haft sitt ansikte vänt\r\nutåt. Sverige kommer inte att råka i lag med en\r\nsamling stater, som inte har något intresse för den\r\ntredje världen. Tvärtom kommer vårt medlemskap\r\nsnarare att tillföra oss kunskaper och kontakter\r\nmed ytterligare delar av den tredje världen. Vi\r\nkommer att öppna oss mot länder som Sverige\r\nhittills inte har haft så stora förbindelser med bland\r\nutvecklingsländerna.</pre><pre>Det är inte heller så att EG i sin utrikespolitik visar\r\nett bristande engagemang eller medkänsla med\r\ntredje världen. En genomgång av EG:s numera\r\nalltmer gemensamma utrikespolitik visar att den i\r\nväsentliga avseenden sammanfaller med den som\r\nSverige har fört och för. Sverige skulle inte ha\r\nnågon svårighet att ansluta sig till de uttalanden\r\nsom EG har gjort om t.ex. konflikterna i Mellersta\r\nÖstern, Gulfområdet eller Sydafrika. EG har inte\r\ngivit uttryck för någon annan syn på rätt och\r\nrättvisa beträffande små länders och utsatta\r\nminoriteters problem än vad Sverige gör. EG\r\nlämnar bistånd till de flesta av världens u-länder,\r\ninte minst till mycket fattiga länder i Afrika, som\r\nSverige så länge har samarbetat med.</pre><pre>Avtal om handelslättnader och bistånd har ingåtts\r\nmed ett stort antal länder i Medelhavsregionen och\r\nMellersta Östern. EG:s gemensamma\r\nhandelspolitik liknar på många områden vår. Såväl\r\nSverige som EG har inskränkningar när det gäller\r\nimport av jordbruks- och livsmedelsprodukter, men\r\nSveriges textilimport är något mer liberal än EG:s.</pre><pre>\r\nDet förtjänar påpekas att den genomsnittlige EG-\r\nmedborgarens import från u-länderna är större än\r\nden genomsnittlige svenskens, trots att Sverige på\r\nnågon punkt har en liberalare importpolitik.</pre><pre>Jag tror att dessa korta konstateranden visar att EG\r\ninte är någon sorts förening för innesittare utan i\r\nhög grad har sitt engagemang förlagt till världen\r\nutanför Gemenskapens gränser.</pre><pre>Jag vill tillägga att det självfallet inte finns någon\r\nmotsättning mellan EG-ländernas vilja att stärka\r\nsitt ekonomiska samarbete och viljan att ta ansvar\r\nför tredje världen. Det förhåller sig ju snarare\r\ntvärtom. En stark ekonomi är en förutsättning för\r\nen generös solidaritet med tredje världen och, vill\r\njag gärna tillägga, även med Central- och\r\nÖsteuropa. Jag ser EG såsom den stabila motor,\r\nsom måste bygga under vårt samarbete med\r\nCentral- och Östeuropa.</pre><pre>Jag vill gärna uttrycka min glädje över att Pierre\r\nSchori i sitt anförande ägnade Central- och\r\nÖsteuropa så stort utrymme. Jag delar dock inte\r\nhans analys helt och hållet. Som jag ser det är det\r\nsnarare de länder som frejdigt tillämpar\r\nmarknadsekonomins principer som i dag kan peka\r\npå framsteg och utveckling. Vi kan se på Polen och\r\nTjeckien, f.d. Tjeckoslovakien. Vi kan t.o.m. i viss\r\nmån se på Estland, där detta händer. Vi kan se\r\ndelar av utvecklingen i Ryssland, vilket ändå visar\r\natt företagskraften finns kvar. Därför delar jag inte\r\nPierre Schoris analys i detta hänseende.</pre><pre>Jag har litet svårt att se att de grupper som sysslade\r\nmed gemensam säkerhet i mitten av 1970-talet\r\negentligen var de verkliga frigörarna av Östeuropa.\r\nDe utgick ju från fortsatt blockuppdelning av\r\nÖsteuropa. Någon riktig befrielseideologi var det\r\nväl inte fråga om.</pre><pre>Verkligheten är den att det under\r\nsocialdemokratisk tid inte fördes någon östpolitik\r\nvärd namnet. Jag skall inte påminna om en del av\r\nde pinsamheter som avslutade den\r\nsocialdemokratiska epoken i förhållande till\r\ndåtidens Central- och Östeuropa. Nu för vi en\r\nöstpolitik med klara riktlinjer. Som jag sade\r\ntidigare har vi tredubblat stödet till Central- och\r\nÖsteuropa. Vi har avsatt ett betydande stöd till de\r\nbaltiska valutorna. Vi har i hög grad mobiliserat det\r\ninternationella samfundet för Baltikums sak både\r\nekonomiskt och politiskt. Vårt suveränitetsstöd\r\nmed insatser bl.a. för polis, tull och kustbevakning\r\nhar blivit mycket uppskattat och något av en\r\nförebild för andra länder. Vi har med kraft\r\nengagerat oss på olika sätt och med betydande\r\nbidrag för en förbättrad säkerhet vid de\r\nsovjetbyggda kärnkraftverken. För Baltikum har\r\nregeringen sedan den tillträdde avsatt mer än en\r\nmiljard kronor.</pre><pre>Med Ryssland utvecklar vi nu ett särskilt program\r\nför samarbete med de västra regionerna. Den\r\nvittomfattande deklarationen som statsministern\r\nhar skrivit under med president Jeltsin vittnar\r\ntydligt om våra satsningar på långsiktigt samarbete\r\nmed vår numera demokratiska stormaktsgranne.</pre><pre>Självfallet tänker vi inte slå oss till ro med det som\r\nvi nu gör. Sverige och de nordiska länderna har en\r\nstor möjlighet att agera pådrivande, att verka inom\r\nramen för både EG och det internationella\r\nsamfundet -- att hjälpa till med tankar och idéer och\r\näven att dra resurser till samarbetet med Central-\r\noch Östeuropa, med Baltikum. Vi har gjort så bl.a.\r\nnär det gäller valutastödet till Baltikum, där vi\r\nlyckades få Japan att i en internationell aktion i\r\nsista minuten hjälpa till att ställa upp med 100\r\nmiljoner dollar.</pre><pre>Vi kommer att fortsätta att verka i denna anda på\r\nden konferens som EG:s ordförandeland Danmark\r\nhar inbjudit till. Den kommer att äga rum alldeles\r\nefter påsk, den 13--14 april. Då finns det\r\nmöjligheter att ta upp de lånsiktiga och strategiska\r\nriktlinjerna för samarbetet med Central- och\r\nÖsteuropa.</pre><pre>Visst är det ett exempel på hur världen utvecklas\r\noch förändras när man hör Bertil Måbrink stå här i\r\ntalarstolen och citera Jacques Attali, en\r\nframträdande marknadsekonom och en\r\nframträdande ledare för en bank som skall agera i\r\nVärldsbankens anda på den europeiska scenen.\r\nBertil Måbrink oroar sig för nya murar. Men jag vet\r\naldrig att jag såg Bertil Måbrink vara nere och\r\nknacka på Honeckers mur på den tiden eller hjälpa\r\ntill att riva ner den när Bertil Måbrink var en\r\nframträdande företrädare för vpk här i riksdagen.</pre><pre>Anf. 7  PIERRE SCHORI (s):</pre><pre>Fru talman! Fru utrikesminister! Om man skall säga\r\nnågot om regeringens utrikesdeklaration, är det\r\nmesta en huvudfåra. Det finns ingen egen identitet\r\ni den. Man skriver mycket om den europeiska\r\nidentiteten, men ingenting om vår egen identitet,\r\nidentiteten i svensk utrikespolitik.</pre><pre>Vi har tidigare talat om europeisk identitet. Det är\r\nnaturligtvis en självklarhet. Det är ingen som tror\r\natt vi är någonting annat än européer. Vi vet ju det\r\nsjälva. Men om man upprepar detta som ett slagord\r\nhela tiden, leder det till att man förlorar platsen i\r\nFN:s säkerhetsråd. Det leder till att man krymps\r\nsom människa och som nation, att man avskärmar\r\nsig från det globala, från verklighetens värld.</pre><pre>Vår utrikespolitik är inget nollsummespel, säger\r\nutrikesministern i sin deklaration. Förhoppningsvis\r\när vår politik inget spel över huvud taget utan ett\r\nengagemang för verkliga människor. Var finns\r\nuttrycken för engagemang för Haitis båtflyktingar,\r\nför Moçambiques fattiga, mot Unitas\r\nantidemokratiska terror i Angola, för Thailands\r\nutnyttjade, för de sydafrikanska flyktinglägrens\r\nvidsträckta elände, för de palestinska flyktingarnas\r\noändliga väntan, för Bosnien och för den tröstlösa\r\nkalla ryska landsbygden? Jag saknar inlevelsen i\r\nmänskligt lidande, i de enskilda människoödena\r\nrunt om på vår jord.</pre><pre>En forskare i Göteborg, statsvetaren Ulf Bjereld,\r\nhar analyserat den borgerliga regeringens\r\nutrikespolitik. Jag använder hans ord för att inte\r\nverka för egensinnig här. Han säger att Sveriges\r\nfiasko i samband med att Sverige inte blev invalt i\r\nFN:s säkerhetsråd kan spåras i den nya\r\nEuropafokuserade svenska utrikespolitiken. Han\r\ntalar om att den svenska aktiva utrikespolitiken\r\ntidigare under socialdemokratisk ledning men med\r\nstöd av Folkpartiet och Centern kännetecknades av\r\nkritik mot supermakterna, framför allt mot\r\nSydafrika och Sovjetunionen, men också mot Israel\r\noch USA. Han tillägger att den svenska kritiken\r\nmot andra stater, som utrikesministern ofta\r\nkritiserar, var mest omfattande under åren 1976--\r\n1982, då Sverige styrdes av borgerliga regeringar.</pre><pre>I deklarationen i dag säger utrikesministern att\r\nSverige genom sitt ordförandeskap i ESK för första\r\ngången spelar en central roll i försöken att finna\r\nlösningar på en rad europeiska säkerhetsproblem.</pre><pre>Då kan jag återgå till Ulf Bjereld igen som säger att\r\nSverige i ESK-processen var en av de stater som\r\nmest aktivt försökte jämka samman östblockets och\r\nvästblockets ståndpunkter. Det behövdes just i de\r\nsvåra och kalla tiderna under kalla kriget. Då\r\nbehövdes självständiga aktörer, ingenjörer för\r\nfreden och för blocköverskridande, för att få ihop\r\nparterna och för att mildra riskerna för\r\nkärnvapenkrig och andra konflikter. Där spelade\r\nsvenska diplomater en oerhört viktig roll inom\r\nESK-processen. Den s.k. Madridkonferensen som\r\ninrymde det hela kom till stånd tack vare mycket\r\naktiva svenska insatser, på grund av att vi tillhörde\r\nen alliansfri nation.</pre><pre>Att då säga att vi nu för första gången spelar en\r\ncentral roll i försöken att finna lösningar på\r\neuropeiska säkerhetsproblem, tror jag att\r\nGubbstrutten i Dagens Nyheter skulle kommentera\r\ngenom att säga: Fi donc, la baronesse.</pre><pre>Bilden av att sitta tillsammans med europeiska\r\npolitiker i möten, är inte lika med en aktiv\r\nutrikespolitik. När t.ex. statsministern reste med\r\njulskinka till våra soldater som då var i Kroatien,\r\nvar det bra. Det var en nödvändig uppmuntran för\r\ndem av våra medborgare som åkte dit liksom de nya\r\ntill Makedonien. Det har ett fint syfte. Men när\r\nstatsministern åkte dit och träffade Kroatiens\r\nstatsminister, sade han, oss veterligt, inte ett ljud\r\nom den politik som Kroatien nu för, en\r\nmilitariserande politik. Det gäller alltså att inte\r\nbara visa upp sig på bilder.</pre><pre>Mänskliga rättigheter är ett annat område. När\r\nutrikesministern nu säger att man gärna ställer upp\r\nmed att arbeta för en kommitté för mänskliga\r\nrättigheter när det gäller Mellanöstern, välkomnar\r\nvi detta. Även vi har nämligen motionerat om\r\ndetta. Vi såg hur utrikesministern föga diplomatiskt\r\nhanterade detta när hon var på plats i Mellanöstern\r\noch förslaget kom upp i en något förvriden artikel\r\nsom skildrade de försök och ambitioner som finns\r\nfrån palestiniernas sida att få till stånd en sådan\r\nkommitté. Då blev det nobben direkt. Nu kommer\r\nregeringen tillbaka, och det är bra.</pre><pre>Anf. 8  LARS MOQUIST (nyd):</pre><pre>Fru talman! Fru utrikesminister! Den svenska\r\nbiståndspolitiken skulle förändras -- åtminstone\r\nfick man det intrycket när regeringen presenterade\r\nsin regeringsförklaring hösten 1991. Man ville\r\nfrämja marknadsekonomi, man ville kunna skönja\r\nen demokratiseringsprocess, och man ville verka\r\nför mänskliga rättigheter. Två länder markerades\r\nspeciellt. Man skulle slopa allt bistånd till Cuba,\r\noch man skulle ifrågasätta Vietnam. Cuba blev av\r\nmed det mesta av sitt stöd. Att det var ett riktigt\r\nbeslut är ostridigt. Kubanerna verkar nu på nytt\r\nfundera på att ge sig in in striderna i Angola. Det\r\nkanske var en tidningsanka, kanske inte. Det\r\nverkar ju besynnerligt att ett fattigt land som Cuba\r\nkan avsätta medel för krigföring på andra\r\nkontinenter. Vietnam då? Nej, regeringen naggar\r\nbiståndet litet i kanten men kör i stort sett vidare\r\nsom om ingenting hänt.</pre><pre>Har regeringen inte upptäckt att man kört in i en\r\nåtervändsgränd när man fortsätter med samma\r\nsorts bistånd år ut och år in? Biståndsberoende\r\nafrikanska länder blir bara fattigare och fattigare.\r\nVi kör fullständigt sönder ländernas egen förmåga\r\natt få ordning på sin ekonomi. Det kallas för\r\nbiståndsberoende. Mängder av länder och\r\norganisationer ger bistånd i ett och samma land.\r\nSamordningen är ibland obefintlig. Missbruk, slarv,\r\nkorruption, stöd till diktatorer och stöd till\r\nkommunistregimer borde ha lett till en omprövning\r\nav politiken. Men det har inte skett. Det som ändå\r\nskett är en utvärdering av biståndet till\r\nMoçambique. Översynen har det talande namnet\r\n''Bistånd under omprövning''. Läser någon i\r\nregeringen den? Tar någon i regeringen intryck av\r\nden? Vi får se. Hittills har man ofta tyckts tänka att\r\ndet blir bättre lycka nästa år.</pre><pre>Hur tänkte Socialdemokraterna föregående år när\r\nvi skulle rösta om biståndsbudgeten?</pre><pre>Hur tänkte ni när ni insåg att vi i Ny demokrati\r\ntänkte rösta för era välunderbyggda förslag om\r\nsänkning av biståndet till vissa länder. Jo, det blev\r\nett förfärligt springande här i bänkarna när man\r\ninsåg att jag och övriga nydemokrater tänkte rösta\r\nför era sänkningar men rösta mot när det gällde\r\nmotsvarande ökningar av biståndet till andra\r\nländer. Ni hade ju klara motiv för att sänka\r\nbiståndet till vissa. Men, nej då var biståndsmålet\r\n1 % av bruttonationalprodukten viktigare. Det var\r\nalltså viktigare att sätta sprätt på skattebetalarnas\r\npengar till ändamål som man inte trodde på än att\r\nrädda dessa pengar till andra projekt. Ett motiv var\r\nförstås också att ge oss i Ny demokrati smäll på\r\nfingrarna. Men får man hantera skattemedel på\r\ndetta sätt? Det tycker ni självfallet, eftersom ni\r\ngjorde så här. Pengarna skulle bara ut, oavsett\r\nändamålet. För att bli av med pengarna lade ni ned\r\nera röster. Bara vi nydemokrater röstade för de\r\nsocialdemokratiska yrkandena. Medvetet fällde\r\nman sitt eget välunderbyggda förslag. Fick\r\nsocialdemokratiska sympatisörer detta klart för\r\nsig?</pre><pre>Ja, så går det till i politiken. Är det ingen som\r\ntänker på att det är skattemedel vi bollar med? Hur\r\nkan man ta så lättvindigt på ett par hundra miljoner\r\ni biståndsnedskärningar när vi ökar\r\nbudgetunderskottet med en halv miljard per dygn\r\noch bara räntan på vår statsskuld kostar 160 000 kr\r\ni minuten?</pre><pre>Nå vad vill då Ny demokrati. Jag skall bara förklara\r\ngrunddragen i vår politik. Richard Ulfvengren\r\nkommer senare i debatten att gå in mera i detalj.</pre><pre>Vår utgångspunkt är att Sverige -- precis som övriga\r\nländer inom FN -- skall försöka bistå fattiga länder\r\nmed 0,7 % av vår bruttonationalinkomst. Men med\r\ndagens urusla ekonomi -- jag berörde det nyss -- har\r\nvi inte råd. Vi får göra som vårt grannland\r\nFinland -- dra ned biståndet till hälften. Vi har i\r\nvåra motioner lagt oss på en nivå som uppgår till\r\ndrygt 0,5 % av BNI eller drygt 7 miljarder kronor.\r\nMen i vårt bistånd på ca 7 miljarder räknar vi även\r\nin biståndet -- eller som regeringen säger\r\nkostnaderna för samarbetet -- till Öst- och\r\nCentraleuropa.</pre><pre>Knappt en tredjedel eller 1,8 miljarder vill vi ge i\r\nmultilateralt bistånd. Vi prioriterar världens största\r\noch mest explosiva problemområde -- den snabba\r\nbefolkningsökningen, men vi drar ned på mycket\r\nannat. Forskare visar att befolkningen i Afrika\r\nberäknas bli fördubblad på 20 år. Utan\r\nfamiljeplanering och utan födelsekontroll blir ju\r\nhjälpen verkningslös. Våra största miljöproblem\r\nskapas just av befolkningsexplosionen. Bland\r\nmultilaterala organisationer finns det sådana där\r\nSverige är största givare i absoluta tal. I någon\r\norganisation står Sverige för 20 % av dess budget.\r\nVi har inte råd att hålla på så här.</pre><pre>Nästa tredjedel av biståndet vill vi prioritera för\r\nkatastrofinsatser och biståndsinsatser genom\r\nfrivilligorganisationer som frikyrkor, Rädda\r\nbarnen, Röda korset och liknande. Vi vill avveckla\r\nidén med programländer. Vi vill skära ned\r\nprogramlandbiståndet med 3 miljarder kronor.</pre><pre>Vårt tredje biståndsområde är hjälpen till länder i\r\nvår närhet, dvs. till Estland, Lettland, Litauen,\r\nPolen och Ryssland. Som jag sade tidigare är det\r\nenligt vår mening i Ny demokrati skandal att så litet\r\nhjälp går till våra närmaste grannar. Vi vill öka\r\nhjälpen från regeringens föreslagna 871 miljoner\r\nkronor till 2 miljarder. Vi vill övergå till mera\r\nbundet bistånd. Vi vill ge svenskt näringsliv större\r\nmöjligheter att få i gång verksamhet genom att\r\nutöka exportkreditgarantiramen till 4 miljarder\r\nkronor. Detta är en fyrdubbling i förhållande till\r\nregeringsförslaget men innebär också att vi tär på 2-\r\nmiljardersramen genom anslag för vissa\r\nförlustrisker.</pre><pre>Strategin beträffande allt bistånd bör enligt vår\r\nmening vara att verka för global frihandel. Jag tror\r\natt BITS i sin verksamhetsberättelse angivit att om\r\nexisterande handelshinder inom EG, USA, Canada\r\noch Japan reducerades med hälften, så motsvarar\r\ndetta hela det internationella biståndet. Varför ser\r\ndå världens rika länder inte till att man halverar\r\nsina handelshinder, skyddstullar,\r\nimportrestriktioner m.m.? Det är ju ett fantastiskt\r\nhyckleri att först skall vi hjälpa fattiga länder att\r\nkomma i gång med jordbruk, industri,\r\ninfrastruktur, institutionsuppbyggnad m.m., men\r\nså fort utvecklingslandet försöker få avsättning för\r\nsina produkter möts man av protektionism.</pre><pre>Detsamma gäller de s.k. skuldlättnadsåtgärderna.\r\nU-länderna har tagit upp lån genom bl.a.\r\nVärldsbanken till låga räntor. Så småningom har\r\nräntesatserna höjts, ytterligare lån har tillkommit\r\noch betalningsförmågan är ofta lika med noll. Då\r\nförsöker vi och många andra i-länder att skänka\r\npengar för att u-länderna skall bli av med sina\r\nskulder. Men egentligen -- om man hårdrar det --\r\ninnebär detta att Sverige ger bistånd till andra i-\r\nländer. Det syns inte så väl, för transaktionerna\r\ndöljs genom tal om Parisklubb, Världsbanken m.m.\r\nMen egentligen går sådant bistånd från givarlandet,\r\nSverige t.ex., till mottagarlandet, låt oss säga\r\nTanzania, för att sedan sändas vidare till t.ex.\r\nCanada. Skall vi verkligen främja den sortens\r\ntransaktioner? Har vi inte bättre användning för\r\nvåra pengar?</pre><pre>Anf. 9  BERTIL MÅBRINK (v):</pre><pre>Fru talman! Anledningen till att jag inte nämnde\r\nSydafrika är att Eva Zetterberg kommer att tala om\r\nSydafrika i sitt anförande. Mellanöstern kommer\r\nBerith Eriksson att ta upp mera konkret i sitt\r\nanförande.</pre><pre>Låt mig säga till utrikesministern att det var väldigt\r\ndåliga exempel på länder som skulle visa att EG\r\nverkligen är intresserat av den tredje världen --\r\nSpanien, Holland och Frankrike, alla gamla\r\nkolonialmakter. Det skrämmer mig en aning och\r\nbekräftar hur EG:s biståndspolitik så småningom\r\nkommer att se ut.</pre><pre>Jag har inte ifrågasatt biståndet till Östeuropa.\r\nSverige gör där en insats. Vad jag ville säga är att\r\ndet inte är tillräckligt och att vi måste se på vad\r\nkonsekvenserna kan bli om vi inte ökar våra\r\ninsatser i Östeuropa. Jag har en siffra på att\r\nkatastrofen i Jugoslavien och de flyktingar som då\r\nkom till Sverige kostade Sverige åtskilliga\r\nmiljarder. Kanske det hade varit bättre att vi i\r\nbörjan av 80-talet hade gjort massiva insatser för att\r\nhindra bl.a. den ekonomiska katastrofen i\r\nJugoslavien. Det är vad jag argumenterar för.</pre><pre>Jag skulle gärna vilja höra utrikesministerns\r\nkommentar till vårt förslag om 0,5 % av BNI i\r\nbistånd år 2000, som danskarna har fattat beslut\r\nom. Hur ser utrikesministern på det? Det skulle\r\nvara värdefullt att få utrikesministerns kommentar.</pre><pre>Om en klok bankchef, det må vara i EBRD, gör ett\r\nklokt uttalande kan det väl inte vara något fel i att\r\njag som vänsterpartist tycker att det är bra, precis\r\nsom jag kan säga att de stora kapitalisterna i\r\nSverige gör vettiga uttalanden om vilka insatser\r\nsom måste göras i Östeuropa.</pre><pre>Jag skulle vilja ta upp ett problem, och det gäller de\r\nmänskliga rättigheterna, en fråga som ju lyfts fram\r\nsom ett viktigt ämne i våra relationer med\r\nomvärlden. Jag tycker att det är väldigt bra. Jag\r\ntror att utrikesministern och jag kan vara överens\r\nom att man aldrig kan tjata för mycket i denna så\r\nviktiga fråga.</pre><pre>Det finns i världen ett antal länder med skiftande\r\npolitisk färg som grovt bryter mot de mänskliga\r\nrättigheterna. Jag skall nämna några: Kina,\r\nIndonesien, Marocko, Cuba kommer inte heller\r\nundan kritiken. Problemet här, fru utrikesminister,\r\när att Sverige inte uppträder konsekvent och med\r\nfasthet i denna fråga.</pre><pre>Jag vill ställa några frågor till utrikesministern:\r\nVilka bedömningar ligger bakom det faktum att\r\nexempelvis Kina och Indonesien skall vara betjänta\r\nav svenska biståndsmedel? Vilka bedömningar\r\nligger bakom det faktum att exempelvis Cuba inte\r\när betjänt av svenska biståndsmedel? Såvitt jag\r\nförstår är det därför att man anser att Cuba bryter\r\nmot de mänskliga rättigheterna, vilket jag kan\r\ninstämma i. Men det gör ju också Indonesien och\r\nKina och på, kanske jag skall säga, ett ännu grövre\r\nsätt. Varför skall de få svenska skattebetalares\r\npengar?</pre><pre>Jag får inte det här att gå ihop, utrikesministern.\r\nJag tror att det är viktigt att detta klaras ut på något\r\nvis. Den här selektiva bedömningen förstår jag\r\ninte, rent ut sagt. För bryter man mot mänskliga\r\nrättigheter -- det må vara vilken regim som helst i\r\ndenna värld -- skall vi vara konsekventa och agera\r\npå ett likvärdigt sätt gentemot alla, nämligen att\r\ninte ge sådana regimer biståndsmedel för olika\r\nprojekt. Jag anser att man kan använda\r\nbiståndsmedel men under förutsättning att dessa\r\nbiståndsmedel går till insatser för ett kulturellt\r\nutbyte eller forskarinsatser. Då får man ju kontakt\r\nmed de människor som utsätts för regimens\r\nförbrytelser. Dessa människor kan komma hit, och\r\nvåra forskare kan åka till dessa länder. På så sätt\r\nkan vi bidra till att kampen för de mänskliga\r\nrättigheterna kan intensifieras. Det är endast så jag\r\nanser att man bör använda biståndsmedel.</pre><pre>Jag vill att utrikesministern klarar ut detta, för det\r\när en viktig hörnsten i svensk utrikespolitik, inte\r\nminst med tanke på att Margaretha af Ugglas i\r\noppositionen var mycket aktiv i detta avseende,\r\nvilket var bra. Men när Margaretha af Ugglas blev\r\nutrikesminister har det blivit något annorlunda. Jag\r\ntycker att utrikesministern skall förklara detta.</pre><pre>Anf. 10  Utrikesminister MARGARETHA AF\r\nUGGLAS (m):</pre><pre>Fru talman! Jag skulle kunna kvittera Pierre\r\nSchoris göteborgska citat med andra göteborgska\r\ncitat ur Pehr Gyllenhammars bok ''Även med\r\nkänsla'', men jag låter saken bero. Var och en kan\r\nläsa själv hur Pehr Gyllenhammar analyserar och\r\nbeskriver socialdemokratins utrikespolitik under\r\nden tid Pierre Schori också var mycket aktiv i den.</pre><pre>Fru talman! Jag beklagar däremot att Pierre Schori\r\nåterkommer till vrångbilden att Sveriges EG-\r\ninträde står i motsatsställning till vårt intresse för\r\ntredje världen. Jag menar att han gör\r\nEuropatanken en stor otjänst både hemma och\r\nutomlands. Han gör svensk utrikespolitik en stor\r\notjänst.</pre><pre>Pierre Schori kritiserar gärna, men var är hans\r\nkonstruktiva, alternativa förslag? Jag har noterat\r\nett som jag tycker mycket märkligt inslag i årets\r\nmotionsflod. Det är ett socialdemokratiskt förslag,\r\nsom Pierre Schori för resten nämnde i sitt första\r\ninlägg, om att riksdagen skulle tillsätta en nationell\r\nkommission för att se över och stärka Sveriges\r\ninternationella ansvarstagande. Därmed avser han,\r\nsåvitt man kan läsa i motionen, snart sagt hela vår\r\nutrikespolitik, FN-politik, säkerhetspolitik,\r\nbistånd, Östeuropasamarbete och de\r\ninternationella miljö- och flyktingfrågorna. Vi\r\nmåste formulera en politik och manifestera ett\r\nengagemang som svarar mot de internationella\r\nutmaningarna, heter det i motionen. Man föreslår\r\natt representanter för de politiska partier som är\r\nberedda att ta ansvar och även andra delar av\r\nsamhället, inkl. folkrörelserna och näringslivet,\r\nskall ingå i kommissionen.</pre><pre>Som jag ser det måste detta udda förslag vara ett\r\nutslag av idétorkan och ha tillkommit någon sen natt\r\ndå ingen varit närvarande som fullt ut kunnat\r\nskönja dess konsekvenser. Det är ett\r\nkorporativistiskt förslag som står i strid mot\r\nregeringsformen och mot svensk parlamentarism. I\r\nregeringsformen heter det att regeringen styr riket,\r\när ansvarig inför riksdagen, att regeringskansliet\r\nskall bereda regeringsärendena och att vid\r\nberedningen skall behövliga upplysningar och\r\nyttranden inhämtas från berörda myndigheter. I\r\nden omfattning som behövs skall tillfälliga\r\nsammanslutningar och enskilda yttra sig. Det är\r\nendast på detta sätt bidrag utifrån kan komma in i\r\nberedningsprocessen.</pre><pre>När det gäller utrikespolitiken finns det som bekant\r\nett särskilt organ, Utrikesnämnden, som erbjuder\r\nett forum för överläggningar mellan regering och\r\nopposition i utrikesärenden av större vikt. En\r\nnationell kommission av den skisserade typen\r\nskulle alltså ställa Utrikesnämnden åt sidan. Också\r\nriksdagens normala roll vid utformningen av svensk\r\nutrikespolitik skulle drastiskt minska, om\r\nförslagsställarna fick sin vilja igenom.</pre><pre>Ett korporativistiskt organ av den typ som\r\nSocialdemokraterna föreslår hör helt enkelt inte\r\nhemma i ett demokratiskt statsskick. Det är inte\r\nbara kommissionens roll utan också dess\r\nsammansättning som är dubiös. Det vore intressant\r\natt ställa frågan: Vad menas med ''representanter\r\nfrån de politiska partier som är beredda att ta\r\nansvar''? Vem anger vilka dessa partier är? Är det\r\nmotionärerna själva? Man kan ju fråga sig om t.ex.\r\nModeraterna skulle få vara med. Vilka folkrörelser\r\nskulle vara kvalificerade? Hyresgäströrelsen, men\r\ninte Pensionärernas riksorganisation, eller\r\ntvärtom? Vilka företag skulle få vara med? Astra,\r\nmen inte Saab, eller tvärtom? På vilka grunder skall\r\ndetta avgöras?</pre><pre>Som utrikesminister måste jag också fråga mig\r\nvilken roll jag själv skulle spela i förhållande till\r\ndenna konstitutionella innovation. Skulle jag få\r\ndelta i komissionens sammanträden, eller skulle jag\r\nbara få instruktion att utforma den politik som\r\nkommissionen enligt förslagsställarna skall teckna?\r\nI så fall borde jag kanske i stället kalla mig för\r\nkommissarie för de utrikes angelägenheterna, efter\r\nkänd förebild från Petrograd 1917, där den förste\r\nutrikeskommissarien hette Trotskij.</pre><pre>Jag tror nog att vi skall låta förslaget försvinna i\r\nbarmhärtighetens glömska och fortsätta att bedriva\r\nsvensk utrikespolitik i normala banor enligt den\r\ngällande författningens regler.</pre><pre>Till Pierre Schori vill jag säga att jag naturligtvis\r\nuppskattar de konstruktiva förslag som han har\r\nlämnat i fråga om ESK-arbetet. Det är naturligtvis\r\nändå en viss skillnad på att som medlem i den\r\nneutrala gruppen i ESK arbeta för konstruktiva\r\nförslag och på att sitta i ordförandestolen och ha en\r\nmöjlighet att driva ESK-arbetet vidare.</pre><pre>De senaste månaderna har Sverige som ESK-\r\nordförande medverkat till en utvidgad\r\nkonfliktförebyggande roll i Kosovo och en\r\nförstärkning av ESK:s insatser för att genomdriva\r\nFN:s mot Serbien-Montenegro riktade\r\nsanktionsregim. ESK har tillsatt en\r\nsanktionssamordnare och har nu\r\nsanktionsmissioner på plats i alla grannstater --\r\nbl.a. är det en svensk som leder missionen i\r\nUkraina. Andra insatser av ESK är t.ex.\r\npåskyndandet av arbetet att inrätta en domstol för\r\nrannsakning av krigsförbrytelser begångna i det f.d.\r\nJugoslavien, Corellrapporten, rapportering till\r\nESK i fråga om tillbakadragande av de ryska\r\ntrupperna från Baltikum, upprättande av en\r\nförtroendeskapande ESK-närvaro i Estland,\r\ninledning av minoritetskommissariens verksamhet\r\ngenom besök i Baltikum och Slovakien, beslut om\r\nupprättande av fredsmäklande ESK-närvaro i\r\nMoldavien, dialog med Usbekistans regering om\r\nESK-granskning av kränkningar av mänskliga\r\nrättigheter i landet, dialog med FN om samordning\r\nav FN:s och ESK:s insatser för att hantera regionala\r\nkonflikter och värna de mänskliga rättigheterna,\r\nförstärkning av ESK:s operativa förmåga att\r\nhantera konflikter genom viss utvidgning av centret\r\nför förebyggande av konflikter i Wien, CPC -- jag\r\ntror att det var en av de tankar som Pierre Schori\r\nvar inne på i sitt förslag.</pre><pre>Tagna var för sig kan man kanske säga att dessa\r\ninsatser är begränsade steg framåt i arbetet för fred,\r\nfrihet och stabilitet i Europa, men sett i ett större\r\nsammanhang är insatserna långt ifrån betydelselösa\r\nbidrag till den långsiktiga uppbyggnaden av en\r\neuropeisk freds- och samarbetsordning. Det\r\nsvenska ordförandeskapet ger oss en möjlighet att\r\nbidra till uppbyggandet av ett Europa, i vilket\r\nstödet för demokratins och rättsstatens ideal, för de\r\nmänskliga rättigheterna och för\r\nmarknadsekonomin förstärks och fördjupas.\r\nOrdförandeskapet ger oss också möjlighet bidra till\r\natt se till att förändringsprocessen i Central- och\r\nÖsteuropa förs in i fredliga banor och -- vilket inte\r\när minst viktigt -- att alla Europas stater, även\r\nRyssland, deltar i de politiska rådslagen. Jag vill\r\ngärna betona det faktum att vi ser Rysslands\r\ndeltagande i ESK-arbetet som oerhört viktigt, och\r\nvi vill bedriva en bred dialog med Ryssland.</pre><pre>Anf. 11  PIERRE SCHORI (s):</pre><pre>Fru talman! Det är något bisarrt att\r\nutrikesministern i en utrikesdebatt ägnar sin tid åt\r\nen föreläsning om regeringsformen. Jag vill bara\r\nupplysa om att inför miljökonferensen i Stockholm\r\n1972, inför Riokonferensen, inför den kommande\r\nkvinnokonferensen i Peking osv. tillsatte man\r\nnationella kommittéer eller kommissioner för att\r\nsamla idéer och styrka bakom angelägna förslag. Jag\r\nmenar att vi har ett sådant förslag.</pre><pre>Fru talman! Det har sagts mycket om Sydafrika här\r\ni dag, minst dock av utrikesministern. Jag tycker att\r\ndet är hög tid att tala klarspråk. Apartheid har varit\r\nen av de vedervärdigaste och mest beständiga\r\ndiktaturerna i modern tid. I över 80 år har ANC\r\nbekämpat detta system av minoritetsdiktatur.</pre><pre>Det tillhör ett av svensk utrikespolitiks noblaste\r\ndrag att i över 30 år ha kunnat vara associerad med\r\ndenna frihetskamp. Det finns därför anledning att\r\nhylla den demokratiska frihetskampen -- jag tänker\r\ndå inte på de moderater som ständigt poppar upp\r\noch säger att sanktionerna skall avskaffas inom\r\nnågra veckor, något som de nu har sagt i ett par år.\r\nJag tänker inte heller på den klassiska repliken här\r\ni kammaren, när den dåtida talmannen Allard,\r\nunder en debatt om Sydafrikapolitiken, vid en\r\nfelsägning kallade högermannen Wachtmeister i\r\nJohanneshus för ''herr Wachtmeister i\r\nJohannesburg''.</pre><pre>Jag tänker inte heller på den internationella\r\nsolidaritetsrörelsen, utan jag tänker framför allt på\r\nde människor som i årtionden har kämpat mot och\r\nlidit under apartheid. De har kämpat och lidit i de\r\nsjukdomshärdar till kåkstäder som de har bott i, i\r\nSoweto, Alexandra och Blue Fountain. Det är i\r\ndessa getton som kampen för demokrati och\r\nmänniskovärdighet har vuxit. Det är där som ANC\r\nhar hämtat sin styrka.</pre><pre>I dessa dagar talas det mycket om vad vi skall göra\r\ngentemot Sydafrika. Vi kan göra si och svenska\r\nföretag kan göra så. Men vi tänker inte på det som\r\nligger bakom, nämligen syftet med vår politik och\r\nsanktionerna som har varit att stärka demokratin,\r\natt hjälpa människorna mot en övermäktig\r\npolisstat. Det är därför som ANC skall hyllas i dag.</pre><pre>ANC har efter hårda förhandlingar nått fram till en\r\növerenskommelse med regimen, en\r\növerenskommelse som vi har all anledning att\r\nrespektera och underbygga genom att hålla kvar\r\nsanktionsvapnet till dess att de formella grunderna\r\när på plats, dvs. att man i det sydafrikanska\r\nparlamentet har anhängiggjort den muntliga\r\növerenskommelsen. Det är därför som man inte\r\nomedelbart kan -- som moderaterna i går till vår\r\nförvåning ville i Utrikesnämnden -- häva\r\nsanktionerna, men moderaterna stötte på patrull\r\ngenom att solidaritetens centrum -- dvs.\r\nFolkpartiet, Centern och Socialdemokraterna --\r\ngjorde motstånd.</pre><pre>Det finns i dag anledning att uttala respekt också\r\nför de Klerk, Sydafrikas president. Han har genom\r\nmod och beslutsamhet drivit fram en process som\r\när nödvändig. Man sitter i samma båt i Sydafrika,\r\noch man har en gemensam framtid, vilket ger\r\nmycket hopp om Sydafrika. Det är dock tack vare\r\nden internationella solidariteten som kampen har\r\nkunnat drivas just nu, enligt vad man säger i\r\nSydafrika. Sanktionerna har haft effekt.\r\nTacksamheten mot Sverige och Norge är stor. Det\r\ngäller nu att inte snubbla på mållinjen, fru\r\nutrikesminister.</pre><pre>Fru talman! Allra sist: Det tillhör befrielserörelsen\r\nANC:s statsmannaattityd att nu i segerns sötma\r\nockså påta sig ansvaret för att -- som Oliver Tambo\r\nuttryckte det i förra veckan -- ''befria förtryckarna\r\nfrån fruktan för demokratin och framtiden. Vi får\r\ninte bli svarta rasister.''</pre><pre>Låt oss stödja den kampen för fortsatt\r\ndemokratisering och samhällsutveckling i Sydafrika\r\ngenom att fortsätta att ge vårt stöd, också när\r\napartheid väl har försvunnit, till de demokratiska\r\nkrafterna i Sydafrika.</pre><pre>Anf. 12  LARS MOQUIST (nyd):</pre><pre>Fru talman! Det är många frågor som man vill\r\nbelysa i en utrikesdebatt. I utrikesutskottet har vi\r\nbl.a. behandlat ett omfattande material angående\r\nmänskliga rättigheter. Jag tycker att detta är ett\r\nutomordentligt viktigt område -- vi har ju nu\r\nupplevt problemet på nära håll genom rapporter\r\nom civilbefolkningens lidanden i Jugoslavien. Jag\r\nkänner personligen starkt för dessa frågor även om\r\naktiviteterna när det gäller MR-betänkandet inte\r\nvarit så stora från oss nydemokrater. Man blir dock\r\nbeklämd när man ser hur svårt det är att verkligen\r\nkomma människor till hjälp när ländernas\r\nregeringar helt enkelt struntar i både grannländers\r\noch FN:s fördömanden. Även här gäller det att\r\nstärka FN:s roll.</pre><pre>I MR-betänkandet behandlas även vår motion om\r\ntillgång till KGB-arkiven. Vi har aktualiserat\r\nfrågan och också avgivit en särskild reservation till\r\nbetänkandet. Vi vill att regeringen utnyttjar\r\neventuella möjligheter att få tillgång till arkiven.\r\nKanske kan vi då komma närmare en förklaring på\r\nRaoul Wallenbergs öde, om DC 3-ans nedskjutning\r\nliksom vad som hänt flera saknade\r\nfartygsbesättningar. Tag vara på möjligheterna att\r\nutforska dessa arkiv, om det finns sådana! Andra\r\narkiv som kan vara väl värda ett svenskt officiellt\r\nintresse -- fast av litet andra skäl -- är de s.k. Stasi-\r\narkiven i Tyskland. Mycket lär vara förstört men\r\ntveka inte att försöka att få tillgång till den\r\ninformation som kan vara av svenskt intresse.</pre><pre>En aktuell fråga som också är värd att belysa är den\r\nom människosmuggling. Det handlar om\r\nflyktingpolitik, men frågan har självfallet en\r\nutrikespolitisk dimension. Vilka åtgärder planerar\r\nregeringen för att möta hotet om illegal invandring\r\nvia smugglingsbåtar? Kommer regeringen att\r\nföreslå åtgärder i Baltikum och i Ryssland för att få\r\nstopp på den här trafiken?</pre><pre></pre><pre>Ett av problemen synes vara att balterna inte\r\nskriver under FN:s flyktingkonvention. Vägen över\r\nBaltikum kommer därför att vara attraktiv för\r\nflyktingar som inte vill riskera att sändas tillbaka så\r\nsnart de nått Sverige. Vilka påtryckningar gör vi\r\nmot de baltiska staterna -- eller snarare vilken hjälp\r\nger vi de baltiska staterna för att de skall känna sig\r\nmogna för ett undertecknande av\r\nflyktingkonventionen?</pre><pre>Ryssland lär ha undertecknat konventionen, och\r\ndär träder den i kraft i maj. Balterna har litet\r\nkryptiskt sagt att de inte är tekniskt redo. Vad kan\r\nvi göra för att de skall bli tekniskt redo? Behöver\r\nde hjälp med lagstiftning, med polisiär\r\nkompetensutveckling eller var ligger problemet?\r\nVet regeringen det, och har den några planer på att\r\nhjälpa till?</pre><pre>När vi nu dragit över till Baltikum, kan jag inte\r\nundgå att ta upp ytterligare en av våra motioner om\r\natt bistå våra grannländer. Det gäller förslaget att\r\nadoptera ett land. Vi vill inte ockupera, inte\r\nkolonialisera, bara adoptera. Det rör sig om en\r\nekonomisk adoption.</pre><pre>I Baltikum har man svårt att få i gång handel,\r\nnäringsliv, industri, miljöinvesteringar m.m. Om vi\r\nadopterade t.ex. Estland, garanterade för dess\r\nhandel och valuta och hjälpte till att bygga upp\r\nsamhälle och industri, skulle utvecklingen i Estland\r\ngå mycket snabbt. Vi i Sverige skulle samtidigt ge\r\nsvensk industri ett handtag.</pre><pre>Det finns säkert många som i vanlig ordning ropar:\r\n''Det går inte, det går inte!'' Nej, har man den\r\nutgångspunkten, går det säkert inte heller. Men\r\ninta i stället en positiv ställning -- se möjligheterna,\r\ninte alltid bara svårigheterna!</pre><pre>Denna adoptionstanke har vi även utvecklat i ett\r\nförslag om ett givarland -- ett mottagarland. Med\r\nen sådan princip -- om man kunde få alla i-länder att\r\nta sitt ansvar -- skulle man komma ifrån en mängd\r\nbyråkrati och en massa bortkastade pengar på\r\nvägen. Ett givarland tar då hela ansvaret för\r\nutbildning, teknisk kompetens,\r\ninstitutionsuppbyggnad, jordbruksfrågor,\r\nvalutafrågor m.m. Mottagarlandet slipper stå med\r\nmössan i hand och tacka kanske hundratals olika\r\ngivare. Där kan man i stället koncentrera sig på sin\r\nhuvuduppgift, att få fart på sitt eget land.</pre><pre>Varför inte starta med ett gemensamt nordiskt\r\nsamarbete, att fem nordiska länder tar tag i hjälpen\r\ntill fem olika mottagarländer? Inte heller här finns\r\nkanske några möjligheter -- bara svårigheter.</pre><pre>Jag skall sedan kommentera några saker som har\r\nberörts i debatten. Bertil Måbrink tog upp frågan\r\nom bundet bistånd till Baltikum på\r\nhusbyggnadssidan. Det är en utmärkt tanke. Vi har\r\nen liknande motion som heter ''Kreativt bistånd'',\r\nsom bygger på information från verkställande\r\ndirektören i vad jag tror är Sveriges största\r\nträhusföretag, Nordic Homes. Jag hoppas att Bertil\r\nMåbrink och vi gemensamt kan påverka regeringen\r\ni den riktning vi önskar i den här frågan.</pre><pre>I sitt bemötande av utrikesministerns anförande tog\r\nPierre Schori upp frågan om avsaknaden av egen\r\nidentitet i utrikespolitiken. Vill Pierre Schori att\r\nregeringens politik skall ha en egen identitet, som\r\nskiljer sig från Socialdemokraternas? I andra\r\nsammanhang pekar Pierre Schori ofta på att vi skall\r\nha en utrikespolitik som omfattas av alla. Varför\r\ndetta krav på en egen identitet?</pre><pre>I sitt senaste anförande tog Bertil Måbrink upp den\r\nmärkliga synen på biståndet till Kina och\r\nIndonesien. Det är ju märkligt att Sverige ger\r\nbistånd till dessa länder. Jag håller med Bertil\r\nMåbrink om att det är sedvanligt hyckleri. Man\r\nsnackar så mycket, men det är precis som Måbrink\r\nsäger: Det vinglas fram och tillbaka, och någon\r\nkonsekvent politik att yvas över är det inte.</pre><pre>Jag tycker att vi i Sverige borde föra en mer\r\nkonsekvent politik. Säger vi att vi är emot länder\r\nsom inte tillämpar demokratiska rättigheter och\r\nmycket annat, skall vi också dra oss undan därifrån\r\noch inte se till egenintresset, att det för svensk\r\nindustri kanske är positivt att vi är med även i\r\nsådana länder. Har vi en viss politik, så har vi. Då\r\ntycker jag att vi skall konsekvent hålla oss till den.</pre><pre>Anf. 13  BERTIL MÅBRINK (v):</pre><pre>Herr talman! Jag skall inte gräla på\r\nutrikesministern för att jag inte fick något svar om\r\nmänskliga rättigheter. Tiden är som bekant\r\nbegränsad både för utrikesministern och för oss\r\nandra. Men jag tror att vi kan vara överens om att\r\ndet är ett väldigt viktigt ämne. Kanske bör det\r\nanordnas en särskild debatt under våren via\r\ninterpellationer, så att vi får grundligt penetrera det\r\nproblemet.</pre><pre>Jag vill bara uppmärksamma utrikesministern på en\r\nsak. I bilaga 5 till budgeten, alltså\r\nUtrikesdepartementet, står det att vi inte ger några\r\nkrediter till Indonesien. Det är inte riktigt\r\nsanningsenligt, för vi ger faktiskt biståndsmedel,\r\nmen vi går bakvägen, om jag får uttrycka mig så,\r\nvia Nordiska Investeringsbanken och\r\nInvesteringsfonden.</pre><pre>Detta är inte bra. Det är ett exempel på\r\ndubbelmoralen i den här frågan. Så får det inte gå\r\ntill. Motiveringen för att inte ge bistånd till\r\nIndonesien är ju att man där bryter mot mänskliga\r\nrättigheter och fortsätter ockupationen av\r\nÖsttimor. Jag tycker att utrikesministern skall ta en\r\ntitt på detta. Kanske upptäcks då att det går till på\r\nsamma sätt i fråga om fler länder. Det skulle vara\r\nkatastrofalt, om det är på det sättet.</pre><pre>Det är inte en sanningsenlig redovisning, när man\r\nskriver i budgetpropositionen att Sverige inte ger\r\nbistånd till Indonesien. Svenska biståndsmedel går\r\nju dit via Nordiska Investeringsbanken och\r\nInvesteringsfonden.</pre><pre>I sammanhanget vill jag också vädja till\r\nutrikesministern. Det pågår en rättegång mot\r\nFRETELIN:s ledare på Östtimor. Det är en\r\nrättegång som har föregåtts av ohyggliga saker,\r\ntortyr inte bara av Gusmao  utan också stora delar\r\nav hans familj, som dessutom är försvunnen. En\r\noerhört grym tortyr har tydligen utövats före\r\nrättegången.</pre><pre>Jag har fått uppgifter om att ett antal länder följer\r\nrättegången på Östtimor men att Sverige inte skulle\r\ngöra det. Vi har ju haft många debatter om\r\nÖsttimor, och jag har uppfattat utrikesministern så\r\natt Sverige också skulle vara med och bevaka\r\nrättegången. Jag hoppas att de uppgifter som jag\r\nhar fått är felaktiga och att Sverige nu har\r\nrepresentanter på platsen. Jag tycker att det skulle\r\nvara olyckligt om Sverige skulle utebli från den här\r\nrättegången.</pre><pre>Avslutningsvis vill jag säga några ord om\r\nKambodja. Bengt Hurtig kommer att ytterligare ta\r\nupp det ämnet, men låt mig säga att insatsen i\r\nKambodja är FN:s största, kostsammaste och\r\nsvåraste operation någonsin. Här kan det uppstå ett\r\nmisslyckande, och allt fler talar om ett fiasko för\r\nFN. Har FN verkligen råd att, som prins Sihanouk\r\nuttryckt det, låta Kambodja lida skeppsbrott? Och\r\nvad kommer att hända när FN:s styrkor lämnar\r\nlandet efter valen i maj, om dessa kan genomföras\r\nsom planeras?</pre><pre>Vi har motionerat om svenskt bistånd till\r\nkommande vald regering i Kambodja, bl.a. för att\r\nden skall kunna bygga upp sin försvarsmakt. Det\r\nbetyder inte -- jag vill understryka det -- att vi vill\r\nstarta någon svensk vapenexport till landet. Det är\r\ninte vapen som saknas. Sådana finns det tvärtom\r\nalldeles för mycket av, vilket bl.a. lett till snabbt\r\ntilltagande banditism. Det behövs snarare hjälp att\r\nsamla in vapnen och få dem under kontroll.</pre><pre>Vad som behövs i Kambodja är hjälp med\r\nutbildning och kommunikationer. Ute i byarna\r\nfinns varken utbildat hemvärn eller bevakning för\r\natt försvara sig mot de röda khmerernas räder, vilka\r\nvanligen kommer nattetid.</pre><pre>Samtidigt behövs det andra medel än militära för\r\natt utplåna det trauma som Pol Pot och hans anhang\r\nefterlämnade i människornas sinnen i Kambodja.\r\nDet görs kanske bäst i skolan, men en offentlig\r\nrättegång mot Pol Pot och hans medlöpare skulle bli\r\nett effektivt bidrag till att avdemonisera dem och\r\nskingra skräcken.</pre><pre>Jag vill uttrycka önskemål om att Sverige aktivt\r\nagerar i den här frågan, både i FN och på annat sätt,\r\natt FN-insatserna nu kommer att lyckas, att röda\r\nkhmererna icke får möjlighet att komma tillbaka\r\noch att det blir en demokratiskt vald regering i\r\nKambodja. Sverige kan här göra många olika\r\ninsatser, både sådana som jag har nämnt och\r\nmycket mera.</pre><pre>Anf. 14  NIC GRÖNVALL (m):</pre><pre>Herr talman! Jag avser att ägna detta anförande åt\r\ntvå mycket väl definierade och speciella\r\nutrikesfrågor, men jag vill inleda med att direkt\r\nkommentera Pierre Schoris sista inlägg.</pre><pre>Jag blev genuint upprörd över att en ledamot av\r\nUtrikesnämnden ställer sig inför allmänhet och\r\nmedier och ger sitt referat av förloppet av ett\r\nsammanträde i Utrikesnämnden. Det står i strid\r\nmed de grundläggande regler som allmänt\r\naccepteras för Utrikesnämndens arbete. Det blir så\r\nmycket värre då Pierre Schoris referat inte var rätt.\r\nPierre Schori vet, men valde att låtsas som om han\r\ninte visste, att lagen förelägger regeringen i\r\nhändelse av ändring i detta hänseende att lämna en\r\nskrivelse till riksdagen. Det var det som föreslogs.</pre><pre>Det förloppet motsvarar möjligen de veckor som\r\nPierre Schori angav vara regeringens mål, men det\r\nintressanta med det är att den som talade om några\r\nveckors förlopp inte var regeringens företrädare.</pre><pre>Jag blev också ganska skakad över att Pierre Schori\r\ni sitt inlägg citerar en s.k. forskare -- en person i\r\nGöteborg som han tillägnar detta förnäma epitet --\r\nsom tillåter sig att kalla Sveriges voteringsnederlag\r\ni valet till säkerhetsrådet för ett fiasko. Skulle det\r\nbetyda att det ur spansk synvinkel skulle utgöra ett\r\nfiasko om Spanien, som nu vann omröstningen,\r\nförlorade den? Är inte benämningen fiasko ett sätt\r\natt nedvärdera de demokratiska regler som antagits\r\nför val till ledamot av Säkerhetsrådet?</pre><pre>Jag skall återkomma till denna fråga i\r\nfortsättningen av mitt inlägg, som jag tänkte ägna\r\njust FN-politiken. Jag tycker att utrikesministerns\r\nanförande i dag innehöll en markering av hur\r\nutomordentligt central FN-politiken är i svensk\r\nutrikespolitik. I deklarationen beskrivs på ett\r\ntydligt sätt i hur många hänseenden Sverige\r\nengagerat arbetar för och i FN-systemet.</pre><pre>Mitt intresse för dessa frågor väcktes för något år\r\nsedan, när jag fick tillfälle att delta i en\r\nparlamentarikerkonferens till stöd för FN-\r\nsystemet. Det var en konferens som jag deltog i\r\nmed stort engagemang tillsammans med Viola\r\nFurubjelke från Socialdemokraterna.</pre><pre>Jag fick då lära mig saker och ting som jag inte hade\r\nen aning om. Jag har fortsatt att borra i ämnet. Jag\r\nhar intervjuat personer som ägnar sin tid och sitt\r\nengagemang åt att sätta sig in i och försöka utveckla\r\nFN-systemet. Jag har självfallet med stort intresse\r\nläst det nordiska förslaget till reformeringar av\r\nFN:s ekonomiska och sociala verksamhet.</pre><pre>Jag har också satt mig in i hur FN:s struktur nu ser\r\nut, och jag har någonstans bland mina papper en\r\ntablå över den oerhörda mängd av t.ex. fackorgan,\r\nsidoorgan och stående kommittéer som genom åren\r\nhar kommit att inneslutas i FN-systemet och som\r\ngivetvis har inneburit en förlust av effektivitet,\r\nsammanhållning och genuin struktur.</pre><pre>Jag tycker att Boutros-Gahlis uttalande om att FN-\r\nsystemet har ett överskott i allmän acceptans men\r\nett underskott i resurser är mycket träffande. Det\r\nleder mig till att dra en slutsats: Huvudmålet för\r\nsvensk FN-politik måste vara att medverka till att\r\neffektivisera och på ett riktigt sätt utveckla FN-\r\nsystemet.</pre><pre>Det behövs reformer. Det nordiska initiativet rullar\r\nvidare. Det möttes med ganska svagt intresse på\r\nECOSOC:s toppmöte i maj. Det förmådde inte\r\nsamla ett stort intresse i generalförsamlingen i\r\nhöstas. Men det rullar vidare. Ett huvudmål för\r\nsvensk FN-politik borde vara att aktivt stödja det\r\nnordiska initiativet för reformering av FN:s\r\nekonomiska och sociala verksamhet. Förslagen\r\nfinns. Det är inte nödvändigtvis de förslagen vi skall\r\nstödja, men det viktigaste är att ge politiskt stöd för\r\nreformerna i FN-systemet.</pre><pre>Den oberoende kommitté som bl.a. Ingvar Carlsson\r\när verksam i, The Independent Commission on\r\nGlobal Governance, är ett annat exempel på att fler\r\nän jag anser att FN-systemet behöver en\r\nrationalisering och en effektivisering. Låt oss göra\r\ndet till huvudmål. Låt inte huvudmålet vara en\r\nkamp i solen -- dvs. det som uppenbarligen Pierre\r\nSchori och andra uppfattar vara solen, nämligen en\r\nplats i Säkerhetsrådet.</pre><pre>En plats i säkerhetsrådet skulle ju innebära att vi\r\nstängdes in i systemet och förlorade vår möjlighet\r\natt utifrån en oberoende ställning kritisera, föreslå\r\noch utveckla FN-systemet. Glöm den drömmen,\r\nPierre Schori, och låt oss i stället arbeta för ett nytt,\r\nmodernt och effektivt FN-system för 2000-talet --\r\nför fredens sekel.</pre><pre>Den andra delen av mitt anförande, som nu blir\r\nväsentligt kortare än jag hade trott från början,\r\ntänkte jag ägna åt Kinapolitiken.</pre><pre>Sverige tillämpar konceptet ett Kina för\r\nKinapolitiken. Det innebär att Sverige anser att det\r\nfinns ett Kina och att detta enda Kina omfattar även\r\nTaiwan, Hongkong och Macao.</pre><pre>Jag menar att det kan vara dags att om inte överge\r\nså omformulera den politiken. Uppslaget föranleds\r\nav två förändringsfaktorer som är på väg i\r\nKinapolitiken. Den första är att Taiwan har lämnat\r\nden anledning till kritik mot Taiwans ställning och\r\nhållning vad avser mänskliga rättigheter och\r\ndemokrati som tidigare förelåg och nu utgör en\r\nsnabbt växande demokratisk och ekonomisk kraft.\r\nTaiwan är den trettonde handelsnationen i\r\nvärlden -- om man nu kan få lov att kalla Taiwan för\r\nen nation.</pre><pre>Den andra omständigheten är det faktum att om\r\nbara fyra år, 1997, skall en väsentlig del av i varje\r\nfall Asiens ekonomiska liv -- Hongkong --\r\növerlämnas till det kommunistiska systemet i\r\nFolkrepubliken Kina. Det är viktigt att Sverige i tid\r\nformulerar en utrikespolitik och är berett att ta\r\nståndpunkt i de svåra konflikter som måste\r\nuppkomma när Hongkong skall inlemmas i\r\nFolkrepubliken Kina. Bara två år senare skall\r\nMacao av Portugal överlämnas till folkrepubliken.</pre><pre>Jag menar att Sverige borde kunna formulera en\r\npolitik om ett Kina som tar in en del av de tankar\r\nsom har utvecklats av Taiwans regering. I Taiwans\r\nregeringsdeklaration, den s.k. Guidelines for\r\nNational Unification, vilken utgavs i februari 1991,\r\nunderstryker taiwaneserna idéerna om ett Kina,\r\nmen ger dem den tolkningen, att ett Kina också kan\r\nexistera i flera regioner. I deklarationen talar\r\nTaiwans regering om behovet av samverkan och\r\nutbyte av handel och personliga kontakter i syfte att\r\nnå en förening mellan Kinas olika delar, under\r\nbevarande av demokrati, marknadsekonomi och\r\nrättvisa mellan de olika regionerna.</pre><pre>Om vi nu kunde adoptera en sådan Kinapolitik\r\nskulle vi stå redo för att också nu stödja den\r\nutveckling mot ökad demokrati i Hongkong som\r\nbedrivs av dess generalguvernör som ett mål för att\r\ngarantera Hongkong en självständig ställning, och\r\nen möjlighet att välja sin egen väg såsom del av ett\r\nKina.</pre><pre>Till sist vill jag gärna med några ord beröra Macaos\r\nställning. Portugal är alldeles uppenbart i en\r\noerhört underlägsen ställning i förhandlingarna om\r\nMacaos införlivande med folkrepubliken. Det är\r\nalldeles givet att ett stöd från det internationella\r\nsamfundet i linje med den Kinapolitik som jag här\r\nhar försökt att förklara skulle betyda oerhört\r\nmycket för Macaos möjligheter att i sina\r\nförhandlingar med Kina garantera Macaos\r\nbefolkning frihet, demokrati och rätt att välja sin\r\negen framtid.</pre><pre>Anf. 15  PIERRE SCHORI (s) replik:</pre><pre>Herr talman! Utrikesministern blev upprörd över\r\natt vi hade skrivit en motion, och Nic Grönvall blev\r\nupprörd över att vad som hade diskuterats i\r\nUtrikesnämnden i viss form kom ut till\r\nallmänhetens kännedom. Allt som sägs i\r\nUtrikesnämnden är inte hemligstämplat. Det borde\r\nNic Grönvall veta, eftersom han själv sitter i\r\nnämnden. Man får i generella termer åberopa vad\r\nsom har sagts, såvida tystnadsplikt inte är\r\npåbjuden. I det fallet förstår jag att det svider i\r\nskinnet, men det är ett ovedersägligt faktum att\r\nModeraterna alltid har stått för en helt annan\r\nSydafrikapolitik än vi andra i denna kammare --\r\nmed undantag för Ny demokrati. Företrädare för\r\nCentern, Folkpartiet och Socialdemokraterna var\r\nnyligen nere i Sydafrika och kunde få\r\ndirektinformation. Moderaterna var naturligtvis\r\ninte där och inte heller Ny demokrati. Denna\r\nfrontlinje tydliggjordes också i Utrikesnämnden\r\noch i det här ställningstagandet.</pre><pre>När det gäller säkerhetsrådet hoppar Nic Grönvall\r\npå en forskare som inte har samma uppfattning som\r\nhan, men som har använt samma argumentation\r\noch kommit till samma slutsats som vi har gjort när\r\nvi har diskuterat frågan om platser i säkerhetsrådet.\r\nJag skall inte upprepa det här. Vi har diskuterat\r\ndetta i riksdagen. Nu säger dessutom Nic Grönvall\r\natt det var tur att vi inte kom med i säkerhetsrådet.\r\nLiksom statsminister Carl Bildt är han lättad över\r\natt vi inte kom med i säkerhetsrådet. Statsministern\r\nsade att vi inte skulle ha orkat med säkerhetsrådet\r\njämsides med ordförandeskapet i ESK. Nic\r\nGrönvall säger att vi skulle bli instängda i\r\nsäkerhetsrådet och inte kunna påverka. Vad är det\r\nför nonsens? Nic Grönvall, flera studiebesök i FN\r\nrekommenderas.</pre><pre>Anf. 16  NIC GRÖNVALL (m) replik:</pre><pre>Herr talman! Jag är angelägen att understryka att\r\njag inte gjorde gällande att förhandlingarna i\r\nUtrikesnämnden är hemligstämplade. Jag pekade\r\nbara på att det anses tillhöra god ton att man, i de\r\nfall man skall ge offentlighet åt vad som där\r\nförekommer, åtminstone gör det korrekt. Pierre\r\nSchori försökte inte ens i denna replik lägga till\r\nrätta det fel som hans första inlägg innehöll. Jag\r\npåpekade i min inledning att den beskrivning som\r\nPierre Schori gav står i strid med lagen. Regeringen\r\nsaknar den möjlighet som Pierre Schori ville\r\nantyda, nämligen att med omedelbar verkan kunna\r\nhäva en handelsblockad.</pre><pre>Jag tänker inte på minsta sätt sticka under stol med\r\neller skämmas för att vi från moderat håll har givit\r\nuttryck för en annan syn på handelsblockader. Vi\r\nser att ekonomisk tillväxt är en garanti för att de\r\nfattiga svarta innevånarna i Sydafrika skall kunna\r\nutvecklas. Vi ser inte att en svensk närvaro eller\r\nsvensk handel medverkar till förtryck i Sydafrika.\r\nMan kan ha olika uppfattningar om det, men man\r\nbehöver för den sakens skull inte ha uppfattningen\r\natt den som inte tycker som man själv gör\r\nnödvändigtvis skall gå omkring och skämmas. Man\r\nkan gott kosta på sig, Pierre Schori, att acceptera\r\noch respektera att det finns olika meningar i många\r\npolitiska frågor.</pre><pre>Anf. 17  DANIEL TARSCHYS (fp):</pre><pre>Herr talman! När jag för ett och ett halvt år sedan\r\nefterträdde Er, herr talman, som ordförande i\r\nutrikesutskottet anade jag inte att det i riksdagen\r\ninte finns ett utan sexton utrikesutskott. Men så är\r\ndet. Alla utskotten sysslar mer eller mindre med\r\ninternationella frågor, och samma sak gäller\r\ndepartementen och de flesta ämbetsverken.\r\nIngenting i regeringsformen är så stendött som den\r\nparagraf, 10:8, som föreskriver att myndigheterna\r\nskall hålla utrikesministern underrättad vid alla\r\nviktigare kontakter med utlandet.</pre><pre>Det här är naturligtvis ett resultat av det svenska\r\nsamhällets starka internationalisering. Nästan\r\ningenting kan längre hanteras i isolering. På alla\r\ntänkbara områden behöver vi kontakter över\r\ngränserna, med våra nordiska grannländer, med\r\nEuropa och med folk ännu längre bort.</pre><pre>Kulturellt och ekonomiskt är Sverige ett öppet\r\nsamhälle, och därmed följer också att världens\r\nvindar blåser in genom våra fönster, att vi ständigt\r\npåverkas av internationella konjunkturer och\r\nkonvulsioner. Det bräckliga välstånd som vi har\r\nuppnått bygger på ett komplicerat samspel med\r\nandra länder och därmed också på ett permanent\r\nberoende av krafter som i hög grad ligger utanför\r\nvår egen kontroll.</pre><pre>Det är just detta som tvingar oss till internationell\r\nsamverkan. När utmaningarna inte längre kan\r\nmötas på hemmaplan, när problemen spränger\r\nnationalstatens gränser, då räcker det inte med\r\nnationella parlament och regeringar. När allt annat\r\när rörligt -- människor, kapitalströmmar, miljöhot,\r\nvapenarsenaler -- är det fullkomligt oundgängligt\r\natt också politiken internationaliseras.</pre><pre>Vi har i dag EG-motståndare som tror att Sverige\r\nskulle tappa en del av sin suveränitet genom att gå\r\nmed i den europeiska gemenskapen. Verkligheten\r\när den rakt motsatta. Vår reella suveränitet är\r\nredan kraftigt begränsad, och medlemskapet i EG\r\när ett sätt att vidga suveräniteten, att vinna ett ökat\r\ninflytande över det öde som vi i allt större\r\nutsträckning delar med andra nationer.</pre><pre>Det här gäller förstås inte bara EG. Även vårt\r\narbete i andra internationella organisationer såsom\r\nESK, Europarådet och FN och alla dess fackorgan\r\ntjänar samma syfte: att vidga vår suveränitet och\r\nvårt reella självbestämmande och att ge oss bättre\r\nmöjligheter att hantera problem som både är våra\r\negna och andra staters.</pre><pre>Vad som sker inför våra ögon är med andra ord att\r\nproblemen flyttar utomlands och att politiken\r\nmåste följa efter, att vi i allt större utsträckning\r\nmåste hantera inrikesfrågor utanför våra gränser.</pre><pre>I dag har vi stora flyktinggrupper från det forna\r\nJugoslavien runt om i landet. Vill vi hantera det\r\nproblemet krävs inte minst större insatser i själva\r\nJugoslavien, vilket riksdagen också två gånger\r\nbeslutat om under den gångna vintern.</pre><pre>Många av våra föroreningar kommer utomlands\r\nifrån. Vill vi minska nedfallet av svavel är det både\r\nvettigare och mera ekonomiskt att sätta det första\r\nfiltret på den polska fabriken än det femte filtret på\r\nden svenska skorstenen.</pre><pre>Vi kan också ta det oroliga Östeuropa som\r\nexempel. Vill vi leva i fred och frihet är det oerhört\r\nviktigt att Ryssland och Baltikum utvecklas till\r\nstabila demokratier och välmående\r\nmarknadsekonomier. Att hjälpa den utvecklingen\r\npå traven är motiverat inte bara av solidaritetsskäl\r\nutan också av rena nationella egenintressen.</pre><pre>Karl-Göran Biörsmark och Håkan Holmberg\r\nkommer senare att tala mer om Folkpartiets syn på\r\nbistånd till u-länder och östländer. Får jag på den\r\npunkten bara betona en enda sak: När vi talar om\r\natt biståndet är 0,7 %, 0,93 % eller 1,0 %, är det\r\nlätt att uppfatta biståndsinsatserna som en ren och\r\nskär altruism och välgörenhet. I själva verket är\r\nmotiven för både vår u-landspolitik och vår\r\nöstpolitik långt mera komplexa. Med de tendenser\r\nmot ökad internationalisering av inrikespolitiken\r\nsom vi nu kan skönja är jag för min del övertygad\r\nom att vi mycket snart kommer att spendera både 2\r\noch 3 % av vår BNP utomlands. Redan\r\nmedlemskap i EG kostar som bekant en bit över\r\n1 %.</pre><pre>Herr talman! Svensk säkerhetspolitik hör till det\r\nsom kommer att diskuteras livligt under de\r\nkommande åren. I vår ansökan till EG och i\r\nuttalande från både riksdag och regering har vi\r\nunderstrukit att alliansfriheten alltjämt består, men\r\natt vi också är öppna för en konstruktiv samverkan.\r\nVi har inga problem att ansluta oss till de mål som\r\nGemenskapen har uppställt, och vi är fullt ut\r\nberedda att verka för en starkare gemensam\r\nsäkerhet i Europa.</pre><pre>De senaste åren har naturligtvis skapat en helt ny\r\nsituation i vår närmaste omvärld. Under flera\r\ndecennier var det dominerande hotet en\r\nstormaktskonflikt i Europa, men just den hotbilden\r\nhar nu förbleknat. I stället har vi annat att oroa oss\r\nför; såväl regionala konflikter som akuta\r\nmiljöfaror, ökad internationell brottslighet och\r\nväxande flyktingströmmar.</pre><pre>Det här ställer nya krav på svensk säkerhetspolitik.\r\nSå sent som i fjol fattade vi ett försvarspolitiskt\r\nbeslut för den närmaste femårsperioden. Själva\r\nförutsättningarna för det beslutet var en omgivning\r\nsom inte längre existerar. Försvaret är i dag inte\r\nanpassat till den reella hotbilden runt våra gränser.\r\nDet är uppbyggt för att hantera risker som inte\r\nlängre finns, samtidigt som det finns en rad risker\r\nsom försvaret inte lär kunna hantera. Att det här\r\nkrävs en rätt radikal omprövning av\r\nsäkerhetspolitikens utformning är alltmer\r\nuppenbart.</pre><pre>En fråga som behöver tas upp är våra insatser i\r\nolika internationella aktioner inom ramen för FN\r\noch ESK. Mycket talar för att vi nu har nått den\r\ntröskel där den sortens medverkan inte längre skall\r\nvara en extraordinär aktivitet utan en mer reguljär\r\ndel av försvarsmaktens ordinarie program, men\r\nsjälvfallet med det förbehållet att endast frivilliga\r\nkrafter bör anlitas.</pre><pre>Herr talman! Ett positivt drag i svensk\r\nutrikespolitik är den breda samsyn som råder i de\r\nallra flesta frågor. Efter sex år i socialutskottet där\r\nvart och varannat betänkande innehöll tio eller\r\ntjugo reservationer var det för mig något av en\r\nkulturchock -- en positiv kulturchock -- att komma\r\növer till utrikesutskottet. Där är enigheten mycket\r\nstor och reservationer förekommer mycket\r\nsparsamt.</pre><pre>Den här samsynen märks också mycket tydligt i de\r\npartimotioner som det största oppositionspartiet\r\nhar väckt. Den socialdemokratiska\r\nbiståndsmotionen finner jag i sina grunddrag\r\nmycket sympatiskt. Det är egentligen bara på några\r\nfå och relativt perifera punkter som det råder någon\r\nstörre oenighet mellan denna motion och\r\nregeringens politik.</pre><pre>Ingvar Carlssons motion om östbiståndet är mer\r\nkritiskt hållen. Här klagar man över att volymen är\r\nför låg, att organisationen är kaotisk och att det\r\nsaknas en vision och en klar strategi för\r\nöstbiståndet.</pre><pre>Detta med volymen är det förstås lätt att hålla med\r\nom, men något konkret förslag om högre volym\r\nspanar man förgäves efter i motionen. Volymen var\r\nju inte precis större under föregående regering, och\r\ninte var organisationen mindre kaotisk. Vad\r\nvisionen och strategin anbelangar lyser den också\r\nmed sin frånvaro i den här motionen. Här, liksom\r\npå andra områden, nöjer man sig med att ropa på\r\nen kommission som skall lösa alla problem.</pre><pre>Låt mig sedan säga några ord om andra\r\nutrikespolitiska frågor. Jag finner att det även här\r\nråder en påtaglig enighet på de flesta punkter. I\r\nnågra frågor har Socialdemokraterna emellertid\r\ndrivit kritik mot regeringen, men även här tycker\r\njag ofta att kritiken är litet halvhjärtad.</pre><pre>Jag har med mig i talarstolen en tjock bunt med\r\nartiklar och anföranden av Pierre Schori där han\r\nangriper regeringen för kallsinne gentemot FN:s\r\nfredsbevarande operationer. Under hela hösten,\r\noch även i sitt anförande i dag, har Pierre Schori\r\nanklagat regeringen för att ägna för liten\r\nuppmärksamhet, för litet intresse och för litet\r\nengagemang åt generalsekreterarens önskemål om\r\ninsatser i olika typer av väpnade aktioner, framför\r\nallt den i Somalia.</pre><pre>Mot den bakgrunden var det med en viss\r\növerraskning som jag läste Socialdemokraternas\r\nmotion. Vad är det de föreslår? De föreslår en\r\nminskning av de 150 miljoner som regeringen vill\r\nanslå för FN:s fredsbevarande operationer. I fjol\r\nhade vi en debatt här i kammaren där det visade att\r\nSocialdemokraterna, efter en lång kampanj för\r\nökade insatser för skuldlättnadsåtgärder, i sin\r\nmotion föreslog en minskning med 100 miljoner\r\njämfört med vad regeringen hade föreslagit för\r\ndetta ändamål.</pre><pre>I år följer man upp den här långa kritiken av\r\nregeringen när det gäller FN:s fredsbevarande\r\noperationer med att föreslå mindre resurser. Jag\r\nmåste fråga Pierre Schori: Menar ni allvar när ni\r\nkritiserar regeringen eller menar ni inte allvar med\r\nera motioner?</pre><pre>Anf. 18  PIERRE SCHORI (s) replik:</pre><pre>Herr talman! Att det råder stor enighet i\r\nutrikesutskottet, större än i andra utskott kanske,\r\nberor på flera saker. Det finns ett slags styrkebälte\r\ni väsentliga frågor mellan mittenpartierna och\r\nSocialdemokraterna, och ibland också kds. Det är\r\nvärdefullt. Det är värdefullt för kontinuiteten och\r\nför vår utrikespolitik. Moderaterna är isolerade,\r\nsom oftast.</pre><pre>Det beror också på att vi har en skicklig\r\nordförande -- nu som tidigare, herr talman -- som\r\nockså här, när han i milda termer angriper vår\r\npolitik gör det med stringens och humor. Det\r\nbehövs här i kammaren, i vårt land och i världen.</pre><pre>Jag kan inte säga annat om hans kritik än att det\r\nåterigen är ett ovedersägligt faktum att Sverige var\r\ndet land som genom Dag Hammarskjöld uppfann\r\nidén med de fredsbevarande operationerna, de blå\r\nbaskrarna. Ända sedan Dag Hammarskjölds,\r\nGunnar Jarrings och Olof Palmes tid har vi haft en\r\ntopposition när det gäller att ställa upp för FN, för\r\nfreden och för människor i nöd. Men nu har vi\r\nhalkat ner på 29:e plats. Trots allt vad ni säger och\r\ntrots Daniel Tarschys humor ligger Sverige nu på\r\n29:e plats.</pre><pre>Anf. 19  DANIEL TARSCHYS (fp) replik:</pre><pre>Herr talman! Jag vill först tacka för de ampla\r\nlovorden. Jag vill bekräfta att det råder en samsyn\r\ninom utrikesutskottet. Den omspänner även\r\nModeraterna. Den omspänner regeringspartierna\r\noch Socialdemokraterna. Sedan händer det ibland\r\natt samsynen avtar när vi närmar oss ytterkanterna\r\ni utskottet.</pre><pre>Jag tror inte att det är en fråga om humor hur man\r\nutformar sina motioner. Det är viktigt att man för\r\nen konsekvent politik. Om man driver en viss linje\r\natt något måste prioriteras, t.ex.\r\nskuldavskrivningsåtgärder eller FN:s\r\nfredsbevarande operationer, måste man även vara\r\nkonsekvent när man formulerar sitt eget alternativ\r\ntill regeringens politik och allokera mera resurser\r\ntill just detta.</pre><pre>Det är detta som överraskar mig. År efter år finner\r\njag att just de frågor som Socialdemokraterna har\r\ndrivit särskilt hårt i debatten vill de prioritera ner\r\nnär det handlar om fördelning av resurser. Det blir,\r\nsäger Pierre Schori i ett anförande den 14 oktober\r\n1992, något av en läpparnas bekännelse om man\r\ninte ställer upp när det verkligen gäller. Just det!\r\nDet är i partimotionen om biståndet varje år som\r\nman markerar vad man har för grundläggande\r\nprioriteringar. Därför tycker jag att det är litet\r\nsorgligt att inte Socialdemokraterna tillmäter det\r\negna budgetalternativet det allvar som den egna\r\ndeklarerade politiken kräver.</pre><pre>Anf. 20  PÄR GRANSTEDT (c):</pre><pre>Herr talman! Det är alltid ett öde för mig att\r\nkomma efter Daniel Tarschys. Det tar alltid litet tid\r\natt sänka talarstolen.</pre><pre>För ett par år sedan besökte jag en liten ö i\r\nKalmarsund. Det är en mycket egendomlig ö. Den\r\när nästan helt steril. Det beror på att den är bebodd\r\nav en fågel som kallas för mellanskarv.\r\nMellanskarven har den egenheten att den förorenar\r\nsin omgivning så totalt att den så småningom blir\r\nhelt obeboelig. Det är ett intressant naturstudium,\r\nmen det är dess värre också något som ger\r\nanledning till en del reflexioner av mer\r\nglobalpolitisk karaktär.</pre><pre>Det är inte bara mellanskarven som har en tendens\r\natt förorena sin omgivning så att man hotar sin egen\r\nexistens. Det är också någonting som vi människor\r\nägnar oss åt. Nu har vi mer än en liten ö i\r\nKalmarsund att leva på. Vi har ett ganska stort\r\njordklot. Om man ser hur miljöproblemen håller på\r\natt utvecklas, går det med matematiska modeller\r\natt se fram mot den tidpunkt då ungefär det som har\r\nhänt på den här ön i Kalmarsund händer på vårt\r\njordklot, nämligen att vi har gjort vår egen\r\nomgivningsmiljö obeboelig.</pre><pre>Man kan se många allvarliga symtom på detta, och\r\nvi känner alla till dem. Här hemma gäller det\r\nförsurningen av våra skogar och luftföroreningar\r\nsom leder till klimatrubbningar. I går fick jag höra\r\natt i dag är det Matsmässa. Då skall vintern vara\r\nslut. I stället har den börjat. Medan vi har haft en\r\ngrön vinter här har det i stället varit snöstormar på\r\nBalkan och i södra Libanon. Det har drabbat\r\nmänniskor som har problem nog ändå.</pre><pre>Man diskuterar allvarligt om den stora\r\nväxthuseffekten nu faktiskt är på gång.\r\nInternationella försäkringsbolag börjar avstå från\r\natt försäkra hus på utsatta öar därför att\r\nstormfrekvensen har ökat så kraftigt. Man undrar\r\nom det beror på långsiktiga klimatrubbningar.</pre><pre>Vi känner väl till problem som ökenutbredning och\r\nskövling av tropiska regnskogar. Det är inte bara ett\r\nproblem för de människor som råkar bo i dessa\r\nområden. Det får också konsekvenser som vi i dag\r\ninte kan överblicka för hela det globala klimatet.</pre><pre>Vi lever på naturresurser som är ändliga, och man\r\nkan också med matematiska modeller göra mer\r\neller mindre säkra bedömningar av när vissa av för\r\nvår existens avgörande naturresurser är uttömda\r\neller obrukbara. Vi tär på ett miljö- och\r\nresurskapital som inte varar i evighet.</pre><pre>Den förbrukningsexplosion som pågår och som är\r\nett hot mot vår existens, inte på årtusendens sikt,\r\nutan kanske på århundradens eller rent av\r\nårtiondens sikt, beror till mycket stor del på vår\r\negen ökade konsumtion i den rika världen. I dag är\r\ndet den viktigaste drivkraften bakom\r\nförbrukningsexplosionen. Men det är självklart att\r\nden snabba befolkningsökningen i tredje världen är\r\nett lika stort hot, i synnerhet om man skulle tänka\r\nsig att tredje världens människor skulle kunna få\r\ndrägliga livsvillkor och utrymme för en\r\nmotsvarande konsumtionsökning.</pre><pre>Detta blir sedan en del i en ond cirkel, där\r\nmiljökatastrofer, fattigdom och elände leder till\r\nkonflikter, folkomflyttningar, nya motsättningar,\r\nnya konflikter och krig, som i sin tur bidrar till att\r\nförvärra den misär som vi skapar genom vår\r\nfortgående miljöförstörelse. Därför finns det också\r\nett tydligt samband mellan förintelsen av vår\r\nlivsmiljö på många håll på jordklotet och\r\növergripande säkerhetsproblem.</pre><pre>Det här, herr talman, är naturligtvis en mycket\r\npessimistisk bild, och jag löper risken att sälla mig\r\ntill kretsen av domedagsprofeter. Jag tror nu inte\r\natt vi är obönhörligt på väg mot någon slags\r\ndomedag. jag tror att det finns möjligheter att\r\nvända denna utveckling, men det är mycket svårt.\r\nVi har det mesta kvar att göra, och det kräver en\r\noerhörd målmedvetenhet.</pre><pre>Det finns många positiva tecken. Det finns exempel\r\npå att långvariga och förödande konflikter så\r\nsmåningom kan närma sig en positiv lösning. Det\r\nsom vi just nu känner som mycket aktuellt är\r\nnaturligtvis utvecklingen i Sydafrika, där vi ser\r\nmöjligheten till apartheidsystemets slut.</pre><pre>Det som vi nu ser i Sydafrika är också ett bra\r\nexempel på vilken roll det spelar när\r\nvärldssamfundet tar sitt ansvar, när man inte bara\r\nlåter förhållandena bli en angelägenhet för de\r\nmänniskor som bor i det berörda området, utan\r\nockså internationellt vill ta ett ansvar.</pre><pre>Från svensk sida kan vi naturligtvis med\r\ntillfredsställelse notera den pådrivande roll som vi\r\nhar spelat här. Därför är det litet egendomligt när\r\nman märker att inte bara Ny demokrati utan även\r\nmoderat företrädare som Nic Grönvall tycks vara\r\nmycket illa till mods över att Sverige tillsammans\r\nmed andra har kunnat medverka genom\r\npåtryckningar, sanktioner och ett aktivt stöd till\r\ndemokratirörelsen för att åstadkomma den lyckliga\r\nutveckling som vi nu ser. Det är egendomligt och\r\nbeklagligt att det inte finns en full uppslutning\r\nbakom denna linje i Sveriges riksdag.</pre><pre>Till de positiva tecknen hör naturligtvis också de\r\nansträngningar som görs att skapa ordentliga\r\ninternationella handlingsinstrument. Stärkandet av\r\nFN:s roll, där många förbättringar är ett faktum och\r\ndär mer kan göras, är ett exempel på det. Ett annat\r\när ESK, som omfattar så stora och viktiga områden,\r\nmen där det återstår mycket för att få verkligt\r\nkraftfulla handlingsinstrument. Sverige har där ett\r\nsärskilt ansvar genom sin ordföranderoll.\r\nYtterligare ett är EG-samarbetet, som visserligen\r\ngeografiskt är mera begränsat, men där\r\nbasorganisationen har mera kraftfulla instrument\r\nför att åstadkomma ett internationellt samarbete\r\nkring gemensamma frågor än någon annan\r\ninternationell organisation.</pre><pre>Det måste vara ett centralt intresse för svensk\r\nutrikespolitik att medverka till att EG/EU\r\nverkligen kan bli ett instrument för att angripa\r\ninternationella miljö- och överlevnadsfrågor, både\r\ninom sitt eget område och globalt tillsammans med\r\nandra internationella krafter. Det hör också till det\r\nmera förbluffande i svensk utrikespolitik att den\r\nsvenska vänstern är så totalt blind för det ansvar\r\nsom vi har för att påverka EG:s roll i den globala\r\npolitiken framöver.</pre><pre>Det är väsentligt, och det har framhållits tidigare\r\nhär i debatten, att vi är medvetna om att det är de\r\nhär globala problemen som är det allra viktigaste.\r\nÄven när vi diskuterar Europapolitik, EG och\r\nÖsteuropa är det våra möjligheter att medverka till\r\nen lösning på de globala problemen som är det allra\r\nviktigaste, och vi måste se till de instrument som\r\ndär finns.</pre><pre>Den kortsynthet som framför allt Ny demokrati ger\r\nuttryck för när man säger att vi skall koncentrera\r\nvårt engagemeng till våra närmaste grannområden\r\nvisar att man inte förstått de globala\r\nberoendeförhållanden som gör att det som händer\r\ni Afrika, Asien och Latinamerika också är av\r\navgörande betydelse för vår egen vardag.</pre><pre>Låt mig till sist säga, herr talman, att den\r\nsamstämmighet om utrikespolitiken som tidigare\r\nkommenterats är mycket viktig.\r\nSocialdemokraterna känner naturligtvis ett behov\r\nav att med jämna mellanrum hacka på regeringen\r\noch försöka måla upp motsättningar som i\r\nverkligheten inte finns, och det är ibland beklagligt,\r\neftersom det försvagar vår utrikespolitiska\r\nsituation.</pre><pre>Man har nu föreslagit en kommission. Inte heller\r\njag tror på en lösning som ersätter utrikesminister,\r\nriksdag och Utrikesnämnd. Däremot vill jag\r\npåminna om ett gammalt Centerförslag om en\r\nordentlig u-landspolitisk utredning. Moderaterna\r\nhar ett liknande förslag. Kanske det ändå finns\r\nförutsättningar för ett gemensamt samråd när det\r\ngäller vår tredjevärldenpolitik.</pre><pre>Anf. 21  NIC GRÖNVALL (m) replik:</pre><pre>Herr talman! Den kommentar som Pär Granstedt\r\ngjorde till mitt inlägg måste tillrättaläggas i den\r\nmeningen att Moderata samlingspartiet står lika\r\nengagerat bakom målet för Sydafrikapolitiken, det\r\navskyvärda apartheidsystemets avskaffande. I valet\r\nav vilka medel som skall tillämpas har vi under det\r\nsenaste året haft en annan hållning än övriga partier\r\ni regeringen.</pre><pre>Jag vill också säga att anledningen till att frågan\r\növer huvud taget behandlades i Utrikesnämnden\r\ndels var de framsteg som gjorts i Sydafrika på vägen\r\nmot ett avskaffande av systemet, dels att det land\r\nsom det refererades till förut här i debatten,\r\nnämligen Norge, i går meddelade att man hade\r\nbeslutat att häva sina sanktioner.</pre><pre>Det är alltså inte, som en lyssnare möjligen kan få\r\nintryck av, fråga om ett moderat förslag som går ut\r\nfrån en allmänt negativ hållning till\r\napartheidpolitiken. Alls inte -- det är ett\r\nståndpunktstagande till den lämpligaste tidpunkten\r\nför avvecklingen av handelssanktionerna, bl.a. i\r\növerensstämmelse med grannlandet Norges\r\nhållning.</pre><pre>Anf. 22  PÄR GRANSTEDT (c) replik:</pre><pre>Herr talman! Jag sätter värde på det förtydligande\r\nsom Nic Grönvall gjorde. Nu är det historiskt så att\r\nModeraterna inte har stått bakom den svenska\r\nsanktionspolitiken mot Sydafrika, utan under årens\r\nlopp har varit ganska kritiska. Jag uppfattar ändå\r\nNic Grönvalls uttalande så att man nu inser att\r\ndenna sanktionspolitik har varit ett väsentligt\r\nbidrag till den framgång som vi tycker oss skönja\r\nför Sydafrikapolitiken och att diskussionen snarare\r\nhandlar om tidpunkten.</pre><pre>Jag får väl erkänna att jag har också uppfattat de\r\ndiskussioner som fördes t.ex. i går så att det handlar\r\nom de exakta formerna för att avveckla\r\nsanktionerna. Jag tycker att man har gjort en\r\nvärdefull omvärdering från Moderaternas sida\r\ngenom att i princip ge stöd för vår sanktionspolitik\r\ngentemot Sydafrika.</pre><pre>Jag hoppas att vi gemensamt kommer att kunna\r\narbeta för ett kraftfullt svenskt stöd för den\r\nfortsatta processen i Sydafrika. Vi måste vara på\r\ndet klara med att mycket återstår att göra när den\r\npolitiska apartheiden har avvecklats för att skapa\r\nett system som verkligen ger samma möjligheter för\r\nalla, oavsett hudfärg, att utvecklas i det landet. Det\r\nkräver ett aktivt svenskt bistånd framöver.</pre><pre>Anf. 23  LARS MOQUIST (nyd) replik:</pre><pre>Herr talman! Pär Granstedt tar upp frågan om vår\r\nbiståndspolitik. Hans kommentar är att vi inte ser\r\nsambanden mellan fjärran länder och näraliggande\r\nländer. Vi ser visst sambanden mellan fjärran\r\nländer och näraliggande länder. Men vi har sett hur\r\nerbarmligt biståndet har utnyttjats i tredje världen.\r\nVi anser att biståndet kan styras bättre i\r\nnäraliggande länder, såsom länderna i Baltikum.\r\nBehoven är enorma även där. Jag har själv fått\r\ninblick i problemen vid ett besök i Riga för något år\r\nsedan.</pre><pre>Vi tycker att det är rimligt att satsa minst 2\r\nmiljarder kronor i Baltikum. Jämför regeringens\r\nförslag till bistånd, nämligen 240 miljoner kronor\r\ntill sydafrikanska organisationer, med 871 miljoner\r\nkronor i det totala biståndet till Öst- och\r\nCentraleuropa! Jag tycker att det talar för sig själv.\r\nDet är en skandal.</pre><pre>Anf. 24  PÄR GRANSTEDT (c) replik:</pre><pre>Herr talman! Det finns en gammal historia om en\r\nman som hade tappat sin nyckel. Han stod under\r\nen gatlykta och letade efter nyckeln. Någon frågade\r\nhur det gick för honom och undrade varför han inte\r\nhittade den. Mannen sade att han hade tappat\r\nnyckeln i mörkret men att det var lättare att leta\r\nefter den under gatlyktan där det var ljusare.</pre><pre>På samma sätt är det naturligtvis riktigt att det är\r\nlättare att ägna sig åt bistånd i våra närmaste\r\ngrannländer. Men problemet är att med det\r\nbiståndet kan vi inte hjälpa till att lösa den typ av\r\nglobala problem som har sina rötter i Afrika, Asien\r\noch Latinamerika. Det är ingen ersättning för\r\ninsatser i tredje världen att göra insatser i Baltikum.\r\nDe insatserna behövs också. Jag tror att vi har en\r\nsamsyn om vikten av att göra så mycket som\r\nmöjligt. Men det ersätter inte behovet av att göra\r\nsaker i andra delar av världen.</pre><pre>Ni i Ny demokrati är kortsynta. Ni inser inte att\r\nockså för vår långsiktiga välfärd måste vi medverka\r\ntill att skapa drägliga livsvillkor för människor på\r\nandra sidan jordklotet. Vi måste medverka till att\r\nskapa en utveckling där inte öknarna tillåts breda\r\nut sig, där inte regnskogarna tillåts förödas, där inte\r\nmängden föroreningar tillåts öka, där inte\r\nbefolkningen tillåts öka ohämmat osv.</pre><pre>Det är inte någon lösning att säga att vi skall ta hand\r\nom sådant som är oss mest geografiskt\r\nnäraliggande. Vilka skall då hjälpa till i de avlägsna\r\nområdena där det inte finns några rika länder över\r\nhuvud taget som kan ställa upp, utan bara fattiga\r\nländer och fattiga människor?</pre><pre>Anf. 25  LARS MOQUIST (nyd) replik:</pre><pre>Herr talman! Insikterna från vår sida när det gäller\r\nbistånd till fjärran länder och näraliggande länder\r\när kanske begränsade, Pär Granstedt. Det är\r\nmöjligt att vi inte har sett alla samband. Det kan\r\nligga mycket i det påståendet. Det gäller även\r\n''nyckelfrågan''. Det är kanske lättare att se\r\nproblemen i vår närhet än när de ligger långt borta.</pre><pre>Men jag inser att vi inte har pengar till allt. Med ett\r\nbudgetunderskott på ungefär 200 miljarder kronor\r\noch med en ränta på statsskulden som ökar, vilket\r\njag nämnde i mitt tidigare anförande, har vi helt\r\nenkelt inte råd. Vi har inte råd att satsa allt.</pre><pre>Då måste vi göra en prioritering. Vår prioritering är\r\natt satsa på ett bistånd till Öst- och Centraleuropa,\r\nfrämst till Baltikum.</pre><pre>Anf. 26  PÄR GRANSTEDT (c) replik:</pre><pre>Herr talman! Ny demokrati för en\r\nprincipargumentation mot bistånd till tredje\r\nvärlden. Ni föreslår också totala nedskärningar,\r\ninte bara omfördelningar.</pre><pre>Att ha pengar eller inte är en fråga om prioritering.\r\nVi diskuterar belopp som motsvarar ungefär vår\r\nsamlade chips- och läskkonsumtion. Vi har alltså\r\nråd att konsumera de kvantiteter chips och läsk som\r\ndet är fråga om. Men enligt Ny demokratis\r\nuppfattning har vi inte råd att göra något mer\r\nallvarligt åt världssvält, global miljöförstöring i\r\ntredje världen osv. Jag tror att Ny demokrati inte\r\nser sambanden, dvs. att om de globala problemen\r\ninte löses kommer vi inte heller ha större\r\nmöjligheter att ägna oss åt chips och läsk i\r\nframtiden.</pre><pre>Anf. 27  BERTIL MÅBRINK (v) replik:</pre><pre>Herr talman! Pär Granstedt hävdar att Vänstern\r\ninte tar något globalt ansvar. Då talar väl Pär\r\nGranstedt mot bättre vetande. Är det några som\r\nhar tagit sitt globala ansvar både förr och nu är det\r\nväl vi i Vänsterpartiet. Vi har t.ex. inte skurit ned\r\nbiståndet till de fattiga länderna med 1,5 miljarder\r\nkronor. Det har bl.a. Pär Granstedts parti\r\nmedverkat till. Det gäller även en del andra\r\nåtgärder.</pre><pre>Syftar Pär Granstedt på att vänstern säger nej till\r\nmedlemskap i EG? Skulle det vara brist på globalt\r\nansvar? Då får han väl anklaga en stor del av sitt\r\neget parti också för att inte ta detta globala ansvar,\r\nplus en del andra partier i den här riksdagen.</pre><pre>Anf. 28  PÄR GRANSTEDT (c) replik:</pre><pre>Herr talman! Jag håller gärna med om att vänstern\r\ntar betydande globalt ansvar i ord. Vänsterns\r\nretorik när det gäller globala frågor är mycket\r\nimponerande. Jag tjusas av mycket av det som\r\nBertil Måbrink och andra säger.</pre><pre>Det som förvånar mig är att man inte inom vänstern\r\ninser att Europeiska gemenskapen/Europeiska\r\nunionen är ett av de allra viktigaste instrumenten vi\r\nhar till vårt förfogande för att påverka den globala\r\nverkligheten. Det innebär inte att jag är okritisk\r\nmot det sätt som EG fungerar i dag och den politik\r\nsom förs i dag av EG. Men verkligheten är att EG:s\r\nsätt att fungera blir av avgörande betydelse för den\r\nglobala verkligheten.</pre><pre>Jag har haft många tillfällen att resa i tredje världen\r\noch träffa människor som lever där. De har stor\r\nrespekt för Sveriges agerande och hur vi når våra\r\nbiståndsmål. Det är alltid glädjande. Men mycket\r\nsnabbt i samtalen kommer man över på deras\r\nfunderingar om EG:s roll.</pre><pre>Från tredje världens synpunkt är det viktigt att EG\r\nspelar en progressiv, positiv, roll i de globala\r\nfrågorna. Naturligtvis är det bekymmersamt om\r\nEG inte kommer att spela den rollen. Det här\r\nresulterar ofta i en vädjan om svenskt engagemang\r\nför att påverka EG i rätt riktning. Det är där jag\r\nmenar att vänstern står för en strutspolitik, när man\r\ninte är beredd att ens allvarligt överväga att Sverige\r\nskall gå in och försöka påverka EG:s globala roll.</pre><pre>Anf. 29  BERTIL MÅBRINK (v) replik:</pre><pre>Herr talman! Jag upprepar: Pär Granstedt får klara\r\nav sina interna partiproblem där de hör hemma. Vi\r\ni vänstern är mycket väl medvetna om vad vi står\r\nför. Vi säger ja till Europa och hela världen. Vi\r\nbehöver inte vara med i EG för att ta itu med de\r\nglobala problemen. Vi anser att det kan Sverige\r\ngöra på ett bättre sätt utanför EG, men naturligtvis\r\ni samarbete med EG.</pre><pre>Det var inte så länge sedan vi hade en debatt i\r\nkammaren just om det katastrofala i\r\nEuropacentreringen, som fördes fram bl.a. från\r\nmoderat håll. Nu får vi höra att också Pär\r\nGranstedt har sällat sig till högersidan.</pre><pre>Jag tycker att Pär Granstedt skall börja med att\r\nstudera våra konkreta förslag när det gäller insatser\r\ni tredje världen. Vi står för dem, och de är väl\r\nunderbyggda, Pär Granstedt.</pre><pre>Anf. 30  PÄR GRANSTEDT (c) replik:</pre><pre>Herr talman! Tänk om Bertil Måbrink skulle ta och\r\nstudera Centerns ställningstagande i EG-frågan! Vi\r\nhar fattat två stämmobeslut, som innebär att\r\nCentern står bakom Sveriges strävan efter\r\nmedlemskap i EG. Och vi ställer upp på den\r\nförhandlingsprocess som Sverige nu är inne i.</pre><pre>Vi ser också en rad praktiska problem, som vi\r\ntycker måste diskuteras innan slutgiltig ställning\r\ntas. Men skillnaden är att vi ser att EG är ett viktigt\r\ninstrument för att påverka också de globala\r\nfrågorna. Vi ser ett väsentligt värde i att Sverige\r\nframöver kan påverka EG:s politik på de här\r\nområdena.</pre><pre>Bertil Måbrink och Vänstern säger visserligen\r\nretoriskt ja till Europa, men man säger kategoriskt\r\nnej till det viktigaste instrumentet för att påverka\r\nEuropas utveckling och Europas roll i det globala\r\nperspektivet. Man säger nej utan att allvarligt ha\r\ngått in i en prövning av denna möjlighet.</pre><pre>Förste vice talmannen anmälde att Bertil Måbrink\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 31  MARGARETA VIKLUND (kds):</pre><pre>Herr talman! De politiska grundvärderingar eller\r\nbasvärden som Kristdemokraterna utgår från i sitt\r\narbete har det hämtats inspiration till från den\r\nkristna etiken. Vi, liksom kristdemokrater i andra\r\nländer, försöker att ta till vara de delar av den\r\nkristna etiken som är tillämpbara inom politikens\r\nkompetensområden. Den kristna inspirationen har\r\nframför allt givit oss synen på människan som en\r\nperson med kropp, själ och ande, som är både fri\r\noch ansvarig, och som har ett okränkbart värde. Vi\r\nanser att människans personliga värdighet och\r\nvärde är av avgörande betydelse för att kunna\r\nbygga upp ett demokratiskt samhälle.</pre><pre>I de kristdemokratiska grundbultarna ingår också\r\nförvaltaransvar och broderskap, eller som jag\r\nhellre säger: gemenskap.</pre><pre>Människan är skapad för gemenskap. Hon\r\nutvecklas i ett nära förhållande till de små och\r\nnaturliga gemenskaperna. Människan är människa\r\ni samma grad som hon är medlem i en gemenskap\r\nav människor där hon upplever sig ha en uppgift\r\noch kan betyda något för någon eller några.</pre><pre>Den kristdemokratiska människosynen förpliktar\r\noss därför att föra en aktiv politik för demokrati och\r\nmänskliga rättigheter. Det är lätt att konstatera\r\nvilka välgörande effekter som den nu relativt\r\nlångdragna respekten för mänskliga rättigheter och\r\ndemokrati har haft på Västeuropa generellt sett.\r\nDet är likaså lätt att entusiasmeras av de positiva\r\ntrender som vid slutet av 80-talet i det förra\r\nSovjetunionen, Östeuropa och Latinamerika\r\nkunde anas. Jag tänker bl.a. på de många\r\ndiktaturernas fall i land efter land i många\r\nvärldsdelar.</pre><pre>Herr talman! Tyvärr är det sorgligt att behöva\r\nkonstatera att vår värld nu befinner sig i ett tillstånd\r\nsom framkallar pessimism och oro. Jag tänker\r\nnärmast på att kommunismens och Sovjetunionens\r\nsönderfall frigjort farliga krafter, t.ex. en stark\r\nnationalism med bl.a. etniska utrensningar som\r\nkonsekvens -- etnonationalism. Läget i vår värld,\r\nnär och fjärran, tillåter inte oss eller de andra\r\nvästliga demokratierna att blåsa faran över. Den\r\nnya världsordningen är ännu bara en skiss över hur\r\ndet skulle kunna se ut. Afrika -- den på många sätt\r\nolycksdrabbade kontinenten -- det forna\r\nJugoslavien, Mellanöstern och Cambodja räcker\r\nsom argument för förnyat engagemang i vår världs\r\nangelägenheter.</pre><pre>\r\nFN är vårt lands och övriga länders högsta forum\r\nför diskussioner när det gäller fredsfrågor och\r\nfrågor om mänskliga rättigheter. I och med den\r\nanda av samförstånd som inträffade under den\r\nsenare delen av 80-talet bland de permanenta\r\nmedlemmarna i FN:s säkerhetsråd har FN även\r\nblivit en relativt handlingskraftig organisation.\r\nMånga hävdar att Kuwaits frigörelse från Saddam\r\nHusseins invasion var det första verkliga provet på\r\nFN:s förnyade kraft.</pre><pre>FN:s arbete ger hopp till världens folk, men det ger\r\näven gigantiska förväntningar. Förväntningar om\r\ntrygghet och skydd åt människovärdet vilar på att\r\nFN-stadgans mänskliga rättigheter hävdas. Rätten\r\ntill liv, till fysisk okränkbarhet, till samvets- och\r\nreligionsfrihet, till yttrandefrihet, till\r\nförsamlingsfrihet, till fria och hemliga val, till en\r\nsjälvständig domstol, till respekt för privatlivet och\r\nfamiljelivet samt till skydd mot diskriminering är\r\nännu i dag långt ifrån självklara rättigheter.\r\nVärldsbilden ser ganska dyster ut.</pre><pre>Herr talman! I dag, i början av år 1993, befinner sig\r\nvärlden och FN inför mycket stora utmaningar.\r\nParallellt med FN:s förnyade kraft har vi en\r\nsituation med många regionala konflikter, som ofta\r\nhar inslag av inbördeskrig. FN är nu engagerat på\r\nett femtontal platser med styrkor som motsvarar\r\növer 50 000 soldater och observatörer. Förutom\r\noperationen i Somalia, som för övrigt inte sker\r\ndirekt i FN:s regi, inger verksamheten i Cambodja\r\noch det forna Jugoslavien stor oro.</pre><pre>Jag tänker uppehålla mig ett slag vid det forna\r\nJugoslavien. Den naturliga grunden för samhälle\r\noch stat utgörs av den minsta och viktigaste\r\ngemenskapsenheten, familjen. I det forna\r\nJugoslavien slås nu familjerna sönder och dess\r\nmedlemmar utsätts för mord, för systematiska\r\nvåldtäkter på både kvinnor och barn i tiotusental\r\noch för förnedring utan motstycke. Hela samhällen\r\när skövlade och människor är lemlästade.</pre><pre>Utan omfattande medverkan av världens\r\nstormakter kommer det forna Jugoslaviens lidande\r\ninte att upphöra. Jag anser därför att Sverige måste\r\nutnyttja sin röst och goodwill för att förmå\r\nstormakterna att ingripa.</pre><pre>Jag har den absoluta uppfattningen, som också\r\nunderstöds av experter och strateger på området,\r\natt det nu är dags för de internationella samfunden\r\nFN och ESK att överväga massiva insatser med\r\nskyddstrupper. Syftet skall vara att få slut på\r\ndödandet, våldtäkterna, brutaliteten och den\r\netniska utrensningen. Sedan återstår självfallet\r\nlånga och svåra förhandlingar för att skapa\r\nstabilitet i området, och skyddstrupperna bör\r\nnaturligtvis finnas kvar så länge som de behövs.</pre><pre>Herr talman! Jag är inte krigisk av mig i ordets rätta\r\nbemärkelse. Jag vill inte ha mer blodsutgjutelse än\r\nvad som till min och andras stora fasa redan skett.\r\nMen något måste göras nu, och då kan det här vara\r\nen väg.</pre><pre>Den tribunal som så småningom skall döma\r\nkrigsförbrytarna, och i synnerhet de serbiska\r\nfriskarorna för brott mot mänskliga rättigheter är i\r\nhög grad behövlig. Förövarna måste pekas ut så att\r\nde åtminstone blir persona non grata i världen. Men\r\nvi får inte glömma att det endast är plåster på såren.\r\nBrotten har ju redan begåtts -- och de sker nu.</pre><pre>Som jag redan sagt har tiotusentals kvinnor och\r\nbarn utsatts för upprepade våldtäkter, människor\r\nhar skändats och har fått se på hur anhöriga har\r\ntorterats och mördats. Som en ytterligare liten gest\r\ntill dessa skulle Sverige kunna bidra med lindring\r\ngenom att ta initiativ till psykologisk, psykiatrisk\r\noch somatisk hjälp. Med andra ord skulle Sverige\r\nkunna understödja bildandet av team och\r\nhjälpstationer o.d. -- även för de skändade\r\nflyktingar som nu finns i vårt land.</pre><pre>Den enträgna och modiga FN personal som varje\r\nvecka försöker nå fram med matkonvojer är värd\r\nall respekt. Den glädje som dessa konvojer\r\nframkallar, framför allt hos de bosniska\r\nmuslimerna, är rörande. Tyvärr når dessa konvojer\r\nalltför sällan fram på grund av de serbiska\r\nfriskarornas nyckfullhet och illvillighet. Men om\r\ndessa vägburna konvojer endast har en begränsad\r\nframgång borde Sverige ta initiativet att initiera\r\nluftbroar eller luftlandsättningar av mat och\r\nmediciner, som en mer aktiv metod än den icke helt\r\nokontroversiella matbombningen som nu\r\ndiskuteras i FN och i USA. Eftervärlden kommer\r\natt döma oss hårt om vi inte gör vad vi kan för det\r\nforna Jugoslavien.</pre><pre>Herr talman! Dagens krig förs inte längre på\r\nklassiska avgränsade slagfält utan omfattar stora\r\nytor. Under hela 1900-talet har detta medfört att\r\ntredje part, nämligen civilbefolkningen, i allt högre\r\nutsträckning drabbas. Framför allt är det många\r\nkvinnor och barn, som inte bär vapen, som\r\ndrabbas. En företeelse som är sällsynt skadlig och\r\ninhuman är de antipersonella minor som finns\r\nspridda över hela världen.</pre><pre>Jag fäster därför stort hopp till att en\r\növersynskonferens i FN:s regi om inhumana vapen\r\nskall komma till stånd, vilken för övrigt\r\nutrikesministern har lovat att stödja och att arbeta\r\nför.</pre><pre>Jag ser fram emot den dag då den europeiska\r\nunionen inte behöver ödsla så mycket energi i sitt\r\narbete med en fördjupning av strategi och\r\nverksamhetsplanering och på hur man kan utvidga\r\nsina kompetensområden. Den energin behövs så\r\nväl för att på ett positivt sätt öka\r\nutlandsengagemang, både när det gäller det som\r\nfinns i den absoluta närheten och när det gäller det\r\nsom finns längre bort, i den tredje världen.</pre><pre>I den tredje världen behöver speciellt kvinnans och\r\nflickebarnets situation sättas i fokus. Såsom\r\nexempel kan nämnas att ca 90 miljoner flickor\r\nutsätts för könsstympning. Det sker främst i Afrika,\r\ni länderna kring Afrikas Horn, men också i andra\r\nvärldsdelar. Könsstympningens enda syfte är att ge\r\nmannen full kontroll över kvinnan.</pre><pre>I alla situationer där mänskliga rättigheter\r\nfokuseras och diskuteras anser jag att från mänsklig\r\nrättighetssynpunkt den vidriga frågan om kvinnlig\r\nkönsstympning måste lyftas fram. Program måste\r\nutarbetas, så att man kommer åt problemet och kan\r\nåtgärda det.</pre><pre>Herr talman! Jag har här berört en del frågor som\r\nkan behandlas utifrån de kristdemokratiska\r\ngrundvärderingarna, där respekten för\r\nmänniskovärdet är en dominerande grundbult.</pre><pre>Anf. 32  MAJ BRITT THEORIN (s):</pre><pre>Herr talman! ''Eftersom krig börjar i människors\r\nsinnen, är det i människors sinnen som försvaret för\r\nfred måste byggas.'' Unesco-stadgans\r\ninledningsparagraf från l945 gäller i hög grad i\r\ndagens värld. Försvaret för freden måste byggas i\r\nmänniskornas sinnen.</pre><pre>Därför måste hela tänkandet förändras -- från det\r\nmanligt militära med våld och missiler, till det\r\narketypiskt kvinnliga med samtal, förhandlingar,\r\nlösningar av konflikter utan våld.</pre><pre>Därför måste instrumenten och metoderna\r\nförändras från kulor och krut till att lösa\r\nkonflikterna i förebyggande syfte. ''Det gröna\r\nbordet'' måste komma till heders men få verkliga\r\nmöjligheter att bli samlingsplatsen för konflikters\r\nlösande.</pre><pre>Det kalla kriget karakteriserades av en tro att fred\r\nkunde skapas med våldets medel. Freden skulle\r\nbyggas på en kombination av avskräckning och\r\nförtroendeskapande åtgärder. Nu, när det kalla\r\nkriget är slut och andra hot än militära växer --\r\nsociala, etniska, kulturella och religiösa -- blir\r\nhuvudproblemet att lösa, inte att låsa, konflikter.\r\nDe nya konflikterna kan inte lösas med gamla\r\nmilitära metoder.</pre><pre>Fred med fredliga medel blir en fundamentalt ny\r\nutmaning. En ny medvetenhet om konflikter som\r\nsådana, konflikters psykologi, förhandling,\r\nmedling, skiljedom, förlikning och\r\nvåldsförebyggande åtgärder blir nödvändig.</pre><pre>Att hantera konflikter i förebyggande syfte\r\nkommer att ställa andra krav och annan kunskap än\r\natt möta konflikter med militära metoder.\r\nKonfliktanalys, krigsriskutvärdering och tidig\r\nförvarning måste ingå. Om inte detta lyckas i tid\r\nmåste olika typer av civila och militära\r\nfredsbevarande åtgärder sättas in, t.ex.\r\növervakning av vapenvila, buffertzoner etc.\r\nSamtidigt behövs fredsskapande, dvs. alla typer av\r\nförhandling, medling, skiljedom och\r\nfredsbyggande, som försoning, gemensamma\r\nutvecklingsprojekt och skapandet av nya\r\nstrukturer, som tar bort orsakerna till våldet och\r\nsamtidigt fungerar förebyggande.</pre><pre>Allt detta kan och måste utvecklas till en\r\nsammanhängande politik i Sverige, ESK och FN.</pre><pre>Grunden för detta finns i den politik som har kallats\r\nden gemensamma säkerhetens politik -- säkerhet\r\noch samarbete för gemensam överlevnad -- och som\r\nnu omfattas av aktörerna på världsarenan. Ett bra\r\nekonomiskt, socialt, kulturellt och politiskt\r\nsamarbete är den gemensamma säkerhetens ena\r\nbeståndsdel. Den andra består av omrustning, en\r\nplanerad omställning av offensiva, konventionella\r\noch nukleära försvarsstrukturer till i huvudsak\r\ndefensiva kombinationer av militärt försvar,\r\ncivilskydd och civila försvarsåtgärder.</pre><pre>Så gott som alla länder tar konsekvenserna av detta\r\ni dag; de minskar sina militärutgifter, i vissa länder\r\ntill hälften, och omformar sin militär till\r\nfredsbevarande styrkor för FN:s tjänst. Dock inte i\r\nSverige! Här genomför den moderatledda\r\nregeringen i stället kraftigt ökade\r\nförsvarskostnader och fnyser föraktfullt t.o.m. åt\r\nsjälva ordet nedrustning.</pre><pre>Men nedrustning av det övermått av vapen som\r\nfinns i dag är ett måste och får aldrig bli en restpost\r\ni utrikespolitiken. Nedrustning måste ingå som en\r\nsjälvklar och viktig del, för tyvärr finns fortfarande\r\nde flesta kärnvapen, konventionella vapen och\r\nkemiska vapen kvar.</pre><pre>När nu kemiavtalet äntligen undertecknats, efter\r\nmånga och långa års förhandlingar, så att dessa\r\nödesdigra vapen steg för steg förintas och totalt\r\nförsvinner, är tiden mogen för ett fullständigt stopp\r\nför alla kärnvapenprov, som ett första steg mot\r\nockså fullständig kärnvapenfrihet. Bättre tillfälle\r\ngives oss knappast, men hur är det med\r\nengagemanget för provstopp och nedrustning hos\r\nregeringen? Det är en berättigad fråga, eftersom\r\nordet nedrustning inte verkar finnas i regeringens\r\nvokabulär.</pre><pre>Vi socialdemokrater redovisar i vår partimotion ett\r\nprogram för nedrustning av kärnvapen och av dess\r\nolagligförklarande, förslag mot inhumana vapen\r\noch laservapen och krav om svenskt agerande för\r\nen internationell regim för att minska handeln med\r\nkonventionella vapen. Till detta får vi återkomma i\r\nsärskild ordning, men låt mig bara kort säga något\r\nom vapenhandeln.</pre><pre>Utan vapen inga krig! Detta lärde vi oss inte minst\r\nav Gulfkriget, där mer än 80 % av Iraks vapen kom\r\nfrån de fem permanenta medlemmarna av\r\nsäkerhetsrådet. I dag flödar vapnen fritt in i bl.a.\r\nkonfliktområdena i Afrika från överskotten i den\r\nrika världen, och Afrikas Horn blir på nytt en\r\nkrutdurk.</pre><pre>En politik för att lösa konflikter måste självfallet\r\nockså innehålla en kraftig begränsning och kontroll\r\nav vapenflödet. Vi socialdemokrater anser att en\r\ninternationell regim under FN måste tillskapas för\r\ndetta; en heltäckande regim, som omfattar inte\r\nbara handeln med vapen utan också militär\r\nproduktion, service och know how. Kommer en\r\nmoderatledd regering, med sitt intresse för att\r\nvidga vapenhandeln från Sverige, verkligen att\r\narbeta för detta?</pre><pre>En annan skiljelinje går klart mellan oss\r\nsocialdemokrater och regeringen när det gäller det\r\nfolkliga engagemanget i freds- och\r\nnedrustningspolitiken. Vi tror att ett sådant\r\nengagemang från folkrörelsernas sida är av godo.\r\nEn överväldigande riksdagsmajoritet ställde sig\r\nockså bakom förslaget att en promille av\r\nförsvarsanslaget skulle anslås för information,\r\nstudier och forskning om fred och nedrustning.\r\nEndast Moderaterna gick emot.</pre><pre>Inte nog med att detta anslag minskar påtagligt,\r\nsamtidigt som försvarsanslaget i motsvarande grad\r\nökar kraftigt, utan stora delar av folkrörelserna --\r\nsom de politiska partierna och fackliga\r\norganisationer -- skall uteslutas helt från stöd för\r\nsitt fredsarbete. De kvinnliga fredsorgansationerna\r\ndiskrimineras också i regeringens förslag. Detta är\r\noacceptabelt.</pre><pre>Pengarna tas från folkrörelserna till forskning. Men\r\ndet är inte mer forskning för att stärka de egna\r\nhögersynpunkterna som behövs, utan det är aktivt,\r\nkonkret arbete för samarbete och konfliktlösande,\r\ndär folkrörelserna måste finnas med, som behövs.</pre><pre>Också här går en klar skiljelinje mellan\r\nSocialdemokraterna och regeringen. Var finns\r\nFolkpartiet och Centern?</pre><pre>Anf. 33  Utrikesminister MARGARETHA AF\r\nUGGLAS (m):</pre><pre>Herr talman! Jag vill bara säga till Maj Britt\r\nTheorin att jag tycker att hon gör regeringen litet\r\nväl mycket orätt när hon säger att vi alls icke\r\nintresserar oss för nedrustning. Jag ägnar en hel del\r\ntankeverksamhet och energi också åt detta. Jag\r\nskall efter debatten till Maj Britt Theorin\r\növersända det tal som jag höll i CD i Genève för 14\r\ndagar sedan om nedrustnings- och icke-\r\nspridningsfrågor, så kan hon se själv vilka frågor jag\r\ntar upp i det anförandet.</pre><pre>Jag vill också påpeka att det står i den\r\nutrikespolitiska deklaration som jag i dag har\r\navgivit här i kammaren att regeringen kommer att\r\nse det som en mycket viktig fråga, i det arbete som\r\nnu förestår i Genève, att verka för detta fullständiga\r\nprovstopp.</pre><pre>Anf. 34  MAJ BRITT THEORIN (s) replik:</pre><pre>Herr talman! Det finns skäl till min fråga om\r\nregeringens engagemang. Om man läser den del av\r\nbudgetpropositionen som gäller utrikespolitiken,\r\nfinner man att ordet nedrustning är borttaget på så\r\ngott som varje sida. T.o.m. i rubrikerna för stöd till\r\nfreds- och nedrustningsarbete har man velat ändra\r\ndetta och kallar det för ett vidgat säkerhetspolitiskt\r\nbegrepp.</pre><pre>Det finns anledning att ställa sig frågan hur djupt\r\nengagemanget är, när vi gång efter annan har fått\r\ntrycka på för att regeringen aktivt skall arbeta för\r\nprovstoppet.</pre><pre>Jag noterar med tillfredsställelse att\r\nutrikesministern nu säger att provstoppsfrågan är\r\nen prioriterad fråga, men i samtliga tal av\r\nutrikesministern har det hittills varit frågan om att\r\nicke sprida vapen som har varit den centrala. Det är\r\nbra och viktigt, men det viktigaste är att vi gör oss\r\nav med icke bara de kemiska vapnen, utan också\r\nkärnvapnen, och kraftigt minskar de\r\nkonventionella vapnen.</pre><pre>Detta är inte bara en fråga för den internationella\r\narenan. Jag återser gärna också utrikesministerns\r\nengagemang på den nationella arenan, så att vi här\r\nkan göra som i alla andra länder, dvs. minska\r\nförsvarskostnaderna och frigöra resurser för ett\r\nkonstruktivt FN-arbete i fredens tjänst.</pre><pre>Anf. 35  Utrikesminister MARGARETHA AF\r\nUGGLAS (m):</pre><pre>Herr talman! Jag tror att icke-spridningsfrågorna är\r\notroligt centrala under de år vi har framför oss. Det\r\nhindrar icke att vi skall arbeta för ett provstopp. Jag\r\ntycker att det är en naturlig uppföljning av den\r\nstora framgång som undertecknandet av\r\nkemvapenkonventionen innebär; den visar hur\r\nman kan förbjuda en hel kategori vapen -- man kan\r\ninföra en kontrollmekanism för detta. Det är\r\nnaturligt att man arbetar vidare med dessa\r\ntankegångar och dessa riktlinjer när det gäller\r\nkärnvapenfrågorna. Jag tror -- jag säger det\r\nåterigen -- att icke-spridningsfrågorna är\r\nödesfrågor för oss.</pre><pre>Anf. 36  MAJ BRITT THEORIN (s) replik:</pre><pre>Herr talman! Självfallet måste vi förhindra\r\nspridning av kärnvapen -- det är en oerhört viktig\r\nfråga. Men det är oerhört viktigt att man inte sätter\r\nspridningen före provstoppet utan inser att detta\r\nhistoriska ögonblick, när vi har fått det första stora\r\navtalet -- det första verkliga avtalet, det första som\r\när fullt kontrollerbart -- om ett avskaffande av ett\r\nmassförstörelsevapen som vi har dragits med i så\r\nmånga år, nämligen kemiska vapen, är det givna\r\nögonblicket för att ta upp provstoppsfrågan igen.</pre><pre>Regeringen har på sitt bord ett svenskt förslag till\r\navtal som har fått ett mycket positivt gensvar i\r\nGenève, både i korridorerna och vid bordet. Det\r\nförslaget till avtal är det enligt min mening dags för\r\nregeringen att nu lägga på bordet igen. Det har\r\nvisat sig att den nya amerikanska administrationen\r\nhar ett påtagligt intresse för att provstoppsfrågan\r\nlöses, så varför inte lägga fram förslaget och driva\r\ndet hårt?</pre><pre>Jag noterar med glädje att utrikesministern har ett\r\nengagemang i nedrustningsfrågor. Jag hoppas att\r\ndet engagemanget sprider sig, så att\r\nutrikesministern också ser till att de folkliga\r\nrörelser som arbetar med nedrustningsfrågor får ett\r\nordentligt stöd och att resurserna inte slussas över\r\ntill en tveksam högerpolitisk forskning.</pre><pre>Anf. 37  INGER KOCH (m):</pre><pre>Herr talman! Den avsky och den förtvivlan som vi\r\nkänner inför de fruktansvärda brott mot mänskliga\r\nrättigheter och mot demokratin som begås i det\r\nforna Jugoslavien, framför allt i Bosnien, och som\r\nförmedlas till oss via massmedia gör att vårt intresse\r\noch vårt engagemang inriktas på Öst- och\r\nCentraleuropa.</pre><pre>De nya självständiga stater som bildats efter\r\nSovjetunionens och Jugoslaviens fall behöver all\r\nmöjlig hjälp från det övriga Europa och från\r\nvärldssamfundet med att bygga upp fungerande\r\ndemokratier och marknadsmässiga institutioner.\r\nSärskilt viktigt för en stabil utveckling i de nya\r\nstaterna är att de i sina konstitutioner har ett\r\ntillfredsställande skydd för mänskliga rättigheter\r\noch för minoritetsrättigheter.</pre><pre>Men, herr talman, stora och dramatiska\r\nförändringar sker också i Afrika. Detta gäller inte\r\nminst länderna på Afrikas Horn. Menghistu-\r\nregimens fall våren 1991 och gerillatruppernas\r\növertagande av landet gjorde slut på det\r\ntrettioåriga inbördeskriget i Etiopien, det krig som\r\nansetts som Afrikas längsta och blodigaste.</pre><pre>I ett land som tillhör jordens fattigaste, härjat av\r\nkrig och hunger, söker nu övergångsregeringen,\r\nbestående av flera partier, leda landet mot\r\ndemokrati och allmänna nationella val. Det finns\r\ndock fortfarande motsättningar mellan de etniska\r\noch politiska grupperingarna. Frågan om Eritreas\r\nsjälvständighet kommer att avgöras vid en\r\nfolkomröstning nu i vår. Alla parter har sagt att de\r\nskall respektera resultatet av denna. Men landet\r\nbehöver Sveriges stöd för att den demokratiska\r\nprocessen skall kunna fortsätta.</pre><pre>Tyvärr kan vi inte se samma utveckling mot fred och\r\ndemokrati i de övriga länderna på Afrikas Horn.\r\nSvältkatastrofen och den totala laglöshet och\r\nupplösning som rådde i Somalia efter diktatorn\r\nSiyad Barres fall och under de rivaliserande\r\nkrigsherrarnas strider om makten har efter den\r\namerikanska landstigningen i december 1992\r\nväsentligt minskat. Dessförinnan dog tusentals\r\nsomalier varje dag av svält och i strider.</pre><pre>I dag finns det hopp om att befolkningen skall\r\növerleva. Svälten är på väg att bringas under\r\nkontroll nu när den internationella hjälpen kan\r\nkomma fram. Men läget i landet är fortfarande\r\nosäkert, och strider pågår i de södra delarna. Vägen\r\ntill fred förefaller mycket lång, trots en\r\növerenskommelse om vapenvila, en pågående\r\navrustning och den nationella\r\nförsoningskonferensens start i Addis Abeba i mars.</pre><pre>FN håller nu på och organiserar ett övertagande av\r\nräddningsoperationen. Det är viktigt att Sverige\r\nfortsätter att stödja FN:s ansträngningar att skapa\r\nfred och stabilitet i Somalia.</pre><pre>Även i Sudan pågår sedan tio år ett inbördeskrig\r\nmellan den muslimska norra delen och den södra\r\ndelen av landet, där huvuddelen av invånarna är\r\nkristna. Den amerikanska regeringens\r\nbiståndsorgan varnar nu för att en hungerkatastrof\r\nliknande den i Somalia håller på att inträffa i södra\r\ndelen av Sudan. Omkring fyra miljoner människor\r\nhotas nu på grund av torkan och striderna att\r\ndrabbas av svält, om inte hjälpsändningar kommer\r\ni gång. För att undvika en ny katastrof, där\r\nytterligare miljoner människor på Afrikas Horn\r\nsvälter ihjäl, krävs ökade ansträngningar av det\r\ninternationella samfundet i form av\r\nkatastrofinsatser.</pre><pre>Även om allt fler av Afrikas länder nu inför\r\nflerpartisystem och håller fria val är vägen till\r\ndemokrati både lång och smärtsam. Den senaste\r\nutvecklingen i Angola är ett exempel på detta.\r\nEfter 15 års inbördeskrig förhandlades under\r\növerinseende av USA och dåvarande\r\nSovjetunionen en fredsöverenskommelse fram, och\r\nfria val hölls i december förra året. Valresultatet\r\naccepterades dock inte av Unita-gerillan, och nya\r\nsvåra strider utbröt i landet. Enligt uppgift har\r\nUnita-gerillan nu återigen gått med på att förhandla\r\nmed regeringen om eldupphör. USA, Ryssland och\r\nPortugal övervakar tillsammans med FN\r\nfredsprocessen i Angola.</pre><pre>Herr talman! FN:s roll som övervakare och\r\nmedlare vid de pågående fredsprocesserna och\r\ndemokratiseringssträvandena i forna diktaturer\r\nrunt om i världen är nödvändig och behöver allt\r\nstöd. Det gäller att hos folken skapa ett förtroende\r\nför själva den demokratiska processen och förstå\r\ndemokratins villkor. Invånarna måste kunna lita på\r\natt valen verkligen är fria och rättvisa. Annars\r\nrespekteras inte heller valutgången.</pre><pre>Vid uppbyggande av ett nytt rättsväsende,\r\ninnefattande domstolar och civilpolis, måste\r\ninvånarna kunna lita på att detta är ett instrument\r\nför att stärka och skydda den enskilde -- mot\r\növergrepp från staten och från andra medborgare.\r\nI den forna totalitära regimen var ju dessa\r\ninstitutioner ett medel för att hålla dem under\r\nkontroll. Omfattande utbildningsinsatser behövs\r\nför att skapa detta förtroende, och här kan Sverige\r\ngenom sitt demokratibistånd spela en viktig roll.</pre><pre>Till sist, herr talman, kan vi med glädje konstatera\r\natt den pågående demokratiseringsprocessen i\r\nSydafrika nu kommit så långt att regeringen anser\r\natt sanktionerna snart kan upphävas.</pre><pre>Anf. 38  KARL-ERIK SVARTBERG (s):</pre><pre>Herr talman! Vi lever i en brytningstid, som många\r\nföre mig här i dag har påpekat. Vår nation har blivit\r\nför liten för att säkra vår framtid. En ny värld tar\r\nform. Antingen blir det en värld där intolerans och\r\ninskränkthet leder till allt värre konflikter, eller\r\nockså blir det en värld där människor, folk och\r\nnationer förmår ta gemensamt ansvar och visa\r\nverklig solidaritet.</pre><pre>Sveriges framtid blir allt närmare knuten till andra\r\nländers framtid. Den människa och det samhälle\r\nsom vill styra sitt öde måste försöka göra det\r\ntillsammans med andra. Medborgarnas makt --\r\ndemokratin -- måste utövas på internationell\r\ngrundval om den skall bli verklig. Därför är\r\ninternationaliseringen i grunden en fråga om hur\r\nframtidens demokrati kan och skall utformas.</pre><pre>Nya öppningar har skapats i världen: murar har\r\nfallit, sinnen har öppnats, resurser som länge\r\nbundits i för stora krigsmakter kan frigöras. Tyvärr\r\nhar vi ännu inte fått se dessa resurser omvandlas i\r\nkonstruktivt och positivt utvecklingssamarbete,\r\nmen den dagen kommer, hoppas jag.</pre><pre>Herr talman! Kalla krigets slut möjliggör ett helt\r\nnytt europeiskt och globalt samarbete. Samtidigt är\r\nde globala överlevnadsproblemen överhängande,\r\noch många djupa konflikter kräver nu sin lösning.</pre><pre>Tragedierna i Somalia, i det forna Jugoslavien samt\r\ni Mellanöstern vittnar om vilka fruktansvärda\r\nkrafter som kan utlösas om folken misslyckas. Allt\r\ntydligare ser vi hur nationerna delar en\r\nödesgemenskap. Världshandelns tillväxt,\r\nstorföretagens internationalisering, och än mer de\r\nallt större och snabbare finansiella transaktionerna\r\ngör det omöjligt för länder att på egen hand\r\nbalansera marknadskrafterna.</pre><pre>Miljöfrågan belyser det ömsesidiga beroendet allt\r\ntydligare. Jordens befolkning ökar i en takt som\r\nnatur och samhällen inte orkar bära.\r\nFolkförflyttningar på grund av fattigdom eller\r\nkonflikter ökar i en takt som de mottagande\r\nländerna inte lyckas hantera. Vi ser att dessa\r\nfolkomflyttningar nu, som förr i tiden, börjar att ta\r\nform av reella folkvandringar.</pre><pre>Kanske viktigast av allt är att ord och bild i dag far\r\nmed ljusets hastighet runt hela klotet.\r\nKommunikationsrevolutionen ger idéer och\r\npropaganda genomslag på sätt som aldrig tidigare\r\nupplevts. Världssamfundet har mött de mer nära\r\nömsesidiga beroendena med ett allt tätare nät av\r\ninternationella normer. Barnkonventionen och\r\nmiljötoppmötet förde positionerna framåt. Man\r\ngick kanske inte så långt som vi ville, men det är två\r\nnya områden där positionerna flyttats framåt.</pre><pre>Folkrätten utvidgas ständigt. Men det är uppenbart\r\natt detta inte räcker. Vi måste hitta en ordning av\r\nglobala och regionala styrelseformer som svarar\r\nmot den nya verkligheten. Här skall vi naturligtvis\r\nse Carlsson-Ramphals kommission om globalt\r\nsamarbete som en möjlighet. Låt oss ta vara på den\r\nmöjligheten och de förslag om där kan växa fram.\r\nLåt oss också, som Nic Grönvall sade, arbeta vidare\r\nmed det nordiska FN-projektet. Även om inte alla\r\ndetaljer kan komma att bli verklighet finns det\r\nmycket att hämta där.</pre><pre>Vi måste inse att en ny världsordning behövs, och\r\nvi bör också inse att den måste grundas på\r\nsamarbete och solidaritet. Detta är utmaningar som\r\nställer stora krav på oss. Vi måste utveckla vår\r\nkänsla av medborgarskap. Om ingen nation kan\r\nklara sin framtid på egen hand, måste också vår\r\nidentitet som medborgare utvecklas. Vi måste\r\nbygga grunderna för en medborgaridentitet som\r\nsträcker sig över nationsgränserna. Vi behöver en\r\nglobal medborgaranda.</pre><pre>Sverige får inte stå vid sidan av, inte komma för sent\r\neller okritiskt följa när ett nytt globalt samarbete\r\ntar form. Framsynthet i globala frågor har varit en\r\ndel av svensk identitet. Klarar vi av att på nytt ta\r\nvår del av det gemensamma ansvaret?</pre><pre>Herr talman! Jag känner en viss optimism efter att\r\nha tagit del av utrikesdeklarationens starka\r\nbetoning av FN. Det är en lång väg bort från den\r\nförsta regeringsdeklarationen där man ''glömde\r\nbort'' FN helt och hållet. Det uppskattar jag. Nu vill\r\njag direkt fråga utrikesministern: Innebär denna\r\nstarka FN-betoning en återgång till den engagerade\r\nFN-linje som fastlades av Folke Bernadotte, Dag\r\nHammarskjöld, Alva Myrdal, Olof Palme och\r\nmånga andra?</pre><pre>Anf. 39  Utrikesminister MARGARETHA AF\r\nUGGLAS (m):</pre><pre>Herr talman! Jag tycker inte så bra om uttrycket\r\n''återgång''. Jag använder däremot gärna uttrycket\r\n''fullföljande''. Det öppnar sig nu nya möjligheter\r\nför FN i en värld utan det kalla kriget. Vi har att\r\nhantera nya möjligheter och nya uppgifter i ett FN\r\nsom äntligen fungerar som stadgan avsåg. I detta\r\nFN vill Sverige vara mycket aktivt och mycket\r\nengagerat, och vi är det.</pre><pre>Vi har gått in i flera nya FN-engagemang. Vi\r\navsätter mycket pengar för FN. Vi vill också vara\r\nmycket verksamma, och det är inte minst viktigt i\r\nreformeringen av FN-systemet. Annars kommer\r\ninte FN-systemet att klara av sina uppgifter. Här\r\nhar vi ett gemensamt ansvar som vi måste ta på\r\nallvar. Det är inte bara den vackra retoriken som\r\ngäller, utan det är fråga om mycket handfast arbete.\r\nDet är inte minst fråga om att verka för att FN:s\r\nmedlemsländer själva är villiga att genomföra\r\nreformen. Det är där som vi i dag möter de största\r\nstötestenarna.</pre><pre>Anf. 40  KARL-ERIK SVARTBERG (s)\r\nreplik:</pre><pre>Herr talman! Jag använde ordet ''återgång''\r\neftersom FN saknades i den första\r\nregeringsförklaringen. I den regeringsförklaring\r\nsom avgavs i höstas fanns, vill jag minnas, två rader\r\nom FN. Nu görs en utomordentligt stark betoning\r\nav FN och Sveriges roll i FN. Det värdesätter jag.\r\nPå samma sätt värdesätter jag utrikesministerns\r\nförsta tal i FN, där det betonades att FN är en\r\nhörnsten i Sveriges utrikespolitik.</pre><pre>Jag tar nu med stor glädje fasta på det som\r\nutrikesministern sade om ett fullföljande av den\r\nsvenska FN-politiken. Det är alldeles\r\nutomordentligt om vi kan enas om detta, oavsett\r\nom vi skall använda ordet återgång eller\r\nfullföljande. Detta är ändock en betydelsefull\r\nmarkering av utrikesministern. Jag fäster stort\r\nvärde vid den och kommer att notera det i mina\r\nmemoarer om jag någon gång skall skriva sådana.</pre><pre>Jag vill också tillägga att jag tror att vi med detta\r\nhar anledning att hysa optimism om nästa val till\r\nsäkerhetsrådet. Jag utgår ifrån att regeringen vill ha\r\nen plats där. Det är ju ändå Sverige det gäller.</pre><pre>Anf. 41  KARL-GÖRAN BIÖRSMARK\r\n(fp):</pre><pre>Herr talman! Jag skall börja med att citera\r\nutrikesministern. Hon sade i dag följande:\r\n''Massfattigdom, explosiv befolkningsökning, djupt\r\nrotade etniska konflikter, växande\r\nflyktingströmmar, utbredda kränkningar av de\r\nmänskliga rättigheterna och allvarliga hot mot\r\nmiljön utgör betydande utmaningar för det\r\ninternationella samfundet.'' Utrikesministern\r\navslutade sitt anförande med att säga: ''Men om vi\r\ni samarbete söker realistiska och pragmatiska\r\nlösningar på de globala problemen har vi kommit\r\nett stycke på väg. För sin del kommer Sverige att\r\nleva upp till sitt ansvar.''</pre><pre>Detta är bra ord. Men nu finns det ett problem. Det\r\när att svenskt bistånd, och bistånd över huvud\r\ntaget, är under attack. Attackerna mot u-\r\nlandsbiståndet har på senare tid blivit allt hätskare.\r\nDe stämningar som blivit vanligare sedan Ny\r\ndemokrati har kommit in i svensk politik och i\r\nSveriges riksdag är en utmaning för alla oss som vill\r\nhålla solidaritetstanken levande inte bara i ord utan\r\nockså i praktisk politik.</pre><pre>Eftersom ganska få svenskar med egna ögon sett\r\nhur svenskt bistånd fungerar i verkligheten, är det\r\nlätt att myter får stor spridning. För några veckor\r\nsedan fick vi uppleva hur en av våra stora\r\nkvällstidningar, Expressen, spädde på attacken\r\ngenom att ge en enligt mitt tycke helt felaktig\r\nskildring av vad svensk biståndspolitik är.</pre><pre>Jag kan bara som ett exempel nämna att man hade\r\nen rubrik som löd: 8 miljader har inte nått fram.\r\nDärmed låtsas man att 8 miljarder har försvunnit.\r\nDet visade sig att detta var de 8 miljarder som vi\r\ndiskuterade här för några år sedan. Det var\r\nreservationer som var intecknade för saker som\r\nskulle uträttas, men som belöpte olika budgetår.</pre><pre>Genom att skapa en sådan bild attackerar man\r\nbiståndet totalt. Det är väl också meningen i det här\r\nfallet. Visst görs det fel och visst begås det misstag\r\nnär det gäller svenskt bistånd.</pre><pre>När jag far förbi en stor cementklump på\r\nVikbolandet i Östergötland, som heter Marviken,\r\nbrukar jag tänka att om det projektet, som ibland\r\nhar kallats för världens första oljedrivna\r\nkärnkraftverk, hade varit placerat i ett biståndsland\r\nhade det blivit en myt som man hade talat om. Det\r\när tyst om den stora cementklumpen som står där\r\nhelt till ingen nytta.</pre><pre>Vi kan som exempel på felsatsningar i det svenska\r\nsamhället nämna varven, Volvofabriken i\r\nUddevalla och Saabfabriken i Malmö. Inom det\r\nsvenska bankväsendet rullar miljarder som vi inte\r\nvet vart de tar vägen. Dessa misstag görs i ett högt\r\nindustrialiserat land, med en bra infrastruktur, där\r\nutbildningen är hög, där det finns skickliga\r\nekonomer. Man undrar då över de attacker som\r\nsker mot svenskt bistånd, som ju arbetar under helt\r\nandra förhållanden: bland människor som kanske\r\ninte kan läsa, skriva och räkna, med en\r\ninfrastruktur som är av ett helt annat slag och där\r\ntelefoner inte fungerar. Då kan naturligtvis ett och\r\nannat gå snett. Men det måste vara proportion på\r\nattackerna.</pre><pre>Jag frågar mig: Var finns de positiva exemplen i\r\ndagens debatt när det gäller svenskt bistånd?\r\nVarför inte lyfta fram att andelen barn i skolan ökat\r\nfrån 55 % 1960 till 75 % i dag i länder i syd, att\r\nanalfabetismen har sjunkit från 54 % 1960 till 36 %\r\ni dag, att medellivslängden har ökat från 46 år 1960\r\ntill 63 år i dag och att barnadödligheten halverats\r\nunder samma tid? Varför inte lyfta fram lyckade\r\nbiståndsprojekt eller skildra hängivna engagerade\r\nsjälvuppoffrande biståndsarbetare?</pre><pre>Lars Moquist, Ny demokrati, sade tidigare i dag: Vi\r\nhar inte råd. Sverige tillhör, tillsammans med\r\nvästerlandet, världens rika. Om inte vi har råd, vem\r\nskulle då ha råd? Pär Granstedt gjorde tidigare en\r\nbra jämförelse när han talade om att vi skulle kunna\r\npruta en del på vår lyxkonsumtion.</pre><pre>Nu krävs en kombination av försvar och förnyelse\r\nnär det gäller biståndet: ett försvar för den\r\ngrundläggande tanken om solidaritet med\r\nmänniskor som har det svårt, oavsett var på jorden\r\nde har råkat födas; en förnyelse av biståndets\r\nformer och innehåll så att vi lär av såväl goda som\r\ndåliga erfarenheter. Hetsjakten mot biståndet,\r\nbiståndsarbetare och myndigheter som arbetar med\r\nbistånd i olika former, är både destruktiv och\r\nmissriktad. Nu gäller det för oss som tror på de\r\nsolidariska krafternas möjlighet att förändra en\r\norättvis värld, att försvara biståndet genom att\r\nförbättra, förnya och ge vårt helhjärtade stöd.</pre><pre>Anf. 42  INGBRITT IRHAMMAR (c):</pre><pre>Herr talman! I likhet med Karl-Göran Biörsmark,\r\nskall jag belysa biståndet i mitt anförande, men jag\r\nskall koncentrera mig på kvinnobiståndet.</pre><pre>En uppfattning som det råder en stark konsensus\r\nom i det svenska samhället är att kvinnor har\r\nsamma rättigheter som män. Detta är långt ifrån\r\nfallet i alla utvecklingsländer.</pre><pre>Ett land behöver både män och kvinnor för att\r\nblomstra. Kvinnors kunskap och erfarenhet\r\nbehöver tas till vara i utökad utsträckning på alla\r\nområden. Att kvinnor involveras i\r\nsamhällsplanering är således till fördel för alla\r\nsamhällen.</pre><pre>Mot den bakgrunden är det viktigt att samtliga\r\nbiståndsmyndigheter omfattas av kravet på ökat\r\nbistånd till kvinnor men också förbättrad\r\nintegrering av kvinnor i utvecklingsprocessen.</pre><pre>Förutom att kvinnobiståndet bör vara en integrerad\r\ndel i alla våra biståndsprojekt måte bistånd också\r\nges till separata kvinnoprojekt. Tradition, kultur,\r\nreligion och andra lokala omständigheter måste\r\nvara avgörande för vilken form som är lämpligast.</pre><pre>Kvinnors levnadsförhållanden i u-länderna är ofta\r\nmycket svåra och i många fattiga länder är flickors\r\noch kvinnors situation väsentligt mer utsatt än\r\npojkars och mäns. Familjerna i\r\nutvecklingsländerna prioriterar pojkarna. Detta\r\nleder bl.a. till att flickor lider av undernäring oftare\r\nän pojkar. Pojkar får sjukhusvård oftare än flickor.\r\nEn nyligen gjord undersökning i Indien visar att det\r\ngjordes 40 % färre sjukhusbesök av flickor än av\r\npojkar. Diskriminering mot flickor fortgår på alla\r\nområden. Så utgör t.ex. läskunnigheten hos flickor\r\ni utvecklingsländerna bara två tredjedelar av\r\npojkarnas.</pre><pre>Fattigdomen är ju hindret för människors\r\nutveckling. Därför blir brist på näring, barn- och\r\nmödravård, utbildning och möjligheter till\r\nförsörjning för kvinnorna det som leder till ett av\r\nvåra allvarligaste globala problem. Då tänker jag\r\npå befolkningsexplosionen. Det är en myt att\r\nkvinnor i utvecklingsländerna vill ha stora\r\nbarnkullar. Kvinnor vet att ständiga graviditeter tär\r\nhårt på deras hälsa. Den viktigaste\r\nbefolkningsåtgärden är därför att stärka kvinnans\r\nställning. Det behövs mer sociala satsningar, det\r\nbehövs förbättrad utbildning, det behövs\r\nförbättrade inkomstmöjligheter och det behövs\r\ndirekta familjeplaneringsåtgärder för att minska\r\nbarnafödandet och barnadödligheten. Om flickor\r\noch kvinnor får utbildning och status, och om\r\nkvinnor själva kan styra över sin ekonomi föder de\r\ninte fler barn än de kan ta hand om.</pre><pre>Familjeplanering gynnar inte bara u-länderna. Det\r\när den bästa vägen för att förhindra överbefolkning\r\npå hela vår jord. Världens befolkning uppgår i dag\r\ntill 5,4 miljarder människor. Den ökar i en takt som\r\nsaknar motstycke i historien och kommer att vara\r\nuppe i 6,4 miljarder om tio år om inte kraftfulla\r\ninsatser sker. Gjorda beräkningar visar att 40 % av\r\ndagens alla 14-åringar kommer att ha blivit gravida\r\nföre 20 års ålder. En ökning av bistånd på\r\nbefolkningsområdet måste därför ske när det gäller\r\nrådgivning, information, barn- och mödravård samt\r\npreventivmedel. Detta måste givetvis ske på\r\nfrivillighetens grund.</pre><pre>Det svenska biståndet har uppmärksammat\r\nkvinnor, men mycket återstår att göra. Jag tänker\r\npå FN:s kvinnofond, Unifem, där det här arbetet\r\nspelar en viktig roll. Därför bör Unifem få ökat\r\nsvenskt stöd så snart vi får ekonomiska\r\nförutsättningar för detta.</pre><pre>Vi måste föra en aktiv kvinnopolitik i hela världen.\r\nInom Europasamarbetet har vi stora möjligheter\r\natt driva denna linje, till fördel för kvinnorna såväl\r\ni Östeuropa som i övriga Europa, men också i\r\nvärlden. En av fördelarna med ett medlemskap i\r\nEG skulle, som jag ser det, vara att kvinnorna i de\r\negna parlamenten -- men också gemensamt inom\r\nEG-parlamentet -- kan arbeta för att kvinnorna får\r\ndet bättre; att vi får ett utökat bistånd till kvinnorna\r\ni världen, men också ett bättre integrerat\r\nkvinnobistånd i olika biståndsprojekt.</pre><pre>Herr talman! Under ytterst primitiva förhållanden\r\nansvarar kvinnorna i utvecklingsländerna också för\r\nhem och familj. Traditionellt står ju kvinnorna där\r\nför en stor del av familjens försörjning. De spelar\r\nen avgörande roll i miljöarbetet, de har ofta ansvar\r\nför livsmedelsförsörjningen, de stannar kvar på\r\nlandsbygden och har huvudansvaret för familjens\r\njordbruk. Kvinnor i utvecklingsländerna står för\r\nhälften av livsmedelsproduktionen -- i Afrika för så\r\nmycket som 75-80 %.</pre><pre>\r\nÄven när det gäller att få till stånd en ekonomiskt\r\nuthållig utveckling i tredje världens länder, vilket vi\r\neftersträvar, har kvinnor en stor betydelse. Vi\r\nmåste alltså satsa mer på utvecklingsländernas\r\nkvinnor och flickor. Utan kvinnor stannar inte bara\r\nSverige, herr talman; hela världen riskerar att\r\nstanna utan kvinnor.</pre><pre>Anf. 43  VIOLA FURUBJELKE (s):</pre><pre>Herr talman! Jag vill inleda med ett citat:</pre><pre>''Jag ville så gärna</pre><pre>tala om kärlek</pre><pre>och om freden hos kärleken</pre><pre>men världen är galen.''</pre><pre>Orden är Maria Wines. Den här strofen kommer\r\nför mig när jag läser i tidningen om den svensk som\r\nsitter häktad i Thailand för sexuellt utnyttjande av\r\nminderåriga pojkar.</pre><pre>På mitt nattduksbord ligger Maj-Gull Axelssons\r\nbok ''Rosario är död''. Boken är skriven med\r\ndokumentärt underlag på samma tema. Den\r\nhandlar om Rosario Baluyot, gatubarn i Olongapo,\r\npå Filippinerna. Rosario dog 11 år och 5 månader\r\ngammal till följd av en bukhinneinflammation. Jag\r\nskall inte plåga kammaren med detaljer. Flickan\r\nvar offer för den sexturism som inriktar sig på barn.\r\nUnder tiden från Rosarios död i maj 1987 och fram\r\ntill den händelse i Thailand som för någon vecka\r\nsedan ledde till häktning har tusentals barn\r\nberövats både sin barndom och sin fysiska och\r\nmentala hälsa.</pre><pre>Barns rättigheter väger lätt i de flesta länder, trots\r\natt barnkonventionen är den MR-konvention som i\r\ndagsläget har undertecknats av flest länder --\r\nnärmare bestämt av 128 länder, inkl. Thailand,\r\nFilippinerna och Sverige. UNICEF:s chef James\r\nGrant varnar i 1992 års rapport om situationen för\r\nvärldens barn för att vi håller på att få en särskild\r\nvärldsordning för barn där avsaknaden av barns\r\nrättigheter är legio.</pre><pre>Förhoppningsvis kommer en dom i Thailand att ha\r\nen avskräckande effekt på barnskändare.\r\nBarnprostitutionens utbredning har ett klart\r\nsamband med i vilken grad ett lands ekonomiska,\r\nsociala och kulturella rättigheter har uppfyllts.\r\nMånga barn tvingas till prostitution bara därför att\r\nde inte kunnat äta sig mätta.</pre><pre>Det positiva sambandet mellan mänskliga\r\nrättigheter, demokrati samt ekonomisk och social\r\nutveckling är betonad i UNDP:s ''Human\r\nDevelopment Report''. Det är viktigt att\r\nekonomiska, sociala och kulturella rättigheter\r\nliksom efterlevnaden av konventionen om barns\r\nrättigheter lyfts fram inför den världskonferens i\r\nFN:s regi om mänskliga rättigheter som skall hållas\r\ni Wien till sommaren.</pre><pre>Sverige bör som en av initiativtagarna till\r\nbarnkonventionen och barntoppmötet ta ett\r\nsärskilt ansvar för barnkonventionens efterlevnad\r\nbåde för Sveriges barn och för barn i övriga\r\nvärlden. Vi socialdemokrater föreslår i den MR-\r\nmotion som avlämnats till riksdagen att Sverige\r\nskall förklara sig som fadder till barnkonventionen.\r\nVad som menas med detta utvecklas närmare i vår\r\nmotion. Det ges inte tid till att redogöra för det nu.</pre><pre>Herr talman! Jag har haft förmånen att delta i den\r\ninternationella konferens om mänskliga rättigheter\r\nsom sedan i måndags pågår ute i Saltsjöbaden. Jag\r\nvill gärna säga att det är ett hedervärt initiativ från\r\nregeringen att anordna den här konferensen. Bland\r\nmånga intressanta anföranden vill jag ta två till\r\nutgångspunkt för ställningstagandena i denna\r\ndebatt.</pre><pre>UNDP:s Mabubul Haq talade på ett engagerat sätt\r\nom konditionalitet i biståndet -- och då kopplat till\r\nMR-situationen i mottagarländerna.</pre><pre>I likhet med Mabubul Haq har vi i vår gruppmotion\r\nom mänskliga rättigheter beskrivit hur\r\nkontraproduktivt det kan vara att avbryta bistånd\r\ntill ett mottagarland om dess regering kränker\r\nmänskliga rättigheter. Det är förvisso viktigt att ha\r\nen dialog och en diskussion, och det gäller också att\r\nutöva press på dem som kränker mänskliga\r\nrättigheter. Men om biståndet avbryts drabbas\r\nsällan makthavarna. I stället drabbas fattiga\r\nmänniskor.</pre><pre>Människor som inte har haft möjlighet att själva\r\nvälja sina ledare utan som måste dras med en\r\nodemokratisk regering straffas på det här sättet\r\ndubbelt upp. I sådana situationer anser vi att det är\r\nbättre att omfördela biståndet till enskilda\r\norganisationer som kan nå ut till människorna och\r\ndärigenom underlätta för människor i en svår\r\nsituation.</pre><pre>Regeringen är enligt vår mening alltför inriktad på\r\natt använda mänskliga rättigheter som ett negativt\r\nsanktionsinstrument. Mycket bra görs också på\r\nMR-området. Men som exempel på negativa\r\nsanktionsinstrument kan nämnas de orimligt stora\r\nnedskärningarna i biståndet beträffande\r\nMoçambique, Vietnam, Tanzania och Angola.</pre><pre>Ett annat exempel framgår mycket tydligt i\r\nbudgetpropositionen på s. 34. Regeringen säger\r\ndär: ''Mottagarländernas agerande vad gäller\r\ndemokrati, respekt för mänskliga rättigheter,\r\nutveckling av marknadsekonomi och effektivitet\r\nskall spela en avgörande roll vid fördelningen av\r\nbiståndet.''</pre><pre>Ett sådant synsätt leder alltid, som också Mabubul\r\nHaq betonade, till selektivitet. Det är just en sådan\r\nselektivitet som vi tycker oss se i valet av länder som\r\ngynnas resp. missgynnas i biståndet.</pre><pre>Den andra inledningen på konferensen som jag vill\r\nreferera till gäller Dr Nafis Sadik, chef för FN:s\r\nbefolkningsfond.</pre><pre>Befolkningsfrågan, som den ofta kallas också i vår\r\ndebatt, antyder ett makropolitiskt synsätt -- med\r\nandra ord överbefolkningen på jorden som ett\r\nproblem för andra länder och folk.</pre><pre>Också i utrikesdeklarationen beskrivs\r\nbefolkningsfrågan som en global ödesfråga. Nafis\r\nSadik betonade i stället i sin inledning den starka\r\nkopplingen till den enskilda kvinnans rätt till eget\r\nval av när hon vill ha barn och hur många barn hon\r\nvill ha. Om kvinnor i utvecklingsländerna kan göra\r\nsitt val baserat på utbildning och tillgång till mödra-\r\noch barnahälsovård kommer den första\r\ngraviditeten sannolikt att skjutas fram och antalet\r\nbarn per kvinna att minska. Om man vet att\r\nbarnens chans att överleva är stor behöver man inte\r\nskaffa sig så många barn ''bara för säkerhets skull''.\r\nRätten till reproduktion, som det heter, är en viktig\r\nmänsklig rättighet.</pre><pre>Herr talman! Mänskliga rättigheter är ett\r\nvittomfattande område. Sex minuters taletid är en\r\nmycket kort tid. Jag har därför bara hunnit snudda\r\nvid några få av de MR-problem som vi har att\r\narbeta med.</pre><pre>I den kommande debatten med anledning av\r\nutrikesutskottets betänkande om mänskliga\r\nrättigheter hoppas jag att vi får mera tid till att\r\nanalysera och djupare diskutera MR-frågor.</pre><pre>Anf. 44  HOLGER GUSTAFSSON (kds):</pre><pre>Herr talman! Först några ord om biståndspolitiken.</pre><pre>De attacker som då och då görs här i kammaren har\r\nofta en djup egoistisk underton som vi i vårt parti\r\ninte kan acceptera. Självfallet är det inte svårt att\r\nhitta fel och brister i det här mycket svåra arbetet,\r\ndär det många gånger saknas både administration\r\noch kommunikation ute på arbetsfältet. Det är\r\nalltså inte svårt att hitta fel, om man nu letar efter\r\nsådana.</pre><pre>Den politik som Ny demokrati för fram i det här\r\nsammanhanget vill jag påstå är mycket närsynt och\r\nframför allt mycket farlig för freden i världen.\r\nVälfärdsklyftorna är det största hot mot freden som\r\nvi för närvarande lever med. Det är i de\r\ngränsområdena som hotet mot freden är störst.</pre><pre>Biståndet är, och kan vara, om vi sköter detta rätt,\r\nett bra överlevnadsvillkor för alla i samhället. Det\r\ngäller de olika länderna. Svenskt bistånd är, och bör\r\nvara, ett medel i fredsarbetet. Men det är också, i\r\nvarje fall för oss i vårt parti, humanitärt\r\nofrånkomligt att engagera sig i biståndsfrågorna.</pre><pre>Herr talman! Sedan något om Europapolitiken.</pre><pre>Sveriges pågående förhandlingar med\r\nmedlemsstaterna inom EG innebär för vårt land att\r\nvi söker en godtagbar form för en fast och långsiktig\r\nrelation med dessa länder. Varje medlemsland har\r\nsedan ett ansvar för att denna relation\r\nvidareutvecklas.</pre><pre>EG består av fria nationer. Var och en av dessa är\r\nlika angelägen som vi i Sverige är om att slå vakt om\r\nsjälvbestämmandet och den nationella särarten.</pre><pre>Medlemsländerna har också ambitionen att\r\nunderlätta de vardagliga relationerna vad avser\r\nexempelvis handel och kommunikationer. För\r\ndetta har man bildat en gemensam organisation,\r\nEG, och en gemensam lagstiftning som skall\r\nunderlätta den gränsöverskridande verksamheten,\r\nvardagsverksamheten.</pre><pre></pre><pre>EG spelar en allt större roll för\r\nvälfärdsutvecklingen och för de politiska\r\nrelationerna i dagens Europa.</pre><pre>Låt mig kort få redogöra för några viktiga uppgifter\r\nsom vi kristdemokrater förväntar oss att EG skall\r\nleva upp till och uppnå när de nordiska länderna\r\nSverige, Finland och Norge tillsammans med\r\nÖsterrike beslutar om medlemskap.</pre><pre>När EG öppnas för de nordiska länderna innebär\r\ndet att man tar till sig traditioner med mycket stor\r\npolitisk öppenhet. I det utvecklingsskede som\r\nEuropa i dag befinner sig i är det mycket angeläget\r\natt EG:s mål blir en maximal öppenhet mot\r\nomvärlden. Denna öppenhet är angelägen för\r\nutvecklingsländernas möjligheter att finna\r\nmarknad för handel och välfärdsutveckling. Men\r\nöppenheten är minst lika angelägen för de\r\nangränsande länderna inom Central- och\r\nÖsteuropa.</pre><pre>EG är den enda politiska och ekonomiska kraft som\r\ni dagens Europa på ett radikalt sätt kan påverka\r\ndessa länders välfärdsutveckling och ge stöd för\r\nutveckling av demokrati och fred i dessa länder.\r\nOm vi inte förmår att engagera medlemsländerna i\r\ndenna aktion, kommer situationen i öst att bli ett\r\nkonkret hot mot vårt eget land och vårt eget folk.</pre><pre>På ett likartat sätt finns i dag en latent spänning\r\nmellan medlemsländerna i söder och de\r\nnordafrikanska länderna. Även detta har sin grund\r\ni stora skillnader i välfärd och ekonomisk\r\nutveckling.</pre><pre>Den öppenhet som erfordras kan uppnås genom\r\nolika former av ekonomiskt och tekniskt bistånd,\r\nförbättrade handelsrelationer, sänkta tullar mot\r\ntredje land och kanske en uppbyggnad av\r\ngränsöverskridande gemensamma\r\nkommunikationer. De pågående GATT-\r\nförhandlingarna kan verksamt bidra till den\r\nöppenhet som behövs mellan länderna.</pre><pre>Sverige bör redan under pågående\r\nmedlemskapsförhandlingar göra markeringar inför\r\nkommissionen, som visar vårt krav och stöd för en\r\nökad öppenhet mot EG:s omvärld. Kommissionen\r\nhar ett ansvar för att ta vara på nya länders politiska\r\nambitioner. Öppenheten är en nordisk ambition\r\nsom EG behöver i dagsläget.</pre><pre>Herr talman! Sverige och övriga Norden är viktiga\r\ndelar av Europa. Europas problem är vårt. Man\r\nskulle kunna göra en travestering på det kända\r\namerikanska uttrycket: Fråga inte vad Europa kan\r\ngöra för oss, fråga i stället vad vi kan göra för\r\nEuropa.</pre><pre>Sverige kan bidra med erfarenheter från ett\r\npolitiskt arbete för en jämnare fördelning av\r\nvälfärden, för en aktiv kamp mot arbetslösheten\r\noch för demokrati och fred. Dessa är just de\r\nproblemområden som i dag skapar mycket stora\r\npolitiska spänningar i hela Europa.</pre><pre>Herr talman! Vi har under de två dagar, som den\r\ngemensamma parlamentarikerkommittén varit\r\nsamlad i Stockholm med deltagare från EG:s\r\nmedlemsländer och Sverige, fått åtskilliga bevis på\r\natt ett litet land som Danmark kan ha ett mycket\r\nstort inflytande över EG:s politik och utveckling\r\ngenom det engagemang som danskarna visar och\r\nmobiliserar i Europaarbetet.</pre><pre>Om vi kan mobilisera vårt folks engagemang i\r\nEuropafrågan, kan de nordiska länderna\r\ntillsammans bli en nyskapande kraft som öppnar\r\nEuropa och tryggar utvecklingen för välfärd och\r\nfred.</pre><pre>Anf. 45  EVA ZETTERBERG (v):</pre><pre>Herr talman! Fru utrikesminister! Jag hade förra\r\nveckan förmånen att få delta i ANC:s första\r\ninternationella konferens i Sydafrika. Det var en\r\nstor upplevelse, stor i bemärkelsen att få möta\r\nANC och de demokratiska krafterna i Sydafrika,\r\nsom trots allt de våld som har riktats mot dem har\r\nförmågan att stå över våldet och en vilja att skapa\r\nnationell enhet i sitt land.</pre><pre>Det är också svårt att tala om Sydafrika och det\r\ninternationella läget utan att bära med sig de bilder\r\nav det förtryck som fortfarande råder i Sydafrika,\r\nde oerhörda sociala skillnaderna, bilderna av den\r\nfattiga svarta befolkningen och de extremt rika som\r\nstänger in sig i sina egna valda fängelser av lyx. Hur\r\nnågon människa -- vit eller svart -- kan vilja välja att\r\nleva på det viset är för mig en gåta.</pre><pre>När jag i dag tar del av regeringsdeklarationen är\r\njag naturligtvis förvånad över att regeringen inte\r\nkan uttala sig tydligare om Sveriges bidrag när det\r\ngäller att ställa upp mot apartheidsystemet i\r\nSydafrika. Jag kan inte förstå varför man från\r\nsvensk sida inte vill göra en betydligt mer aktiv\r\ninsats för att stärka kampen mot apartheid, och för\r\natt bistå Sydafrika med att leda landet in i\r\ndemokrati.</pre><pre>Den svenska regeringen har varit oerhört snabb\r\nmed att tala om att upphäva sanktionerna. Jag är\r\nnaturligtvis glad över att Utrikesnämnden -- detta\r\nhar bekräftats av Pär Granstetd m.fl. både här i dag\r\noch vid mötet i Sydafrika -- uttalade att Sverige inte\r\nskall springa i förväg, utan vänta på att ANC:s\r\nvillkor blir uppfyllda.</pre><pre>När Nic Grönvall talar om att följa Norges\r\nexempel, hoppas jag att det enbart står för\r\nmoderaterna. Jag skulle vara intresserad av att få\r\nhöra utrikesministerns kommentar till detta.</pre><pre>ANC har i ett dokument, som jag vill återge, bett\r\nvärldssamfundet att se till att en överenskommelse\r\nträffas om ett exakt datum för val, att man etablerar\r\nen övergångsregering, att ett oberoende val\r\ngenomförs och att en mediakommitté tillsätts samt\r\natt en akt tas fram som talar om hur övergången till\r\ndemokrati skall ske. I det läget kan man påbörja ett\r\nupphävande av sanktionerna.</pre><pre>ANC tar också i sina rekommendationer upp att\r\nman anser det vara självklart att den internationella\r\nförsamlingen inte skall tolerera att vita\r\nrepresenterar Sydafrika utan att de demokratiska\r\nkrafterna och interimregimen i Sydafrika har\r\naccepterat dem som representanter.</pre><pre>Jag vill vända mig till Ny demokrati och Lars\r\nMoquist, som anser att sanktionspolitiken har varit\r\nfelaktig över huvud taget. Vad har Lars Moquist\r\noch andra nydemokrater att säga till de vita och\r\nsvarta sydafrikaner, för vilka de internationella\r\nsanktionerna har betytt så oerhört mycket för deras\r\negen kamp, och där Sverige har stått i främsta\r\nledet? Jag undrar vad Lars Moquist skulle ha svarat\r\nNelson Mandela när han på ANC:s konferens till\r\noss alla internationella gäster sade: Vi vet att ni\r\nkommer att vilja gå med oss även den sista milen,\r\natt ni vill arbeta med oss för att få en bestående\r\nseger i de här valen. Vi vet att ni vill hjälpa oss att\r\nåterupprätta Sydafrika i den vision som Freedom\r\nCharter lade grunden för, likväl att det här landet\r\när ett land som tillhör alla -- svarta och vita. Vad\r\nsvarar Ny demokrati och vad svarar Lars Moquist\r\nde demokratiska krafterna?</pre><pre>Vad vill den svenska regeringen svara de\r\ndemokratiska krafterna i Sydafrika i dag? Det\r\ngäller naturligtvis sanktionerna, där vi måste vara i\r\ntakt med dem som finns inne i Sydafrika och som\r\narbetar för demokratin. Vi skall inte gå tvärt emot\r\nderas önskemål.</pre><pre>Hur vill man från svensk sida bidra till\r\nväljarutbildningen i Sydafrika. Vilka andra insatser\r\nsåsom bistånd m.m. kan Sverige tänkas göra för att\r\nbidra till att utjämna de enorma sociala och\r\nekonomiska skillnader som finns mellan\r\nmänniskor?</pre><pre>Herr talman! Jag vill instämma i Karl-Göran\r\nBiörsmarks hyllning till solidariteten. Men jag\r\nhoppas och ser att hälsningen i första hand går fram\r\ntill den egna regeringen, eftersom det är regeringen\r\nsom har skurit ned biståndsinsatserna.</pre><pre>Slutligen, regeringsdeklarationen talar om\r\nmänskliga rättigheter i allmänhet. De som i hög\r\ngrad drabbas av just krig, katastrofer och sociala\r\norättvisor är kvinnor och barn. Jag skall inte här\r\nupprepa vad andra har sagt om att kvinnor och barn\r\när de som får minst del av utbildning och\r\nhälsoresurser m.m. Vi vet också att våld i hög grad\r\nriktas mot kvinnor och barn, som exempelvis i det\r\nforna Jugoslavien där kvinnor och barn har\r\nvåldtagits. Därför är det desto mer förvånande att\r\nkvinnor och barn tycks vara totalt frånvarande i\r\nregeringsdokumentet. Det enda som nämns är\r\nbefolkningsfrågan. Utrikesministern, var finns\r\nregeringens engagemang för att nå just dem som\r\nallra mest drabbas av katastrofer, våld och sociala\r\norättvisor?</pre><pre>Anf. 46  KRISTINA SVENSSON (s):</pre><pre>Herr talman! Fru utrikesminister! Under senare tid\r\nhar biståndet ansatts hårt. Å ena sidan har en värld\r\ni snabb förändring ställt långt större krav på ökade\r\nresurser och nya ändamål. Å andra sidan har\r\nbiståndets volym urgröpts. Samtidigt har det här\r\nhemma förts en debatt om biståndet som har varit\r\nmycket hård och osaklig.</pre><pre>Inte minst SIDA har under de senaste veckorna\r\nutsatts för en vulgär och osaklig hetskampanj.\r\nTyvärr har biståndsansvariga på UD hukat. På så\r\nsätt, menar jag, har man där medverkat till att\r\nmisstänkliggöra det svenska biståndet i allmänhet,\r\noch SIDA i synnerhet. Jag är i detta avseende djupt\r\nbesviken på Alf Svensson, som jag också saknar här\r\ni kammaren i dag när biståndsfrågorna tas upp av så\r\nmånga.</pre><pre>Herr talman! Det är alldeles självklart att vi kritiskt\r\nskall granska vår biståndspolitik, men kritiken skall\r\nvara saklig.</pre><pre>För tre år sedan föreslog vi som satt i den s.k.\r\norganisationsutredningen att ett fristående\r\nutvärderingssekretariat skulle inrättas för att\r\nutvärdera biståndet. I april förra året beslutade\r\nriksdagen att anslå medel till sekretariatet. Men\r\ntiden gick, och inget hände. Först nu den 1 mars i\r\når, nästan ett år senare, kommer detta sekretariat\r\natt börja sitt arbete.</pre><pre>Regeringens senfärdighet i denna fråga har bidragit\r\ntill att den vulgärpropaganda mot det svenska\r\nbiståndet som har förts under den senaste tiden har\r\nfått fotfäste. Det är ett oberoende\r\nutvärderingsinstitut som kan ge oss de nödvändiga\r\nsvaren huruvida svenskt bistånd uppfyller de mål\r\nsom den svenska riksdagen har fastlagt.</pre><pre>Det är inget som helst tvivel om att biståndet\r\nbehövs och behövs i ökad omfattning, även om alla\r\nländer först och främst måste mobilisera sina egna\r\nresurser. Handeln och de kommersiella\r\nkapitalströmmarna är av mycket större volym än\r\nbiståndet, men det vore fel att minska biståndet\r\nmed hänvisning till behovet av ökad handel och\r\nbättre handelsvillkor för u-världen. Sådant behövs\r\nförvisso, men för att u-länderna skall kunna\r\nkonkurrera framgångsrikt krävs ekonomisk och\r\nsocial utveckling, vilket särskilt i de fattigaste\r\nländerna måste stödjas med bistånd.</pre><pre>Det är uppenbart att den nu rådande ekonomiska\r\nnedgången har påverkat de industrialiserade\r\nländernas vilja och förmåga att leverera ett ökat\r\nbistånd. Jag vill understryka att för oss\r\nsocialdemokrater är neddragningen tillfällig och att\r\nenprocentsmålet snarast möjligt måste återupptas.</pre><pre>I vår partimotion om biståndet -- den som Daniel\r\nTarschys här i kammaren kallade sympatisk -- har\r\nvi socialdemokrater fastslagit vilka grundläggande\r\nhuvudprinciper som alltjämt bör gälla för svenskt\r\nbistånd.</pre><pre>* Det bilaterala biståndet bör koncentreras till de\r\nfattigaste och minst utvecklade länderna.</pre><pre>* Biståndet måste vara långsiktigt. Vi oroas över att\r\nregeringen alltmer fragmenterar biståndet.</pre><pre>* Sverige skall i samverkan med andra givare stödja\r\nutvecklingen av demokratiska samhällen. Vi oroas\r\növer att regeringen ofta lutar mot att inta en\r\nvillkorande snarare än en främjande attityd.</pre><pre>* Importstöd/betalningsbalansstöd är av särskild\r\nbetydelse för fattiga länder med stor skuldbörda.</pre><pre>* Utvecklingen förutsätter att ett land utvecklar sin\r\ninstitutionella kapacitet och förmåga. Här spelar\r\nförvaltningsbiståndet en stor roll.</pre><pre>* Satsningar på fysisk infrastruktur samt på vatten,\r\nmiljö, hälsa och utbildning är viktiga uppgifter för\r\nstatsmakten. Det gäller områden som är väl\r\nlämpade för biståndsinsatser.</pre><pre>* Det kvinnoinriktade biståndet är nödvändigt för\r\natt vinna mot fattigdomen. Flera talare här i dag har\r\nlyft fram detta. Jag håller med dem. Men vi saknar\r\nregeringens uttryckliga prioritering av det\r\nkvinnoinriktade biståndet.</pre><pre>* Befolkningsfrågorna har vuxit i betydelse. De är\r\ncentrala för hela utvecklingsproblematiken. Här\r\nsaknar vi regeringens strategi för behandlingen av\r\ndessa frågor. Det är anmärkningsvärt med tanke på\r\nFN:s befolkningskonferens som skall äga rum 1994\r\ni Kairo.</pre><pre>När vi nu tvingas göra nedskärningar och hårda\r\nprioriteringar, är det av största vikt att biståndet\r\nkoncentreras till de fattigaste länderna. Flera av\r\nvåra programländer -- jag tänker på Mocambique,\r\nTanzania och Vietnam -- befinner sig nu i ett\r\nmycket känsligt övergångsskede mot ökad\r\nekonomisk och politisk pluralism. I detta läge är det\r\ndesto angelägnare att vi fortsätter att ge ett starkt\r\nsvenskt bistånd för att stödja dessa processer. Just\r\nmed tanke på regeringens egna prioriteringar är det\r\nmärkligt att man vill sänka landramarna för dessa\r\nmottagarländer.</pre><pre>Anf. 47  RICHARD ULFVENGREN\r\n(nyd):</pre><pre>Herr talman! Fru utrikesminister och tappra\r\nutskottskolleger! Först ett par klargöranden.</pre><pre>Ny demokrati har konstruktiva förslag om hur\r\nutrikesförvaltning och biståndsinsatser borde\r\nskötas. Ny demokrati vill inom biståndet göra mer\r\nför fler till en lägre kostnad. Detta är en utmaning.\r\nNy demokrati vet att det finns lyckade\r\nbiståndsprojekt. Jag säger detta, eftersom det tycks\r\nvara de argument med vilka man försöker vifta bort\r\nvåra seriösa förslag.</pre><pre>Herr talman! Ny demokrati har framlagt förslag om\r\nhur det befintliga bistånds- och\r\nhandelsmyndigheterna SIDA, BITS, SwedeCorp,\r\nEKN, Svensk Exportkredit, Exportrådet m.fl.\r\nborde ombildas till två nya myndigheter eller --\r\nhemska tanke -- till två nya bolag. Ett bolag skulle\r\nha den samlade kompetensen och ansvaret för\r\nmjukvaran, dvs. lån, exportkrediter, garantier och\r\nproject management för näringsliv och\r\nmyndigheter. Det skulle ske med tonvikt på vårt\r\nnärområde men med inriktning på hela världen i\r\nprojekt där Sverige innehar kunskaper och\r\nkompetens.</pre><pre>Vi har föreslagit en fyrdubbling av de\r\nexportkreditgarantier till Östeuropa som\r\nregeringen blygsamt har fastställt. Vi fick i går höra\r\nom de kurser som BITS har anordnat i Östeuropa.\r\nJag tror inte att vi löser några problem med kurser.\r\nVi skulle behöva en konkret strategi och ett\r\nkonkret mål för vår östpolitik. Jag tycker att vi skall\r\nförsöka forma en sådan politik i vårt utrikesutskott.</pre><pre>Det andra bolaget skulle ha det operativa ansvaret\r\nför hårdvaran, en effektiv katastrofhjälp. Det kan\r\nvara allt från blågula Herculesplan med mat,\r\nmedicin och kläder -- vi har beskrivit detta tidigare\r\nsåsom en brigad eller liknande -- till mer tekniska\r\nprojekt såsom uppbyggnad och reparation av\r\ninfrastruktur m.m.</pre><pre>Denna organisation skall även syssla med\r\nupprättandet av flyktingläger i katastrofernas\r\nnärområde -- och i Sverige, när flyktingarna har\r\nkommit så långt. Det skall även vara en logistisk\r\nkoordinering av enskilda organisationer som\r\nRädda Barnen, Röda Korset, Lutherhjälpen m.fl.,\r\ndvs. en konkret handling i stället för bidrag. Man\r\nskall kunna hjälpa dem konkret med transporter,\r\nsamordning osv. i stället för 80/20-regeln, som vi för\r\növrigt vill ändra till en 70/30-regel.</pre><pre>Dessutom skulle organisationen ansvara för en\r\nsamlad koordinering av svenska FN-insatser. Dessa\r\när i dag, som ni vet, spridda på en rad departement\r\noch myndigheter. Ingen tycks ha det samlade\r\ngreppet. Vi bör även verka för att få fler svenskar i\r\nFN-systemet och se över de svenska\r\nbidragsandelarna som i vissa fall är oresonligt stora.</pre><pre>Befolkningsfrågan måste självfallet prioriteras. Det\r\nhar nämnts här tidigare, men det kan inte nog\r\npoängteras. Det finns i världen ett stort behov av\r\nfamiljeplanering som inte är tillgodosett. Det finns\r\ningen tvingande funktion. Till att börja med får\r\nman se till att de som verkligen vill ha hjälp med\r\nfamiljeplanering får hjälp. Om det blir en smal eller\r\nbred lösning bryr jag mig inte om. Huvudsaken är\r\natt man verkar på alla fronter där det finns ett\r\nbehov.</pre><pre>Herr talman! Jag vill till slut kommentera den\r\nskamliga och fantasilösa utskottsbehandlingen av\r\nalla dessa frågor. Var finns visionärerna i\r\nutrikesutskottet? Man bestämmer sig för att\r\nkopiera förra årets betänkande. T.o.m. namnet\r\nUU15 behåller man sedan förra året. Sedan\r\nbestämmer sig Socialdemokraterna och\r\nfyrklöverregeringen för att den ekonomiska ram\r\nsom UD har föreslagit skall ligga fast. Därefter\r\navstyrks alla motioner mycket rutinerat.</pre><pre>Vidare hejar alla glatt på sin hjälte Calle, dock inte\r\nBildt utan Tham, som tycks vara tjänis med de\r\nflesta i utskottet. Man verkar vara rörande överens\r\nom att det inte är något fel på SIDA. Statsrådet Alf\r\nSvensson har två gånger under de senaste veckorna\r\nsagt i denna kammare att OECD tycker att SIDA\r\när bra. Då är det naturligtvis så. Jag undrar vad\r\nOECD tycker om Expressen.</pre><pre>I de fyra största biståndsmyndigheterna sitter\r\nledamöter från utrikesutskottet: Alf Wennerfors\r\noch Pär Granstedt i SIDA, Kristina Svensson i\r\nSwedeCorp, Nils T Svensson i BITS och allas vår\r\nutskottsordförande i SAREC. Dessutom är Alf\r\nWennerfors ordförande i Riksdagens revisorer,\r\nsom åtskilliga gånger har riktat kritik mot SIDA.</pre><pre>Herr talman! Är detta lämpligt? Inger detta\r\nförtroende? Jag tycker inte det. Jag blir alldeles\r\nmatt över att se den stelhet och det motstånd mot\r\nnytänkande som finns i utrikesutskottet.</pre><pre>Mr speaker! Eftersom detta är en utrikesdebatt, vill\r\njag avsluta med ett ordspråk på engelska: If you\r\nonly do as you did before, you'll only get what you\r\ngot before.</pre><pre>Anf. 48  KARL-GÖRAN BIÖRSMARK\r\n(fp):</pre><pre>Herr talman! Jag vill ställa några frågor till Richard\r\nUlfvengren. Men först vill jag understryka att jag\r\nhåller med om att det är viktigt med nytänkande.\r\nDet är angeläget att vi är öppna för nya\r\ninfallsvinklar och nya idéer.</pre><pre>När det gäller biståndets storlek sade Ny\r\ndemokratis företrädare Lars Moquist: Vi har inte\r\nråd att ge 1 % av vår bruttonationalinkomst i\r\nbistånd. Jag förstår att Richard Ulfvengren delar\r\nden uppfattningen att Sverige inte har råd. Jag\r\nmenar dock att Sverige har råd att ge en solidarisk\r\nhjälp till resten av världen. Att fördela 99 % av\r\ninkomsterna bland oss själva och ge 1 % i bistånd\r\nborde vara möjligt för svensk ekonomi. Som vi\r\nhörde här tidigare motsvarar 1 % ungefär vad vi\r\nköper chips och godis för.</pre><pre>Richard Ulfvengren sade att vi kan uträtta mer för\r\nhälften av pengarna. Menar Richard Ulfvengren på\r\nallvar att ett halverat bistånd ger mer än vad ett\r\neffektivt enprocentsmål skulle göra?</pre><pre>Anf. 49  RICHARD ULFVENGREN\r\n(nyd):</pre><pre>Herr talman! Karl-Göran Biörsmark påstår att vi\r\nhar sagt att vi inte har råd. Vi har inte råd att göra\r\nfel i dagens läge. Vi har inte råd att göra det minsta\r\nlilla fel på något område inom svensk ekonomi och\r\ninte heller inom biståndsområdet. Eftersom vi\r\ndiskuterar den frågan i dag och eftersom jag jobbar\r\nmest med den frågan, är det där som jag har lagt\r\nmin energi för att försöka se till att vi använder\r\npengarna effektivt.</pre><pre>Vi har sagt att vi vill att vi skall försöka nå det mål\r\nsom FN har satt upp som ett gemensamt och\r\nlångsiktigt mål, nämligen 0,7 %. Men jag tycker att\r\nhela diskussionen om dessa procentsatser är ganska\r\nabsurd. Men om man vill uppnå målet 0,7 % av\r\nBNP, måste man ha någon BNP totalt sett att räkna\r\ndenna procentsats på.</pre><pre>Om vi utgår från att det är 0,7 % som gäller, tycker\r\njag inte att det kan vara något fel för ett politiskt\r\nparti att säga att man vill följa FN:s långsiktiga mål,\r\nnär vi vet att det är fyra eller fem länder som ligger\r\növer dessa 0,7 %. Vi vet att flertalet av alla\r\nindustriländer ligger under dessa 0,7 %. USA\r\nligger på 0,15 % eller 0,21 % -- jag vet inte den\r\nexakta siffran. Men detta visar att vi ligger i topp,\r\noavsett om vi lägger oss på 0,5 %, 0,7 % eller\r\n0,93 %.</pre><pre>I år har vi hamnat lägre, eftersom vi inte sätter oss\r\nned och anger en viss summa pengar för att sedan\r\nbestämma vad de skall gå till. Vi tar reda på var\r\nkonkreta insatser behövs. Och när vi vet vad som\r\nborde göras, får man fram ett belopp som sedan\r\nkan översättas till en procentsats. Jag tycker inte att\r\nman skall jobba på det omvända sättet, dvs. att\r\nbara för sakens skull skyffla i väg 1 %. Det kan inte\r\nvara något biståndsmål i sig.</pre><pre>Jag påstår att vi har som motto att göra mer för fler\r\ntill en lägre kostnad. Jag är övertygad om att om vi\r\ntog 0,5 % av BNP och bestämde att det skulle gå\r\nenbart till bistånd riktat till folk av folk, med\r\nfrivilligorganisationer som har en minimal\r\nadministration och minimala kostnader, skulle vi\r\nkunna hjälpa fler människor ute i världen än vad vi\r\ngör i dag när vi har byggt upp en stor hierarki med\r\nolika myndigheter som var och en drar sina\r\nkostnader. Det är säkert alldeles korrekt, eftersom\r\ndet är på det sättet i stora organisationer. Men om\r\nman nu vill ha ut så mycket som möjligt till folk av\r\nden totala summan, borde man göra på ett annat\r\nsätt.</pre><pre>Som Karl-Göran Biörsmark vet har jag själv jobbat\r\nmed bistånd och sett dessa saker. Jag säger också\r\natt jag har sett fantastiska projekt. Men jag har\r\nockså sett projekt som inte är riktigt såsom man\r\nskulle tänka sig.</pre><pre>Vi vet att när de fyra partier som i dag sitter i\r\nregeringen var i opposition, kritiserade de detta om\r\noch om igen. De har inte alltid tyckt att det som har\r\ngjorts i t.ex. Tanzania har varit så fantastiskt bra,\r\nnär man har försökt göra ett kollektivt jordbruk.\r\nMen helt plötsligt sitter de i regeringen och gör inte\r\nett dyft.</pre><pre>Detta var en lång monolog, men du klubbade inte\r\nav.</pre><pre>Anf. 50  KARL-GÖRAN BIÖRSMARK\r\n(fp):</pre><pre>Herr talman! Vi har inte råd att göra fel, säger\r\nRichard Ulfvengren. Naturligtvis har vi inte det.\r\nPrecis som jag sade i mitt tidigare anförande i dag\r\nhar vi inte råd att göra fel i svensk ekonomi över\r\nhuvud taget eller i biståndsinsatserna. Här i Sverige\r\nhar vi gjort mängder av fel såvitt jag vet. Jag\r\nnämnde några här i dag. Det står en stor\r\ncementklump ute på Vikbolandet som inte\r\nfungerar och som kallas för världens första\r\noljedrivna kärnkraftverk. Om detta hade skett i ett\r\nbiståndsland hade det blivit en skröna som hade\r\ngått runt. Det har gjorts satsningar på\r\nVolvofabriken i Uddevalla som står still och på\r\nSaabfabriken i Malmö. Det har skett\r\nmiljardrullningar i stora svarta hål. Men när ett\r\nmisslyckat biståndsprojekt i något land blir känt, då\r\nblir det stora Expressenartiklar i flera dagar, och\r\nman försöker hålla myterna i gång.</pre><pre>Jag delar uppfattningen att dessa pengar skall gå till\r\nfolk. Det gör de i dag. Richard Ulfvengren nämnde\r\nt.ex. Tanzania. Biståndet dit går t.ex. till att trycka\r\nfyra miljoner skolböcker per år. Fem miljoner\r\ntanzanier skyddas mot jodbrist. 650 000 tanzanier\r\nfår tillgång till rent vatten osv. Jag skulle kunna\r\nhålla på hur länge som helst. Så visst går pengarna\r\ntill folk.</pre><pre>Min fråga är då: Menar Richard Ulfvengren på\r\nallvar att 0,5 % effektivt till folk skulle göra lika\r\nmycket som 1 % effektivt till folk? Jag vill nämligen\r\nha 1 % effektivt.</pre><pre>Anf. 51  RICHARD ULFVENGREN\r\n(nyd):</pre><pre>Herr talman! Jag vill först be om ursäkt för att jag i\r\nslutet av mitt förra inlägg duade talmannen.</pre><pre>Karl-Göran Biörsmark, jag är den första att skriva\r\nunder på att vi inte skall göra olönsamma projekt,\r\noavsett om det är i Sverige eller någon annanstans.\r\nJag beklagar att man i så fall inte synar dessa affärer\r\nännu mer. Som jag sade i min inledning, jobbar vi\r\nhär just nu med utrikespolitik och biståndsfrågor.\r\nDärför tycker jag att det är detta som vi skall\r\ndiskutera. Men det kan inte bli ett argument att det\r\när okej att vi gör olönsamma biståndsaffärer bara\r\ndärför att vi gör en olönsam Saabsatsning. Det är\r\ntvå separata kapitel. Det vet jag att även Karl-\r\nGöran Biörsmark vet.</pre><pre>Sedan säger Karl-Göran Biörsmark att han vill ha\r\n1 % effektivt bistånd. Det skulle jag också vilja ha.\r\nOm jag var så säker på att det var så effektivt som\r\njag önskade, skulle jag direkt skriva under på att vi\r\nskulle ha 1 % i ett läge då Sverige verkligen har råd\r\nmed det.</pre><pre>Som vi vet finns det mängder av effekter som gör\r\natt bistånd faktiskt kan ge Sverige åtskilliga\r\nspin off-effekter. Vi har talat om bundet bistånd,\r\noch vi har talat om att man vill generera\r\narbetstillfällen i Sverige osv. Med ett riktigt smart\r\nutarbetat biståndsprogram skulle man kanske\r\nkunna ha ett bistånd på 2 %. Däri ligger alltså inte\r\nproblemet, Karl-Göran Biörsmark. Jag är inte så\r\növertygad som resten av utskottet om att det som vi\r\ngör är det absolut bästa. Men när jag blir det,\r\nkommer jag att vara den första att yrka på ett större\r\nanslag.</pre><pre>Anf. 52  BIRGIT HENRIKSSON (m):</pre><pre>Herr talman! Fru utrikesminister! Jag satt\r\nhäromdagen och bläddrade igenom utgåvan\r\nrörande viktigare svenska utrikesfrågor under\r\n1992. Alla har talat väldigt mycket om situationen i\r\ndet forna Sovjet, om Baltikum, om mänskliga\r\nrättigheter i många olika länder, om internationellt\r\nutvecklingssamarbete, om miljöfrågor, om sociala\r\nfrågor osv. Listan kan göras lång. Men bara ett par\r\ngånger har någon talat om barns situation i världen,\r\noch ändå är det en fråga av mycket stor dignitet.\r\nDet är ju en fråga som verkligen borde engagera\r\nmånga, eftersom det är barnen som är framtiden.</pre><pre>Vi vet i dag av erfarenhet och genom utvärderingar\r\nav tidigare arbeten i vissa länder att hjälp till\r\nkvinnor och barn kan betyda hjälp till en hel familj,\r\nja, ibland till en hel by. Flickor som får lära sig att\r\nläsa och skriva, som får lära sig att ta till vara och\r\ntillaga mat på rätt sätt, som får lära sig hur viktigt\r\nrent vatten och en viss hygienisk standard är, lyfter\r\nhela sin familj till ett drägligare och bättre liv. Det\r\när kvinnorna och de små flickorna -- de får börja\r\nmycket tidigt att ta ansvar och hjälpa till med allt\r\nslags arbete om man är en liten flicka -- som sätter\r\nsin prägel på familjen. Familjen är fortfarande\r\nkvinnornas huvuduppgift. Vi har ju inte kommit så\r\nlångt ifrån detta heller -- alla utredningar visar att\r\näven svenska kvinnor har huvudansvar för familj,\r\nför mat, för städning, för barn, för hem, för skola\r\nosv.</pre><pre>Barn far illa i många länder. En del barn far illa\r\näven i ett välmående land som Sverige. Men det\r\nsom jag i dag speciellt tänkte ta upp är unga flickors\r\nsituation i alltför många länder. Det rapporteras\r\nfrån olika håll att flickebarn lever i en mycket utsatt\r\nposition i många fattiga länder. Samtidigt som\r\ntekniken går framåt, och man t.ex. kan ta hjälp av\r\nultraljud vid graviditetsundersökningar för att\r\nkunna hjälpa, hör vi talas om hur just detta nu\r\nmissbrukas i allt större omfattning, och då som\r\nregel bland relativt välbärgade. Nu gäller det inte\r\nsvåra skador eller sjukdomar, utan nu gäller det\r\nkön. Och det är flickor som aborteras, just av den\r\nanledningen att de är flickor. Det talas även om\r\ndödande av flickebarn. De är inte välkomna i en\r\nsvältande värld, detta trots att vi vet kvinnornas\r\nstora betydelse för familjen. På något sätt måste vi\r\nhjälpa till att sprida den kunskapen.</pre><pre>En undersökning från Indien visar att 51 % av\r\nfamiljerna inom en religion hade dödat sina\r\nsmåflickor av ekonomiska skäl. Flickorna utsätts\r\näven i många utvecklingsländer för grovt\r\ndiskriminerande behandling. De får sämre tillgång\r\ntill hälsovård och utbildning. De sätts ofta i mycket\r\nhårt arbete, och de utsätts även i flera länder för\r\nskadliga traditionella sedvänjor, t.ex.\r\nkönsstympning. Enligt uppgifter från Unicef\r\ntillämpas detta i åtminstone 25 afrikanska länder\r\nmed mycket svåra medicinska följder för de\r\nstympade kvinnorna.</pre><pre>I vår informella och tvärpolitiska barngrupp har vi\r\nbörjat ett närmare samarbete för att lyfta fram och\r\nsprida kunskap om främst barns och kvinnors\r\nutsatta positioner. Den största andelen av världens\r\nfattiga utgörs av kvinnor. Den största andelen av\r\nvärldens flyktingar utgörs av kvinnor. Vi vill att\r\nman vid FN:s konferens om mänskliga rättigheter\r\n1993 belyser dessa frågor och understryker\r\nbetydelsen av vad bl.a. utbildning kan\r\nåstadkomma.</pre><pre>Herr talman! Utbildning av flickor är en mycket\r\nklok investering. Studier belägger att flickors och\r\nkvinnors produktivitet ökar i samma grad som\r\nutbildningen, både i och utanför hemmet. Ett land\r\nsom investerar i flickors utbildning kan konstatera\r\nmindre barnadödlighet och en minskning av\r\nfamiljestorleken. Detta beror bl.a. på att utbildade\r\nkvinnor bättre utnyttjar de hjälpmedel som finns\r\noch att de är mindre rädda för nyheter. En rad\r\nexempel ges också i vår motion.</pre><pre>Utrikesminister Margaretha af Ugglas sade i sitt\r\ninledningsanförande att Sverige, trots årets\r\ntillfälliga besparingar, är ett av världens mest\r\ngenerösa givarländer. Hon sade också att\r\nregeringen särskilt betonar betydelsen av att främja\r\nde mänskliga rättigheterna och\r\ndemokratiseringsprocessen inom\r\nutvecklingssamarbetets ram. Detta ger mig hopp\r\nom att man från regeringen även beaktar\r\nflickebarnens utsatta läge och medverkar till en\r\nökning såväl av flickors möjligheter till överlevnad\r\nsom till flickors och kvinnors möjligheter till en god\r\nutbildning.</pre><pre>Anf. 53  HANS GÖRAN FRANCK (s):</pre><pre>Herr talman! En demokratisk utveckling i\r\nSydafrika är av största betydelse för hela\r\nvärldssamfundet. För övriga Afrika kan det få en\r\nstor betydelse både politiskt och ekonomiskt.\r\nFramsteg har otvivelaktigt gjorts i den\r\ndemokratiska processen i Sydafrika. Det gäller nu\r\natt vid de kommande förhandlingarna i början av\r\nmars ta de definitiva besluten om datum för\r\ndemokratiska val, om att upprätta en s.k.\r\ntransitional executive council och en oberoende\r\nval- och mediakommission. Det gäller också att\r\nlagfästa bestämmelser om övergång till demokrati.</pre><pre>ANC och andra demokratiska krafter befinner sig i\r\nett svårt ekonomiskt underläge i förhållande till\r\nNationalistpartiet och andra konservativa\r\nriktningar i Sydafrika. Det har sagts att ANC har\r\nfem gånger mindre resurser per väljare än de övriga\r\nkrafterna. Det är därför angeläget att allt möjligt\r\npolitiskt, ekonomiskt och materiellt stöd lämnas till\r\nANC och andra demokratiska formationer i syfte\r\natt uppnå en bättre balans i den kommande\r\nprocessen för demokrati, fred och utveckling, fri\r\nfrån apartheid.</pre><pre>Det gäller bl.a. att också ge stöd till de\r\ndemokratiska organisationernas väljarutbildning.\r\nDen stora majoriteten av de svarta människorna\r\nhar aldrig tidigare deltagit i något demokratiskt val.\r\nDet gäller att fortsätta att kontinuerligt sända\r\nobservatörer med specifika uppdrag att\r\nunderstödja arbetet mot det politiska våldet liksom\r\natt övervaka demokratiseringsprocessen och de\r\nkommande valen.</pre><pre>Som framgår av regeringsdeklarationen behövs en\r\nutökning av den internationella\r\nobservatörsgruppen. Det gäller inte bara att FN\r\nutan att även andra internationella organ deltar i\r\nbevakningen.</pre><pre>Den internationella solidaritetskonferensen, som\r\nhölls den 19-21 februari i år, där jag och en stor\r\nsvensk delegation deltog, antog ett aktionsprogram\r\nsom inte bara förtjänar närmare studium utan\r\nockså ett aktivt svenskt stöd. Det rör sig bl.a. om\r\ninternationellt tryck för den demokratiska\r\nförändringen, aktioner för att stöjda fred och lugn i\r\nlandet, det gäller understöd till utbildning,\r\nhälsovård och sociala insatser. Allt detta förutsätter\r\nett utökat svenskt bidrag.</pre><pre>Regeringen har föreslagit en kraftig minskning av\r\ndet svenska stödet till Sydafrika, från ca 310\r\nmiljoner kronor till 240 miljoner. Denna\r\nneddragning är alltför stor med hänsyn till det stora\r\nbehovet och den ytterst kritiska situation som råder\r\ni Sydafrika. Det borde vara möjligt att i den\r\nfortsatta riksdagsbehandlingen uppnå enighet om\r\natt riksdagen beslutar utöka stödet för fred och\r\ndemokrati i Sydafrika med åtminstone 25 miljoner\r\nkronor, som föreslagits i en s-motion.</pre><pre>I regeringsdeklarationen anges att de ekonomiska\r\nsanktionerna mot Sydafrika bör avskaffas så snart\r\nde politiska förutsättningarna föreligger.</pre><pre>För svensk del finns det all anledning att\r\nunderstödja ANC:s ställningstagande i\r\nsanktionsfrågan. Det betyder att länderna häver\r\nsanktionerna beträffande handel, investeringar och\r\nlån men först sedan valdag fastställts, transitional\r\nexecutive council och oberoende valkommission\r\nupprättats samt den berörda\r\növergångslagstiftningen antagits.</pre><pre>FN-sanktionerna beträffande vapen och olja kan\r\ninte hävas förrän en demokratisk regering har\r\ninstallerats.</pre><pre>Det största hindret för ett fritt och rättvist val är det\r\npolitiska våldet. Detta våld har kraftigt ökat på\r\nsenare tid. Det rör sig om 7 000 människoliv sedan\r\nfebruari 1990. de Klerk-regeringen har förnekat sitt\r\neget ansvar för det politiska våldet i landet, trots att\r\ndet är uppenbart. FN:s säkerhetsråd har också\r\nuttalat att den sydafrikanska regeringen ytterst bär\r\nansvaret för att hindra våldet i landet.</pre><pre>Sverige bör verka för att initiativ tas på nordisk\r\nbasis och inom FN:s ram för att förstärka den\r\ndemokratiska processen.</pre><pre>Det är mycket angeläget att alla möjliga\r\nförberedelser också vidtas så snart som möjligt för\r\natt Sverige skall kunna sätta in ett brett och\r\nomfattande utvecklingsarbete med Sydafrika, när\r\nen demokratisk icke-rasistisk regering installerats\r\ngenom demokratiska val.</pre><pre>Jag har läst vad utrikesministern har sagt i sin\r\ndeklaration. Jag tycker att det skulle finnas\r\nanledning för utrikesministern att något närmare\r\nprecisera vilka insatser regeringen är beredd att\r\ngöra för den demokratiska och fredliga processen,\r\nmot bakgrund av vad jag här har anfört. Det vore\r\nockså av värde om utrikesministern ville säga\r\nnågonting om hurdana hon anser att de politiska\r\nförutsättningarna bör vara när det gäller\r\nsanktionsfrågan.</pre><pre>Anf. 54  Utrikesminister MARGARETHA AF\r\nUGGLAS (m):</pre><pre>Herr talman! Min förhoppning är att utvecklingen\r\nmot demokrati nu går mycket snabbt. Vi har\r\nutomordentligt positiva tecken av de\r\növerenskommelser som har träffats mellan ANC\r\noch den sydafrikanska regeringen. Vi ser även\r\npositiva tecken när det gäller andra parters troliga\r\ndeltagande i dessa uppgörelser. Jag håller gärna\r\nmed Hans Göran Franck angående det som sades i\r\ngår såväl av Ingvar Carlsson som av Carl Bildt om\r\nsanktionernas snara avskaffande. Jag tycker att det\r\när desto mer angeläget mot bakgrund av den\r\nönskan, som jag delar med Hans Göran Franck, att\r\nnu få se ett mycket brett engagemang från det\r\nsvenska samhället för ett demokratiskt Sydafrika.</pre><pre>Det bästa stöd som vi i Sverige kan ge är ju ett brett\r\nengagemang på alla samhällslivets områden, dvs.\r\ndet som vi nu kan ana i en del affärstidningar: ett\r\nstarkt intresse från näringslivet, förhoppningsvis\r\nfrån enskilda organisationer och folkrörelser. Detta\r\när det bästa stöd vi kan ge den demokratiska\r\nutvecklingen i Sydafrika.</pre><pre>Anf. 55  HANS GÖRAN FRANCK (s):</pre><pre>Herr talman! Jag är tillfredsställd med att\r\nutrikesministern säger att det rör sig om mycket\r\nmer än vad som står i den kortfattade\r\ndeklarationen. Den viktigaste frågan av allt är nu\r\natt komma med konstruktiva och positiva insatser\r\nför en fredlig och demokratisk utveckling i\r\nSydafrika. Det är den helt avgörande frågan.</pre><pre>Jag har nyligen varit i Sydafrika och var dessutom\r\ndär i november. Jag kan intyga att det finns en\r\noptimism i landet om att den här utvecklingen skall\r\nkunna leda till det som alla eftersträvat och som vi\r\ntalat så mycket om. Jag vill samtidigt understryka\r\natt det fortfarande finns en rad faror av mycket\r\nallvarligt slag. Det gäller därför att sätta i gång med\r\nett mycket brett arbete från svensk och andras sida.</pre><pre>Jag tycker därför att det är beklagligt att dra ner\r\nanslaget så mycket som är föreslaget i\r\nbudgetpropositionen. Jag hoppas att regeringen\r\nskall återkomma med ett förslag om ett större\r\nanslag. Det här är ett kritiskt moment. Nu är vi inne\r\npå upploppet.</pre><pre>När det gäller sanktionerna är det av allt att döma\r\nmöjligt att följa det ställningstagande som ANC har\r\ngjort. Men vi måste också på den här punkten ha en\r\nvaksamhet av den enkla anledningen att det är nu i\r\nbörjan av mars som tre viktiga ställningstaganden\r\nskall göras, som jag preciserade i mitt anförande.\r\nDet gäller naturligtvis att internationellt sätta in\r\ntrycket för att beslut nu verkligen fattas.</pre><pre>Anf. 56  MARGARETA ISRAELSSON (s):</pre><pre>Herr talman! ''Gamla älskade barn, vad drömde\r\ndin mamma om när du blev till?'' Så sjöng Barbro\r\nHörberg i en av sina vackra visor. Visst har vi\r\nmödrar drömmar för våra barn. Vi vill att de skall\r\nfå uppleva saker som vi aldrig fick uppleva, men det\r\nfinns också saker som vi upplevt och som vill att de\r\naldrig skall behöva uppleva.</pre><pre>Trots våra drömmar, trots alla våra ambitioner far\r\nde illa, världens barn. Det handlar inte bara om\r\nvåra barn och andras ungar, för det finns bara våra\r\nbarn. Världen och världens vuxna har svikit sitt\r\nansvar, för det är vi som kallar oss vuxna som\r\nskadar barnen.</pre><pre>Det är vi som låter dem svälta ihjäl, trots att vi har\r\nmat att föda dem. Det är vi som låter dem dö i\r\nsjukdomar, trots att vi har medicinerna som skulle\r\nkunna rädda deras liv. Det är vi som tvingar dem till\r\narbete, trots att vi kan lekarna som i stället borde\r\nfylla deras dag.</pre><pre>Det är vi som lär dem hata och döda, trots att det\r\när vänskap och fred som räddar liv. Det är vi som\r\ntvingar dem att leva i okunskap, trots att vi har\r\nböckerna och kunskaperna som skulle kunna ge\r\ndem ett nytt liv. Det är vi som förgriper oss sexuellt\r\npå dem, trots att vi vet att det är kärlek de behöver.\r\nDet är vi som tar ifrån dem barndomen.</pre><pre>Världens nationer måste ta sitt ansvar för\r\nframtiden, för barnen. Det räcker inte längre med\r\nläpparnas bekännelse. Det räcker inte med att hålla\r\nvackra tal om barnens situation för att sedan lämna\r\nkonferenslokalen och fortsätta övergreppen. Det\r\nräcker inte med att underteckna och ratificera\r\nbarnkonventionen. Nu krävs åtgärder för att\r\nkomma till rätta med missförhållandena.</pre><pre>Låt mig dock säga att det gläder mig att den nya\r\nadministrationen i USA nu signalerar att man\r\ntänker underteckna barnkonventionen. Samma sak\r\ngäller Japan.</pre><pre>Herr talman! ''Barn är ett folk, och dom bor i ett\r\nfrämmande land'', sjunger Olle Adolphson. Sången\r\nhandlar om barnens lek och om hur de kan förflytta\r\nsig till andra världar genom den. Trots att det är\r\nnästan två veckor kvar till den internationella\r\nkvinnodagen, vill jag tala om flickebarnets\r\nsituation.</pre><pre>Mycket av det som jag skulle kunna säga om\r\nflickebarnets situation har på ett bra sätt beskrivits\r\nav Birgit Henriksson. Jag vill spara på tiden genom\r\natt instämma i hennes anförande.</pre><pre>Herr talman! Det faktum att Unicef talar om\r\nkönens apartheid är i sig ett bevis för att vi inte\r\nlever upp till barnkonventionens andra paragraf. Vi\r\nsocialdemokrater har i en motion om mänskliga\r\nrättigheter föreslagit att Sverige skall bli fadder för\r\nbarnkonventionen, precis som Viola Furubjelke\r\ntidigare nämnde. På något sätt måste vi visa att\r\nkonventionen inte bara är ett stycke papper, utan\r\natt den innebär viktiga åtaganden för världens\r\nnationer.</pre><pre>I en sjupartimotion, där jag är en av motionärerna,\r\nkräver vi att flickebarnets situation i världen\r\nbelyses särskilt vid FN:s konferens om mänskliga\r\nrättigheter i år. Sverige bör arbeta för att den frågan\r\nfinns med på dagordningen.</pre><pre>Det förberedande mötet inför Wienkonferensen,\r\nsom den svenska regeringen har stått som värd för,\r\nbevistades bl.a. av Richard Reid från Unicef i New\r\nYork. Kvinnorna i den s.k. tvärpolitiska\r\nbarngruppen fick tillfälle att träffa honom i dag på\r\nmorgonen för att utbyta synpunkter om bl.a.\r\nflickebarnets situation. Han betonade då att hans\r\nuppfattning efter Saltsjöbaden var att både\r\nflickebarnet och barnkonventionen riskerade att\r\nhelt komma bort.</pre><pre>Låt mig avslutningsvis peka på behovet av\r\nutbildningsinsatser för världens flickor. Utbildning\r\nav kvinnor, oavsett ålder, har stor betydelse i de\r\nfattiga länderna. Utbilda en man, och du utbildar\r\nen man. Utbilda en kvinna, och du utbildar en hel\r\nfamilj. Studier från utvecklingsländerna visar bl.a.\r\natt om en kvinna får fyra års utbildning minskar\r\nbarnadödligheten med 20 %.</pre><pre>Trots all kunskap som vi har om betydelsen av\r\nutbildning av kvinnor, visar inte statistiken att\r\nutvecklingen på detta område går framåt. År 1950\r\nfanns det 27 miljoner fler pojkar än flickor i den\r\ngrundläggande utbildningen. År 1985 hade den\r\nsiffran ökat: då var det 80 miljoner fler pojkar. Det\r\när tydligen så, att fortfarande står nästan 60 % av\r\nflickorna mellan 5 och 19 år i utvecklingsländerna\r\nutanför skolan.</pre><pre>Herr talman! Jag hade tänkt att avsluta med att\r\nvända mig direkt till fru utrikesministern, men hon\r\ngick när jag började att tala. I avsaknad av hennes\r\nnärvaro konstaterar jag bara -- och det gör jag med\r\nsorg i hjärtat -- att barnen inte nämns med ett enda\r\nord i regeringens utrikespolitiska deklaration. Jag\r\nställer mig frågan: ''Var kommer barnen in?''</pre><pre>Anf. 57  HÅKAN HOLMBERG (fp):</pre><pre>Herr talman! Jag instämmer gärna i det som\r\nföregående talare sade.</pre><pre>Det är en slump, men ändå värt att notera, att\r\ndagens utrikespolitiska debatt äger rum på det\r\nsjälvständiga Estlands nationaldag.</pre><pre>Den europeiska revolutionen 1989 innebar en\r\nrenässans för värden som under många år förnekats\r\nav många i väst och förtrampats av de styrande i öst.\r\nDemokrati och marknadsekonomi är den enda\r\nmöjliga grunden för ett civiliserat samhälle.\r\nTolerans, öppenhet och pluralism är ofrånkomliga\r\nbeståndsdelar i den fria ekonomins och\r\ndemokratins idévärld och kan aldrig växa ur\r\nsamhällen som präglas av kommandoekonomi och\r\nenpartivälde.</pre><pre>Tre år senare präglas stämningarna i Europa av\r\nuppgivenhet. I flera av de nya demokratierna växer\r\nhoten mot det öppna samhället, när gamla\r\nkommunister och nya nationalister gör gemensam\r\nsak. Nationalism är en kraft för demokrati och\r\nöppenhet, när den innebär att förtryckta frigör sig\r\nfrån ockupation och underkastelse. Om\r\nnationalismen i ett fritt land används som ursäkt för\r\nmurar mot andra länder eller för att förmena\r\nminoriteter rättigheter, blir den i stället ett hot.</pre><pre>I det f.d. kommunistiska Europa är i dag tillträde\r\ntill den västeuropeiska inre marknaden och senare\r\nmedlemskap i EG kanske själva förutsättningen för\r\natt det öppna samhällets värden skall hållas\r\nlevande. Alternativet är att många förbittrade\r\nmänniskor föredrar att vända ryggen åt det Europa\r\nsom de anser har avvisat dem.</pre><pre>EG-tanken syftar till att bygga en stabil\r\nfredsordning genom demokrati och ekonomisk\r\nutveckling; det är en vision om gemensamma\r\nspelregler och gemensamt ansvar. Om EG-\r\nprojektet misslyckas, drabbas vi alla. Detta\r\nperspektiv är nödvändigt också i den svenska\r\nEuropadebatten.</pre><pre>Det mest frånstötande exemplet på vad brist på\r\neuropeisk ansvarskänsla kan innebära ser vi i dag i\r\nBosnien-Hercegovina och i andra delar av det f.d.\r\nJugoslavien. För att det demokratiska Europas\r\nvärden skall hållas levande, måste Europa omfatta\r\nockså Bosnien-Hercegovina.</pre><pre>De svenska insatserna för att få slut på dödandet är\r\nlovvärda. Den krigsförbrytartribunal som nu\r\nbeslutats om är ett väsentligt framsteg, inte bara för\r\nBosnienfrågan utan för hela den internationella\r\nrättsordningen.</pre><pre>Men vi får för den skull inte tveka att tala klarspråk\r\ni huvudfrågan. Även om övergrepp begåtts och\r\nbegås av alla parter, är det ledningen i Serbien som\r\nbär huvudansvaret. Och Serbien måste pekas ut\r\nsom angripare, även om ledningen i Belgrad i\r\nformell mening lyckats lasta över ansvaret på\r\nandra. Serbien är i viss mening den sista\r\nkvarvarande kommunistiska diktaturen i Europa,\r\näven om de styrande nu uppträder i nationalistisk\r\nförklädnad. Tydligen är det den extrema\r\nnationalismen som är kommunismens sista\r\nstadium.</pre><pre>Bosnien-Hercegovina är en internationellt erkänd\r\nstat, medlem av FN och ESK. Om Bosnien-\r\nHercegovina utplånas, annekteras eller delas\r\nmellan andra stater, då lyfts en spärr som kan\r\njämföras med den som lyftes när det fascistiska\r\nItalien på 30-talet utan påföljd kunde annektera det\r\nsjälvständiga Etiopien. Om en stat mitt i Europa\r\ntillåts att gå under, legitimeras -- för de krafter som\r\nkan ha sådana ambitioner -- andra övergrepp mot\r\nandra länder.</pre><pre>De ryska nationalister och militärer som anser att\r\nde baltiska länderna inte bör vara fria stater, kan\r\ntycka sig ha fått godkännande av det internationella\r\nsamfundet för hot och direkta aktioner mot våra\r\ngrannländer. I andra delar av Europa kan\r\nmotsvaande hot uppstå. Om omvärlden inte förmår\r\natt ingripa nu, kan vi alla ställas inför kravet att\r\ningripa i ännu större skala på annat håll, och kanske\r\nrent av i vår närhet. Detta perspektiv måste vara\r\ndet övergripande för allt som regeringen i ESK och\r\ni andra sammanhang gör när det gäller Bosnien-\r\nHercegovina, men detta har också en vidare\r\ntillämpning. För att omformulera en mening av\r\nförfattaren Per Wästberg på Dagens Nyheters\r\nkultursida av i dag:</pre><pre>Inte bara en gemensam marknad, utan ett\r\noupplösligt samförstånd mellan folk som tidigare\r\nstridit mot varandra måste vara grunden för den\r\nEuropavision som Sverige vill dela genom\r\nmedlemskapet i EG.</pre><pre>Anf. 58  STURE ERICSON (s):</pre><pre>Herr talman! För en dryg vecka sedan påstod en av\r\nDagens Nyheters vanligen välinformerade\r\nledarskribenter att vi socialdemokrater ''inte\r\npropsar på'' en oberoende civil ubåtskommission.\r\nHan vägrade sedan att ta in ett beriktigande.</pre><pre>Mysteriet med de kränkande ubåtarna behöver nu\r\nutredas grundligt. Sedan hösten 1991 har frågan\r\nvarit inlåst i statsministerns kansli. Hemlig\r\ndokumentation visas ryska ubåtsexperter, samtidigt\r\nsom hemlighetsmakeriet i övrigt har ökat. Den\r\nsvenska allmänheten, som under det senaste\r\nårtiondet betalat en kvarts miljard om året för\r\nmarinens ubåtsjakt, har nu rätt att kräva en\r\nredovisning. Det är inte mer än skäligt att de som\r\nhar betalat för verksamheten får göra revision.</pre><pre>Carl Bildt har sedan början på 80-talet mer än\r\nnågon annan engagerat sig i denna fråga. Han har\r\ntalat om krig under ytan i våra inre vatten. Han har\r\nmed inlevelse skildrat omfattande fientliga militära\r\noperationer på svenskt territorium.</pre><pre>Det är nu hög tid att göra en utvärdering av det\r\nubåtsmaterial som samlats. Den bör göras av en\r\noberoende civil kommission bestående av jurister,\r\nstatsvetare, historiker, naturvetare,\r\nvittnespsykologer och andra som kritiskt kan\r\ngranska och göra en samlad bedömning av vad som\r\negentligen har skett.</pre><pre>Jag har träffat många vanligen omdömesgilla\r\npersoner, bland dem flera militärer, som är milt\r\nuttryckt skeptiska. Min egen tro, eller snarare min\r\nsannolikhetsbedömning, är att det efter den ubåt\r\nsom körde på grund utanför Karlskrona 1981 har\r\nförekommit kränkningar av våra territorialvatten\r\nvid några tillfällen, men inte alls i den omfattning\r\nsom våra mest entusiastiska ubåtsjägare, bland\r\ndem Carl Bildt, har påstått.</pre><pre>De kränkningar som vi har konstaterat gäller\r\nGåsöfjärden 1981, Hårsfjärden 1982 samt vid ett\r\npar tillfällen under senare hälften av 80-talet. Det\r\nförefaller troligt att marinen även i fjol samlade in\r\nett material som håller för slutsatsen att\r\nkränkningar ägt rum. Däremot tror jag exempelvis\r\ninte att det någonsin varit några ubåtar inne i\r\nTörefjärden, inte långt från det sommarhus i\r\nSundom där jag brukar bo.</pre><pre></pre><pre>Den gängse bilden av ubåtskränkningarna är ju att\r\ndet enbart handlat om sovjetiska, numera ryska,\r\nubåtar; stora, medelstora och mini. I officiella\r\nsäkerhetspolitiska analyser har vi spekulerat i att\r\ndet kan röra sig om ''operativa förberedelser'', dvs.\r\nSovjet orienterade sig inför en möjlig framtida\r\nkustinvasion. Detta var under det kalla krigets 80-\r\ntal ingen orimlig hypotes.</pre><pre>Under statsministerns besök i Moskva nyligen\r\nbekräftade president Jeltsin att rysk ubåtsexpertis,\r\nav material som presenterats från svensk sida,\r\ndragit slutsatsen ''att aktivitet av\r\nundervattensfarkoster ägt rum i svenska inre\r\nvatten''. Detta är möjligen ett steg mot en lösning.\r\nSvenska och ryska ubåtsexperter har nu Bildts och\r\nJeltsins uppdrag att söka sanningen i den här\r\nfrågan. Det är utmärkt att så sker.</pre><pre>När Rysslands utrikesminister Kosyrev besökte\r\nStockholm för några månader sedan, erbjöd han ett\r\nsådant samarbete men fick då nej från den svenska\r\nregeringen. Det är bra att vår regering nu ändrat sig\r\npå den punkten. För visst vore det befriande, om\r\nryssarna kom till slutsatsen att det bäst tjänar deras\r\negna intressen att i denna fråga spela med helt\r\nöppna kort.</pre><pre>USA har ju exempelvis medgivit att amerikanska\r\nubåtar genomfört uppdrag i sovjetiska vatten och\r\natt man har miniubåtar.</pre><pre>För några dagar sedan spelade vår ÖB i media upp\r\negendomliga ljud som anses härröra från en\r\nfrämmande ubåt som i fjol var inne på svenskt\r\nvatten. Nu läser jag i färska pressklipp från\r\nFörsvarsstaben att dels en engelsk, dels en svensk\r\nubåtsexpert underkänner ljudinspelningen som\r\nbevis. Vad skall vi lekmän egentligen tro?</pre><pre>En civil oberoende ubåtskommission bör självfallet\r\nprata utförligt med ubåtsexpertis från andra länder\r\ni både öst och väst.</pre><pre>ÖB har också inför journalister spekulerat i att de\r\nkränkande ubåtarna tillhör ''en organisation som\r\ninte kontrolleras av statsledningen''. Det är\r\nnaturligtvis ett utpekande av den tidigare sovjetiska\r\nmilitära underrättelsetjänsten GRU som då skulle\r\ndisponera över ett antal ubåtar som Jeltsin -- och\r\nföre honom Gorbatjov - inte haft en aning om. Det\r\nskulle kunna vara en verksamhet som omfattar\r\n500--700 personer och ett 20-tal ubåtar. Enligt ÖB\r\nkan de t.o.m. vara baserade utanför Östersjön och\r\nkanske långt upp på land.</pre><pre>Svensk underrättelsetjänst har nu arbetat med\r\nubåtsfrågan under mer än tio år. Andra länders\r\nunderrättelseorgan, som vi ibland byter\r\ninformation med och som bl.a. ser det mesta från\r\nsina satelliter, har också spanat efter miniubåtar.\r\nWarszawapakten och Sovjetunionen har upplösts.\r\nNya regimer i Östeuropa, en del fulla av iver att\r\ngöra upp med det sovjetiska förflutna, öppnar sig\r\nnu mot väst. Trots detta har just ingenting av värde\r\nrapporterats. Ubåtsmysteriet kvarstår.</pre><pre>De borgerliga regeringspartierna röstade i juni i\r\nfjol, på uppmaning av Carl Bildt och med hjälp av\r\nNy demokrati, ned en socialdemokratisk motion\r\nsom krävde en oberoende civil ubåtskommission.\r\nVi har nu återkommit med en ny motion med\r\nsamma krav. Den 13 maj kommer riksdagen på nytt\r\natt ta ställning i frågan om hur vi ska hantera alla\r\nfrågetecknen kring kränkande ubåtar.</pre><pre>Vi fortsätter alltså att ''propsa på'' att en civil\r\noberoende ubåtskommission snarast tillsätts. Dess\r\nuppgift blir att söka svaren på kränkningarnas\r\nomfattning, deras syfte och nationaliteten på\r\nubåtarna. Jag är säker på att mysteriet en dag\r\nkommer att lösas.</pre><pre>Anf. 59  JAN JENNEHAG (v):</pre><pre>Herr talman! Har de svenska miljöambitionerna\r\nförsvunnit? Margaretha af Ugglas har nämnt att\r\nmiljökonferensen i Rio har skapat nya möjligheter\r\natt hantera miljöproblem. Det är möjligt att den\r\nhar det, men om dessa möjligheter skall omsättas i\r\nkonkreta praktiska handlingar, krävs det stora\r\nkapitalmängder i initialskedet och förändrade\r\nlivsmönster i i-världen.</pre><pre>Om det kommer till stånd är naturligtvis osäkert.\r\nKonferensen sade ingenting om finansiering av\r\nåtgärder, vilket -- som vi alla vet -- är grunden. Utan\r\nmateriell grund förblir idéer blott idéer.</pre><pre>Det finns en risk att fler regeringar gör som den\r\nsvenska. Man nöjer sig med pappersprodukter från\r\nen internationell konferens och avvaktar vad andra\r\ntänker göra. Man ger upp egna krav, initiativ och\r\nambitioner i det internationella arbetet.</pre><pre>Att bara nämna miljöproblem utifrån FN:s roll\r\ntyder på en allvarlig brist på förståelse för dessa\r\nomfattande och gigantiska problem. Det handlar\r\nom att ställa om hela samhället från ett\r\nförbrukningssamhälle till ett samhälle där\r\nmänniskor, råvaror och energi värdesätts och\r\nhanteras på ett helt annat sätt, på ett mänskligt,\r\nvarsamt och bevarande sätt.</pre><pre>Ett exempel är Östersjön. Om Östersjön skall\r\nräddas, krävs det minst 130 miljarder, enligt flera\r\noberoende uträknare, plus en helt annan syn på\r\nhaven. Hav är inte något slags svarta hål, som\r\nsväljer och döljer allt för evig tid utan negativa\r\nreaktioner.</pre><pre>Den svenska regeringen -- eller regeringarna -- har\r\nhittills anslagit 130 miljoner till Östersjöåtgärder.\r\nDet är en promille av dessa 130 miljarder som jag\r\nnämnde tidigare. Sverige har naturligtvis med\r\nbakgrund i vår långa Östersjökust och vår\r\nlångvariga och massiva förstörelse av Östersjön ett\r\nspeciellt ansvar.</pre><pre>Det som hindrar investeringar och aktiva insatser\r\nför att förbättra Östersjöns miljöstatus är\r\nkapitalbrist. Mot den bakgrunden framstår\r\nregeringens njugghet som obegriplig. Ännu mer\r\nobegriplig blir den när man konstaterar att\r\ninvesteringarna i nya reningstekniker,\r\nenergiteknik, utbyggda VA-system, jordbruks- och\r\nskogsåtgärder skulle generera många\r\narbetstillfällen, inte bara just där åtgärderna sätts\r\nin utan också i Sverige.</pre><pre>Nu finns kunskap om behoven. Det är svårt att\r\nförstå senfärdigheten när det gäller att sätta in\r\nkapital. Vi vet var åtgärderna har störst verkan.\r\nInte minst våra ledande industriföreträdare och\r\nstatliga verk påpekar detta.</pre><pre>En helt annan sak, som också har samband med\r\nmiljöförstöringen, är svensk vapenexport. Strax\r\nföre jul kunde vi i ett TT-telegram läsa att Bofors\r\nhåller på att stänga sin serviceorganisation i New\r\nDelhi. Det gör att Indien kommer att få brist på\r\nreservdelar till sina svenska Haubits 77, vilket\r\ninnebär att dessa om ett antal år kommer att vara\r\noanvändbara och hänvisade till något slags\r\nceremoniell status.</pre><pre>Indien kommer säkerligen att fortsätta sin massiva\r\nmilitära upprustning. Kan man inte köpa\r\nreservdelar till sina haubitsar från Sverige, kommer\r\nman att göra det på andra håll. Den inriktning som\r\nman har är naturligtvis en följd av att Indien som\r\nvärldens näst folkrikaste nation vill manifestera sin\r\nplats i världssamfundet.</pre><pre>Sverige har en historia i fråga om vapenexporten\r\nsom man utifrån många synpunkter kan kalla\r\nmindre ärofull. De svenska vapnen har exporterats\r\ntill -- om vi tar 1992 års siffror -- exempelvis USA,\r\nBrasilien, Frankrike, Indien, Indonesien,\r\nMalaysia, Pakistan, Singapore, Tunisien, Uruguay\r\noch Venezuela. Den ökade kraftigt till Indonesien,\r\nMalaysia, Tunisen och Venezuela.</pre><pre>Under årens lopp sedan 1953 har Sverige\r\nexporterat stora mängder vapen till dåvarande\r\nJugoslavien. En stor del av dessa vapen finns\r\nnaturligtvis kvar i dag och används.</pre><pre>Var svenska vapen och svensk vapenteknik till slut\r\nhamnar kan Sverige inte kontrollera. Sverige ingick\r\ni juni förra året ett samarbetsavtal med Frankrike.\r\nFrankrike har ingått ett avtal med Pakistan, som i\r\nsin tur förhandlar med Malaysia om samarbete på\r\nkrigsmaterielområdet. Sverige samarbetar med\r\nUSA, som har ett samarbete med Indien.</pre><pre>Det är alltså samma gamla visa, herr talman.\r\nSvenska vapen kommer att hamna i\r\nkonfliktområden, på båda sidor.</pre><pre>Anf. 60  BERTIL PERSSON (m):</pre><pre>Herr talman! Jag vill ta upp en fråga som sällan\r\naktualiseras i den svenska debatten. Det handlar\r\nom regionaliseringen i Europa.</pre><pre>För rikspolitiker i de nationella parlamenten är det\r\nlätt att blunda för vad som pågår. Med\r\nnationsgränsernas successiva nedmontering inom\r\nEG stärks regionernas ställning som ekonomiska\r\noch därmed politiska maktcentrum. Det har\r\nfaktiskt också positiva sidor. Regionaliseringen kan\r\nladda ur etniska konflikter inom länderna och\r\nskapa lugnare förhållanden för folkgrupper som\r\ndelas av nationsgränser.</pre><pre>Regional samverkan sker redan i stor omfattning\r\ntvärs över nationsgränser. Det handlar inte bara om\r\nden klassiska ''bananen'' utan också om samverkan\r\nmellan Paris och London och mellan Barcelona och\r\nMilano. De framgångsrika regionerna har\r\nbetydande ekonomisk styrka. Vi bör vara med i\r\nutvecklingen av det regionala samarbetet inom EG.</pre><pre>EG har redan ett regionalt råd med representanter\r\nfrån de olika regionerna. Man strävar efter att\r\nskapa regioner inom EG med 1 till 2,5 miljoner\r\ninvånare. Endast Irland utgör ensamt en region.</pre><pre>Det regionala rådet strävar uppenbarligen efter ett\r\nfaktiskt inflytande, även om man inte har nått dit\r\nännu. Det är inte osannolikt att byråkraterna i\r\nBryssel ser välvilligt på en framväxt av en politisk\r\nmotvikt till Ministerrådet.</pre><pre>De flesta länder är av tradition regionaliserade. Till\r\nföljd av subsidiaritetsprincipen kommer regionerna\r\natt spela en allt viktigare roll. Vår egen\r\nlänsindelning från 1600-talet är i det här\r\nsammanhanget inte rationell eller naturlig --\r\nspeciellt inte i våra storstadsområden.</pre><pre>Stockholm--Uppsalaregionen och\r\nÖresundsregionen har båda förutsättningar att\r\nhöra till Europas tio starkaste K-regioner.\r\nGöteborg ligger inte heller illa till.</pre><pre>Erfarenheterna i Europa visar att hela nationen\r\ngagnas av starka ekonomiska kraftcentrum. Det\r\nhär har också stimulerats av samhällsinsatser när\r\ndet gäller forskning, utbildning, infrastruktur,\r\nkulturpolitik och fysisk planering, och genom att\r\nman har tillåtit en instabil miljö för att skapa\r\nförutsättningar för kreativitet.</pre><pre>Nästa sekel blir regionernas sekel i Europa.\r\nNationalstaternas roll kommer med\r\nnödvändighet -- dess värre, kanske en del tycker --\r\natt tunnas ut. Vi lever i en föränderlig värld, och vi\r\nbehöver förbereda oss för att ta till vara de nya\r\nmöjligheter som detta skapar. Europeisk\r\nsamverkan på regional nivå kan dessutom ge ny\r\nstyrka och betyda mycket för en snabbare tillväxt,\r\ninte bara i vårt land utan även i de grannländer runt\r\nÖstersjön som lider svårt av sin felaktiga\r\nutveckling.</pre><pre>Anf. 61  NILS T SVENSSON (s):</pre><pre>Herr talman! I detta inlägg tar jag upp Sveriges\r\nsamarbete med Central- och Östeuropa.</pre><pre>Efter andra världskriget förmådde världens ledare\r\nsamla sig kring en vision, bygga nya institutioner\r\noch inleda en utveckling som givit så många\r\nmänniskor ett bättre liv.</pre><pre>FN bildade grunden, och andra internationella\r\norgan skapades. Genom EG-samarbetets\r\nutveckling kom forna historiska fiender att knyta\r\nsina länder närmare varandra. Det var en visionär\r\noch handlingskraftig generation politiker som\r\nbyggde den västeuropeiska efterkrigsordningen.\r\nSåren efter kriget läktes genom en upplyst politik\r\nför tillväxt, välfärd och social konsolidering. Det\r\nvar en civilisatorisk uppgift av väldiga format, där\r\ngränsen sattes av järnridån.</pre><pre>Den ridån är nu riven, och vi står inför en liknande\r\ncivilisatorisk uppgift. Europa är inte längre tudelat,\r\nmen det är heller inte förenat. Såren är inte helade.\r\nVi riskerar i stället att nya murar reses.</pre><pre>Tre år efter det att revolutionen svepte fram över\r\nEuropas östra delar har glädjen över frihetens ljus\r\nföljts av en insikt om omvandlingens svårigheter\r\noch en oro för ett misslyckande.</pre><pre>Västvärlden -- det gäller även vårt land -- har inte\r\nlevt upp till vad vår tid kräver. Efter det kalla\r\nkrigets slut får vi nu inte förlora freden. Vi\r\nsocialdemokrater för fram tre saker som vi menar\r\nmåste göras nu.</pre><pre>Vi måste för det första stärka de organisationer som\r\nkan ge reformarbetet trygghet i en bredare\r\ngemenskap. Det handlar om ESK, men också om\r\nandra organisationer som borde ges ett större\r\nalleuropeiskt ansvar. Det handlar om regionalt\r\nsamarbete. Det handlar också om EG som efter\r\nfördjupningen nu mer kraftfullt måste öppna sig\r\nutåt. Om känslan av utanförskap får fäste, ökar\r\notryggheten.</pre><pre>Vi måste för det andra vara beredda till långt större\r\nuppoffringar som stöd till ett gemensamt Europa.\r\nDe förenklade chockterapierna som skulle lösa allt\r\när nu avskrivna och måste följas av en mer\r\nutvecklad ekonomisk politik. Massarbetslöshet,\r\nmaffiavälde och social utslagning får inte prägla det\r\nnya. Skall det undvikas måste Västeuropa satsa\r\nradikalt mer långsiktigt med investeringar, öppna\r\nmarknader och integrerade samhällen på alla plan.</pre><pre>Vi måste för det tredje göra allt för att stärka den\r\ndemokratiska kulturen. I många av de länder som\r\nlämnat kommunismens förtryck har ett skede av\r\nnationell enighet kring medborgerlig anständighet\r\ngett vika för en utbredd motvilja mot politik över\r\nhuvud taget. Politiken måste nu finna nya former\r\noch ett nytt levande språk om en djup demokratisk\r\nförankring skall kunna nås.</pre><pre>Regeringens Östeuropapolitik har stora brister.\r\nEfter snart halva regeringsperioden har den\r\nborgerliga regeringen inte lyckats presentera ett\r\nprogram för samarbetet med Central-</pre><pre>och Östeuropa. Den har inte presenterat någon\r\nproposition, skrivelse eller annat dokument. Av\r\nlöftet om 1 miljard kronor per år återstår i år 640\r\nmiljoner kronor för nya insatser. Regeringen har\r\nvalt en hanteringsordning där projektförslag från\r\nangelägna svenska samarbetspartner samlas på\r\nhög. Utan mål och strategi kan man inte på ett\r\nrimligt sätt göra de svåra prioriteringar som bristen\r\npå resurser tvingar fram.</pre><pre>Under fjolårets utskottsbehandling av frågan om\r\nÖsteuropabiståndet blev det uppenbart att\r\nregeringens inställning var ohållbar. Då gick man\r\nmotvilligt med på att bygga vidare på den\r\nmyndighetsordning som den socialdemokratiska\r\nregeringen grundade. Men det var bara ett halvt\r\nsteg; något långsiktigt mandat gavs inte.</pre><pre>Man kan naturligtvis göra olika prioriteringar\r\nmellan anslagen, men utan klara mandat kan\r\nmyndigheter inte arbeta offensivt. Det är riksdagen\r\noch regeringen som skall ange riktlinjerna.\r\nMyndigheterna skall bära ansvaret för utförandet.\r\nI dag råder tydligen oklara ansvarsförhållanden\r\nockså inom regeringen.</pre><pre>Av denna anledning behöver man gå igenom\r\nformerna för Östeuropasamarbetet och ge det en\r\nny inriktning. Vi ser ju tydligt att volymen inte är\r\ntillräcklig för uppgifterna och formerna inte\r\ntillräckligt utvecklade.</pre><pre>Vi socialdemokrater tycker att vissa områden bör\r\nprioriteras i vårt bistånd till Öst- och\r\nCentraleuropa. Det handlar om att stärka den\r\ndemokratiska kulturen, utforma ekonomiskt,\r\nsocialt och miljömässigt hållbara reformprogram,\r\nfrämja en regional energiförsörjning, följa upp\r\nmiljösamarbetet i Östersjöregionen med ett särskilt\r\nhandlingsprogram som inkluderar kärnsäkerhet,\r\nutveckla livsmedelsproduktion och distribution i\r\nregionerna och främja framväxande av livskraftiga\r\nsmå företag och nyföretagande.</pre><pre>BITS tekniska samarbete, som ju handlar om\r\nexperthjälp, studier och utbildning, är den centrala\r\nformen för kunskapsutvecklande och\r\nkapacitetshöjande insatser på i stort sett alla\r\nområden. Samarbetet måste vara väl tilltaget, och\r\nBITS måste få långsiktiga planeringsramar. Vi\r\nsocialdemokrater föreslår att BITS får 50 miljoner\r\nkronor mer än regeringen föreslagit.</pre><pre>Folkrörelsesamarbetet har utvecklats mycket fort.\r\nKontakter mellan enskilda organisationer är av stor\r\nbetydelse för demokratins framväxt. Samarbetet\r\nbör i ännu större utsträckning inriktas på att stärka\r\ndemokratin. Vi tycker att SIDA bör få ytterligare\r\npengar för detta viktiga arbete.</pre><pre>Svenska institutet har ett mycket värdefullt\r\nprogram för gäststipendier, forskningssamarbete\r\noch kulturutbyte. I det förslag som regeringen nu\r\nlagt fram ingår en stor ökning av anslaget till ett\r\nkostnadskrävande förslag om en handelshögskola i\r\nRiga. Vi tycker att man skall ifrågasätta om\r\nprojektet i sin nuvarande form hör hemma hos\r\nSvenska institutet.</pre><pre>Det är viktigt med ett väl utvecklat\r\nnäringslivsbistånd. Vi tycker att det är bra att\r\nregeringen nu har lagt fram förslag om en ram på\r\nen miljard för exportkrediter. Det kommer att\r\nunderlätta handelskontakterna avsevärt.\r\nPropositionen ger emellertid inte någon grund för\r\natt bedöma hur stor avsättning som måste göras för\r\nförlustrisker för eportkreditgarantier och det\r\nfinansiella stödet. Vi tycker därför att det behövs\r\nett bättre underlag innan man kan ta ställning till\r\navsättningens storlek.</pre><pre>Herr talman! Biståndet till Öst- och Centraleuropa\r\när av största vikt. Det har sagts av flera i debatten i\r\ndag. Vi tycker därför att det finns skäl att begära en\r\nnoggrann redovisning av hur man hittills har\r\nutnyttjat de biståndsmedel som har avsatts för detta\r\nsamarbete. Vi tycker också att det är viktigt att en\r\nny östpolitik formuleras av den nationella\r\nkommission för Sveriges internationella\r\nansvarstagande som vi socialdemokrater föreslår.</pre><pre>Anf. 62  GÖRAN LENNMARKER (m):</pre><pre>Herr talman! I dag är det Estlands nationaldag. Det\r\när värt att uppmärksamma att vi har utrikesdebatt\r\npå samma dag som Estland har sin\r\nsjälvständighetsdag. Under de 75 år som har gått\r\nsedan den första självständighetsdagen har Estland\r\nfaktiskt varit ockuperat under drygt 51 år. Det är\r\nglädjande att esterna nu kan fira sin 75:e\r\nsjälvständighetsdag i självständighet. Det är kanske\r\ntidens tecken att vi i dag inte observerar det så\r\nmycket. Vi tar för givet att den frihet som har\r\nkommit under de senaste åren existerar, och därför\r\när vi i dag inte lika begeistrade som vi kanske skulle\r\nha varit för bara några år sedan.</pre><pre>Det finns över huvud taget en dysterhet som präglar\r\ndebatten. Det har naturligtvis sin förklaring i de\r\nbilder och den nyhetsförmedling som vi får från\r\nt.ex. Bosnien eller Somalia. Jag tycker dock att det\r\nfinns anledning att ta vara på en del av de\r\nunderliggande mycket positiva trender som finns\r\noch de möjligheter som nu växer och som inte är\r\nsmå och obetydliga utan tvärtom mycket\r\ndominerande. Vi bör ändock erinra oss att i dag kan\r\növer 400 miljoner människor vakna upp på\r\nmorgonen utan att vara rädda för KGB, Stasi eller\r\nvad de organ nu hette som övervakade och\r\nterroriserade människorna i östra Europa. Det är\r\nen stor och en enorm vinst att detta har uppnåtts.\r\nDemokratin växer faktiskt ganska starkt i Central-\r\noch Östeuropa. Flera av de nya demokratierna\r\nkommer in i Europarådet. Förståelsen och\r\nrespekten för demokratin växer på många håll,\r\näven om det finns beklagliga undantag.</pre><pre>En minst lika stor utveckling, som kanske har\r\nkommit litet i skymundan, är att det finns länder\r\nsom har gått från absolut fattigdom till relativt\r\nvälstånd. Denna utveckling har ägt rum på kort tid,\r\nunder en generation. Det är den snabbaste\r\ntillväxten i världshistorien. Det handlar inte om\r\nisolerade öar utan om en mycket bred utveckling.\r\nJag tänker naturligtvis på den\r\nmarknadsekonomiska revolutionen i Stilla Havs-\r\nAsien. En tredjedel av mänskligheten bor i detta\r\nområde, och de resultat som har uppnåtts är\r\noerhört imponerande. Vi har aldrig sett en\r\nsnabbare utradering av massfattigdom än i den\r\nregionen.</pre><pre>Lärdomen från den utvecklingen sprider sig. I\r\nLatinamerika tittar man på det här. En hel rad\r\nländer har beslutat att inrikta sig på samma politik.\r\nÄven i Afrika finns tendenser till att man ser i den\r\nriktningen. Flera tidigare talare har tagit upp\r\nSydafrika. Jag tänkte då på att det är viktigt att den\r\ndemokratiska förändring som vi alla hoppas och\r\ntror skall komma i Sydafrika också åtföljs av den\r\nekonomiska reform som behövs för att Sydafrika\r\nskall kunna få en snabb utveckling mot välstånd.\r\nDet behövs en ekonomisk revolution, lika mycket\r\nsom i Östeuropa, i detta instängda och\r\nplanekonomiskt styrda land.</pre><pre>I Central- och Östeuropa sker en mycket snabb\r\nekonomisk utveckling. Den har också till stor del\r\nhämtat inspiration från Östasien. Man tycker sig\r\nnaturligtvis stå närmare Östasiens problematik än\r\nde välmående västländerna, som har utvecklats\r\nunder mycket lång tid. Man har en mycket större\r\notålighet. Man vill åstadkomma ett välstånd på\r\nväsentligt mycket kortare tid och inte använda 50--\r\n100 år som vi har gjort sedan mitten av 1800-talet.\r\nVi ser också hur det i de länder som har valt en\r\nsnabb metod -- Polen, Tjeckien, Ungern och\r\nEstland -- finns tendenser till framgång. Man kan se\r\natt tillväxten börjar på mycket bred front.\r\nPrivatiseringen har nu nått en sådan omfattning att\r\ndet statligt dominerade näringslivet är i minoritet,\r\noch därmed kan tillväxten komma i gång på allvar.</pre><pre>Jag blev litet orolig när jag läste den\r\nsocialdemokratiska Östeuropamotionen. I\r\nspråkbruket kan man där spåra en tendens till att\r\nkanske vilja nedvärdera den snabba reformvägen.\r\nJag tolkade i alla fall motionen så när jag läste den.\r\nDet är mycket förbryllande. Man kan studera de\r\nländer i Central- och Östeuropa som har valt en\r\nannan taktik. Gorbatjov gjorde det länge i\r\nSovjetunionen, och det slutade i kaos och med risk\r\nför hungersnöd. Vi kan se andra tendenser i\r\nSlovakien och Ukraina där man inte genomför\r\nekonomiska reformer. Nationalismen handlar där\r\nmera om att hissa den egna flaggan på gårdsplanen\r\ni stället för att genomföra ordentliga ekonomiska\r\nreformer. Man är inte mera framgångsrik. Tvärtom\r\nhar man betydligt större problem, inte minst\r\nmycket allvarliga sociala problem.</pre><pre>Jag tror att vi kommer att få se mycket snabba\r\növergångar från ett socialistiskt system till en\r\nmarknadsekonomi i många av dessa länder. Jag tror\r\natt det är den väg som de måste gå. Det kan inte\r\nvara rimligt att ha långa, utdragna processer, där\r\nbefolkningen utsätts för stora påfrestningar. Så är\r\ninte bara fallet under övergångsskedet utan så var\r\ndet under hela tiden med det förra systemet. Den\r\nhär processen måste ha ett relativt snabbt slut. För\r\nvästvärldens del är det -- det är vi alla ense om --\r\nviktigt att vi öppnar våra marknader. Det är det i\r\nsärklass viktigaste vi kan göra för att hjälpa dem i\r\nreformprocessen.</pre><pre>Anf. 63  ANN-CATHRINE HAGLUND\r\n(m):</pre><pre>Herr talman! Jag anser det angeläget att i denna\r\nutrikesdebatt få framhålla den roll som\r\nEuroparådet spelar och kommer att spela i Europa.\r\nEuroparådet är bland de äldsta och stabilaste\r\ninstitutionerna i det europeiska samarbetet.\r\nEuroparådet var länge länken som förenade det\r\npolitiska livet i Sverige med Europa.</pre><pre>Europarådet representerar de finaste traditionerna\r\noch idealen i västerlandets politiska tradition:\r\ndemokrati, mänskliga rättigheter och idén om en\r\nrättsstat. Jag vill emellertid här ta upp två särskilt\r\naktuella frågor, nämligen utvidgningen av\r\nEuroparådet samt dess arbete med\r\nminoritetsfrågorna.</pre><pre>Under de senaste åren har antalet medlemsländer i\r\nEuroparådet ökat snabbt. Genom tillskapandet av\r\ngäststatus har också Europarådet i sitt arbete fått\r\ndeltagare från nästan hela den europeiska familjen.\r\nDärtill har ett stort antal länder ansökt om\r\nmedlemskap, och processen inför ett godkännande\r\nav flera av dem som medlemmar är i full gång.</pre><pre>Den svenska parlamentariska delegationen har\r\narbetat mycket intensivt för att sprida kunskap om\r\nde baltiska ländernas speciella situation för att\r\nunderlätta för dem att snabbt bli medlemmar i\r\nEuroparådet. Litauen och Estland är de baltiska\r\nstater som synes stå först i tur för medlemskap, och\r\njag hoppas att detta mycket snart blir verkligt.</pre><pre>Att så många länder söker medlemsskap i\r\nEuroparådet hör samman med att medlemskapet\r\nger ett land status som fullvärdig demokrati i\r\nvästeuropeisk mening. Att som demokrati få\r\ntillträde till samverkan och samarbete i den\r\neuropeiska familjen upplever de nya länderna i\r\nCentral- och Östeuropa som mycket viktigt.</pre><pre>En process är därmed i gång, som förhoppningsvis\r\nkan leda till att man genom Europarådet kan nå\r\nhela Europa -- ett Europa av demokratiska stater.\r\nDenna process innebär att Europarådet på olika\r\nsätt hjälper de ansökande länderna att bli\r\ndemokratier. Detta kan ha en avgörande betydelse\r\nför att förhindra uppkomsten av ytterligare\r\nkonflikter i vår del av världen.</pre><pre>För att få bli medlem ställs krav på att det\r\nansökande landet tillser att de villkor som\r\nEuroparådet ställer på respekt för de mänskliga fri-\r\noch rättigheterna är uppfyllda. Man får dock aldrig\r\nge avkall på kravet att Europarådet självt håller fast\r\nvid sina villkor för medlemskap. Detta har slagits\r\nfast vid ett flertal tillfällen. Ambitionen att utvidga\r\nEuroparådet får aldrig leda till att Europarådet\r\nsänker sina krav och sin standard.</pre><pre>Samtidigt har det slagits fast att Europarådet inte\r\nenbart skall undersöka de mänskliga fri- och\r\nrättigheterna i de länder som anhållit om\r\nmedlemskap, utan också vaka över situationen i\r\nmedlemsländerna och i de länder som har\r\ngäststatus.</pre><pre>Europarådet är mest känt i sin roll som främjare\r\noch bevakare av de mänskliga rättigheterna.\r\nMänskliga rättighetskonventionen är hörnstenen i\r\ndetta arbete. Kommissionen och domstolen är\r\nviktiga instrument. Just nu pågår ansträngningar att\r\neffektivisera detta arbete och göra\r\nkontrollmekanismen starkare. Utvidgningen av\r\nEuroparådet gör detta särskilt nödvändigt.</pre><pre>Utvecklingen i det forna Jugoslavien visar på ett\r\nmycket smärtsamt sätt på följderna av att det inte\r\nfinns ett tillräckligt skydd för minoriteter och att det\r\nsaknas ett fastslående av minoriteternas rättigheter.\r\nEuroparådet arbetar just nu intensivt med\r\nminoritetsfrågorna. Parlamentarikerförsamlingen\r\ndebatterade och antog med stor majoritet i februari\r\nett förslag till tilläggsprotokoll om\r\nminoritetsrättigheter till MR-konventionen.</pre><pre>Minoritetsfrågan är viktig för Europas framtid. Det\r\när tyvärr inte endast i det forna Jugoslavien som\r\nminoritetskonflikter finns. Det är viktigt att\r\nprotokollet är färdigt att undertecknas av stats- och\r\nregeringschefer vid Europarådets toppmöte i Wien\r\ni höst.</pre><pre>Herr talman! I tider av osäkerhet och oro är stabila\r\ninstitutioner särskilt viktiga. I sin övervakning av de\r\nmänskliga rättigheterna och i sitt vaktslående om\r\ndemokratin har Europarådet en stor\r\nsäkerhetspolitisk betydelse. Nya vägar måste dock\r\nockså sökas. Andra institutioner har också ansvar\r\nför värn av demokrati och mänskliga rättigheter</pre><pre>Det är dock angeläget att varje institution eller\r\norganisation finner sin egen roll i det europeiska\r\nsamarbetet och att dubbelarbete undviks. Det\r\nborde vara dags att fördela rollerna så att var och\r\nen kan fullgöra sin uppgift med största möjliga\r\neffektivitet. Europarådets styrka som värn om de\r\nmänskliga rättigheterna och som måttstock för\r\ndemokrati ger Europarådet en väl definierad roll i\r\nframväxten av det nya Europa.</pre><pre>Anf. 64  LENA KLEVENÅS (s):</pre><pre>Herr talman! Miljöfrågorna håller på att bli en allt\r\nviktigare del av utrikespolitiken. Det är viktigt att\r\nde inte glöms bort i den utrikespolitiska debatten. I\r\nSveriges riksdag är det jordbruksutskottet som\r\nbehandlar miljöfrågorna, men problemen är stora\r\noch gränsöverskridande. Därför tvingas vi söka\r\nlösningar i de internationella kontakterna med\r\nandra länder.</pre><pre>Många av de miljökrav som ställs behandlas därför\r\nav utrikesutskottet. Jag vill därför som företrädare\r\nför socialdemokraterna i jordbruksutskottet ge\r\nuttryck för våra uppfattningar på det\r\ninternationella miljöarbetets område.</pre><pre>Enligt vår uppfattning är det framför allt fem stora\r\nområden som borde stå i centrum för den fortsatta\r\nutvecklingen av den internationella miljöpolitiken.\r\nDet handlar om uppföljningen av den stora FN-\r\nkonferensen i Rio om miljö och utveckling,\r\nmiljöbiståndet, brådskan att ta fram s.k. gröna\r\nnationalräkenskaper, men också om hur miljökrav\r\nbör genomsyra den fortsatta integrationen i\r\nVästeuropa och om möjligheterna till en sanering\r\nav Östeuropas miljö med tonvikt på Östersjön.</pre><pre>FN:s konferens om miljö och utveckling, den s.k.\r\nUNCED, kopplade samman miljö- och\r\nutvecklingsfrågorna på ett nytt och utmanande sätt\r\nnär man konstaterade att det inte går att lösa de\r\nglobala miljöproblemen om man inte först utrotar\r\nfattigdomen. Detta lägger ett speciellt ansvar på oss\r\ni den rika delen av världen.</pre><pre>Vi socialdemokrater föreslår att en nationell\r\nkommission inrättas för att följa upp UNCED och\r\ninitiera åtgärder för en anpassning till en hållbar\r\nutveckling. Vi anser också att UNCED bör följas\r\nupp med europeiska konferenser. Vi kräver att\r\nregeringen aktivt följer FN-kommissionens arbete,\r\ndvs. den kommission som bildades i höstas med\r\nnamnet UNCSD, United Nations Commission on\r\nSustainable Development. Vi begär också en\r\nredovisning av de initiativ som den svenska\r\nmilitären tagit för att begränsa miljöproblemen.\r\nOch vi väntar ivrigt på propositionen om den\r\nbiologiska mångfalden och beklagar att den inte\r\nhinner komma i tid för att ligga till grund för det\r\nskogspolitiska beslutet.</pre><pre>Vi vidhåller uppfattningen att det behövs en svensk\r\nkommission för att följa upp UNCED.\r\nArbetsuppgifterna är flera, bl.a. frågorna om\r\nhållbara konsumtionsmönster, omställning av\r\ntransportsystem, avfallsfrågor, sammankoppling av\r\nekonomi och ekologi samt EG-samarbetet.\r\nRegeringen har nu beslutat sända ut Agenda 21 på\r\nen omfattande remiss med en uppmaning till\r\nkommuner att göra lokala Agenda 21:or. Det är\r\nbra, men vi anser ändå att en kommission behövs\r\nnu, eftersom arbetsuppgifterna är så omfattande.\r\nDet finns ingen anledning att vänta på\r\nremissbehandlingen av Agenda 21. Arbetet kan\r\nbedrivas parallellt.</pre><pre>Parlamentarikerkonferensen i Brasilia i november\r\nuttalade uppfattningen att nationella kommittéer\r\nborde bildas bl.a. för att ta upp nya angelägna\r\nfrågor när sådana dyker upp. Två eftersatta\r\nområden är t.ex. framtagandet av gröna\r\nnationalräkenskaper och hur miljökraven skall\r\nintegreras med villkoren för världshandeln.</pre><pre>Miljöbiståndet är ett annat område där vi tycker att\r\nregeringen brister i ansvarstagande. UNCED-\r\nsekretariatet räknade ut att åtgärdsinsatserna för\r\nAgenda 21 skulle kosta 600 miljarder US-dollar per\r\når under perioden 1993--2000. Av dessa skulle 125\r\nmiljarder behöva överföras som bistånd till\r\nutvecklingsländerna.</pre><pre>I budgetpropositionen, bilaga 15, hävdas att miljö\r\noch hållbar utveckling prioriteras i\r\nbiståndspolitiken. En närmare granskning visar\r\ndock att det i stället föreslås kraftiga nedskärningar.\r\nNär det gäller det bilaterala samarbetet, föreslår\r\nregeringen en sänkning från 250 miljoner kronor till\r\n225 miljoner kronor. Vi socialdemokrater föreslår i\r\nvår budget att anslaget skall ligga kvar på 250\r\nmiljoner kronor, alltså 25 miljoner kronor mer. Vi\r\nfrågar oss vad regeringens motiv är för att sänka\r\ndetta anslag, och vi frågar oss också hur man kan\r\nhävda att det är fortsatt prioriterat.</pre><pre>När det gäller det multilaterala biståndet, det som\r\nskulle gå bl.a. till GEF, den s.k, globala\r\nmiljöfaciliteten, anser vi att regeringens\r\nnedskärning trots reservationen är alldeles för stor,\r\nfrån 155 miljoner till endast 45. Vårt förslag är 75\r\nmiljoner kronor, dvs. 30 miljoner kronor mer än\r\nregeringens förslag. Den uppbyggnaden av kapital\r\nbehövs för att kunna svara upp emot de behov som\r\nkommer att ställas när de internationella organen\r\nkan börja verka med full kraft efter Rio.</pre><pre>Det kanske än en gång kan vara värt att påpeka att\r\nSverige tillhör den rika femtedelen av jordens\r\nbefolkning som gör slut på 4/5 av jordens resurser\r\noch att vi inte kan skapa en uthållig utveckling bara\r\nför oss själva. Det förutsätter faktiskt att vi först\r\nutrotar fattigdomen på jorden. I det ljuset ter sig\r\ndenna besparing mycket kortsiktig och knappast\r\nhållbar ens för stunden.</pre><pre>När det gäller Västeuropapolitiken är det\r\nnödvändigt att driva på för att Europa skall bli en\r\nföregångare när det gäller att ställa om\r\nkonsumtion, produktion och energiförsörjning i en\r\nhållbar riktning. Hösten 1989 presenterade EG-\r\nkommissionen en studie av miljökonsekvenserna\r\nav den inre marknaden. Rapporten pekade på att\r\nsambandet mellan tillväxt och ökad miljöbelastning\r\nmåste brytas, bl.a. med hjälp av miljöavgifter.\r\nDetta berör särskilt transport- och\r\nenergimarknaderna. Arbetet med att utveckla\r\nekonomiska styrmedel pågår för fullt inom EG.\r\nSverige framhålls, eller jag kanske skall säga\r\nframhölls, i miljökretsar som ett föregångsland. I\r\navvaktan på förändringar inom EG bör inte några\r\nytterligare svenska miljörelaterade skatter eller\r\navgifter sänkas.</pre><pre>När det gäller Östeuropapolitiken är det\r\nnödvändigt att särskilt satsa på aktionsprogrammet\r\nför att rädda Östersjön. Här behövs samordnade\r\nmultilaterala insatser för att få fram de resurser som\r\nkrävs. Det är också angeläget att stödja\r\nmiljösamarbetet med Polen och de baltiska staterna\r\npå energiområdet. Speciell uppmärksamhet måste\r\nägnas att förbättra säkerheten för Ignalinaverket i\r\nLitauen.</pre><pre>Herr talman! Vi uppmanar regeringen till större\r\naktivitet när det gäller det livsviktiga arbetet för att\r\nlösa de globala miljö- och utvecklingsproblemen.</pre><pre>Anf. 65  LENNART ROHDIN (fp):</pre><pre>Herr talman! Kriget i det forna Jugoslavien är en\r\ntragedi. Det är en fruktansvärd tragedi för de\r\nmiljoner människor som drabbats, så som\r\nmänniskor alltid drabbas i krigiska förvecklingar.\r\nMen det är också en djup tragedi för hela Europa.</pre><pre>Europa verkar paralyserat. Hur skall man annars\r\ntolka det faktum att protesterna är så lama, att\r\ninsamlingarna till humanitära insatser får så dåligt\r\ngensvar?</pre><pre>Beror det på den brutalitet som vi ser så många\r\ndagliga bevis på i form av bestialiska övergrepp på\r\noskyldiga? Trodde vi att Europa var förskonat, en\r\ngång för alla, från sådant sedan andra världskrigets\r\noch nazismens framfart?</pre><pre>Beror det på det ofattbara våldets raseri, där man\r\nmånad efter månad, som vi kan följa på TV-\r\nskärmarna i våra vardagsrum, systematiskt bombar\r\nsönder kulturstäder som Dubrovnik och Sarajevo?\r\nMitt i vårt Europa, riktat mot kärnan i vårt\r\ngemensamma europeiska kulturarv.</pre><pre>Samtal med internationella hjälparbetare i\r\nJugoslavien förstärker bilden av den förlamande\r\nchock som händelserna på Balkan skapat.</pre><pre>Visst vet vi att krig skapat flyktingar. Men det här\r\när ett krig där varje våldshandling, varje attack har\r\nsom syfte att jaga i väg människor, så att de aldrig\r\nåtervänder till sina hem.</pre><pre>Bakom fasaderna av förhandlande ledare i Genève\r\npågår en hänsynslös och systematisk\r\nfolkfördrivning, som inte bara är den tragiska\r\nföljden av våldshandlingarna, utan just syftet.</pre><pre>Jag är inte ute efter att hitta en part på vars sida vi\r\nskall ställa oss. Media talar om serber, kroater och\r\nmuslimer. Det finns serbiska, kroatiska och\r\nmuslimska stridande parter. De har alla ett mycket\r\nstort ansvar för det som skett och nu sker. De\r\nserbiska ledarna i Belgrad har ett särskilt stort\r\nansvar för den upptrappning av motsättningarna\r\nsom exploderade sommaren 1991.</pre><pre>Men det finns också serbiska, kroatiska och\r\nmuslimska människor. Trots ett par års terror, som\r\nhaft till syfte att tvinga allt fler människor in i hatets\r\noch våldets spiral, finns det fortfarande\r\nhundratusentals människor i det forna Jugoslavien\r\nsom inte annat önskar än att få fortsätta leva\r\ntillsammans med sina grannar oavsett om de är\r\nserber, kroater eller muslimer.</pre><pre>Ännu i höstas kunde fredsoppositionen i Belgrad\r\nsamla tiotusentals serber som säger nej till de\r\nextrema serbiska nationalisternas terror.</pre><pre>Fortfarande kämpar många serbiska Sarajevobor\r\ntillsammans med muslimer för att försvara sin\r\nmultikulturella hemstad mot den serbiska milisens\r\nterrorattacker.</pre><pre>Många av de muslimer som flyr den etniska\r\nrensningen runt om i Bosnien gör det också för att\r\nde vet att om de stannat kvar skulle de tvingas delta\r\ni kampen och vända geväret mot sina serbiska eller\r\nkroatiska grannar.</pre><pre>Det är inte för att ta ställning för eller emot den ena\r\neller den andra stridande parten som det krävs ett\r\nkraftfullt agerande från världen och särskilt\r\nEuropa. Det är vårt gemensamma ansvar gentemot\r\nde hundratusentals enskilda människor i det forna\r\nJugoslavien som inte vill delta i hatet och terrorn.\r\nDe som, liksom vi, vill leva i fred, demokrati och\r\nmed respekt för grundläggande fri- och rättigheter.</pre><pre>Herr talman! Vi väjer alla inför tanken på ett direkt\r\nmilitärt ingripande. Det skulle kräva en enorm\r\ninsats av militär trupp. Det skulle säkerligen binda\r\ndessa trupper för lång tid. Kostnaderna kan\r\nförväntas bli gigantiska.</pre><pre>Men den verkliga fredsviljan hos de stridande\r\nparterna förefaller obefintlig. Risken är därför stor\r\natt fortsatta strider kan sprida konflikten, dra in fler\r\naktörer på Balkan.</pre><pre>Vem vågar i dag längre hävda att ett tredje\r\nBalkankrig är omöjligt? Och då, det vet vi från\r\n1900-talshistorien, dras Europa in för lång tid och\r\nunder enorma kostnader.</pre><pre>Men kanske än allvarligare är, att omvärldens\r\ntvekan och undanglidande inför det som sker i det\r\nforna Jugoslavien också är en förödande signal till\r\nalla nationalistiska och separatistiska krafter i det\r\növriga Östeuropa och det forna Sovjetunionen, en\r\nsignal som kan mana till efterföljd. De som sätter\r\nsig över internationella regler tillåts uppnå sina\r\nsyften bara de är tillräckligt hänsynslösa.</pre><pre>Minnet av historien är en av de bidragande\r\nfaktorerna till den hatets spiral vi ser i det forna\r\nJugoslavien. Det ligger latent också i andra nya, fria\r\nstater i det forna kommunistblocket. För\r\nmänniskor i dessa stater är München 1938 också ett\r\nminne som lever. Då vek det fria, demokratiska\r\nEuropa undan för ett hänsynslöst våld. Det ledde\r\ntill ett halvsekellångt förtryck, som folken i dessa\r\nstater lyckades kasta av sig först för ett par år sedan.</pre><pre>När EG och ESK nu ställts inför den första\r\nallvarliga utmaningen efter frihetsrevolutionen\r\nhösten 1989, då viker vi undan. Kriget har redan\r\npågått i mer än ett och ett halvt år. De fredsförslag\r\nsom nu diskuteras kan kanske leda till att\r\nvåldshandlingarna upphör -- åtminstone för viss tid.\r\nMen de bygger på att de mest hänsynslösa och\r\nbrutala krafterna, i stor utsträckning, har uppnått\r\nsina mål.</pre><pre>Herr talman! I det nya, fria Europa är hoten stora\r\nmot och inom många folk och stater. Omvärldens\r\noch Europas förmåga att hantera det som nu sker i\r\ndet forna Jugoslavien ger signaler. Det är dessa\r\nsignaler jag fruktar allra mest.</pre><pre>Anf. 66  BENGT HURTIG (v):</pre><pre>Herr talman! Det är naturligt att vi behandlar\r\ntragedin i Jugoslavien och Europas problem i en\r\nsådan här debatt. Men det finns också en risk för\r\natt stora problem i tredje världen trängs ut från vårt\r\nmedvetande och att vi på det sättet bereder vägen\r\nför tragedier på andra håll i världen.</pre><pre>Pol Pot och hans röda khmerer i Kampuchea\r\npassade de västerländska stormakterna bra så länge\r\ndet kalla kriget varade. Då ville de isolera det\r\nSovjetstödda Vietnam. Vissa riktigt ordentligt\r\nblodbesudlade kommunister tycks också passa väst\r\nbra när det verkligen behövs.</pre><pre>Trots att det kalla kriget är slut fortsätter i\r\npraktiken Förenta nationerna i dag att ge en\r\nlegitimitet åt de röda khmererna i Kambodja, som\r\ntillhör förövarna av ett folkmord. Pol Pots\r\növerbefälhavare sitter nu i det högsta nationella\r\nrådet i Kambodja, under FN:s beskydd. Han var\r\nockså chef för ett av tortyrcentrumen i Kampuchea.</pre><pre>Hur kan detta ske? Vilket spel är det som försiggår\r\ni säkerhetsrådet och som gör detta möjligt?</pre><pre>De röda khmererna tillåts nu sabotera FN:s\r\nfredsinsats. De attackerar byar, mördar människor\r\noch erövrar mark. De kontrollerar nu fyra till fem\r\ngånger mer av landet än de gjorde innan FN-\r\nstyrkan om 20 000 man kom dit. Deras avsikt är helt\r\nklar: makten skall erövras i Kambodja.</pre><pre>De röda khmererna smädar dagligen Förenta\r\nnationerna i sin radio. De påstår att FN konspirerar\r\nmed Vietnam. FN-folk beskjuts och tillfångatas,\r\nmen FN får inte besvara elden. De tar upp höga\r\navgifter för brytningen av ädelstenar i det område\r\nsom de kontrollerar, och de gör timmeraffärer för\r\natt finansiera sin verksamhet. Inte mindre än ca\r\n1 000 thailändare har dragits till deras område för\r\natt söka sin lycka där.</pre><pre>FN:s säkerhetsråd antog den 30 november förra\r\nåret en resolution om handelssanktioner mot de\r\nröda khmerernas område. Men hur skall dessa\r\nsanktioner kunna upprätthållas? Det kan enbart\r\nske om Thailand samarbetar med FN. Men\r\nThailand har sagt ifrån att inga FN-soldater\r\nkommer att tillåtas att arbeta på den thailändska\r\nsidan.</pre><pre>Redan före säkerhetsrådets beslut har thailändska\r\nofficerare också sagt att de inte kan bevaka den\r\nlånga gränsen. Det måste bli en effektiv bevakning\r\nav gränsen mellan Thailand och Kambodja för att\r\nstoppa den pågående och snabbt växande\r\nbanditverksamheten.</pre><pre>''Demokratiska Kampuchea'' säger att det inte har\r\nnågon skyldighet att följa fredsplanen, eftersom\r\nalla vietnamesiska trupper inte har lämnat landet.\r\nFN kan inte hitta några vietnamesiska trupper, men\r\nde röda khmererna håller fast vid att de 2 miljoner\r\nvietnameser som ingår som en minoritet i\r\nKambodja skall betraktas som vietnamesiska\r\nsoldater.</pre><pre>Man räknar alla med vietnamesisk bakgrund som\r\nvietnamesiska soldater, och man anklagar Förenta\r\nnationerna för att ge dem rösträtt. Det här torde\r\nbetyda att man i förhand underkänner de\r\ndemokratiska val som planeras i Kambodja.</pre><pre>Valet måste enligt min mening genomföras. Det\r\nmåste ske i tid, så att det blir andra företrädare än\r\nde röda khmererna vid den världskonferens som\r\nskall hållas om mänskliga rättigheter. Annars är det\r\nmöjligt att de röda khmererna kommer att\r\nföreträda Kambodja vid konferensen om de\r\nmänskliga rättigheterna. Hur skulle det kännas för\r\nen svensk utrikesrepresentant att sitta vid samma\r\nbord som de?</pre><pre>Herr talman! Det internationella samfundet måste\r\nta hotet från Pol Pot och de röda khmererna på\r\nallvar. Om de inte stoppas i tid kommer en stor\r\ntragedi, ett folkmord, att återupprepas i\r\nKambodja. Det kan också leda till ett nytt krig i\r\nIndokina. Röda khmer-soldater har redan utfört\r\nräder i Vietnam, dödat bybor och tagit fångar.</pre><pre>Vi kan på goda grunder anta att en etnisk rensning\r\nav Kambodja från alla med vietnamesisk bagrund\r\nkan bli följden av en konflikt i detta arma land.\r\nBorde inte Förenta nationerna kunna ta itu med\r\nröda khmererna och Pol Pot, på samma sätt som\r\nman på ett förtjänstfullt sätt försöker ta itu med\r\ndem som utför de etniska utrensningarna i det f.d.\r\nJugoslavien?</pre><pre>Den utrikespolitiska debatten var härmed avslutad.</pre><pre>Meddelande om samlad votering</pre><pre>Tredje vice talmannen meddelade att\r\nkonstitutionsutskottets betänkande KU15,\r\nlagutskottets betänkanden LU23, LU26 och LU28,\r\nsocialförsäkringsutskottets betänkanden SfU10 och\r\nSfU11, näringsutskottets betänkande NU18 samt\r\narbetsmarknadsutskottets betänkande AU6 skulle\r\navgöras i ett sammanhang efter avslutad debatt.</pre><pre>4 §  Privat lokalradio m.m.</pre><pre>Föredrogs</pre><pre>konstitutionsutskottets betänkande</pre><pre>1992/93:KU15 Privat lokalradio m.m. (prop.\r\n1992/93:70).</pre><pre>Anf. 67  ELVY SÖDERSTRÖM (s):</pre><pre>Herr talman! En gemensam strävan har länge varit\r\natt lösa vissa för vår demokrati viktiga frågor i bred\r\nenighet. Yttrandefrihetsgrundlagen och beslutet\r\nom den reklamfinansierade marksända TV-\r\nkanalen är exempel på detta. Det är därför\r\nförvånande och oroande att regeringen inte har\r\ngjort några allvarliga försök att nå en bred enighet\r\nkring lokalradiofrågan.</pre><pre>När det gäller den reklamfinansierade marksända\r\nTV-kanalen lade, sommaren 1991, de då i\r\nriksdagen representerade partierna i stor sämja\r\nfram ett förslag om vilka regler som skulle gälla för\r\nden fristående reklamfinansierade markbundna\r\nTV-kanalen. Röster, bl.a. från Folkpartiet, höjdes\r\nför att det var dags att bereda och, underförstått, nå\r\nkonsensus om den reklamfinansierade\r\nkommersiella radions villkor.</pre><pre>Ett val stod för dörren. Valarbete förestod för alla\r\ninblandade, och radiofrågan sköts upp till efter\r\nvalet. Landet fick en borgerlig regering med en\r\nfolkpartistisk kulturminister, som deklarerade\r\noffentligt att hennes specialintresse var\r\nmediefrågor. Hösten gick utan att något hände.\r\nFram på vårkanten, i mars närmare bestämt,\r\nefterlyste Socialdemokraterna i en interpellation i\r\nriksdagen en radioberedning. Våren och en stor del\r\nav sommaren förflöt.</pre><pre>I augusti sammankallades en beredning som\r\narbetade under tidspress, för att inte säga under\r\ntidsnöd. Mycket riktigt hann ingen\r\növerenskommelse mogna fram. Den proposition\r\nsom under hösten lades fram för riksdagen var\r\nockså den ett hastverk, full av motsägelser och\r\nologiska resonemang -- en proposition som vi\r\nsocialdemokrater stämplar som otjänlig som grund\r\nför ett riksdagsbeslut.</pre><pre>Kulturutskottet fick propositionen för yttrande. En\r\nmajoritet bestående av borgerligheten -- där räknar\r\njag in Ny demokrati -- gjorde i december om\r\npropositionen på många vitala punkter.</pre><pre>Nu var det riktigt bråttom. Den nya lagstiftningen\r\nskulle helst träda i kraft den 1 januari. De flesta\r\nändringsförslagen hade bäring på vår\r\nyttrandefrihetslagstiftning. Det ankommer på\r\nkonstitutionsutskottet att vårda sig om\r\ngrundlagarna och att ha hand om\r\nradiolagstiftningen. Utskottets kansli fick i all hast\r\nutarbeta förslag till de lagtextändringar som\r\nföranleddes av kulturutskottets yttrande.</pre><pre>Socialdemokraterna, främst med instämmande\r\nfrån Centern, drev igenom ett beslut att skicka\r\nlagändringarna till Lagrådet för yttrande. Därefter\r\nskulle radiofrågan i sedvanlig ordning\r\nsakbehandlas. Så mycket till sakbehandling blev\r\ndet nu inte. Den hastigt hopkomna kompromissen\r\npå den borgerliga kanten skulle inte tåla så mycket\r\nsakdiskussion förrän en del svagheter skulle bli\r\nalltför uppenbara. Kompromissförslaget att medge\r\nrätt att överklaga alla vitesförelägganden är ett\r\nparadexempel på detta.</pre><pre>Den socialdemokratiska utgångspunkten har varit\r\natt kommersiell radio skall finnas. Det har talats om\r\natt vi socialdemokrater vill förhala frågans lösning.\r\nMen detta är ingalunda sant. Vi har velat ha den\r\ngrundligt beredd och helst att man skulle ha\r\nuppnått konsensus mellan riksdagspartierna i\r\ndenna fråga. Reklamradio utgör ingalunda något\r\nhot mot Sveriges Radios högtstående kvalitet på\r\nverksamheten -- om den inte inkräktar\r\nfrekvensmässigt på Sveriges Radios verksamhet så\r\natt hörbarheten försämras och införandet av den\r\ndigitala tekniken försvåras.</pre><pre>Herr talman! Dagspressens annonsintäkter, som i\r\nvissa fall kan göra andrahandstidningarnas\r\nsituation mer prekär, berörs inte alls. Vi har krävt\r\natt dagspressens situation mer ingående skall\r\nanalyseras. Vi anser också att propositionen inte\r\nskulle ha avfärdat andra och kompletterande\r\nmöjligheter att fördela sändningstillstånden så\r\nlättvindigt som kulturministern nu gör. Även om\r\nregeringen stannat för det rena\r\nauktionsförfarandet, dvs. att pengar skall vara det\r\nenda utslagsgivande, visste man på förhand att\r\ndetta skulle stöta på absolut motstånd från\r\nSocialdemokraterna och Vänsterpartiet.\r\nYttrandefriheten skall enligt vår mening inte kunna\r\nvara till salu.</pre><pre>En annan fråga som behandlas i propositionen, och\r\nsom har fått en helt otillfredsställande lösning, är\r\nden om åsiktsreklamen och reklamen som riktar sig\r\ntill barn.</pre><pre>I riksdagen har Folkpartiet varit varm förespråkare\r\nför att konsekvensanalyser skall finnas med i\r\nregeringsförslagen. När kulturministern var\r\nledamot i konstitutionsutskottet drev hon energiskt\r\ndenna fråga. Var finns konsekvensanalysen i\r\nhennes proposition som vi behandlar i dag?</pre><pre>Herr talman! Jag förväntar mig inga\r\nmärkvärdigheter från den kommersiella radion. Jag\r\nförväntar mig ingen valfrihetsrevolution, som dess\r\nmest hängivna anhängare gärna gör gällande.\r\nLokal information av ganska trivial karaktär varvad\r\nmed musik av än mer utslätad art kommer att bli\r\ndet vanliga. Det blir intressant att se om\r\norganisationslivet, politiska partier och\r\narbetslivsorganisationer förmår profilera sig i\r\nmediebruset.</pre><pre>Fru talman! Märkliga och felaktiga rykten har\r\ncirkulerat att vi socialdemokrater har velat begagna\r\noss av den s.k. uppskovsparagrafen för att fördröja\r\nlagen. Det är felaktiga rykten. Vi socialdemokrater\r\ntar avstånd från att använda uppskovsinstitutet för\r\nsådana syften. Vi har tvärtom medverkat till att\r\nutskottet höll sammanträden om detta ärende\r\nredan den 20 januari och den 9 februari.</pre><pre></pre><pre>Vi socialdemokrater är medvetna om att det råder\r\nett tillstånd där nuvarande lag åsidosätts och att\r\nmånga privatradiostationer tjuvstartat sina\r\nreklamsändningar och att man hoppas på att undgå\r\nrättslig påföljd för detta. Men vi anser -- och detta\r\när ett krav -- att riksdagen skall föreläggas\r\ngenomarbetade förslag att utgå från. Det är inte en\r\nuppgift för riksdagens ledamöter, de flesta utanför\r\nkonstitutionsutskottet, att snabbt snickra ihop ett\r\ngenomgripande omgjort förslag, så genomgripande\r\nomgjort att det kan betraktas som nytt. Som jag\r\ntidigare har nämnt fick konstitutionsutskottets\r\nkansli i all hast försöka bringa reda i förslaget.</pre><pre>Konstitutionsutskottet -- och här talar jag för\r\nSocialdemokraterna och Vänsterpartiet -- tycker\r\natt detta är ovärdiga former att arbeta under. Vi\r\nanser därför att propositionen skall avslås. Vi\r\nmenar att regeringen bör tillsätta en parlamentarisk\r\nutredning, med uppgift att skyndsamt lägga fram\r\nett nytt förslag.</pre><pre>Fru talman! Jag yrkar bifall till den\r\nsocialdemokratiska reservation som fogats till detta\r\nbetänkande.</pre><pre>Anf. 68  ELISABETH PERSSON (v):</pre><pre>Fru talman! I propositionen föreslås att privata\r\nreklamfinansierade ljudradiosändningar tillåts\r\nfr.o.m. årsskiftet. Det är meningen att\r\nsjälvständiga, lokalt förankrade radiostationer\r\nskall främjas.</pre><pre>Varje sändningstillstånd skall innebära rätt att\r\nbedriva sändningar inom ett särskilt\r\nsändningsområde. Antalet sändningstillstånd skall\r\nanpassas till efterfrågan på sändningsmöjligheter.</pre><pre>Det sägs dessutom att sändningstillstånden skall\r\nbegränsas så till vida att den som redan har ett\r\ntillstånd att sända lokalradio inte skall kunna få\r\nännu ett tillstånd. Tillståndstiden skall vara åtta år.</pre><pre>Om det skulle finnas flera behöriga sökande till ett\r\nledigförklarat sändningsområde skall man hålla\r\nauktion på sändningstillståndet. I förslaget sägs det\r\nockså att program som har framställts särskilt för\r\nden egna verksamheten skall sändas under minst en\r\ntredjedel av sändningstiden per dygn.</pre><pre>Det här, fru talman, kan kanske tyckas acceptabelt\r\nav den som läser förslaget och som är tämligen\r\noinitierad när det gäller hur marknaden ser ut på\r\ndet här området. Men det förutsätter dels att man\r\ninte funderar över vad som inte står i lagförslaget,\r\ndels att man inte bryr som om hur verkligheten på\r\netermediaområdet nu ser ut, innan lagen träder i\r\nkraft. Vi i Vänsterpartiet anser att det här förslaget\r\när fullkomligt oacceptabelt.</pre><pre>Under arbetet med den privata lokalradion, vill jag\r\npåstå i alla fall, har hänsyn tagits endast till de\r\nintressenter som redan finns på det privata\r\nmediaområdet. De eventuella lyssnarna, har inte\r\nkunnat påverka förslaget. Lyssnarna är naturligtvis\r\ninte någon enhetlig grupp. Men de som har deltagit\r\ni debatten kring lokalradion, och som exempelvis\r\nhar varnat för reklam som riktas ensidigt till barn,\r\nde som har velat värna om den lokala förankringen\r\noch produktionen, de som har oroat sig över\r\nmediakoncentrationen över huvud taget, de som\r\nhar velat värna om en privatradio som inte enbart\r\nsänder skvalmusik, osv. har inte haft någonting att\r\nsätta emot. Det skulle i stället till varje pris\r\n''klämmas fram'' ett tillstånd för privata\r\nreklamfinansierade radiosändningar.</pre><pre>Vi i Vänsterpartiet menar att det föreliggande\r\nförslaget har så stora brister att det inte ens går att\r\nlappa vidare på. Förslaget måste omarbetas från\r\ngrunden.</pre><pre>Låt oss bara ta frågorna om ägandet,\r\nsjälvständigheten och den lokala förankringen, som\r\nju skall vara en huvudprincip för privat lokalradio.\r\nDet är begrepp som ständigt lyfts fram, och som\r\nman försöker hålla levande.</pre><pre>Tidningar skall ju inte kunna äga privat lokalradio.\r\nMen det finns ju tidningar som redan i dag sänder\r\ngenom bolag, dvs. har skaffat sig\r\nsändningstillstånd. Det sker visserligen under\r\nnärradions täckmantel, men vem tror, fru talman,\r\natt det här kommer att upphöra i och med den nya\r\nlagen om privat lokalradio? Vänsterpartiet tror inte\r\ndet.</pre><pre>Hur skall man kunna bedöma om de programpaket\r\nsom produceras på ett håll, som distribueras ut till\r\nolika sändare, och som sänds av flera stationer\r\nsamtidigt är lokalproduktion eller\r\nnätverksbildning? Det vet vi inte, och det finns\r\ningenting i lagförslaget som säger huruvida det skall\r\nbejakas eller motarbetas.</pre><pre>Vad kommer att hända med alla dem som i dag\r\nsänder privatradio i närradions namn? Kommer de\r\natt fortsätta med att strunta i att skaffa eget\r\nsändningstillstånd? Det finns ingenting i det här\r\nförslaget som säger att sådana sändningar effektivt\r\nkommer att motverkas. Det finns inte heller\r\nnågonting som säger att nätverksbildning kommer\r\natt motverkas.</pre><pre>Det är nog så att vi politiker, och riksdagen,\r\negentligen är grundlurade från början till slut när\r\ndet gäller det här förslaget. Jag tror inte att\r\nmeningen har varit att den privata radion skall vara\r\nlokalt förankrad, att nätverksbildningar skulle\r\nkunna förhindras och att en stor del av\r\nprogramproduktionen skulle vara framställd av\r\nresp. lokalt förankrad station.</pre><pre>Det har nog inte heller varit meningen att\r\nnärradions grundläggande idé att vara en\r\nföreningsdriven icke-kommersiell radio skulle\r\nbevaras även i framtiden. Självfallet har meningen\r\naldrig heller varit att förhindra åsiktsreklam och att\r\nskapa effektiva sanktionsmöjligheter för\r\norganiserad rasism och annan främlingsfientlig\r\nverksamhet, vilket inte heller har påståtts i\r\nförslaget. Meningen har inte heller varit att\r\nbegränsa reklam som riktar sig till exempelvis barn.</pre><pre>Fru talman! Om regeringen hade insett att detta\r\nförslag inte var helt lyckat hade regeringen faktiskt\r\nkunnat gå en medelväg. Man skulle ha kunnat föra\r\nresonemanget: det är bättre att få en lag om\r\ntillstånd med en extremt kort tillståndstid än att\r\nvara utan lag på det här området. Man skulle då\r\nefter exempelvis två år kunna göra en utvärdering\r\noch komma åter med ett bättre förslag.</pre><pre>Men så är det inte, tvärtom. Under resans gång har\r\ntillståndstiden hela tiden förlängts. I liggande\r\nförslag är en åttaårig tillståndstid föreslagen. Det\r\när, som jag ser det, helt absurt att låsa fast sig för en\r\nåttaårsperiod, som det här förslaget innebär -- med\r\nalla dess brister. Det är, som man i södra Sverige\r\nbrukar säga, sannerligen hialöst med en så lång\r\ntillståndstid.</pre><pre>Fru talman! Vänsterpartiet yrkar bifall till den\r\nsocialdemokratiska reservationen. I våra\r\nmeningsyttringar har vi markerat att vi ställer oss\r\nbakom den.</pre><pre>Slutligen, fru talman, är det väl inte så vanligt att\r\nman i denna talarstol talar om känslor. Men jag\r\nundrar hur man känner sig i Centerpartiet i dag.\r\nCenterpartiet vill ju framhålla vikten av den lokala\r\nförankringen för privatradion. Radioprogrammen\r\nskulle ju vara lokalt producerade, osv. Hur känner\r\nni i Centerpartiet er i dag, ni som inser vart\r\nförslaget bär hän? Mår ni särskilt väl? Jag undrar\r\nockså hur ni, som inte inser vad förslaget kommer\r\natt innebära, utan som tror att förslaget är bra,\r\nkommer att känna er om några månader eller om\r\nnågra år när ni ser konsekvenserna. Men det\r\nkanske jag inte kan få något svar på i dag. Vi får\r\nvänta och se.</pre><pre>Anf. 69  YLVA ANNERSTEDT (fp):</pre><pre>Fru talman! De senaste 20 åren har vi upplevt en\r\nrevolution på radio- och TV-området.</pre><pre>I slutet av 1970-talet infördes närradion av den\r\nborgerliga regeringen. Det var första gången som\r\nmonopolet för radio och TV naggades i kanten. Vi\r\nhar fått satellitsända TV-program som har gjort det\r\nmöjligt för oss att få information och upplysning\r\nfrån hela världen. Vi har upplevt kabel-TV:s\r\nutbyggnad i Sverige, och vi har en enorm rikedom i\r\nvårt mediautbud. De rikliga TV-\r\nsatellitprogrammen har bidragit till att\r\navdramatisera reklamfrågan i Sverige, och 1991\r\nkom då den svenska reklamfinansierade,\r\nmarksända TV-kanalen.</pre><pre>I dag tar vi ytterligare ett steg mot friheten i etern\r\nmed beslutet om en privat lokalradio med\r\nreklamfinansiering. Det är ett viktigt steg för att\r\nstärka yttrandefriheten i Sverige. Förslagen\r\ninnebär att den grundlagsstadgade yttrandefriheten\r\nförverkligas inom ytterligare ett viktigt område och\r\natt ytterligare ett monopol upphävs.</pre><pre>Ett lagförslag på radioområdet innehåller en\r\nmängd paragrafer som med nödvändighet måste bli\r\nmycket tekniska. Jag tänker inte här gå in på dem\r\nutan i stället ta upp ett par frågor som jag tycker är\r\nväsentliga.</pre><pre>Som alltid när det gäller yttrandefriheten måste\r\nman vara oerhört varsam med att införa regler som\r\nbegränsar. Men i några fall har den totala\r\nyttrandefriheten ändå fått ge vika för att garantera\r\nmångfald och skydd mot övergrepp som hotar\r\nreligionsfrihet och folkgruppers integritet. Den\r\nbärande principen bakom förslaget är att öka\r\nantalet röster i etern och att öka mångfalden i\r\nmediekulturen.</pre><pre>Vissa begränsningar föreslås, som jag sade, för\r\naktörernas handlingsfrihet, främst därför att de alla\r\nutnyttjar en tills vidare begränsad resurs --\r\nsändningsfrekvenserna. Det finns också\r\nbestämmelser som syftar till att motverka att radion\r\ndomineras av ett fåtal kedjeföretag. Det har också\r\nvisat sig nödvändigt att ha kraftiga sanktioner för\r\nden som missbrukar yttrandefriheten i närradion\r\ntill rasistisk propaganda och annan\r\nfrämlingsfientlighet. Vid allvarliga brott skall\r\ntillstånden kunna återkallas i upp till fem år. Det är\r\npå förekommen anledning som man i propositionen\r\nhar lagt mycket stor vikt vid den här frågan.</pre><pre>När det gäller regler för reklam och sponsring har\r\nvi i konstitutionsutskottet funnit att de synpunkter\r\nsom kulturutskottet har framfört när det gäller\r\nreglering av reklamtiden är välavvägda. Man kan\r\nnog säga att frågan reglerar sig själv. Blir\r\nreklaminslagen för långa stänger folk av radion,\r\noch det vill ingen sändare riskera. Det räcker\r\nsåledes med en paragraf som begränsar\r\nreklamtiden per timme.</pre><pre>På flera ställen i propositionen framhålls att det\r\nmåste finnas flexibilitet i systemet, eftersom flera\r\nkomponenter i verksamheten inte är givna för all\r\nframtid. Det gäller t.ex. tillgång på frekvenser och\r\nsändningsområdenas omfattning. Vad som i dag är\r\nett naturligt lokalt intresseområde kan ha en annan\r\nomfattning om fem eller tio år, och det är viktigt att\r\nman inte genom administrativa beslut fastlägger\r\nsådana saker en gång för alla. Det måste finnas en\r\nviss flexibilitet för diskussioner.</pre><pre>Så några kommentarer till den socialdemokratiska\r\nreservationen. En lång rad områden kritiseras i\r\nreservationen. Egentligen tycker jag inte att det är\r\nså mycket att förundra sig över.\r\nSocialdemokraterna har alltid varit motståndare till\r\nen fri radio och en fri TV. Det är därför som Sverige\r\nhar varit avskärmat från opinionsbildning ända tills\r\ntekniken tvingade socialdemokraterna att tänka\r\nom. Då ägnas deras kraft åt att lagstiftningsvägen\r\nkonstruera så många begränsningar som möjligt för\r\ndet som de tekniskt inte kan hindra. Reservationen\r\när ett uttryck för detta, och jag yrkar avslag på den.</pre><pre>Man kan bara beklaga att socialdemokraterna inte\r\nhar någon framtidsinriktad politik på området.\r\nDeras aktivitet begränsas till att ropa på mer\r\nreglering och att yrka avslag på propositionen.</pre><pre>Vänsterpartiets inlägg i frågan var förutsebart,\r\ntycker jag. Kommunister har aldrig någonsin stått\r\npå barrikaderna för att skydda det fria ordet.</pre><pre>Fru talman! Jag yrkar bifall till\r\nkonstitutionsutskottets hemställan och avslag på\r\nreservationen.</pre><pre>Anf. 70  ELVY SÖDERSTRÖM (s) replik:</pre><pre>Fru talman! Jag vill ställa en fråga till Ylva\r\nAnnerstedt: Delar Ylva Annerstedt den\r\nuppfattning som jag gav uttryck för i mitt\r\ninledningsanförande när jag strök under att vi i så\r\nviktiga frågor som när det gäller yttrandefriheten\r\noch radiolagstiftningen skall arbeta för att nå\r\nkonsensus? Folkpartiet har nämligen tidigare givit\r\nuttryck för den åsikten. Men jag menar att\r\nbehandlingen av den här propositionen har visat att\r\ndet inte låg någonting bakom de orden.</pre><pre>Ylva Annerstedts påstående att vi\r\nsocialdemokrater har velat förhala frågan och inte\r\nhar velat ha till stånd en lagstiftning som gör det\r\nmöjligt med kommersiell radio är helt felaktigt.\r\nVad vi socialdemokrater vill i den här frågan har\r\nmed all önskvärd tydlighet framgått i\r\nberedningen -- den beredning som tyvärr inte fick\r\nmöjlighet att arbeta under de förhållanden som en\r\nså viktig beredning borde arbeta under. Det\r\nframgår också av den motion som vi har väckt\r\nunder den allmänna motionstiden. Det bör därför\r\nvara känt att vi också arbetar för en lagstiftning som\r\ngör det möjligt med en reklamfinansierad radio.\r\nDet är inte alls på det sätt som Ylva Annerstedt\r\nsäger.</pre><pre>Jag vill också fråga Ylva Annerstedt: Anser Ylva\r\nAnnerstedt att de arbetsförhållanden som vi i\r\nkonstitutionsutskottet har arbetat under med\r\nanledning av den proposition vi har fått från\r\nregeringen är riktiga och bra förhållanden, värdiga\r\nSveriges riksdag?</pre><pre>Anf. 71  YLVA ANNERSTEDT (fp) replik:</pre><pre>Fru talman! Elvy Söderström frågade mig om jag\r\nansåg att det var av vikt att nå konsensus i det här\r\narbetet. Jag tycker att det hade varit av värde om\r\nsocialdemokraterna hade visat ett mer konstruktivt\r\nsinnelag när det gällde att komma fram till en fri\r\nradio. Men reservationen och agerandet innan man\r\nkom fram till ett förslag visar att den viljan inte har\r\nfunnits hos socialdemokraterna.</pre><pre>Om socialdemokraterna verkligen vore för en fri\r\nradio hade vi haft det redan för 15--20 år sedan.\r\nTvärtom har socialdemokraterna skjutits framåt av\r\nteknikens utveckling och av det faktum att svenskar\r\ninte längre finner sig i att vara kringskurna av\r\nsådana regleringar som i åratal har funnits för den\r\nsvenska radion.</pre><pre>Det finns alltså i dag en helt annan inställning hos\r\nsvenska folket till fria etermedier, och det här\r\nförslaget är ett uttryck för detta.</pre><pre>Det är ju ingen hemlighet att Socialdemokraterna\r\noch de borgerliga partierna har olika uppfattningar\r\ni den här frågan. Det gick tyvärr inte att gemensamt\r\nkomma fram till ett förslag som tillgodosåg den\r\nfrihet som vi anser skall finnas i etern. Jag kan bara\r\nbeklaga att Socialdemokraterna inte ville vara med.</pre><pre>Anf. 72  ELVY SÖDERSTRÖM (s) replik:</pre><pre>Fru talman! Ylva Annerstedt säger att det tyvärr\r\ninte gick att komma överens, att nå konsensus. Men\r\neftersom beredningen hade tre till fyra\r\nsammanträden vill jag påstå att något allvarligt\r\nförsök för att nå konsensus i denna för oss viktiga\r\nfråga aldrig gjordes.</pre><pre>Ylva Annerstedt undrar varför\r\nSocialdemokraterna inte har gjort något tidigare.\r\nHon nämnde att vi hade möjlighet att agera för\r\nfemton till tjugo år sedan. Då vill jag påminna om\r\natt det var en borgerlig regering under åren 1976--\r\n1982. Varför gjordes ingenting då?</pre><pre>Jag har inte av Ylva Annerstedt fått något svar på\r\nfrågan om hon anser att detta är ett bra arbetsätt för\r\nkonstitutionsutskottet i Sveriges riksdag. Vi\r\nsocialdemokrater anser att det inte är det. Vi anser\r\natt vi av regeringen skall få väl genomarbetade\r\nförslag att ta ställning till och arbeta utifrån.</pre><pre>Jag vill nog påstå att det inte ens inom och bland\r\nde borgerliga partierna i konstitutionsutskottet har\r\ngjorts någon egentlig sakbehandling av ärendet.\r\nJag har i alla fall inte upplevt att det har förts någon\r\ndebatt, och jag har faktiskt varit närvarande vid\r\nsamtliga sammanträden.</pre><pre>Anf. 73  YLVA ANNERSTEDT (fp) replik:</pre><pre>Fru talman! Det här förslaget som i dag ligger på\r\nbordet, som vi skall fatta beslut om, är ett bra\r\nförslag. Det tillgodoser väl de krav som vi vill ställa\r\npå en fri radio.</pre><pre>Det är bara att beklaga att Socialdemokraterna vill\r\nha ett så stort regelverk att det faktiskt inte går att\r\nkombinera med en fri radio.</pre><pre>Man kan alltid önska att det skall finnas mer tid och\r\natt det skall göras fler omfattande undersökningar\r\nnär man skall behandla ett ärende. Men det är inte\r\nförsta gången som vi i konstitutionsutskottet har en\r\nbegränsad tid till vårt förfogande för att behandla\r\nolika propositioner. Så är det förresten alltid.</pre><pre>Den här behandlingen påbörjades ju för ganska\r\nlänge sedan.</pre><pre>Talmannen anmälde att Elvy Söderström anhållit\r\natt till protokollet få antecknat att hon inte ägde\r\nrätt till ytterligare replik.</pre><pre>Anf. 74  ELISABETH PERSSON (v) replik:</pre><pre>Fru talman! Ylva Annerstedt är inte alls förvånad\r\növer att Vänsterpartiet reagerar som det gör. Hon\r\nanser att mitt anförande var ett utslag av gammal\r\nkommunism.</pre><pre>Jag skulle vilja fråga Ylva Annerstedt om det är ett\r\nutslag av kommunistisk ideologi att det i TV finns\r\nregler mot åsiktsreklam eller att det i TV finns\r\nregler mot reklam som ensidigt riktar sig till barn\r\nunder tolv år. I så fall är det en kommunistisk\r\nideologi som omfattar ganska stora delar av\r\nSveriges befolkning -- såvitt jag vet är vi helt\r\növerens om att det är rimligt att ha dessa regler i\r\nfråga om åsiktsreklam och reklam som ensidigt\r\nriktar sig till barn under tolv år.</pre><pre>Jag kan inte se annat än att det vore rimligt att\r\ndiskutera om man inte borde ha motsvarande regler\r\nnär det gäller den privata lokalradion. Antingen\r\ntycker man att det är bra att det finns begränsningar\r\nvad gäller reklam som riktar sig till barn eller så\r\ntycker man inte det.</pre><pre>Jag kan garantera Ylva Annerstedt att jag är för en\r\nökad mångfald inom den privata lokalradion. Men\r\ndet finns ingenting i detta lagförslag som garanterar\r\nen ökad mångfald. Det har inte alls funnits något\r\nintresse av att diskutera hur dessa\r\nsändningstillstånd skall fördelas. Nu är det bara den\r\nråa penningen som gäller -- om det finns flera som\r\när intresserade av ett sändningstillstånd skall det\r\nhållas auktion för att avgöra vem som skall få det.\r\nMan har inte alls velat diskutera några andra\r\nformer av urvalskriterier för att just få denna ökade\r\nmångfald, för att exempelvis inom\r\nStockholmsområdet undvika att tio till tolv sändare\r\nblir exakt lika.</pre><pre>Vi har varit för att man tillsammans skall försöka\r\ndiskutera fram kriterier som kan garantera den här\r\nökade mångfalden. Tyvärr har vi inte fått gehör för\r\ndetta.</pre><pre>Om Ylva Annerstedt säger att mångfalden bäst\r\ngaranteras genom det här förslaget tror jag att hon\r\nlovar för mycket. Jag är rädd för att mångfalden\r\nsnarare kommer att begränsas med detta förslag.</pre><pre>Anf. 75  YLVA ANNERSTEDT (fp) replik:</pre><pre>Fru talman! När man skall införa begränsningar i\r\nfråga om vilka som skall få tillstånd och samtidigt\r\nskydda yttrandefriheten handlar det alltid om att\r\ngöra en avvägning, att hitta en balans.</pre><pre>I det här förslaget finns det begränsningar. Man\r\nskall t.ex. bara kunna inneha ett tillstånd. Det\r\ninnebär att vi i förslaget t.ex. kräver\r\nredovisningsskyldighet när det gäller bolag som kan\r\nha inflytande i sändande företag. Det finns alltså\r\nbegränsningar i hur man får äga. Det är alltid en\r\navvägning mellan att ge yttrandefrihet i etern och\r\natt sätta lagom gränser. Vi har hittat en modell som\r\nvi tror skall ge det bästa utrymmet för\r\nyttrandefriheten samtidigt som det garanterar\r\nmångfalden.</pre><pre>Elisabeth Persson vill att man skall utse\r\ntillståndshavare på annat sätt, genom att tala om\r\nvilka som skall få tillstånd. Men i det här fallet är\r\ndet ju också någon som skall sätta upp kriterierna.\r\nVi vänder oss emot att politiker skall sätta upp\r\nsådana kriterier. Vi har ju i flera andra\r\nsammanhang sett att det finns stort utrymme för\r\ngodtycke. Här begränsar vi tillståndet till ett per\r\nsändare, och vi tror att det ger det bästa utrymmet\r\nför både yttrandefriheten och mångfalden.</pre><pre>Anf. 76  ELISABETH PERSSON (v) replik:</pre><pre>Fru talman! Ylva Annerstedt talar om allt annat än\r\ndet som jag frågade om. Det jag tog upp gällde\r\nreklam som ensidigt riktar sig mot barn under tolv\r\når och regler mot åsiktsreklam.</pre><pre>Jag tolkar detta som att Ylva Annerstedt håller med\r\nom att det är rimligt att dessa regler finns inom TV.\r\nKanske tycker hon någonstans inom sig att det inte\r\nvore så tokigt om de även skulle finnas när det\r\ngäller den privata lokalradion. Jag lämnar det\r\ndärhän. Jag bara konstaterar att jag inte fick något\r\nsom helst svar på min fråga.</pre><pre>Ylva Annerstedt säger att det i många andra\r\nsammanhang, när politiker har inflytande och\r\nsätter upp regler för tillstånd, uppstår ett godtycke.\r\nYlva Annerstedt borde precisera sig.</pre><pre>Jag är övertygad om att det även om några politiker\r\nnågon gång har gjort misstag inte finns någonting\r\nsom säger att inte vi tillsammans skulle kunna\r\nutforma och diskutera regler som utelämnar detta\r\ngodtycke. Jag har tydligen större tilltro till politiska\r\nmakthavares förnuft än Ylva Annerstedt har.</pre><pre>Självfallet skulle det gå att utforma sådana här\r\nregler. Man skulle kunna ge en form av\r\nsändningstillstånd i likhet med att man ger\r\nkoncession, som man har gjort för TV. Detta är inte\r\nalls särskilt märkvärdigt. Det är inte heller sagt att\r\ndet skall vara politiker som skall sitta och bestämma\r\nvilka som skall få sändningstillstånd. Det går\r\nutmärkt att lägga denna uppgift på exempelvis\r\nLänsstyrelsen.</pre><pre>Problemet är bara att det inte har funnits någon\r\nvilja att göra detta. Vi har därför fått det förslag\r\nsom vi har fått.</pre><pre>Det finns ingenting i det Ylva Annerstedt säger som\r\nhar fått mig att tro att detta är ett bra förslag. Inte\r\npå någon punkt har Ylva Annerstedt kunnat lugna\r\nmig och förklara för mig att jag har haft fel\r\nuppfattning. Jag är dess värre rädd för att förslaget\r\när precis så dåligt som Vänsterpartiet och\r\nSocialdemokraterna har försökt förklara. Jag säger\r\nbara: Gånge denna kalk ifrån mig. Ni får väl sitta\r\ndär med ert lagförslag och ta konsekvenserna av\r\ndet, dess värre.</pre><pre>Anf. 77  YLVA ANNERSTEDT (fp) replik:</pre><pre>Fru talman! Det är faktiskt ingen hemlighet att\r\nFolkpartiet och de övriga som står bakom detta\r\nförslag har en annan syn på friheten i etern än vad\r\nVänsterpartiet har. Vi vill inte sätta upp de regler\r\noch begränsningar som Vänsterpartiet vill ha.\r\nDärför har det inte varit möjligt att nå några\r\növerenskommelser och att hitta en gemensam\r\nlösning.</pre><pre>Vi har fundamentalt olika uppfattning om vilken\r\nfrihet människor skall ha att uttrycka sig i etern.\r\nDet är därför förslaget ser ut som det gör. Detta är\r\nett bra förslag. Det tar oss ytterligare ett steg i\r\nriktning mot öppenhet och yttrandefrihet i Sverige.\r\nYttrandefriheten har under långa tider varit\r\nkringskuren, och i vissa fall är den fortfarande det.\r\nDen fria lokalradion innebär ett stort steg framåt\r\nför yttrandefriheten i Sverige.</pre><pre>Anf. 78  BJÖRN VON DER ESCH (m):</pre><pre>Fru talman! Som framgår av min motion, och jag\r\nhar också avgett ett särskilt yttrande, anser jag att\r\nföreliggande förslag är behäftat med allvarliga\r\nbrister, även om det självfallet utgör ett efterlängtat\r\nfall framåt på väg mot en fri etermediapolitik. Jag\r\nskall här begränsa mig till att ta upp den\r\nallvarligaste bristen i förslaget. Den är allvarligast\r\ndärför att den utgör ett så uppenbart brott mot vår\r\nkonstitution att Lagrådet vid sin granskning jämlikt\r\nRegeringsformen 8 kap. 18 § särskilt påpekat detta.</pre><pre>Vad frågan gäller är det i 39 § stadgade förbudet att\r\növerklaga beslut om sändningsområdenas\r\nomfattning. Förbudet står i strid med gällande\r\nrättsordning ur flera aspekter. Ett lagförslag skall\r\nstå i överensstämmelse med grundlagarna och\r\nrättsordningen i övrigt och uppfylla kraven på\r\nrättssäkerhet.</pre><pre>Lagrådet konstaterar härvidlag att det kan ''starkt\r\nifrågasättas om svårigheterna med planeringen av\r\nsändningsområdena är ett tillräckligt skäl för att\r\navskära en tillståndshavare från rätten att\r\növerklaga beslut om sändningsområdenas\r\nomfattning''.</pre><pre>Skälen för Lagrådets uppfattning är helt\r\nuppenbara. Sändningsområdets omfattning är helt\r\navgörande för tillståndshavaren, inte bara med\r\navseende på hans möjligheter att skapa ett\r\nekonomiskt underlag för verksamheten, utan också\r\nsett ur yttrandefrihetsrättslig synpunkt.\r\nSändningsområdets storlek är ju det som\r\nbestämmer hur många lyssnare som kan nås.</pre><pre>Då dessutom lagen föreskriver att en och samma\r\ntillståndshavare kan inneha endast ett tillstånd,\r\nvare sig detta möjliggör att sändningarna når endast\r\nnågot tusental människor eller att en sändare i ett\r\nstorstadsområde kanske når en miljon, förstår var\r\noch en att beslut om sändningsområdets omfattning\r\när helt grundläggande.</pre><pre>Den styrelse som skall fatta beslutet om\r\nsändingsområdenas omfattning skall enligt 5 §\r\nbeakta vad som är naturliga lokala\r\nsändningsområden. Innebörden av ''naturliga'' ger\r\nnaturligvis utrymme för vitt skilda tolkningar.\r\n''Naturliga'' med avseende på vad?\r\nKonsumentgrupper, pendlare, trostillhörighet,\r\nnäringsutövare, fotbollsintresserade? Man kan\r\nhålla på hur länge som helst.</pre><pre>Att tillståndssökare och tillståndsgivare kan ha\r\nolika uppfattning om innebörden av begreppet\r\n''naturliga'' är helt uppenbart. Därför kommer\r\nnaturligtvis också en rad tvister att uppstå om vad\r\nsom är ''naturligt''. Det är därför helt självklart att\r\ndessa tvister måste kunna dras inför domstol. Det\r\nkrävs för att man skall kunna uppfylla kraven på en\r\nrättsstat.</pre><pre>Förbudet att överklaga motiveras med att det\r\nunderlättar myndigheternas planering. Förvisso --\r\nmen framför allt undergräver det rättssäkerheten,\r\noch detta är inte acceptabelt. Förbudet att\r\növerklaga kan utnyttjas för att diskriminera -- eller\r\nom man så vill, prioritera -- bland dem som söker\r\ntillstånd, utan att detta kan beivras inför domstol.</pre><pre>Lagrådets kritik av förbudet att överklaga måste ses\r\nmot bakgrund av det höga antal fällande domar\r\nsom Sverige drabbats av vid Europadomstolen de\r\nsenaste åren.</pre><pre>Det framgår av UD:s redovisning för åren 1991 och\r\n1992, att svenska staten har fällts enligt artikel 6 i\r\nEuropakonventionen inte mindre än 18 gånger,\r\ndärför att klaganden ej haft möjlighet att få sin sak\r\nprövad inför domstol. Detta har också inneburit att\r\nsvenska staten har fått betala ut skadestånd.</pre><pre>Att mot denna bakgrund, och i strid med Lagrådets\r\nyttrande, riksdagen fortsätter att stifta lagar, t.o.m.\r\nsådana som rör yttrandefriheten, utan att ta intryck\r\nav tidigare fällande domar är minst sagt\r\nanmärkningsvärt.</pre><pre>Till saken hör att enligt ett kommittédirektiv,\r\n1988:43, angående beaktande av EG-aspekter --\r\ndvs. EG-rätten -- förutsätts ''att regeringen vid\r\nutarbetande av lagförslag beaktar gällande regler i\r\nandra länder inklusive i EG'' och att man\r\n''redovisar huruvida förslag till lagar och regler\r\növerensstämmer med lagar och regler inom EG'',\r\ndvs. EG-rätten.</pre><pre>Att så inte skett är ett faktum.</pre><pre>Förbudet att överklaga sändningsområdenas\r\nomfattning står således i strid med Lagrådets\r\nyttrande, i strid med artikel 6 i\r\nEuropakonventionen och i strid med\r\nkommittédirektiv 1988:43.</pre><pre>Från denna talarstol uttalas ofta bekymmer över\r\nmedborgarnas bristande förtroende för politiker.\r\nEn bidragande orsak till detta bristande förtroende\r\när självfallet om tvivel råder huruvida de lagar som\r\nriksdagen kräver att medborgarna skall respektera,\r\ntillkommit utan att riksdagen själv respekterat\r\ngällande rättsordning fullt ut, och därigenom\r\nåsidosatt rättssäkerheten.</pre><pre>Såväl riksdagens anseende som lagens efterlevnad\r\när direkt beroende av hur medborgarna uppfattar\r\natt politikerna respekterar gällande rättsordning.</pre><pre>Fru talman! Jag yrkar att riksdagen med bifall till\r\nutskottets hemställan i övrigt beslutar att andra\r\nmeningen i 39 § första stycket förslaget till\r\nlokalradiolag skall utgå.</pre><pre>Anf. 79  GUNNAR HÖKMARK (m):</pre><pre>Fru talman! Jag tycker att det finns anledning att\r\npåminna om att det förslag till ny lagstiftning på\r\nradioområdet som vi i dag behandlar faktiskt\r\nkommer att ge Sverige vad som i praktiken är en av\r\nvärldens mest frihetliga radiolagstiftningar. Det är\r\ndefinitivt ett uppbrott från årtionden av monopol\r\noch slutenhet på ett av våra viktigaste\r\nmediaområden. Det kommer att ge människor i\r\nhela landet en möjlighet att tillföra vår\r\nmediastruktur nya alternativ. Det kommer att ge en\r\nkonkurrens och valfrihet som kommer att utveckla\r\noch förbättra radiomediet. Men framför allt\r\nkommer det att innebära att 1993 -- årtionden för\r\nsent, kan gärna sägas -- måste alla de som hävdade\r\natt det var fel, dumt, mindre bra att ha frihet i\r\netern, ge med sig. Skälet är att argumentet att\r\nlyssnarna inte kan välja, inte bör välja eller att det\r\nde valde skulle vara dåliga program, har fallit.</pre><pre>I den bemärkelsen innebär denna nya lagstiftning\r\nett oerhört viktigt politiskt genombrott. Den\r\ninnebär också att alla de som under årtionden\r\nhävdat att tekniken inte har givit möjlighet till\r\nnågonting annat än monopol, i verkligheten har fått\r\nse hur fel de hade. De har fått se att många olika\r\nradiostationer kan finnas sida vid sida. Vi kommer\r\nunder det kommande året att få se en helt ny\r\nmediastruktur växa fram. Den innebär att\r\ntryckfrihetens principer nu också omsätts inom\r\nmoderna media. Det är självfallet ett oerhört\r\nviktigt genombrott för den grundläggande tanken\r\nom vad som bör gälla i en öppen demokrati.</pre><pre>I och med detta beslut förs också debatten om våra\r\nmedia framåt. Nu måste det bli en diskussion om\r\nmöjligheten för alla radiostationer att verka på\r\nnågorlunda lika villkor. Det måste också föras en\r\ndiskussion om hur vi kan se till att hela radiomediet\r\nfylls av en öppen konkurrens med likvärdiga\r\nalternativ. Jag menar att det under de kommande\r\nåren är viktigt att föra en debatt om vad public\r\nservice-alternativen i den nya mediamiljön skall\r\nkomma att betyda. Jag tror att det är för tidigt att\r\ndra alla slutsatser. En viktig sak måste bli att se\r\nvilka resultat och vilka förändringar vi i\r\nverkligheten kommer att få med den nya\r\nlagstiftningen.</pre><pre>Självfallet kommer det att ställas andra krav på den\r\nlicensfinansierade radioverksamheten i en framtid\r\ndå vi kommer att ha många olika typer av\r\nradiostationer i samhället. Det kommer också att\r\nbli av intresse att resonera om hur mycket en av\r\nstaten beslutad och kontrollerad licensfinansierad\r\nverksamhet skall tillåtas dominera den totala\r\nmediastrukturen i en tid då man faktiskt har fått\r\ngehör för att tryckfrihetens principer skall gälla\r\näven i etern.</pre><pre>Fru talman! Denna reflexion har sitt värde på grund\r\nav det stora framsteg som nu görs när det gäller\r\nradioprogram, men också som en påminnelse om\r\natt mediadebatten sannerligen inte är avslutad. Det\r\nfinns en mängd viktiga frågor som har att göra med\r\nhur stor roll det licensfinansierade radiobolaget --\r\noch TV-bolaget -- skall spela i framtiden. Jag menar\r\natt det nu är dags att börja föra en debatt om hur\r\nstor den rollen skall vara, utifrån det perspektivet\r\natt licensfinansierad public service-verksamhet\r\nskall tillföra publiken något utöver det som\r\npubliken kan få genom alla de alternativ som ändå\r\nväxer fram. Den debatten är lika spännande som\r\ndet faktum att Sverige nu kommer att höra till de\r\nländer som under lång tid har haft en fri radio.</pre><pre>Anf. 80  HÅKAN HOLMBERG (fp):</pre><pre>Fru talman! Demokratin förutsätter fri information\r\noch fritt meningsutbyte. Det beslut som riksdagen\r\nsenare i dag väntas fatta innebär en väsentlig\r\nvidgning av yttrandefriheten i vårt land. Men det är\r\nockså sant att om demokratin inte förmår skydda\r\nsina medborgare mot hot och hets undermineras de\r\nvärden som är demokratins och den fria debattens\r\nförutsättning. I regeringens proposition finns också\r\nförslag till en klarare markering mot den rasistiska\r\nhets som under senare år med stor systematik\r\nbedrivits med närradion som forum.</pre><pre>Jag, och företrädare för flera andra partier, har i\r\nflera år genom motioner och frågor sökt fästa\r\nriksdagens och regeringens uppmärksamhet på den\r\nsituation som rått sedan slutet av 1980-talet.\r\nSverige blev då hemvist för den enligt många\r\nbedömningar -- även internationellt -- grövsta\r\nantisemitiska hets som bedrivits någonstans i\r\nEuropa efter kriget. När den ansvarige, Ahmed\r\nRami, till sist ställdes inför rätta fälldes han på flera\r\npunkter än någon tidigare fällts för hets mot\r\nfolkgrupp i vårt land. Men som närradiolagen var --\r\noch alltjämt är -- formulerad blev påföljden endast\r\nsymbolisk. Sändningstillståndet kunde dras in i\r\nhögst ett år. När detta år gått till ända hade målet\r\njust hunnit fram till hovrätten. Där fastställdes\r\ntingsrättens utslag i allt väsentligt och Rami dömdes\r\ntill fängelsestraff. Eftersom det år då gått till ända,\r\nför vilket sändningstillståndet var förverkat, kunde\r\nhan omdelbart återuppta verksamheten och spela\r\nin närradioprogram i fängelset och sända dem i sin\r\nnärradiostation.</pre><pre>Det är en nationell nesa att detta var möjligt. Den\r\npinsamma sanningen är att när en norsk kommitté\r\nmot nynazism och antisemitism nyligen bildades --\r\nmed en rad kända politiker och\r\nkulturpersonligheter i ledningen -- beskrevs syftet\r\nuttryckligen som att man ville förhindra ''den\r\nsvenska smittan''. Detta är den bild som skapats av\r\nvårt land under de år då Radio Islam och dess\r\nnätverk av nazister och kända våldsverkare nästan\r\nutan påföljd kunnat sprida sin propaganda i vårt\r\nsamhälle.</pre><pre>Den möjlighet att dra in tillståndet för denna typ av\r\nradiopropaganda för en period av upp till fem år\r\nsom nu föreslås, kommer att göra det möjligt att\r\ningripa med en helt annan kraft mot nya försök i\r\nden riktningen. Dessutom markerar regeringen och\r\nutskottet att det inte skall vara möjligt för en\r\nsammanslutning som fått sitt tillstånd indraget att\r\nbara byta namn och få ett nytt tillstånd. Det är\r\nutomordentligt glädjande. Jag tackar regeringen\r\nför det förslag som har lagts fram.</pre><pre>Dess värre har en ny fråga uppstått. Rami och hans\r\nkrets har nu valt en annan taktik. Man låter\r\nideologiskt närstående organisationer, som redan\r\nhar tillstånd, sända valda delar av Radio Islams\r\nbudskap. I pressen har man de senaste dagarna\r\nkunnat läsa om hur Sverigepartiet i sina\r\nnärradiosändningar sänder tal av den franske\r\nhistorieförfalskaren Faurisson -- en av Ramis\r\ninternationella kumpaner. Dessutom har\r\nSverigepartiet lyckats lägga beslag på flera timmars\r\nsändningstid i sträck, utöver vad man som egen\r\norganisation är berättigad till. Tekniken innebär att\r\nman söker tillstånd i en rad olika namn:\r\nNattarbetarnas vänner är ett, Patriotiska kultur-\r\noch musikföreningen ett annat. Tidningen Dagen\r\nrapporterade häromdagen att man inte ens bryr sig\r\nom att byta programledare mellan de, till det yttre,\r\nolika programmen.</pre><pre>Närradionämnden står maktlös inför detta nya\r\ntilltag. Alla de dokument som krävs är formellt\r\nkorrekta, även om trovärdigheten naturligtvis är\r\nmåttlig. I den nya lag som vi senare skall anta\r\nmarkeras särskilt att det skall räknas som\r\nupprepning av ett yttrandefrihetsbrott, om det står\r\nklart att en ny organisation består av samma\r\npersonkrets som en tidigare avstängd organisation\r\neller består av i allt väsentligt samma krets av\r\npersoner. Det förefaller inte troligt att detta\r\nuttalande i förarbetena kan tillämpas på den\r\nsituation som nu råder.</pre><pre>Jag yrkar bifall till utskottets förslag, men vill också\r\nfråga kulturministern: Är regeringen beredd att\r\ngenomföra en ytterligare översyn av närradiolagen\r\nom det visar sig att denna nya form av bedrägligt\r\nbeteende av nazistiska -- och likartade --\r\norganisationer inte kan beivras med gällande och\r\nnu föreslagna paragrafer?</pre><pre>Anf. 81  ÅKE GUSTAVSSON (s):</pre><pre>Fru talman! Tidningen Expressen hade en ledare\r\nden 18 november med rubriken: En eländig soppa.\r\nDen handlade om regeringens förslag till ny\r\nlagstiftning på privatradioområdet. Bl.a. skrev\r\nman: Seriösa intressenter på radiområdet som vill\r\nsatsa på kvalitet i innehållet tvingas vara med i en\r\nekonomisk budgivning kring tillståndet. Högsta\r\nbudet skall enligt regeringen ges koncession. Det\r\ninnebär rimligtvis att den som får starta radio redan\r\nfrån början dräneras på kapital som skulle behövas\r\nför programarbetet. Ledaren konstaterar\r\nslutligen -- efter kritik på en rad andra områden: Ta\r\ndärför ett nytt tag i en parlamentarisk beredning.\r\nLåna gärna direktiven från Sören Thunells\r\nledarkommentar häromdagen i Arbetarbladet: Det\r\nborde inte vara svårt att få till stånd en\r\ntillståndsprövning där inslag om lokal förankring,\r\nbredd i ägandet och mediakompetens vägs in.</pre><pre>Man uppmanar regeringen att göra detta för\r\nlyssnarnas skull.</pre><pre>Det har inte funnits någon beredvillighet från\r\nregeringens sida att lyssna. Därför är det litet\r\nmärkligt att Ylva Annerstedt här i kammaren säger\r\natt Socialdemokraterna vill förhala den här frågan.\r\nDet är inte sant. Regeringen hade, om den politiska\r\nviljan hade funnits, kunnat påbörja\r\nberedningsarbetet redan för ungefär ett år sedan. I\r\nstället inkallades de politiska partierna till\r\nKulturdepartementet under 14 dagar i september\r\nmånad. Därefter meddelade regeringsföreträdaren\r\natt man inte ansåg det vara meningsfullt att\r\nfortsätta överläggningarna. Så var det med det\r\nberedningsarbetet och med viljan i det avseendet!</pre><pre>Sedan säger Ylva Annerstedt att\r\nSocialdemokraterna alltid har motsatt sig en fri\r\nradio. Hon säger också att Socialdemokraterna vill\r\nha en mängd regleringar. Med förlov sagt, Ylva\r\nAnnerstedt: Vad är detta för trams?</pre><pre>Vi har ju i regeringsställning tagit initiativ till ett\r\nförberedande arbete för att skapa förutsättningar\r\nför en kommersiell radio. Ni hade, som det\r\npåpekats tidigare, när ni var i regeringsställning för\r\n15--20 år sedan, för att nu använda Ylva\r\nAnnerstedts terminologi, möjlighet att genomföra\r\ndetta.</pre><pre>Vem är det som vill ha en mängd regleringar?</pre><pre>Ni vill ju gå in och reglera reklamens omfattning.\r\nDet skall vara en särskild myndighet som\r\nkontrollerar detta.</pre><pre>Ni vill förhindra närradioföreningarna att i\r\nföreningens regi sända reklam.</pre><pre>Ni vill inrätta en särskild myndighet för\r\nlokalradiotillstånd. Man ser här ett slags statens\r\nåsiktsverk växa fram framöver.</pre><pre>Vi vill utnyttja den lokala förankring som\r\nlänsstyrelserna i det här avseendet har.</pre><pre>Tar ni alls inte intryck av Björn von der Eschs kritik\r\ni fråga om förbudet att överklaga i grundläggande\r\nfrågor som rör yttrandefriheten?</pre><pre>Ni vill reglera tillstånden. Det skall ske etappvis och\r\nregleras så, att kommuner med mer än 100 000\r\ninvånare skall vara ett slags fördelningsnyckel.\r\nMänniskor som bor i glesare befolkade områden\r\nblir således värda mindre.</pre><pre>Så här kan man fortsätta på område efter område.\r\nDet är faktiskt inte vi som står för\r\nregleringssamhället. Det är ni som gör det.</pre><pre>På vilket sätt -- resterande taletid kommer jag att\r\nkoncentrera mig på det här resonemanget -- får vi\r\nen ökad mångfald? Det är ju det viktiga från\r\nyttrandefrihetssynpunkt, inbillar jag mig, genom\r\natt ett auktionsförfarande införs. Yttrandefriheten\r\när till salu. Det gäller att bjuda högst. Jag\r\ninstämmer alltså i Expressens kritik.</pre><pre>På vilket sätt får Radio Q en chans att göra\r\nordentliga satsningar här om man inte har\r\ntillräckligt med pengar bakom sig? I dag är det\r\nganska knalt på den sidan såvitt jag förstår. Det är\r\nlätt för den som har mycket pengar att bjuda över.</pre><pre>På vilket sätt blir det möjligt att inom ramen för en\r\nkommersiell radio göra angelägna\r\ninvandrarprogram? Det kan ju vara en fråga för\r\ninvandrarministern att besvara. Vi vet ju att det är\r\nen ganska liten lyssnarkrets, men -- får man\r\nförutsätta -- en mycket intresserad sådan. Det är\r\ninga annonsörer som är beredda att betala särskilt\r\nmycket för sådana program, eftersom de\r\nprogrammen har så få lyssnare. Därmed är de inte\r\nkommersiellt intressanta. Således bäddar man\r\ngenom auktionsförfarandet för ett slags jämntjock\r\nsmet. Strävan är hela tiden att maximera antalet\r\nlyssnare, därför att det leder till bättre\r\nförutsättningar för finansieringen av\r\nverksamheten.</pre><pre>Sedan vill jag säga -- men jag är inte så säker på att\r\nregeringen tar åt sig på någon punkt när det gäller\r\ndet som vi säger -- att det är med beklagande som\r\nvi socialdemokrater konstaterar att regeringen inte\r\ntycks se något värde i sig i breda parlamentariska\r\nlösningar i viktiga yttrandefrihetsfrågor.</pre><pre>Här har Socialdemokraterna ställts inför fullbordat\r\nfaktum. De borgerliga ledamöterna i\r\nkulturutskottet fick, skulle jag vilja säga, när\r\nutskottet gjorde ett besök på Slottet tack vare\r\nSimon Liljedahl utdelat material om den\r\nuppgörelse som hade träffats. Det var nog första\r\ngången de ledamöterna såg den uppgörelsen. Så\r\nkan man nog också se på det här med breda\r\nlösningar.</pre><pre>Därmed avslutar jag med att återge vad nämnde\r\nSören Thunell säger i Expressen: Det finns inga\r\nsakskäl som kan förlåta att lagstiftningen för\r\nkommersiell radio blir ett bristfälligt hastverk.\r\nDärför borde tid ges för diskussion och eftertanke.\r\nMen det är kanske att hoppas för mycket.\r\nLyhördhet och öppenhet tycks inte vara Birgit\r\nFriggebos starka sida.</pre><pre>Anf. 82  TALMANNEN:</pre><pre>Även citat skall ingå i den medgivna talartiden.</pre><pre>Anf. 83  GUNNAR HÖKMARK (m) replik:</pre><pre>Fru talman! Åke Gustavsson försöker ge sken av att\r\nSocialdemokraterna i grund och botten alltid har\r\nvarit för fri radio och fri TV. Men\r\nSocialdemokraterna är ett parti med en historia där\r\nman konsekvent gått in för att bekämpa varje\r\nförsök att luckra upp monopolet. Det handlar om\r\nallt från att man i de allra yvigaste ordalag haft\r\nledande företrädare som sagt sig vilja förbjuda\r\nparabolantenner på taken till att ständigt\r\nmotarbeta televisionskanaler vid sidan av\r\nmonopolet och radio vid sidan av monopolet, till att\r\nständigt motarbeta tanken på ett införande av\r\nreklam i monopolet, till att ständigt hävda att det\r\ninte fanns plats i etern för något annat än\r\nmonopolet och till att ständigt hävda att det bara är\r\nbra om monopolet sänder.</pre><pre>Detta är er historia. Ni har tvingats ge upp varenda\r\nen av dessa positioner. Ni bekämpade närradion\r\nmen har nu i dag gått så långt att ni står bakom\r\ndenna. Men ni har aldrig varit villiga att ta nya steg.</pre><pre>Den indignation som Åke Gustavsson här försökte\r\nge uttryck för klingar oerhört falskt. Helt klart\r\ninnebär det förslag som föreligger i dag att fria\r\nradiostationer kommer att kunna växa fram utan\r\natt den politiska makten kontrollerar deras\r\ninnehåll. Det är helt följdriktigt, helt logiskt och\r\nhelt konsekvent att Åke Gustavsson går emot\r\ndetta. Det är han uppfostrad att göra alltsedan han\r\nvar SSU:are. Jag förstår honom helt och hållet när\r\nhan gör det även i dag.</pre><pre>Men, Åke Gustavsson, försök inte att få frågan att\r\nhandla om när beredningar inkallades eller ej! Den\r\nhär frågan har diskuterats under 20 års tid.</pre><pre>Möjligtvis är det en stor förändring att ni under det\r\nsenaste året har bytt position även i denna fråga. Vi\r\nvälkomnar varje dag ni blir klokare. Men anklaga\r\ninte andra för att försena processen! Ni har gjort\r\ndet, med viss skicklighet, under 20 års tid. Men nu\r\när det slut på det, för nu blir det fri radio.</pre><pre>Anf. 84  ÅKE GUSTAVSSON (s) replik:</pre><pre>Herr talman! Jag tycker att man skall vara litet\r\nförsiktig med orden, Gunnar Hökmark. Här talas\r\nom etablering av kommersiella radiostationer, och\r\ndetta ärende har initierats under den\r\nsocialdemokratiska regeringens tid.</pre><pre>Vidare vill jag erinra om att under den\r\nsocialdemokratiska regeringens tid fattades det\r\nbeslut som skapade förutsättningar för en senare\r\netablering av en terrest TV-station, TV 4, som --\r\nmöjligen har det undgått Gunnar Hökmark -- är i\r\nfull färd med sina sändningar. Eftersom Gunnar\r\nHökmark använder termen monopol förmodar jag\r\natt han syftar på Sveriges Television och Sveriges\r\nRadio. Men det är faktiskt inte någon\r\nmonopolsituation i dag.</pre><pre>På en punkt kan Gunnar Hökmark ha rätt. Jag\r\nmedger att vi ibland nog varit litet tröga. Jag är\r\ngärna självkritisk i det avseendet. Men då vore det\r\nväl desto bättre om ni nu kunde vara med på att\r\ngöra något bra av detta i stället för att enbart låta\r\npenningen vara utslagsgivande i frågan om vem\r\nsom skall få tillstånd.</pre><pre>Frihet och fri radio talas det om. Men för vem? Jo,\r\nfrihet för den som har mest pengar. För lyssnarnas\r\nskull tycker jag precis som Expressen, nämligen att\r\ndet måste finnas ett annat urvalsförfarande. Det är\r\nbl.a. detta som vår huvudsakliga kritik mot\r\nmajoritetens förslag gäller.</pre><pre>Gunnar Hökmark säger att Socialdemokraterna\r\nockså har motarbetat tanken på ett införande av\r\nreklam i monopolet. Men jag vill då meddela att det\r\nhar förekommit avvikande meningar på den\r\npunkten, och jag var en av dem som hade en\r\navvikande uppfattning. Det borde Gunnar\r\nHökmark känna till.</pre><pre>Anf. 85  GUNNAR HÖKMARK (m) replik:</pre><pre>Herr talman! Det kan hända att Åke Gustavsson i\r\nvissa frågor och i vissa delar varit en av de bättre av\r\nsocialdemokraterna i den här frågan, och för detta\r\nvill jag ge honom ett erkännande.</pre><pre>Men när jag refererade till monopolet refererade\r\njag till den debatt som förts i årtionden i detta land\r\noch där Socialdemokraterna intagit en hållning i\r\nstrid med alla dem som ville skapa frihet i etern, i\r\nradio och i TV.</pre><pre>När det gäller den grundläggande frågan om den\r\npolitiska maktens relation till radiostationer är\r\nauktionsförfarandet, Åke Gustavsson, det enda\r\nsättet att se till att det inte är en offentlig myndighet\r\nsom avgör vem som skall få rätt att sända. Det\r\ninnebär att det kommer att vara oerhört mycket\r\nbilligare att starta en radiostation än att starta en\r\ntidning. Men det innebär också att ingen\r\nmyndighetsperson avgör vem som skall få sända. I\r\nslutänden blir alla andra alternativ att någon\r\npolitisk makthavare skall fälla ett avgörande, och\r\ndet är oacceptabelt.</pre><pre>Det är fel av Åke Gustavsson att säga att\r\nyttrandefriheten skall auktioneras ut. Det är i\r\ngrunden helt fel. Åke Gustavsson tillhör ett\r\npolitiskt parti som i årtionden mycket envetet har\r\nvelat skära bort denna del av yttrandefriheten. Ni\r\nhar ju motarbetat denna yttrandefrihet.</pre><pre>Vad som nu är vid handen när det gäller\r\nauktionsförfarandet är att de som är intresserade av\r\natt sända radio får betala ett auktionspris när andra\r\nockså vill sända som motsvarar de intäkter som man\r\nkan få genom reklamen.</pre><pre>Är det fel, Åke Gustavsson, att olika företag som\r\ntävlar med varandra om att få sända reklam också\r\ntävlar om att få stå för den kostnaden, i konkurrens\r\nmed varandra? Eller är det Åke Gustavssons\r\nuppfattning att man skall ha en privilegiesituation\r\ndär reklamintäkterna av en offentlig myndighet\r\nfördelas till den ene eller den andre?</pre><pre>Med den mycket omfattande mångfald som nu\r\nskapas kommer det att finnas rikligt med\r\nmöjligheter för bl.a. invandrarprogram. En poäng\r\nmed de friskolor, fristående barndaghem eller fria\r\nradiostationer som andra än ni har slagits för är ju\r\njust att olika minoritetsgrupper kan göra sig hörda\r\npå ett annat sätt än tidigare. Den möjligheten har\r\nhärmed skapats.</pre><pre>Det är litet patetiskt att ni nu skall kröna er karriär\r\ni denna debatt med att inta den hållning som ni intar\r\nhär i kammaren i dag. Det hade varit bättre om ni,\r\nmed angivande av vissa synpunkter, ändå hade\r\ninsett det värdefulla i att godkänna en proposition\r\nsom ger Sverige fri radio.</pre><pre>Anf. 86  ÅKE GUSTAVSSON (s) replik:</pre><pre>Herr talman! Jag skall inte diskutera här i\r\nkammaren vad som är patetiskt eller inte. Däremot\r\nvill jag ge Gunnar Hökmark en poäng i\r\nsammanhanget. Visst finns det en konflikt här\r\nmellan yttrandefriheten och näringsfriheten. I den\r\nkonflikten är det viktiga för mig att stå på\r\nyttrandefrihetens sida.</pre><pre>Gunnar Hökmark säger att auktionsförfarandet är\r\ndet enda sättet att få ett korrekt urval här.\r\nMarknaden avgör valet. Därmed säger han också:\r\nJag står helt och fullt på näringsfrihetens sida.</pre><pre>Jag ser en konflikt här och väljer då att ställa mig\r\npå yttrandefrihetens sida.</pre><pre>Vidare säger Gunnar Hökmark: Det är just det\r\nförslag som vi har som ger möjlighet till mångfald\r\noch invandrarprogram osv.</pre><pre>Jag hävdar att det icke stämmer. Redan i dag pågår\r\ninom ramen för Sveriges Radios och för Sveriges\r\nTelevisions utbud en diskussion om just de smala\r\nprogrammen, som många gånger upplevs som\r\nklämda.</pre><pre>Om jag driver en kommersiell radiostation är det\r\nalldeles givet att jag vill ha intäkter. Jag vill att det\r\nhela skall gå runt. Det måste vara många lyssnare,\r\nannars får jag inte mycket annonser. Detta är\r\nelementärt, Gunnar Hökmark. Därmed menar jag\r\natt vi faktiskt får problem om vi ökar mångfalden i\r\nde här sammanhangen.</pre><pre>Dagens husorgan för mig är tidningen Expressen.\r\nJag roar mig med att med instämmande i vad som\r\ndär sägs återge vad som sägs i en annan del av\r\nledaren som just handlar om auktionsförfarandet.\r\nGunnar Hökmark bryr sig kanske inte om vad jag\r\ntycker. Men han kanske kan fundera litet grand\r\növer vad Expressen, som ideologiskt ändå står litet\r\nnärmare Gunnar Hökmark, säger om just\r\nauktionsförfarandet.</pre><pre>Det står så här: Av slagordet fri radio riskerar vi att\r\nfå en privatradio som inte blir fri, där\r\nsedelbuntarnas tjocklek mera än kvalitet och\r\ninnehåll avgör frågan om tillstånd att sända, där\r\nmusikmattorna prydligt läggs ut ort för ort. Lokalt,\r\nvisst. Men bra?</pre><pre>Förste vice talmannen anmälde att Gunnar\r\nHökmark anhållit att till protokollet få antecknat\r\natt han inte ägde rätt till ytterligare replik.</pre><pre>Anf. 87  YLVA ANNERSTEDT (fp) replik:</pre><pre>Herr talman! Åke Gustavssons brösttoner i den här\r\ndebatten klingar ganska patetiskt med tanke på\r\nSocialdemokraternas historiska bakgrund på detta\r\nområde. Socialdemokraterna har ju alltid försvarat\r\nmonopolet. Ni har aldrig tidigare tagit något\r\ninitiativ till friheter på detta område -- det gör ni\r\ninte förrän tekniken tvingar er att gå i en annan\r\nriktning.</pre><pre>Att man vid beredningsförfarandet inte kunde nå\r\nen överenskommelse handlar naturligtvis om att\r\ndet finns diametralt motsatta utgångspunkter från\r\nregeringens resp. från Socialdemokraternas sida\r\nnär det gäller friheten i etern och när det gäller\r\nyttrandefriheten.</pre><pre>Åke Gustavsson gör också en poäng av att det\r\nskulle finnas väldigt många regleringar i det här\r\nbetänkandet. Men vi har aldrig påstått att en\r\ndjungelns lag skall råda i etern. Skillnaden mellan\r\nera och våra regler är att vi sätter upp generella\r\nsådana, så att vem som helst som uppfyller\r\nkriterierna kan få vara med och tävla om en plats i\r\netern.</pre><pre>Ni talar om åsikts- och yttrandefrihet hos dem som\r\nfinner nåd inför era ögon. Ja, på era villkor får man\r\nverka i etern. Men det är inte ett system som vi vill\r\nha i fråga om den fria radion. Det är tvärtom genom\r\ngenerella regler som det blir möjligt att den\r\ndjungelns lag som måhända existerar inte blir total.\r\nDet är klart att det måste finnas regler för\r\nagerandet när det gäller dem som släpps in på en fri\r\nmarknad. Som Åke Gustavsson sade är det fråga\r\nom en balans. Man måste vara ytterligt försiktig när\r\ndet gäller att göra inskränkningar i\r\nyttrandefriheten.</pre><pre>I de förslag som finns i betänkandet tas hänsyn till\r\nden balans som måste finnas mellan\r\nyttrandefriheten och andra friheter.</pre><pre>I det här sammanhanget vill jag också kommentera\r\nBjörn von der Eschs yrkande, vilket jag yrkar\r\navslag på.</pre><pre>Anf. 88  FÖRSTE VICE TALMANNEN:</pre><pre>Repliken gäller Åke Gustavsson.</pre><pre>Anf. 89  YLVA ANNERSTEDT (fp) replik:</pre><pre>Herr talman! Jag vill alltså i detta sammanhang\r\nockså säga något om det som egentligen är\r\nSocialdemokraternas vilja. Det finns faktiskt en\r\nliten skillnad mellan signalerna när det gäller\r\nkulturutskottsgruppen och\r\nkonstitutionsutskottsgruppen.</pre><pre>Gemensamt för oss är i alla fall att vi vill ha en fri\r\nradio och generella regler. Men ni vill ha en radio\r\ndär man bara får agera på era villkor.</pre><pre>Anf. 90  ÅKE GUSTAVSSON (s) replik:</pre><pre>Herr talman! Jag måste säga att Ylva Annerstedt är\r\nmycket duktig. Hon påstår sig ju kunna se\r\nskillnader mellan Socialdemokraterna i\r\nkonstitutionsutskottet och Socialdemokraterna i\r\nkulturutskottet. Jag har inte hittat några sådana\r\nskillnader och det tror jag inte att\r\nkonstitutionsutskottets ordförande, som finns här i\r\nsalen, heller har gjort. Möjligen kan Ylva\r\nAnnerstedt utveckla sitt resonemang något.</pre><pre>Sedan en kommentar till detta med det\r\ngrundläggande arbetssättet och de diametralt\r\nmotsatta uppfattningarna i frågor som rör\r\nyttrandefriheten. Förmodligen är Ylva Annerstedt\r\nlyckligt okunnig om hur nära det var att ni hamnade\r\ni en helt annan situation. Om man hade satt sig ner\r\noch diskuterat dessa saker tror jag inte att man\r\nhade funnit några diametralt motsatta\r\nuppfattningar, utom på några punkter. Det är\r\nmöjligt att vi hade kommit fram till en lösning. Det\r\nhandlar då om just yttrandefriheten och om att låta\r\ndenna gå på auktion. Något sådant kan vi inte\r\nacceptera. Vi kan inte ge näringsfriheten\r\nförköpsrätt framför yttrandefriheten i detta\r\navseende.</pre><pre>Vår modell, vilken vi redogör för i vår motion, är\r\natt alla som har en godtagbar finansiering skall\r\naccepteras som kvalificerade sökande. Det är\r\ngrunden. Därefter skall länsstyrelserna få avgöra\r\ndetta. Vi vill inte ha något Statens åsiktsverk som\r\nskall sitta i Stockholm och avgöra detta. Ni är ju på\r\nväg åt det hållet. Låt frågan ligga så långt ute i\r\norganisationen och så nära människorna som\r\nmöjligt. De vet bäst hur människor uppfattar\r\nförutsättningarna. Vi vill ge dem förutsättningar för\r\nsamgående, om det skulle bli aktuellt. Om\r\nsamgående inte blir aktuellt skall tillstånd ges till\r\ndem som bedöms ge störst utrymme för lokal\r\nrapportering och bevakning. Detta är\r\nunderstrykandet av det lokala.</pre><pre>Jag vill fråga Ylva Annerstedt hur hon med\r\ntrovärdighet skall kunna hävda att man kan nå en\r\nstörre mångfald, få ett vidare programutbud och nå\r\nolika programprofiler genom att låta pengarna\r\nbestämma i stället för innehållet och inriktningen.\r\nTyvärr har nog Ylva Annerstedt låtit de nyliberala\r\ntankarna i deras sämsta uttryck gå före den\r\nklassiska liberala yttrandefriheten som John Stuart\r\nMill stod för. Vänd tillbaka till John Stuart Mill och\r\nläs hans bok om friheten!</pre><pre>Anf. 91  YLVA ANNERSTEDT (fp) replik:</pre><pre>Herr talman! Åke Gustavsson vill låta\r\nlänsstyrelserna avgöra. En myndighet skall få\r\navgöra vem som är mest lämpad att få tillstånd. Här\r\nges då ett utrymme för godtycke med en behandling\r\nsom kan skifta från län till län, vilket vi inte vill vara\r\nmed om. Vi vill i stället ha generella regler som\r\ninnebär att de som uppfyller de ställda kriterierna\r\nfår tävla om tillståndet. På det sättet ger man större\r\nutrymme och bildar en större plattform för\r\nyttrandefriheten i stället för att de som söker\r\ntillstånd skall vara utlämnade till en grupp\r\nmänniskor som gör avvägningar, och som kanske\r\nlåter personliga hänsyn göra sig gällande. Även om\r\nså inte skulle vara fallet, finns den risken. Vi vill\r\ninte utsätta yttrandefriheten för den risken. Därför\r\nhar vi funnit att denna modell bäst tillfredsställer\r\ndet fria ordet i etern.</pre><pre>Anf. 92  ÅKE GUSTAVSSON (s) replik:</pre><pre>Herr talman! Med detta inlägg bekräftar Ylva\r\nAnnerstedt att hon låter pengarna gå före\r\nyttrandefriheten. Därmed har jag ingen anledning\r\natt ytterligare replikera.</pre><pre>Tredje vice talmannen anmälde att Ylva\r\nAnnerstedt anhållit att till protokollet få antecknat\r\natt hon inte ägde rätt till ytterligare repliker i detta\r\nreplikskifte.</pre><pre>Anf. 93  HARRIET COLLIANDER (nyd):</pre><pre>Herr talman! Sverige skall som ett av de sista\r\nländerna i Europa äntligen införa\r\nreklamfinansierad lokalradio. Efter voteringen i\r\ndag återstår Albanien. Sverige har tagit ett stort\r\nsteg framåt på yttrandefrihetens och\r\nopinionsbildningens områden i och med att\r\nSveriges Radios monopol på etersändningar nu har\r\nbrutits. För att säkerställa det här steget framåt,\r\nåterstår det nu för riksdagen att göra en ändring i\r\nyttrandefrihetsgrundlagen, så att riksdagen inte\r\nmed en knapptryckning kan förbjuda reklam och\r\ndärmed finansieringen av lokalradiostationer. Jag\r\nhar under allmänna motionstiden lagt fram en\r\nmotion om detta.</pre><pre>Sverige har fått vänta länge på oberoende\r\nradiostationer. Så länge Socialdemokraterna satt\r\nvid makten fanns inget gehör för den ökade\r\nyttrandefrihet och opinionsbildning som en privat\r\nlokalradio ger utrymme för. Men nu är det äntligen\r\ndags. Den nya lokalradion är en kompromiss\r\nmellan regeringspartierna och Ny demokrati -- en\r\nkompromiss som givit Sverige Europas friaste\r\nradio.</pre><pre>Jag vill nu rikta mig till statsrådet Birgit Friggebo.\r\nNär riksdagen har sagt sitt är det dags att sjösätta\r\nden nya lokalradion. Det är då några mycket\r\nviktiga problem som regeringen med prioritet\r\nmåste lösa för att den fria radion skall kunna\r\nförverkligas.</pre><pre>Konstitutionsutskottet säger i sitt betänkande att\r\ndet förutsätter att fler än propositionens 60\r\nfrekvenser tas fram redan vid starten för\r\nlokalradion. Det är oerhört viktigt att så sker,\r\nannars skapas konstgjorda bristsituationer som\r\nleder till auktion på frekvenser. Det kan då inträffa\r\natt storföretagen kan komma att lägga beslag på\r\nfrekvenserna. Vi får inte glömma att det finns\r\nmånga närradiostationer med lokal förankring som\r\nvill gå in i den nya radion. Med ett stort antal\r\nfrekvenser, löser man problemet med yttrande- och\r\nnäringsfrihet som här har diskuterats.</pre><pre>Konstitutionsutskottet säger också att\r\nsändningstillstånd redan från början inte bara skall\r\nges i de stora städerna, utan också på andra håll i\r\nlandet där det finns en önskan om att få sända och\r\ndär det är tekniskt möjligt.</pre><pre>Det är Telestyrelsen som gör frekvensplaneringen.\r\nTelestyrelsen är ett statligt verk med många trötta\r\ningenjörer som kan tänkas sucka inför det myckna\r\narbete som en omplanering av FM-bandet kräver.\r\nMan tycker sig ha gjort ett gott jobb med att ta fram\r\ndessa 60 frekvenser. Detta gjordes för ett år sedan.\r\nSedan dess har det inte hänt så mycket mer.\r\nTelestyrelsen tar inga egna initiativ i detta\r\nsammanhang, utan säger att det är politikerna som\r\nfår tala om vad som skall göras. Jag vet att en\r\nomplanering är mödosam och tidsödande, eftersom\r\nvi är bundna av internationella avtal. Men inget är\r\nomöjligt om man vill, men Telestyrelsen är ovillig.\r\nDärför måste Telestyrelsen ges entydiga direktiv\r\nom att omgående sätta i gång en omplanering som\r\nskall leda till att ett stort antal nya frekvenser\r\nfrigörs. I direktiven bör också ingå att\r\nTelestyrelsen, så långt det är tekniskt möjligt, skall\r\ntillgodose dem som söker sändningsområden som\r\ninte ligger inom de 60 som räknas upp i\r\npropositionen.</pre><pre>Sveriges Radio har fått behålla sitt\r\növerdimensionerade utrymme på FM-bandet,\r\nvilket är helt orimligt. Utan kvalitetsförsämring\r\nkan delar av detta användas av den nya lokalradion.\r\nDetta missförhållande kan och bör regeringen råda\r\nbot på.</pre><pre>Avslutningsvis, regeringen måste till varje pris\r\nförhindra att de stora medieföretagen och dess\r\nbulvaner monopoliserar auktionsförfarandet. Det\r\neffektivaste motmedlet är att kunna erbjuda största\r\nmöjliga antal frekvenser.</pre><pre>Jag är tacksam om kulturministern bekräftar att\r\nhon delar min åsikt om att vi snarast måste ha fram\r\nstörsta möjliga antal frekvenser.</pre><pre>Anf. 94  Tredje vice talmannen BERTIL\r\nFISKESJÖ (c):</pre><pre>Herr talman! Jag tillhör dem som inte, som en del\r\nandra som har deltagit i denna debatt, har varit\r\nsärskilt inblandad i det tidigare förarbetet av den\r\nhär propositionen. Det kanske gör att jag kan ha ett\r\nmera avspänt förhållande till frågan och därför har\r\nsvårigheter att arbeta mig upp till de indignerade\r\ntonfall som bitvis har förekommit i diskussionen.</pre><pre>Först vill jag nämna ett par ord om beredningen. Vi\r\nfick denna fråga till konstitutionsutskottet sent i\r\nhöstas. Jag medger gärna att jag medverkade till att\r\nvi då mycket hastigt försökte få igenom ett förslag\r\nsom inte var tillfredsställande berett. Nu uppsköts\r\ndet hela, vilket jag tycker var bra. Det innebar att\r\nvi fick tillfälle att arbeta igenom förslaget ännu en\r\ngång. Det blev en förnyad lagrådsgranskning av\r\nvissa paragrafer, och en bredare inläsning\r\nmöjliggjordes för utskottets ledamöter. Givetvis är\r\ndet särskilt viktigt när det gäller ny lagstiftning att\r\nutskottet ger sig själv tid till en noggrann\r\nbehandling.</pre><pre>En av svårigheterna har varit att beredningen har\r\nvarit uppdelad på två utskott. Vi fick från\r\nkulturutskottet ta över en hel del som inte var\r\nkonkretiserat i lagtext. Jag vill gärna använda\r\ntillfället till att säga detta. Jag tycker att alla\r\nmediefrågor och yttrandefrihetsfrågor borde läggas\r\ni ett utskott, och då är självfallet\r\nkonstitutionsutskottet det naturliga utskottet.</pre><pre>När det sedan gäller själva sakfrågan tycker jag att\r\ndet är ganska självklart att utvecklingen går i den\r\nriktning som detta betänkande möjliggör i och med\r\natt de tekniska förutsättningarna blir sådana att vi\r\nkan öka antalet radiostationer och sändare. Det\r\nfinns så att säga inga logiska skäl för att stoppa en\r\nsådan utveckling. Den kan naturligtvis i bästa fall\r\nleda till en vidgning av yttrandefriheten. Vi får se\r\nvad resultatet blir så småningom. Det beror på vad\r\nman lägger in i yttrandefriheten. Har man tre\r\nstationer som sänder olika program, är det ju en\r\nvidgning. För man fram samhällskritik och\r\nmöjliggör debatter, innebär det en vidgning av\r\nyttrandefriheten. Men hundra stationer som spelar\r\nsamma dunkadunkamusik större delen av dygnet\r\ninnebär i realiteten ingen större vidgning av\r\nyttrandefriheten.</pre><pre>Kvalitetsfrågorna inom medievärlden över huvud\r\ntaget är väldigt viktiga och förtjänta av en\r\nfortgående debatt. Det finns emellertid tendenser\r\nsom är riskabla. Vi är inne i en ökad\r\nkoncentrationsprocess på vissa områden. Detta\r\nförslag innebär visserligen möjligheter till ökad\r\nspridning, men vad som kommer i slutskedet vet vi\r\ninte. Vi vet inte vilket resultatet blir när många\r\nreklamfinansierade kanaler får slå igen, eftersom\r\nde inte klarar de ekonomisk satsningarna. Man har\r\nerfarenheter av detta utomlands.</pre><pre>För mig är det angeläget att framhålla att de nya\r\nmöjligheter som har tillkommit -- jag biträder ju\r\nutskottets förslag -- inte undanrycker argumenten\r\nför att vi skall slå vakt om våra public service-\r\nkanaler. De är särskilt värdefulla. Vi kan ju jämföra\r\nvåra gamla trogna TV-kanaler med de nya\r\nreklamkanalerna. Det råder ingen tvekan om var\r\nkvaliteten finns. En förutsättning för att public\r\nservice-kanalerna skall kunna fullgöra sina\r\nuppgifter även framdeles är självklart att pengarna\r\nfinns.</pre><pre>Jag beklagar att socialdemokraterna inte ansåg sig\r\nkunna ta upp ett sakresonemang i denna fråga. Så\r\nskedde inte. Det har tidigare sagts att detta berodde\r\npå oenighet inom den socialdemokratiska gruppen.\r\nDet vet jag ingenting om. Men det borde ha funnits\r\nförutsättningar för en bredare överenskommelse i\r\ndessa frågor. Det finns en del inslag i lagstiftningen\r\nsom man kan vara osäker inför. Vi får se hur de\r\nfungerar. Det finns som bekant möjlighet att ändra\r\nlagar i denna riksdag.</pre><pre>Anf. 95  ELVY SÖDERSTRÖM (s) replik:</pre><pre>Herr talman! Jag vill fråga tredje vice talmannen,\r\nstatsvetaren, centerpartisten och vice ordföranden i\r\nkonstitutionsutskottet Bertil Fiskesjö om han anser\r\natt arbetet med regeringens proposition är värdigt\r\nSveriges riksdag. Bertil Fiskesjö sade i sitt\r\nanförande att han beklagar att vi socialdemokrater\r\ninte har deltagit i sakresonemangen om\r\npropositionen och förslaget. Jag vill påstå att inte\r\nheller jag har lyssnat till något sakresonemang från\r\nBertil Fiskesjös sida eller från de övriga\r\nledamöterna i konstitutionsutskottet. Det är väl i\r\nförsta hand detta man skall beklaga.</pre><pre>Jag upprepar min fråga: Anser Bertil Fiskesjö att\r\ndetta är värdigt Sveriges riksdag?</pre><pre>Anf. 96  Tredje vice talmannen BERTIL\r\nFISKESJÖ (c) replik:</pre><pre>Herr talman! Allt beredningsarbete har ju inte\r\nbedrivits i riksdagen. Det fanns självfallet en\r\nproposition såsom ett värdefullt underlag. Vad\r\nberedningen i utskottet beträffar upprepar jag vad\r\njag sade tidigare. Jag medverkade till att vi fick mer\r\ntid. Vårt duktiga kansli fick möjlighet att under hela\r\njuluppehållet noga gå igenom förslaget. Vi kunde\r\nsåledes överväga det på nytt.</pre><pre>När det gäller Socialdemokraternas villighet att\r\nmedverka till en bredare uppgörelse är jag kanske\r\ninte rätte mannen att döma. Det har skett så många\r\nförhandlingar på olika händer, förhandlingar som\r\njag över huvud taget inte har haft någon insyn i.\r\nDem får väl andra redovisa. I\r\nkonstitutionsutskottet uppfattade jag tydligt att\r\nSocialdemokraterna var inställda på att förslaget\r\nskulle avslås. Det är ingen bra grund för\r\növerläggningar, om man vill ha ett positivt resultat.\r\nDå får man vara litet mer konstruktiv.</pre><pre>Anf. 97  YLVA ANNERSTEDT (fp):</pre><pre>Herr talman! Jag vill bara ta tillfället i akt att yrka\r\navslag på det yrkande som Björn von der Esch\r\nställde i kammaren beträffande förbudet mot\r\növerklagande av beslut om sändningsområdenas\r\nomfattning. Jag vill påminna om att det i\r\npropositionen förs en diskussion om denna fråga,\r\ndär fördelarna resp. nackdelarna med ett sådant\r\nförbud behandlas. Regeringen har funnit att en\r\növerklagandemöjlighet inte bör finnas, eftersom\r\nnackdelen för många inblandade skulle bli stor\r\nliksom osäkerheten under lång tid.</pre><pre>Anf. 98  THAGE G PETERSON (s):</pre><pre>Herr talman! Vi socialdemokrater har stämplat\r\ndenna proposition såsom en undermålig\r\nproposition. Vi menar att propositionen även efter\r\nomarbetningen lider av så allvarliga brister att den\r\när otjänlig såsom grund för ett riksdagsbeslut.</pre><pre>Att den ursprungliga propositionen var bristfällig\r\ntyckte också regeringspartierna och Ny demokrati.\r\nAnnars hade man ju inte satt sig ner och skrivit om\r\npropositionen, och inte heller hade man, som\r\ntredje vice talmannen sade, ägnat jul- och\r\nnyårshelgen åt att skriva en ny radiolag.</pre><pre>Detta arbete blev för de fyra regeringspartierna och\r\nNy demokrati i konstitutionsutskottet så\r\nomfattande att de inte blev färdiga i tid, så att vi\r\nkunde behandla ärendet färdigt före nyår som\r\navsikten var.</pre><pre>Merparten av lokalradiolagens paragrafer har\r\nskrivits om. Av lagens 39 paragrafer har inte mindre\r\nän 22 ändrats. Så många erinringar uppkom vid\r\nomarbetningen att vi anser att propositionen bör gå\r\ntillbaka till regeringen.</pre><pre>Jag menar också att det inte är\r\nkonstitutionsutskottets uppgift att sköta\r\nregeringens jobb att skriva om propositioner. Jag\r\nundrar vad statsrådet Birgit Friggebo hade sagt som\r\nledamot av konstitutionsutskottet om\r\nkonstitutionsutskottets kansli hade fått ta över ett\r\nstatsråds uppgift att skriva en anständig och\r\nbehandlingsbar proposition.</pre><pre>Herr talman! Vi har i Sverige haft en gemensam\r\nsträvan att lösa för vår demokrati viktiga frågor i\r\nbred enighet. Det har gällt\r\nyttrandefrihetsgrundlagen, och det har gällt andra\r\ngrundlagar. Jag tycker att det ligger ett stort värde\r\ni att vi är överens om demokratins spelregler.</pre><pre>Från socialdemokratisk sida erbjöd vi oss\r\nsamarbete. Detta budskap framförde jag\r\npersonligen till statsrådet Birgit Friggebo men\r\nockså sedermera till Folkpartiets gruppledare här i\r\nriksdagen och till andra ledamöter från Folkpartiet\r\ni konstitutionsutskottet. Men Folkpartiet valde i\r\ndetta sammanhang att samarbeta med Ny\r\ndemokrati i stället för med Socialdemokraterna.\r\nJag bara konstaterar detta.</pre><pre>Jag beklagar att Folkpartiet och regeringen inte har\r\neftersträvat en politisk enighet i denna fråga som\r\nrör ett så viktigt område för demokratin, nämligen\r\nyttrandefriheten. Åke Gustavsson har faktiskt rätt\r\ni att det finns en uppenbar fara för att pengarna kan\r\nkomma att avgöra yttrandefriheten, dvs. om man\r\nskall få tillstånd eller ej.</pre><pre>Att de borgerliga partierna inte var beredda att\r\nlyssna på socialdemokratin och inte var beredda att\r\nförhandla och bereda frågan på ett, som jag\r\nuttrycker det, anständigt sätt för att få fram ett bra\r\nunderlag, beror naturligtvis på att de hade träffat\r\nen uppgörelse mellan regeringspartierna och Ny\r\ndemokrati.</pre><pre>Vi säger ofta att vår svenska offentlighetsprincip\r\ninte är förhandlingsbar när vi skall förhandla om ett\r\neventuellt svenskt medlemskap i EG. På samma\r\nsätt fick Socialdemokraterna i\r\nkonstitutionsutskottet besked om att uppgörelsen\r\nmed Ny demokrati inte var förhandlingsbar. Vi\r\nskulle anta den eller inte. Därför vill jag också i\r\ndetta sammanhang säga att propositionen lider av\r\nflera allvarliga brister. En reform som har stor\r\nbetydelse för yttrandefrihetens villkor borde\r\ngrundas på ett fullgott underlag. Denna proposition\r\ninnehåller, precis som Elvy Söderström tidigare i\r\ndebatten har sagt, inga som helst analyser av vad\r\nförslagen innebär på viktiga områden.</pre><pre>Sedan vill jag, för att få bort den frågan ur\r\ndebatten, avvisa varje antydan om att den\r\nsocialdemokratiska ståndpunkten i\r\nkonstitutionsutskottet skulle bero på oenighet\r\ngentemot socialdemokraterna i kulturutskottet.\r\nVår reservation i konstitutionsutskottets\r\nbetänkande följer ju de förslag som\r\nsocialdemokraterna i kulturutskottet har rest i sin\r\nreservation, nämligen att propositionen borde\r\nåterremitteras till regeringen, för att man skall få\r\nett fullgott underlag för en så viktig lag, och att en\r\nparlamentarisk utredning borde tillsättas.</pre><pre>Herr talman! Trots det som har hänt i denna\r\nkammare tidigare när det gällde\r\nutlandssvenskarnas rösträtt, som vi betonade som\r\nett övergrepp på detta tidigare samarbetet, och\r\ntrots det som jag förmodar att den borgerliga\r\nmajoriteten med stöd av Ny demokrati är på väg att\r\ngöra om en stund vid voteringen, hävdar jag\r\nfortfarande att det måste vara en demokratisk\r\nsträvan hos alla politiska partier i vårt land att\r\nförsöka uppnå en långtgående enighet när det\r\ngäller frågor som rör yttrandefrihet och andra\r\nformer för demokratins spelregler.</pre><pre>Anf. 99  Kulturminister BIRGIT FRIGGEBO\r\n(fp):</pre><pre>Herr talman! Det är ett mycket viktigt beslut ur\r\nbåde ideologisk och principiell synpunkt som\r\nriksdagen kommer att fatta senare här i dag,\r\nframför allt när det gäller att gå vidare att rasera\r\nmonopolen och vidga yttrandefriheten. Det är\r\nockså viktigt att fatta beslut nu, så att vi snabbt kan\r\nfå fram detta förslag och så att vi inte kommer att\r\nleva i ett laglöst tillstånd, där en del inte respekterar\r\nde lagar som vi har utan själva tar friheten.</pre><pre>Det har varit väldigt mycket diskussion om\r\nberedningsarbetet beträffande den lag som\r\nriksdagen nu skall fatta beslut om. Låt mig då\r\nerinra om att det förslag som nu föreligger är en\r\npolitisk kompromiss. Utgångspunkten är att en del\r\npartier i den här riksdagen egentligen är helt emot\r\natt vi får en privat reklamradio, en\r\nreklamlokalradio, medan andra mycket\r\nentusiastiskt i många år har varit pådrivare för att\r\nvi skall få en större frihet i etern. Det säger sig självt\r\natt man då diskuterar och försöker få fram så\r\ngemensamma ståndpunkter som möjligt.</pre><pre>Dessutom finns det så länge som man över huvud\r\ntaget behöver reglera detta olika angelägna\r\nönskemål, dels naturligtvis att ge underlag för\r\nekonomiskt starka radiobolag som kan tänkas\r\nverka under längre tid, dels att få små lokala\r\nradiostationer. Det finns olika önskemål beroende\r\npå att vi har behov av regler på grund av tekniska\r\nhinder, och det finns naturligtvis även önskemål om\r\nen total etableringsfrihet.</pre><pre>Det finns skillnader när det gäller öppnandet för\r\nfrihet och risk för maktkoncentration. Det säger sig\r\nsjälvt att detta är sakliga önskemål som samma\r\nperson och samma parti kan komma att vilja uppnå.\r\nDet gör naturligtvis detta komplicerat.</pre><pre>Jag vill återgå till frågan om beredningsarbetet.\r\nPartierna i riksdagen har beretts tillfälle att ha\r\nsynpunkter innan propositionen lades fram. Såvitt\r\njag förstod fanns det inte någon större vilja att\r\nkomma fram till breda kompromisser, om det var så\r\natt vi i dag över huvud taget skulle kunna fatta ett\r\nbeslut här i riksdagen om större frihet i etern.\r\nDärför lade regeringen fram propositionen med\r\nden fulla insikten om att det skulle komma till stånd\r\nnya förhandlingar här i riksdagen. Så har också\r\nskett.</pre><pre>Vi har också informerat om att det har varit\r\nkontakter mellan regeringspartierna här i\r\nkammaren och Socialdemokraterna. Jag förde själv\r\ndessa diskussioner på uppdrag av\r\nregeringspartiernas ledamöter i\r\nkonstitutionsutskottet. Det fanns där en bred vilja\r\ntill att försöka bli överens med\r\nSocialdemokraterna. Eftersom man inte från vår\r\nsida utan från socialdemokratisk sida har gått ut till\r\ntidningarna och talat om vad delar av dessa samtal\r\nrörde, anser jag mig inte förhindrad att tala om\r\ndetta också från riksdagens talarstol.</pre><pre>För att vi över huvud taget skulle komma till\r\ndiskussion i denna sakfråga, ställde man krav på\r\nökade bidrag via presstödet till socialdemokratiska\r\ntidningar.</pre><pre>Denna förhandlingslinje var regeringspartiernas\r\nrepresentanter i KU inte beredda att gå med på.\r\nDet sades också vid dessa kontakter att det inte\r\nspelade så stor roll vilka regler som fanns i\r\nlokalradioförslaget, eftersom det viktiga var att\r\nrädda de konkurshotade socialdemokratiska\r\ntidningarna. Därför är det väldigt underligt att\r\nsocialdemokrater här kritiserar förslaget och säger\r\natt det är en undermålig produkt när man själv varit\r\nberedd att lägga propositionen som underlag för\r\ndiskussioner i kammaren.</pre><pre>Man säger att det har gjorts så oerhört stora\r\nändringar, att nästan varje paragraf är ändrad. Det\r\nberor på att ordet Närradionämnden har bytts ut\r\nmot Styrelsen för lokalradiotillstånd. Det är en\r\nmängd olika paragrafer. De ändringar som har\r\ngjorts vid riksdagsbehandlingen tycker jag är bra.\r\nDe är inte särskilt omfattande, men de har varit\r\nbetydelsefulla för en del av de partier som deltagit\r\ni diskussionen.</pre><pre>Jag kanske kan erinra om att riksdagens\r\nkonstitutionsutskott faktiskt höll på långt över ett\r\nhalvår med ett förslag från den socialdemokratiska\r\nregeringen på sin tid som handlade om kabellagen.\r\nUtskottet skrev faktiskt om hela lagen, vände upp\r\noch ner på allting. Så visst har det förekommit\r\nsådant, det har inte varit ovanligt. Men det går inte\r\nalls att jämföra med det arbete som har skett\r\nbeträffande denna lag, där jag bedömer att\r\nförändringarna inte är särskilt stora men är bra.</pre><pre>Det är en viss tidning som utnämnts till potentat i\r\ndiskussionen här i dag. Jag tycker att det klingar\r\nväldigt falskt att höra att en tidning skall sätta upp\r\ninnehållsregler för ett medieföretag, att det är\r\npolitiker och därmed också myndigheter som skall\r\navgöra om man har mediekompetens och har\r\nsynpunkter på vilket innehåll det skall vara i\r\nlokalradion. Det är faktiskt vad Expressen föreslår.\r\nDärför finns det naturligtvis ingen som helst\r\nanledning att använda Expressen som något slags\r\nsanningsvittne i den här diskussionen.</pre><pre>Det har ställts några frågor till mig. Håkan\r\nHolmberg frågade om regeringen var beredd att\r\nkomma med ändrade förslag om det skulle visa sig\r\natt vi i etermedierna även i fortsättningen kommer\r\natt få olika uttryck för hets mot folkgrupp. Jag vill\r\nklart deklarera att regeringen naturligtvis tar varje\r\nmöjlighet i akt för att stävja denna otäcka\r\nverksamhet. Samtidigt vet också Håkan Holmberg\r\nhur svårt det är att via lagstiftning stänga alla\r\nportar, eftersom påhittigheten är ganska stor.</pre><pre>Harriet Colliander frågade om regeringen är\r\nberedd att se till att verksamheten kommer i gång\r\nsnabbt och att frekvenser ställs till förfogande. Det\r\när i första hand den nya myndigheten som har dessa\r\nfrågor i sin hand. Låt mig då säga att om regeringen\r\nfår riksdagens skrivelse i morgon före kl. 9.30,\r\nutfärdar regeringen samtliga lagar och förordningar\r\nsom behövs för denna verksamhet. Vi har redan\r\npåbörjat arbetet för att bygga upp den nya\r\nmyndigheten. Det är naturligtvis viktigt att\r\nverksamheten kan komma i gång så snart som det\r\növer huvud taget är möjligt.</pre><pre>Detta är ett sista bevis på den snabbhet som\r\nregeringen över huvud taget arbetat med en fråga\r\nsedan regeringsskiftet. När vi kom till\r\nregeringsmakten fanns det inte ett enda papper\r\nliggande som innebar en förberedelse för vilka\r\nregler som skulle tillämpas för att ge fler tillstånd\r\noch skapa större etableringsfrihet när det gäller\r\nradio i det här landet. Det fanns en utredning om\r\nfrekvensutrymmen, men det har inte varit den\r\nsvåraste frågan att hantera, utan det har varit hur\r\ntillståndsgivningen skall gå till, vilka kriterier som\r\nskall gälla osv. Där fanns som sagt inte en enda sak\r\ngjord. Det är nog, tror jag mig kunna säga, ett\r\novanligt snabbt lagarbete som har möjliggjort att vi\r\nnu på mycket bred front under detta år 1993\r\nkommer att få en friare radio i Sverige. Det är\r\nsjälvklart att det är den borgerliga regeringens\r\nförtjänst.</pre><pre>Anf. 100  HÅKAN HOLMBERG (fp)\r\nreplik:</pre><pre>Herr talman! Jag är naturligtvis medveten om att\r\ndet är utomordentligt svårt att täppa till alla\r\nmöjligheter för den som ger sig katten på att\r\nmissbruka närradions möjligheter. De fall som jag\r\nrelaterade är ganska uppseendeväckande. Det\r\nförefaller som att man från dessa rasistiska grupper\r\nsystematiskt försöker nedlusa Närradionämnden\r\nmed ansökningar där det hela tiden är samma\r\npersoner det gäller. Man dyker upp i varandras\r\nprogram, gästspelar och kallar sig för olika saker\r\nför att förvilla begreppen. Det är uppenbarligen\r\ninte förenligt med lagens anda, det tror jag att vi\r\nkan vara överens om.</pre><pre>Jag tar Birgit Friggebos besked om att regeringen\r\när beredd att noga följa detta som ett alldeles\r\nutmärkt besked om att regeringen kommer med\r\nytterligare markeringar om det visar sig\r\nnödvändigt, även lagstiftningsvägen.</pre><pre>Anf. 101  ÅKE GUSTAVSSON (s) replik:</pre><pre>Herr talman! Det fanns inte någon större vilja att\r\nuppnå en kompromiss, säger kulturministern, såvitt\r\nhon förstår. Det var bra att statsrådet gjorde denna\r\nmarkering, för statsrådet har inte förstått rätt. Det\r\nfanns en vilja från vår sida.</pre><pre>Eftersom vi har varit indiskreta här och talat om\r\nvad som hänt bakom stängda rum, kan jag berätta\r\natt jag personligen suttit öga mot öga med\r\nministerns statssekreterare och ordentligt försökt\r\ngå igenom detta. Hon har i sin tur rapporterat till\r\nsin chef, och därefter har jag fått beskedet att man\r\ninte kan gå vidare, trots att vi var beredda att\r\ndiskutera dessa frågor. Bristen på vilja har alltså\r\ninte funnits hos oss.</pre><pre>Som Thage G Peterson sade tidigare är det här ett\r\ndåligt berett förslag. Vi förutsatte att vi skulle få\r\nrimligt med tid på oss, precis som under den\r\nsocialdemokratiska regeringen då det gällde\r\nförberedelse av en proposition om ett nytt avtal\r\nmed Sveriges Radio och en tredje markkanal. Man\r\njobbade faktiskt under flera månader med det. Här\r\nhar man jobbat under tre fyra sammanträden och\r\nfjorton dagar. Därefter dunkar man papperet på\r\nbordet, och det är klart. Det var regeringens vilja\r\ntill samarbete.</pre><pre>Det klingar falskt att en tidning har synpunkter på\r\ninnehåll i radion, säger Birgit Friggebo om\r\nExpressen. Jag tillåter mig att stå upp för\r\nyttrandefriheten och säga att jag låter Expressen ha\r\nvilken uppfattning den vill. Det tillhör faktiskt\r\nockså yttrandefriheten. Jag tycker dessutom att det\r\ninte klingar falskt. Jag tycker t.o.m. att Expressen\r\nhade rätt i sak. Man kanske har litet större\r\nkulturella ambitioner i Expressen än vad Birgit\r\nFriggebo har i detta avseende.</pre><pre>Det här är ett sista bevis på regeringens snabbhet\r\natt arbeta med dessa frågor, säger Birgit Friggebo.\r\nJag hade hoppats att det var det sista beviset på\r\nregeringens arbete över huvud taget, men vi får väl\r\narbeta med den här regeringen ett tag till. Man har\r\nvarit mycket försiktig med snabbheten. Den här\r\nfrågan -- det har vi tidigare demonstrerat i\r\ndebatten -- har tagit en onödigt lång tid. Man har\r\nsystematiskt ställt oppositionen utanför.</pre><pre>Riksdagen beställde i april i våras -- detta tillhör\r\nockså Birgit Friggebos ansvarsområde -- en\r\nkulturpolitiskt utredning. Den är ännu inte tillsatt.\r\nÄr det exempel på regeringens och Birgit Friggebos\r\nsnabbhet? Vi blev lovade att till årsskiftet få en\r\növersyn när det gäller kulturella aspekter i fråga om\r\nEG. Den har vi ännu inte sett till. Jag kan fortsätta\r\nmed uppräkningen. Jag tror att Birgit Friggebo\r\nskall sikta litet bättre när hon skall försöka träffa\r\nnågot som handlar om departementets snabbhet.</pre><pre>Anf. 102  Kulturminister BIRGIT FRIGGEBO\r\n(fp):</pre><pre>Herr talman! Jag inskränker mig till att säga att jag\r\nförundrar mig över att Åke Gustavsson kan säga att\r\ndetta förslag är dåligt berett, i synnerhet som\r\nkonstitutionsutskottets representanter från Åke\r\nGustavssons parti var beredda att använda\r\npropositionen som underlag för överläggningar och\r\ndiskussioner inför en eventuell överenskommelse i\r\ndenna fråga -- rakt upp och ner.</pre><pre>Anf. 103  ÅKE GUSTAVSSON (s) replik:</pre><pre>Herr talman! Med instämmande i vad\r\nsocialdemokraterna i konstitutionsutskottet säger\r\nber jag att få citera följande ur reservationen:\r\n''Konstitutionsutskottet konstaterar att\r\npropositionen inte uppfyller nu angivna krav.\r\nSålunda saknas en redovisning av erfarenheterna\r\nav reklamradiolagstiftning i andra länder.\r\nPrincipresonemang och analyser av konflikter\r\nmellan olika mål förekommer sparsamt. De\r\nfrekvenstekniska frågorna behandlas lättvindigt.\r\nHur kvaliteten på all radiomottagning, dvs. även\r\nmottagning av Sveriges Radios program, kommer\r\natt påverkas är inte närmare redovisat.''</pre><pre>Detta är ett uttryck för att ärendet är dåligt berett.\r\nOch som sagt var: det råder inte som här försöker\r\nantydas några olika uppfattningar.\r\nSocialdemokraterna i riksdagen står bakom den\r\nuppfattning som är redovisad i kulturutskottet och\r\ni konstitutionsutskottet.</pre><pre>Anf. 104  Kulturminister BIRGIT FRIGGEBO\r\n(fp):</pre><pre>Herr talman! Jag tar socialdemokraternas\r\nuppträdande under hela den här perioden som\r\nuttryck för ett bedövande ointresse för att så snabbt\r\nsom det över huvud taget är möjligt söka vidga\r\nfriheten i etern. Det är ju ingenting nytt.</pre><pre>Jag var med i en tidigare borgerlig regering som\r\ngenom närradion vidgade yttrandefriheten, vilket\r\nsocialdemokraterna var emot. Sedan har det inte\r\nhänt någonting. Men vi i den nuvarande borgerliga\r\nregeringen grep oss an frågan omedelbart, när vi\r\nkom in i regeringskansliet.</pre><pre>Åke Gustavsson tar naturligtvis en poäng när han\r\nciterar ur reservationen till konstitutionsutskottets\r\nbetänkande, en reservation som jag förutsätter att\r\nsocialdemokraterna står samlade bakom. Men den\r\nkraftfulla kritik som man i utskottet har, framför\r\nman för att dölja sin besvikelse över att det inte gick\r\natt pumpa ut mer pengar till konkursdrabbade\r\nsocialdemokratiska tidningar. Det var ju det som\r\nman var ute efter, medan man var ganska\r\nointresserad av själva lokalradiofrågan.</pre><pre>Förste vice talmannen anmälde att Åke Gustavsson\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 105  HARRIET COLLIANDER (nyd)\r\nreplik:</pre><pre>Herr talman! Jag ställde en fråga till statsrådet\r\nFriggebo. Den gällde Telestyrelsen, som gör\r\nfrekvensplanering och som tar fram fler än de 60\r\nfrekvenser som finns uppräknade i propositionen.</pre><pre>Konstitutionsutskottet uttalar att det är nödvändigt\r\natt fler än de 60 frekvenserna når fram, också på\r\nhåll i Sverige som inte räknas upp i propositionen.\r\nJag fick till svar att det är den nya styrelsen för\r\nlokalradion som sköter om detta. Det är riktigt att\r\ndet är styrelsen för lokalradiotillstånd som skall ta\r\nsig an ansökningar och bevilja tillstånd. Inom\r\nparentes vill jag säga att en god sak med denna lag\r\när att tillståndsgivningen ligger hos en myndighet\r\noch granskningen hos en annan.</pre><pre>Men jag tycker inte att jag fick något svar på min\r\nfråga, eftersom det inte är styrelsen för\r\nlokalradiotillstånd som sköter frekvensplanering\r\noch tar fram frekvenserna. Min fråga är om\r\nregeringen kommer att ge direktiv till\r\nTelestyrelsen, som går ut på att man nu skall göra\r\nsom konstitutionsutskottet förutsätter, dvs. plocka\r\nfram ett stort antal frekvenser.</pre><pre>Anf. 106  Kulturminister BIRGIT FRIGGEBO\r\n(fp):</pre><pre>Herr talman! Våra myndigheter har skyldighet att\r\nfölja riksdagens beslut. Nu inrättas en särskild\r\nmyndighet som med kraft skall driva dessa frågor. I\r\nden kommande styrelsen skall det också finnas\r\nfrekvenskunniga personer. Det är alltså denna\r\nmyndighet som nu har att se till att det kommer\r\nfram tillräckligt med frekvenser.</pre><pre>Anf. 107  ELVY SÖDERSTRÖM (s):</pre><pre>Herr talman! När kulturministern var ledamot av\r\nkonstitutionsutskottet var hon en varm\r\nförespråkare för att det skulle finnas\r\nkonsekvensanalyser med i regeringsförslagen. Då\r\nställer jag frågan: Var finns konsekvensanalysen i\r\nregeringens proposition, som vi nu behandlar? Var\r\nfinns t.ex. beskrivet konsekvenserna av att varje\r\nvitesföreläggande skall kunna överklagas? Vilka\r\nblir konsekvenserna för myndigheternas\r\nmöjligheter att efterleva den kommande\r\nlagstiftningen?</pre><pre>Jag vill påstå att det inte finns någon som helst\r\nkonsekvensbeskrivning. Men jag förstår att\r\nregeringen har ställt sig bakom detta för att\r\ntillgodose Ny demokratis krav. Ny demokrati\r\nframstår alltmer tydligt som de enda segrarna när\r\ndet gäller detta förslag.</pre><pre>Anf. 108  THAGE G PETERSON (s):</pre><pre>Herr talman! Jag vill först tillbakavisa statsrådet\r\nBirgit Friggebo på en punkt, där Birgit Friggebo\r\ninte talar sanning. Från socialdemokratiskt håll har\r\nvi självfallet inte talat om räddningsaktioner för\r\nsocialdemokratiska tidningar. Däremot framförde\r\njag i måndags, när Birgit Friggebo ringde mig hem\r\ni bostaden i Nacka, att vi socialdemokrater ville att\r\ndet skulle tillsättas en utredning om ett presstöd\r\nsom skulle garantera en verklig mångfald.</pre><pre>Jag sade då att det var angeläget att se till att såväl\r\nsocialdemokratiska som centerpartistiska och\r\nandra tidningar får en chans att överleva i en ny\r\nmassmediesituation. Jag har inte gjort någon\r\nhemlighet av denna uppfattning och det som jag\r\nframförde till Birgit Friggebo. Detta har jag talat\r\nom för flera tidningar som under resans gång också\r\nhar återgett att detta har varit ett\r\nsocialdemokratiskt krav.</pre><pre>När Birgit Friggebo inte ville tillmötesgå oss på den\r\nhär punkten tog vi senare upp frågan i en motion\r\nsom nu skall behandlas i konstitutionsutskottet, en\r\nmotion om en parlamentarisk utredning. Därför\r\ntycker jag att det är litet svagt av ett statsråd att i\r\npartipolitiskt nit så att säga förvränga denna\r\nsakråga.</pre><pre>Vi ville ha en breddning som ett underlag för en\r\ndiskussion. Därmed ansåg jag och\r\nsocialdemokraterna i konstitutionsutskottet att vi\r\nmycket väl kunde diskutera med Folkpartiet i den\r\nhär frågan. Men här var Birgit Friggebos kärlek till\r\nNy demokrati större än viljan att möta oss i en\r\nsådan diskussion. Av senare samtal har jag förstått\r\natt Birgit Friggebo har behandlat\r\nSocialdemokraterna som vilket annat\r\ntvåprocentsparti som helst.</pre><pre>Jag tolkar detta, Birgit Friggebo, som ett\r\nbedövande ointresse från kulturministern att\r\ndiskutera mångfald i medierna. Jag tycker att det\r\när svagt att ett statsråd i riksdagens talarstol måste\r\nanvända uppenbara lögner för att komma åt en\r\npolitisk motståndare. Min ambition när det gäller\r\nbåde den här frågan och presstödet har hela tiden\r\nvarit att få till stånd en ordning så, att tidningarna --\r\noavsett om de representerar Centerpartiet, kds,\r\nFolkpartiet eller Socialdemokraterna -- får chans\r\natt överleva i en demokrati.</pre><pre>Vi kan inte acceptera en situation där TV och radio\r\ntar över alltmer. Birgit Friggebo, det ligger ett\r\negenvärde i att det finns tidningar som kan starta\r\ndiskussioner och hålla debatten i gång. Då finns det\r\nockså ett demokratiskt skäl till att vi skall slå vakt\r\nom våra tidningar. Det var den enda ambition som\r\njag hade under mitt samtal med Birgit Friggebo\r\ndenna måndagskväll, som hon för övrigt tog\r\ninitiativet till.</pre><pre>Anf. 109  Kulturminister BIRGIT FRIGGEBO\r\n(fp):</pre><pre>Herr talman! Thage G Peterson säger nu att det var\r\nmångfalden i media som var det viktiga. I dag\r\nkommer Socialdemokraterna att rösta emot ett\r\nförslag om att öka mångfalden i etermedierna.</pre><pre>Jag har också sett att Thage G Peterson i tidningar\r\noch vid kontakter med journalister har sagt att man\r\nville diskutera mångfalden, framför allt när det\r\ngäller pressen, i samband med de diskussioner som\r\nfördes beträffande lokalradion.</pre><pre>Jag kan inse att det egentligen är litet känsligt att i\r\nkammaren ta upp och penetrera bakåt vad som har\r\nsagts vid olika förhandlingsomgångar. Men jag\r\nkänner mig tvingad att göra det, inte minst mot\r\nbakgrund av Thage G Petersons första anförande,\r\nför det blir ju litet svårbegripligt varför de\r\ndiskussioner som förts inte har lett fram till att\r\nockså Socialdemokraterna ''är med på vagnen''. Av\r\ntradition försöker vi ju uppnå så stor och bred\r\nenighet som möjligt i yttrandefrihetsfrågor.</pre><pre>Därför var det nödvändigt att visa på vad det var för\r\nvillkor som Socialdemokraterna hade för att ställa\r\nupp till en diskussion. Då är det faktiskt på det\r\nsättet att Thage G Peterson till mig har framfört att\r\nhan vill att utvecklingsstödet inom presstödet skulle\r\nökas kraftigt, för att kunna rädda arbetarrörelsens\r\nkonkurshotade tidningar.</pre><pre>Vi kommer naturligtvis inte längre i den\r\ndiskussionen, eftersom ingen annan har varit med\r\nvid detta tillfälle. Jag beklagar djupt att inte\r\ndiskussionerna kunde ha förts vidare i en bredare\r\nkrets, t.ex. inom konstitutionsutskottet, men\r\nSocialdemokraternas representant förhindrade\r\ndetta genom att ställa villkor för att diskussioner\r\növer huvud taget skulle föras om lokalradion.</pre><pre>Anf. 110  THAGE G PETERSON(s):</pre><pre>Herr talman! Kulturminister Birgit Friggebo har\r\negentligen nu sagt vad det hela gäller. Hon har inget\r\nintresse av mångfald i pressen. Hon har inget\r\nintresse att rädda mångfalden.</pre><pre>Jag har ett starkt intresse av att rädda moderata,\r\nfolkpartistiska, centerpartistiska och\r\nvänsterpartistiska tidningar, kds-tidningar och\r\nsocialdemokratiska tidningar, därför att de är så\r\nviktiga i en demokrati. Jag har t.o.m. sagt någon\r\ngång under senare tid, när vi har diskuterat\r\npressituationen, att om det så vore den enda kronan\r\nvi hade i en budget, så menar jag att den kronan\r\nskulle gå till pressen för att förverkliga det fria\r\nordet.</pre><pre>En period, när jag arbetade i statsrådsberedningen,\r\nlade jag ner ett mycket stort arbete bakom\r\nkulisserna för att hjälpa till att rädda Svenska\r\nDagbladet, som var i bekymmersam kris på 70-\r\ntalet. Och jag vore beredd i dag att rädda tidningar\r\nav annan färg än socialdemokratisk, därför att jag\r\när rädd om demokratin.</pre><pre>Därför tycker jag att det är lumpet av\r\nkulturministern att i den här debatten ensidigt tala\r\nom att vårt krav om en utredning för verklig\r\nmångfald i media bara går ut på att rädda\r\nkonkursfärdiga socialdemokratiska tidningar. Det\r\nvar på den punkten jag protesterade.</pre><pre>Jag förstår nu att Birgit Friggebo är litet på reträtt\r\nnär det gäller den beskyllningen, och det tyder jag\r\nändå som ett friskhetstecken.</pre><pre>Anf. 111  Kulturminister BIRGIT FRIGGEBO\r\n(fp):</pre><pre>Herr talman! Jag är inte på någon reträtt, och jag\r\ntycker att Thage G Petersons inlägg nu senast\r\nbekräftar det som jag tidigare har sagt, nämligen att\r\nSocialdemokraterna faktiskt inte är särskilt\r\nintresserade av den reklamfinansierade\r\nlokalradion, utan att det är någonting annat de\r\nsyftar till.</pre><pre>Vi har ett gemensamt intresse av en stor och vidgad\r\nyttrandefrihet i Sverige, men jag tycker att\r\nSocialdemokratins agerande under en längre tid\r\nhar visat att däri ingår inte en privat,\r\nreklamfinansierad lokalradio.</pre><pre>Anf. 112  THAGE G PETERSON (s):</pre><pre>Herr talman! Vi diskuterar nu mediafrågor, och jag\r\ntycker att kulturminister Birgit Friggebo blev\r\nväldigt naken i sitt inlägg. Det får mig faktiskt att\r\nbeklaga att det inte var kulturfrågorna och\r\npressfrågorna som statsrådet lämnade utan att det\r\nblev jämställdhetsfrågorna.</pre><pre>Överläggningen var härmed avslutad.</pre><pre>(Beslut fattades efter 11 §.)</pre><pre>5 §  Enskild egendom genom\r\nförmånstagarförordnande</pre><pre>Föredrogs</pre><pre>lagutskottets betänkande</pre><pre>1992/93:LU23 Enskild egendom genom\r\nförmånstagarförordnande (prop. 1992/93:148).</pre><pre>Förste vice talmannen konstaterade att ingen talare\r\nvar anmäld.</pre><pre>(Beslut fattades efter 11 §.)</pre><pre>6 §  Internationella oljeskadefonden</pre><pre>Föredrogs</pre><pre>lagutskottets betänkande</pre><pre>1992/93:LU26 Internationella oljeskadefonden\r\n(prop. 1992/93:143).</pre><pre>Förste vice talmannen konstaterade att ingen talare\r\nvar anmäld.</pre><pre>(Beslut fattades efter 11 §.)</pre><pre>7 §  Ändrat bidrag till Stiftelsen för god\r\nredovisningssed</pre><pre>Föredrogs</pre><pre>lagutskottets betänkande</pre><pre>1992/93:LU28 Ändrat bidrag till Stiftelsen för god\r\nredovisningssed (prop. 1922/93:105 delvis).</pre><pre>Förste vice talmannen konstaterade att ingen talare\r\nvar anmäld.</pre><pre>(Beslut fattades efter 11 §.)</pre><pre>8 §  Administration av socialförsäkringen\r\nm.m.</pre><pre>Föredrogs</pre><pre>socialförsäkringsutskottets betänkande</pre><pre>1922/93:SfU10 Administration av\r\nsocialförsäkringen m.m. (prop. 1922/93:105\r\ndelvis).</pre><pre>Förste vice talmannen konstaterade att ingen talare\r\nvar anmäld.</pre><pre>(Beslut fattades efter 11 §.)</pre><pre>9 §  Invandring m.m.</pre><pre>Föredrogs</pre><pre>socialförsäkringsutskottets betänkande</pre><pre>1992/93:SfU11 Invandring m.m. (prop. 1922/93:105\r\ndelvis).</pre><pre>Förste vice talmannen konstaterade att ingen talare\r\nvar anmäld.</pre><pre>(Beslut fattades efter 11 §.)</pre><pre>10 §  Tilläggsbudget I</pre><pre>Föredrogs</pre><pre>näringsutskottets betänkande</pre><pre>1992/93:NU18 Tilläggsbudget I\r\n(Utrikesdepartementet) (prop. 1992/93:105\r\ndelvis).</pre><pre>Förste vice talmannen konstaterade att ingen talare\r\nvar anmäld.</pre><pre>(Beslut fattades efter 11 §.)</pre><pre>11 §  Ombildning av AMU-gruppen till\r\naktiebolag</pre><pre>Föredrogs</pre><pre>arbetsmarknadsutskottets betänkande</pre><pre>1992/93:AU6 Ombildning av AMU-gruppen till\r\naktiebolag (prop. 1992/93:152).</pre><pre>Anf. 113  ARNE JANSSON (nyd):</pre><pre>Herr talman! AMU-gruppen skall bolagiseras.\r\nAMU har under många år mer eller mindre haft\r\nmonopol på Arbetsmarknadsverkets\r\nuppdragsutbildning. På grund av denna\r\nmonopolställning har kurserna alltför ofta\r\nmarknadsförts till överpriser. Bristande\r\nkoordination och budgetansvar hos uppköparna\r\nhar inneburit ett fruktansvärt slöseri med\r\nskattebetalarnas medel. Kända och okända, för att\r\ninte säga ökända, slöserier med skattemedel\r\navlöser varandra. Några exempel:</pre><pre>Många kurser har betalats men gått tomma, då\r\nutbildningsbidrag saknats.</pre><pre>I Sörmland har t.o.m., enligt uppgift, AMU-chefen\r\nbildat ett eget bolag som bedriver\r\nuppdragsutbildning åt AMU. För enkelhetens skull\r\ntecknar han alltså avtal med sig själv.</pre><pre>Det händer att lärare inom AMU vägrar att ta in\r\nelever på praktikantplatser i en kurs, detta trots att\r\nflera platser i kursen står tomma och dessa platser\r\nredan är förutbetalda, m.m.</pre><pre>Inom Ny demokrati har vi starkt reagerat på att\r\nregeringen visat en tendens att tillsätta tjänster\r\nsamt konstruera nya befattningar efter politisk\r\nställning och tillhörighet och inte, enligt vårt\r\nförmenande, efter kompetens.</pre><pre>AMU-gruppen skall nu bli ett aktiebolag. VD och\r\nstyrelse skall tillsättas. Det är bra. Samtidigt är det\r\nklart att den nya koncernen står inför komplicerade\r\nomstruktureringsproblem, som skall lösas på en\r\nmarknad där man omedelbart möter en vikande\r\nefterfrågan och ökad konkurrens från andra\r\nutbildningsanordnare.</pre><pre>Mot den bakgrunden är det en nyckelfråga att\r\nkoncernen får en ledning som utan sidoblickar på\r\npolitiska meriter tillsätts efter reell kompetens, dvs.\r\nmed vidimerad förmåga att med kraft,\r\nprofessionellt kunnande, samarbetsförmåga m.m.\r\nföra verksamheten i dess nya former till framgång.\r\nVederbörande måste självfallet ha visat stor\r\nfallenhet, intresse och engagemang inom området\r\nför att vara tänkbar. Att ens tänka i banor som\r\nomflyttning av en obekväm person till denna post\r\nborde vara förbjudet. Därför gör jag det inte.</pre><pre>Efter dagens kontakter med AMU:s\r\norganisationskommitté, AMS\r\nplatsförmedlingsenhet,\r\nArbetsmarknadsdepartementet och\r\nNäringsdepartementet kommer vi med synnerligen\r\nstort intresse att följa hur lagen om allmän\r\nplatsanmälan kommer att tillämpas i det nya\r\naktiebolaget.</pre><pre>Herr talman! Med tanke på vad jag tidigare anfört\r\nkommer vi inom Ny demokrati mycket noga att\r\nfölja även hur man formulerar kraven för VD-\r\nposten, hur kraven tillgodoses samt hur\r\ntillsättandet i övrigt går till.</pre><pre>Anf. 114  HARALD BERGSTRÖM (kds):</pre><pre>Herr talman! På AMU begär man själv att få bli\r\nbolagiserad. Den begäran står\r\narbetsmarknadsutskottet bakom. Det är en riktig\r\nutveckling. Redan för ett år sedan instämde\r\narbetsmarknadsutskottet i sitt betänkande AU11 i\r\ndenna begäran och menade att det borde ske så fort\r\nsom möjligt.</pre><pre>Det tillsattes en utredning, och det är i stort sett den\r\nutredningens resultat vi har att ta ställning till i dag\r\ni det betänkande arbetsmarknadsutskottet har\r\nskrivit.</pre><pre>Det skall bildas ett moderbolag, och det skall bildas\r\ndotterbolag. Förslaget går ut på att de helt skall\r\nägas av staten. Arbetsmarknadsutskottet har ingen\r\nannan uppfattning, men vi vill gärna hålla dörren\r\nöppen för en eventuell senare privatisering. Det\r\nskulle kunna ske när bolaget är moget för detta, och\r\ndå är regeringen välkommen tillbaka till utskottet\r\nmed ett förslag om privatisering.</pre><pre>Utskottet gör samma bedömning som regeringen\r\nom att de tillgångar och skulder som finns i\r\nuppdragsmyndigheten AMU för närvarande bör\r\növerföras till det nya bolaget. Det kan möjligen\r\ndiskuteras om den del av pensionsskulden som\r\nkommer från tiden före 1986 -- innan AMU som\r\navgiftsfinansierad uppdragsmyndighet bildades --\r\nskall lämnas utanför. Arbetsmarknadsutskottet\r\nmenar dock att hela pensionsskulden bör överföras\r\ntill det nya bolaget, och att man i stället i\r\navkastningskravet på koncernen tar hänsyn till den\r\nbelastning skulden innebär. Detta kan också för\r\növrigt gälla andra kostnader som genereras i\r\nsamband med bildandet av den nya koncernen.</pre><pre>Arbetsmarknadsutskottet delar regeringens\r\nuppfattning om att den nya koncernens målsättning\r\nskall vara att flertalet av de tidigare anställda inom\r\nmyndigheten bör återanställas i det nya bolaget.\r\nMed tanke på den volymneddragning som\r\ndiskuteras i utredningen -- från 4 miljarder kronor\r\ntill 3 miljarder kronor i omsättning -- har vi\r\nförståelse för svårigheterna med detta.\r\nMålsättningen bör dock vara att samtliga eller\r\nflertalet nu anställda bör återanställas i det nya\r\nbolaget.</pre><pre>Arne Jansson talade i sitt anförande om styrelsen i\r\ndet nya bolaget och om rekryteringen av\r\nkoncernledningen. Det är en självklarhet att\r\nkompetenskrav och inte andra kriterier bör gälla\r\nhär. Detta förutsätter arbetsmarknadsutskottet.</pre><pre>Herr talman! Jag har inte mer att anföra, utan yrkar\r\nbifall till arbetsmarknadsutskottets hemställan i\r\ndess helhet.</pre><pre>Anf. 115  KRISTER ÖRNFJÄDER (s):</pre><pre>Herr talman! Jag har i arbetsmarknadsutskottet\r\ninte fått gehör för min motion om kompensation till\r\nkommunerna för eventuella hyresbortfall som\r\nresultat av bolagiseringen.</pre><pre>Det kan innebära att kostnader överförs från staten\r\ntill kommunerna, vilket i det ansträngda\r\nekonomiska läge många kommuner befinner sig i är\r\nmycket olyckligt.</pre><pre>Jag förstår att jag mot ett enigt utskott inte kan få\r\nkammarens gehör för min motion, men jag vill ändå\r\nredovisa att min uppfattning kvarstår trots detta.</pre><pre>Överläggningen var härmed avslutad.</pre><pre>Beslut</pre><pre>Företogs till avgörande konstitutionsutskottets\r\nbetänkande 1992/93:KU15, lagutskottets\r\nbetänkanden 1992/93:LU23, LU26 och LU28,\r\nsocialförsäkringsutskottets betänkanden\r\n1992/93:SfU10 och SfU11, näringsutskottets\r\nbetänkande 1992/93:NU18 samt\r\narbetsmarknadsutskottets betänkande\r\n1992/93:AU6.</pre><pre>Konstitutionsutskottets betänkande KU15</pre><pre>Mom. 1 (frågan om avslag på propositionen\r\n1992/93:70)</pre><pre>Utskottets hemställan bifölls med 166 röster mot\r\n126 för reservationen av Thage G Peterson m.fl.</pre><pre>Mom. 2 (regeringens förslag till lokalradiolag)</pre><pre>Utskottets hemställan -- som ställdes mot det av\r\nBjörn von der Esch under överläggningen\r\nframställda yrkandet -- bifölls med acklamation.</pre><pre>Övriga moment</pre><pre>Utskottets hemställan bifölls.</pre><pre>Lagutskottets betänkande LU23</pre><pre>p Utskottets hemställan bifölls.</pre><pre>Lagutskottets betänkande LU26</pre><pre>p Utskottets hemställan bifölls.</pre><pre>Lagutskottets betänkande LU28</pre><pre>p Utskottets hemställan bifölls.</pre><pre>Socialförsäkringsutskottets betänkande SfU10</pre><pre>p Utskottets hemställan bifölls.</pre><pre>Socialförsäkringsutskottets betänkande SfU11</pre><pre>p Utskottets hemställan bifölls.</pre><pre>Näringsutskottets betänkande NU18</pre><pre>p Utskottets hemställan bifölls.</pre><pre>Arbetsmarknadsutskottets betänkande AU6</pre><pre>p Utskottets hemställan bifölls.</pre><pre>12 §  Bordläggning</pre><pre>Anmäldes och bordlades</pre><pre>Proposition</pre><pre>1992/93:158 Skolans internationalisering</pre><pre>13 §  Kammaren åtskildes kl. 17.26.</pre><pre>Förhandlingarna leddes</pre><pre>av talmannen från sammanträdets början t.o.m. 3 §\r\nanf. 12 (delvis),</pre><pre>av förste vice talmannen därefter t.o.m. anf. 44\r\n(delvis),</pre><pre>avtredje vice talmannen därefter t.o.m. anf. 67\r\n(delvis),</pre><pre>av talmannen därefter t.o.m. anf. 82 och</pre><pre>av förste vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}