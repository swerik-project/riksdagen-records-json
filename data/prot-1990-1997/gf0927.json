{"dokumentstatus":{"dokument":{"hangar_id":"2387648","dok_id":"GF0927","rm":"1991/92","beteckning":"27","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"27","slutnummer":"0","datum":"1991-11-19 00:00:00","systemdatum":"2005-10-27 13:52:31","publicerad":"1991-11-19 00:00:00","titel":"Riksdagens snabbprotokoll 1991/92:27 Tisdagen den 19 november","subtitel":null,"status":null,"htmlformat":null,"relaterat_id":null,"source":"webbnav","sourceid":"{603119E2-2686-4C3B-881B-966A59521244}","dokument_url_text":"http://data.riksdagen.se/dokument/GF0927/text","dokument_url_html":"http://data.riksdagen.se/dokument/GF0927","dokumentstatus_url_xml":"http://data.riksdagen.se/dokumentstatus/GF0927","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1991/92:27</div>\r\n<div class=\"sidhuvud_datum\">Tisdagen den 19 november</div>\r\n<div class=\"sidhuvud_klockslag\">Kl. 14.30--19.40</div>\r\n<hr class=\"sidhuvud_linje\">\r\n<pre>1 § Anmälan om signaler om samling i\r\nplenisalen</pre><pre>Anf. 1 FÖRSTE VICE TALMANNEN:</pre><pre>Ledamöterna kallas till plenisalen genom ljud- och\r\nljussignaler, dels till inledningen av vissa plena, dels\r\ntill voteringar.</pre><pre>Signal vid inledning av plenum</pre><pre>Sammankallningssignalen består av en upprepad\r\nton och påbörjas sex minuter före plenum. Signalen\r\nges före vissa plena t.ex. partiledardebatter. Andra\r\nplena kan vara sådana som inleds med parentation\r\neller vissa val. Den vanligaste orsaken till att\r\nsammankallningssignalen ges är att votering skall\r\näga rum i ärende som debatterats färdigt vid ett\r\ntidigare plenum.</pre><pre>Det bör observeras att voteringen påbörjas vid\r\nplenums inledning även om alla ledamöter inte\r\ninfunnit sig.</pre><pre>Signaler om votering under ett pågående\r\narbetsplenum</pre><pre>Försignal, som består av upprepade tonstötar\r\nmed två toner, ges då siste talare i ärendet får ordet.\r\nSå snart votering har begärts ges\r\nsammankallningssignal, dvs. samma signal som vid\r\ninledningen av vissa plena. Voteringen tar sin\r\nbörjan sex minuter efter det att signalen har getts\r\noch då även om alla ledamöter inte har infunnit sig.</pre><pre>2 § Justering av protokoll</pre><pre>Justerades protokollet för den 13 november.</pre><pre>3 § Svar på fråga  1991/92:141 om ett\r\nsammanhållet förslag om samefrågorna</pre><pre>Anf. 2</pre><pre>Utbildningsminister PER UNCKEL (m):</pre><pre>Herr talman! Birger Andersson har frågat mig när\r\nregeringen avser att framlägga en sameproposition,\r\ni vilken samtliga betänkanden från\r\nsamerättsutredningen blir föremål för bedömning.</pre><pre>Jag delar den uppfattning som redovisades av\r\njordbruksutskottet hösten 1990 (1990/91:JoU12)\r\natt en samlad proposition om samiska frågor bör\r\nutarbetas. Inom regeringskansliet drivs arbetet\r\nmed sikte på att en sådan proposition skall kunna\r\npresenteras för riksdagen under år 1992.</pre><pre>Det är, herr talman, enligt min mening väsentligt\r\natt genom en öppen dialog med den samiska\r\nbefolkningen finna lösningar som ger utrymme för\r\nsamerna att bevara sina traditioner och sin kultur.</pre><pre>Anf. 3 BIRGER ANDERSSON (c):</pre><pre>Herr talman! Jag ber att få tacka\r\nutbildningsministern för svaret.\r\nSamerättsutredningen fick ju sina direktiv hösten\r\n1982. Första delbetänkandet kom i maj 1986 och\r\nhandlade om samernas folkrättsliga ställning.\r\nHuvudbetänkandet, Samerätt och sameting, var\r\nklart i juni 1989. Samerättsutredningen avslutade\r\nsitt arbete med att lämna sitt sista betänkande 1990.\r\nDet handlade om det samiska språket.</pre><pre>Som framgår av min fråga avslogs regeringens\r\nproposition om ändring i rennäringslagen i\r\nnovember i fjol. Riksdagen begärde ett nytt förslag,\r\nett sammanhållet förslag om samefrågorna. Det\r\ngläder mig att se att utbildningsministern arbetar i\r\nden riktningen, men eftersom riksdagens begäran\r\nom ett nytt förslag gjordes för cirka ett år sedan vill\r\njag gärna ställa den här frågan: Hur långt hade\r\nförberedelsearbetet med en sammanhållen\r\nproposition om samefrågorna fortskridit i\r\nregeringskansliet när utbildningsministern övertog\r\nfrågan?</pre><pre>Anf. 4 Utbildningsminister PER UNCKEL\r\n(m):</pre><pre>Herr talman! Jag tror att Birger Andersson och jag\r\nhar lätt att bli ense om att samefrågorna i sin helhet\r\nsköttes mindre väl av den regering som den\r\nnuvarande regeringen har efterträtt.</pre><pre>Det burdusa svaret på Birger Anderssons fråga är\r\natt det fanns inte mycket i byrålådorna när vi drog\r\nut dem som en förberedelse för det viktiga arbete\r\nsom vi nu emellertid ger högsta prioritet.</pre><pre>Anf. 5 BIRGER ANDERSSON (c):</pre><pre>Herr talman! Jag ser att utbildningsministern är\r\nnågot försiktig här, eftersom utbildningsministern\r\nsvarar att det blir klart under år 1992. Jag har\r\nförståelse för detta när jag får beskedet från\r\nutbildningsministern att det inte fanns någonting\r\nförberett i sammanhanget. Detta är ju\r\nkomplicerade frågor. Det gläder mig att\r\nutbildningsministern nu tar tag i dessa frågor och att\r\ndet kommer en proposition under år 1992. Jag\r\ntackar än en gång för svaret.</pre><pre>Anf. 6 Utbildningsminister PER UNCKEL\r\n(m):</pre><pre>Herr talman! Får jag, som en liten extra personlig\r\nupplysning, säga till Birger Andersson att min\r\npersonliga ambition är att med 1992, avses första\r\nhalvan.</pre><pre>Överläggningen var härmed avslutad.</pre><pre>4 § Svar på fråga  1991/92:131 om de baltiska\r\nländernas energiförsörjning</pre><pre>Anf. 7 Utrikesminister MARGARETHA pAF\r\nsUGGLAS (m):</pre><pre>Herr talman! Pär Granstedt har frågat mig vilka\r\ninitiativ regeringen avser att ta för att motverka en\r\nfortsatt allvarlig försörjningkris på energiområdet i\r\nvåra baltiska grannländer.</pre><pre>De baltiska länderna är ekonomiskt nära\r\nsammankopplade med Sovjetunionen. Deras\r\nnäringsstruktur har till stor del bestämts inom en\r\nplanekonomisk ram utan hänsyn till vare sig\r\nrealistiska priser eller deras egna behov.</pre><pre>Deras starka beroende framgår nu tydligt av det\r\nsvåra läget på energiområdet. En övergång till\r\nvärldsmarknadspriser för sovjetiska\r\nenergileveranser skulle innebära en mycket\r\ndrastisk omställning och en svår påfrestning för de\r\nbaltiska ekonomierna.</pre><pre>En varaktig anpassning till internationella\r\nenergipriser och ett minskat beroende av sovjetiska\r\nleveranser tar tid att åstadkomma. Internationellt\r\nstöd genom kapital och kunnande kan här spela en\r\nviktig roll.</pre><pre>Regeringen ser nu över det svenska samarbetet\r\nmed länderna i Central- och Östeuropa.\r\nTyngdpunkten kommer att läggas på stödet till\r\nBaltikum. Energiområdet är ett lämpligt\r\nsamarbetsfält, även genom kopplingen till miljön.</pre><pre>Regeringen är naturligtvis beredd att överväga\r\nsvenska bidrag för att lindra en akut krissituation.\r\nVi har bl.a. genom våra ambassader nära kontakt\r\nmed de baltiska regeringarna och följer utveckligen\r\nnoga.</pre><pre>En internationell mobilisering är emellertid\r\nnödvändig för ett stöd av större omfattning. Sverige\r\nhar tillsammans med övriga nordiska länder tagit\r\ninitiativ till ett möte i G24-gruppen om de baltiska\r\nländernas situation och behov av stöd. G24 är\r\nindustriländernas samordningsorgan för stödet till\r\nreformprocessen i Central- och Östeuropa. Mötet\r\nkommer att äga rum den 11 december. De baltiska\r\nländerna har då möjlighet att redovisa läget\r\nbeträffande de sovjetiska energileveranserna, de\r\negna åtgärderna för att spara energi och behovet av\r\nstöd utifrån.</pre><pre>Anf. 8 PÄR GRANSTEDT (c):</pre><pre>Herr talman! Jag vill tacka utrikesministern för\r\nsvaret på min fråga. Jag tror att vi har en samsyn\r\nbåde när det gäller orsakerna till de problem som\r\nman i dag upplever i Baltikum och när det gäller\r\nallvaret i de här problemen. Det handlar dels om en\r\nakut kris som de redan befinner sig i, dels om ett\r\noroväckande framtidsperspektiv inför vintern.</pre><pre>Jag noterar med tillfredsställelse det intresse och\r\nengagemang som finns i det här svaret, och det var\r\nju inte heller oväntat. Jag vet att utrikesministern\r\nhar drivit den här frågan med en viss intensitet på\r\ndet G24-möte som nyligen genomfördes. Men det\r\när viktigt att man kan komma till skott med snabba\r\nåtgärder framför allt när det gäller den akuta\r\nsituationen.</pre><pre>Den här frågan skrevs under intrycket av\r\nmassmediameddelanden om att trafiken i princip\r\nstoppats i Estland därför att det inte finns bensin.\r\nVi måste alltså kunna ingripa med mycket kort\r\nvarsel.</pre><pre>Jag uppfattar svaret så, att det inte har kommit\r\nnågon förfrågan från t.ex. Estland till Sverige om\r\nhjälp. Det kunde vara intressant att höra om det\r\npågår någon typ av dialog mellan Sverige och de\r\nbaltiska staterna om snabba åtgärder för att klara\r\nden krissituation som de just nu befinner sig i.</pre><pre>Anf. 9 Utrikesminister MARGARETHA pAF\r\nsUGGLAS (m):</pre><pre>Herr talman! Pär Granstedt har naturligtvis\r\nalldeles rätt att frågan har ett långsiktigt och ett\r\nkortsiktigt perspektiv. När det gäller det långsiktiga\r\nperspektivet kan vi konstatera, vilket är glädjande,\r\natt en rad företag redan är på väg för att hjälpa till.\r\nJag vet att ett finländskt konsortium är på väg in i\r\nEstland för att hjälpa till med energiutvecklingen\r\ndär. OK arbetar med ett samarbetsavtal gentemot\r\nLitauen.</pre><pre>Sedan är jag övertygad om att det här mötet i\r\nBryssel den 11 december kommer att bli mycket\r\nviktigt för att försöka skapa ett mer samlat och\r\ninternationellt grepp på vad man kan göra på\r\nenergiområdet och övriga infrastrukturområden.\r\nDetta kostar naturligtvis mycket pengar. Det måste\r\nvi vara medvetna om. Därför är det viktigt att få ett\r\nsamlat internationellt grepp.</pre><pre>När det gäller förhållandena på kortare sikt kan jag\r\nomnämna att jag i dag träffade en lettisk\r\nregeringsrepresentant. Han berättade för mig att\r\nhan hoppades att mer bensin skulle bli tillgänglig i\r\nRiga nästa vecka. Detta illustrerar, menar jag, att\r\ndet kortsiktiga läget är något svåröverskådligt även\r\nför balterna själva. De befinner sig i förhandlingar\r\nmed olika republiker i det näst intill f.d.\r\nSovjetunionen och är alltså i dag inte själva helt på\r\ndet klara med hur svår vintern blir. Därför är det\r\nnödvändigt för oss att ha en hög beredskap, men vi\r\nmåste avvakta det verkliga läget i de baltiska\r\nrepublikerna.</pre><pre>Anf. 10 PÄR GRANSTEDT (c):</pre><pre>Herr talman! Jag noterar naturligtvis med\r\ntillfredsställelse den pådrivande roll som Sverige\r\nspelar. Det är väl också så, med hänsyn till de stora\r\nproblem som hela Östeuropa är utsatta för och det\r\nenorma hjälpbehov som finns i hela Öst- och\r\nCentraleuropa, att Sverige har en särskild uppgift\r\nsom samarbetspartner och hjälpare, men också\r\nsom advokat för de baltiska länderna i den\r\ndragkamp som naturligtvis blir om de tillgängliga\r\nhjälpresurserna i Västeuropa.</pre><pre>Jag vill ändå starkt understryka behovet av att vi\r\nhar en beredskap för att göra mycket snabba\r\ninsatser om en förfrågan kommer och att vi då kan\r\nhantera den på ett snabbt och obyråkratiskt sätt.\r\nDå behöver det inte dröja veckor, utan det kan vara\r\nfrågan om dagar innan insatser kan göras i en akut\r\nsituation.</pre><pre>Anf. 11 Utrikesminister MARGARETHA pAF\r\nsUGGLAS (m):</pre><pre>Herr talman! Jag kan nämna för kammaren att\r\nregeringen har tillsatt en särskild samordnare för\r\nsamarbetet med Central- och Östeuropa, nämligen\r\nOve Heyman vår nuvarande ambassadör i Tokyo.\r\nDet kan vara bra att ta det här tillfället i akt att\r\nomnämna det för kammaren. Massmedia har ju\r\nberättat om detta. Det är ett steg för att vi nu skall\r\naktivera oss när det gäller stödet och hjälpen till\r\nCentral- och Östeuropa. Vi känner ett särskilt\r\nansvar för de baltiska länderna.</pre><pre>Överläggningen var härmed avslutad.</pre><pre>5 § Svar på fråga  1991/92:132 om ett framtida\r\nåteruppbyggnadsarbete efter kriget i\r\nJugoslavien</pre><pre>Anf. 12 Utrikesminister MARGARETHA pAF\r\nsUGGLAS (m):</pre><pre>Herr talman! Pär Granstedt har frågat mig, med\r\nanledning av det pågående kriget i Jugoslavien,\r\nvilka initiativ regeringen tar för att förbereda\r\nsvenska och internationella insatser i ett\r\nkommande återuppbyggnadsarbete.</pre><pre>De internationella fredsansträngningarna har dess\r\nvärre ännu inte kunnat åstadkomma ett slut på de\r\ntragiska krigshändelserna i Jugoslavien. Ännu fler\r\nmänniskor drivs på flykten eller lider brist på de\r\nmest grundläggande förnödenheterna. I slutet av\r\noktober hade internationella Röda korset\r\nregistrerat över 400 000 internflyktingar och antalet\r\nstiger för varje dag som kriget fortsätter. De stora\r\nhjälpbehoven kommer sannolikt att stiga så länge\r\nkonflikten pågår. Till bilden hör också den\r\nomfattande materiella förstörelsen. Inte endast\r\nbostäder raseras utan även ovärderliga\r\nkulturminnesmärken har ödelagts.</pre><pre>Den svenska regeringen följer utvecklingen i\r\nJugoslavien ytterst noga. Vi stöder det av EG ledda\r\nfredsarbetet och internationella appeller om\r\nkatastrofbistånd. Vår hållning är att hjälpen\r\nverkligen skall komma de nödlidande till del och\r\nvara opartisk. Bästa garantin för att så sker får man\r\nom biståndet kanalisers via etablerade och\r\ninternationellt välkända organisationer som\r\ninternationella Röda korset. Regeringen har\r\nlämnat bidrag på sammanlagt 7 milj.kr. till svenska\r\nRöda korset som svar på en ansökan från\r\ninternationella Röda korset. Insatserna är inriktade\r\npå att ge stöd till sådana personer som\r\ntillfångatagits och internerats på grund av\r\nkonflikten, krigsfångar, saknade personer och\r\ninternflyktingar. Internationella Röda korset\r\narbetar under mycket svåra omständigheter och är\r\nvärt all uppmuntran och stöd.</pre><pre>Svenskt bistånd till de drabbade i Jugoslavien har\r\nockså givits via Caritas, som erhållit 3 milj.kr.</pre><pre>Regeringen är självfallet beredd att lämna\r\nytterligare katastrofbistånd när nya appeller görs\r\nfrån t.ex. Internationella Röda korset eller FN.</pre><pre>Herr talman! Här skulle jag gärna vilja tillägga,\r\nefter de diskussioner vi haft i regeringen i dag, att\r\nregeringen avser att också själv ta initiativ och\r\nkontakta organisationer som har möjlighet att nå\r\nfram till de hjälpbehövande.</pre><pre>När det sedan gäller det återuppbyggnadsarbete\r\nsom Pär Granstedt också har frågat om, blir det\r\nnaturligtvis aktuellt den dag när republikerna i\r\nJugoslavien har återgått till något mera fredliga\r\nförhållanden, dvs. när kriget är slut. Stora insatser\r\nkommer att behövas. Sverige håller generellt en\r\nhög beredskap för insatser av\r\nåteruppbyggnadskaraktär i länder som drabbats av\r\nkrig och konflikter. När frågan om stöd för\r\nåteruppbyggnaden av de krigsdrabbade områdena\r\nblir aktuell kommer Sverige självfallet att\r\nmedverka i det viktiga arbetet och ge stöd till de\r\nmänniskor som drabbats av kriget.</pre><pre>Anf. 13 PÄR GRANSTEDT (c):</pre><pre>Herr talman! Jag ber att få tacka också för detta\r\nsvar från utrikesministern. Detta illustrerar ju litet\r\ngrand vad vi konstaterade för en stund sedan,\r\nnämligen att hjälpbehovet är stort i Europa i dag\r\noch att det är en viss dragkamp om resurserna.</pre><pre>Den här frågan sönderfaller ju egentligen också i ett\r\nkortsiktigt och ett långsiktigt perspektiv. Det\r\nkortsiktiga är frågan om katastrofhjälp och att\r\nhjälpa flyktingar. Där noterar jag med\r\ntillfredsställelse de insatser som man har gjort. Det\r\nvar mycket bra detta som utrikesministern lade till,\r\nnämligen att regeringen också tar egna initiativ för\r\natt hitta organisationer som kan gå in. Det är viktigt\r\natt regeringen tar på sig en pådrivande roll här för\r\natt få igenom så stora insatser som möjligt. Jag tror\r\natt det är rätt väg att utnyttja enskilda\r\norganisationer för att verkligen nå fram, utan att\r\nbehöva bygga upp en egen administration för detta.</pre><pre>När det gäller det långsiktiga perspektivet kan man\r\ngivetvis inte överblicka i dag vilket hjälpbehov som\r\nkommer att föreligga. Det kommer att bli mycket\r\nstort och vi kan förutse en hel del om arten av de\r\ninsatser som behövs.</pre><pre>Anledningen till att jag redan nu väckte den här\r\nfrågan är att det är viktigt att vi i god tid ser till att\r\nvi har resurser för detta inom ramen för vår\r\nkatastrofbudget och att vi även tittar på vilken\r\nkompetens vi har i Sverige som kan utnyttjas. Detta\r\nhandlar mycket om rent fysisk återuppbyggnad av\r\nbyggnader, broar osv. Där kan man tänka sig att det\r\nfinns en del kompetens i Sverige som vi kan ställa\r\ntill förfogande. Det kommer att behövas\r\nkonservatorsinsatser eftersom det är gamla fina\r\nstäder som har drabbats. Där gäller det att också\r\ngöra en restauration. Även här vill jag uttrycka\r\nförhoppningen att regeringen kan påbörja ett\r\nplaneringsarbete när det gäller de här insatserna\r\nredan innan freden har kommit och redan innan vi\r\nvet exakt när insatserna kan påbörjas.</pre><pre>Anf. 14 Utrikesminister MARGARETHA pAFs\r\nUGGLAS (m):</pre><pre>Herr talman! Pär Granstedt må förlåta mig, men\r\nefter den händelseutveckling som vi har så nära\r\ninpå oss och de svåra lidanden som\r\ncivilbefolkningen har utsatts för i dag, önskar jag\r\natt det regeringen nu i första hand gör är att ta de\r\nhär kontakterna. Vi hade den här diskussionen i\r\ndag, och det fanns en allmän samstämmighet om att\r\nvi själva skall försöka ta initiativ och även vända oss\r\ntill olika organisationer. Jag tror att det är riktigt.</pre><pre>När det gäller det något längre perspektivet skall\r\njag kanske också tillägga att Sverige kan få en\r\nförfrågan om att medverka i fredsbevarande\r\nstyrkor. Vår erfarenhet av detta är att Sverige\r\nverkligen kan göra nytta, men att det samtidigt är\r\nkostsamt. Detta kommer också att vara en bit i\r\ndenna kamp om resurser som Pär Granstedt själv\r\nnämnde.</pre><pre>Anf. 15 PÄR GRANSTEDT (c):</pre><pre>Herr talman! Jag har naturligtvis ingen annan\r\nuppfattning än utrikesministern när det gäller att\r\ndet är de omedelbara katastrofinsatserna som\r\nmåste ha högsta prioritet just nu. Det håller jag helt\r\noch hållet med om. Jag delar också uppfattningen\r\natt vi måste vara beredda att ställa upp med\r\nfredsbevarande styrkor om det behövs. I det\r\nsammanhanget kan det ju också vara aktuellt med\r\nfältsjukhus och många insatser av den typen. Men\r\njust därför att det är så många olika åtgärder som\r\nkan behövas, tror jag att det är bra med en viss\r\nframförhållning i planeringen också när det gäller\r\ndet långsiktiga uppbyggnadsarbetet. Just nu när vi\r\nmåste hushålla med våra resurser är planering\r\nnaturligtvis ännu viktigare.</pre><pre>Överläggningen var härmed avslutad.</pre><pre>6 § Svar på fråga  1991/92:135 om Turkiets\r\nangrepp på kurdiska bosättningar</pre><pre>Anf. 16 Utrikesminister MARGARETHA pAFs\r\nUGGLAS (m):</pre><pre>Herr talman! Berith Eriksson har frågat mig om\r\nregeringen har uppmärksammat och protesterat\r\nmot Turkiets militära aktioner i norra Irak.</pre><pre>Sedan början av augusti har Turkiet vid upprepade\r\ntillfällen företagit militära aktioner på irakiskt\r\nterritorium. Det angivna syftet är att bekämpa\r\nPKKs baser i området. Uppgifterna kring dessa\r\naktioner är mycket knapphändiga. Regeringen ser\r\nmed oro på vad som sker.</pre><pre>Det råder bred enighet i Sverige om att de\r\nmänskliga rättigheterna och folkrätten måste\r\nrespekteras. Självklart är att såväl stater som\r\npolitiska organisationer måste följa demokratiska\r\nspelregler och ta avstånd från varje form av hot\r\neller bruk av våld. Från svensk sida reagerade vi\r\nredan vid de första rapporterna i början av augusti\r\nom turkiska militära operationer i norra Irak. Jag\r\nvill här upprepa uppfattningen att Turkiet bör\r\nbeakta de regler som den internationella rätten\r\nuppställer och då särskilt FN-stadgans förbud mot\r\nhot om eller bruk av våld mot någon annan stats\r\nterritorium. Det våld som PKK utövar är också\r\noacceptabelt. Det får dock i sin tur inte tas till intäkt\r\nför folkrättsstridiga militära aktioner. Regeringen\r\nser med särskilt allvar på uppgifterna om att civila\r\nskall ha kommit till skada och följer noga\r\nutvecklingen.</pre><pre>Anf. 17 BERITH ERIKSSON (v):</pre><pre>Herr talman! Jag tackar utrikesministern för\r\nsvaret.</pre><pre>Som utrikesministern säger har Turkiet vid flera\r\ntillfällen gått in och bombat innanför Iraks gränser\r\ni Kurdistan. Den 26 oktober bombades Barzanis\r\nhemby. Den ligger ca 4 mil innanför gränsen. Den\r\n27 oktober blev det en fullträff på UNHCRs\r\nbiståndsförråd i området. Vakten vid förrådet dog\r\noch 14 skadades. Undersökningskommissionen i\r\nområdet har avgivit en FN-rapport som också jag\r\nhar tagit del av.</pre><pre>I FN-rapporten påpekas också att det inte finns\r\nturkisk gerilla i området och inte heller har funnits\r\nPKK-gerilla i området. Turkiet har vid flera\r\ntillfällen sagt att man har gått in med väpnad trupp.\r\nDetta tillbakavisas av Barzani, en av de irakiska\r\nkurdernas ledare. Han säger också att kurderna\r\nskulle bemöta ett sådant angrepp. Däremot kan de\r\ninte försvara sig mot flygplan och helikoptrar.</pre><pre>Vid händelsen den 27 oktober kom först det\r\nallierade flyget in, enligt vittnesuppgifter av en\r\nsvensk journalist och fotograf som har varit i\r\nområdet. Strax därefter kom från samma håll\r\nturkiskt flyg och bombade.</pre><pre>Har Sverige protesterat mot att turkarna har\r\nbombat UNHCRs biståndslager och också bombat\r\nkurdiska bosättningar? I så fall när och på vilket\r\nsätt?</pre><pre>Anf. 18 Utrikesminister MARGARETHA pAFs\r\nUGGLAS (m):</pre><pre>Herr talman! Som jag tidigare har sagt reagerade\r\nSverige redan när de första rapporterna kom in i\r\nbörjan av augusti om turkiska militäroperationer i\r\nnorra Irak. Berith Eriksson ger mig nu tillfälle att\r\nhär i kammaren ta avstånd från de fortsatta\r\nhändelser som Berith Eriksson har rapporterat om.\r\nRegeringen ser med stort allvar på uppgifterna om\r\nde turkiska militäraktionerna i norra Irak. På\r\nsamma sätt som regeringen tar avstånd från hot om\r\neller bruk av våld, fördömer regeringen\r\nterrorhandlingar eller hot därom.</pre><pre>Anf. 19 BERITH ERIKSSON (v):</pre><pre>Herr talman! Vi har i svenska massmedia kunnat\r\nläsa om de kraftfulla protester som Tyskland har\r\nframfört. Tyskland har av den anledningen för\r\ntillfället inte så goda kontakter med Turkiet. Frågan\r\nhar också varit uppe till diskussion i EG-\r\nparlamentet. Där har man nu beslutat om att ta\r\ninitiativ till en konferens om kurder.</pre><pre>Jag tycker inte riktigt att detta räcker. Vi i Sverige\r\nskall officiellt och direkt till den turkiska regeringen\r\nframföra våra protester.</pre><pre>Anf. 20 Utrikesminister MARGARETHA pAFs\r\nUGGLAS (m):</pre><pre>Herr talman! Jag skall ta med mig denna\r\ninformation, Berith Eriksson, och studera vad\r\nEuropaparlamentet gör i frågan.</pre><pre>Vi får inte alldeles blunda för det faktum att\r\nTurkiets relationer till kurderna är något\r\nsammansatta. När Irak gick till förskräckande\r\nattack mot kurderna, tog Turkiet emot\r\nhundratusentals flyktingar. Turkiet har även låtit\r\nhumanitära transporter gå över Turkiets\r\nterritorium och fortsätter att låta dessa transporter\r\ngå vidare för att stödja ''Safe Havens''.</pre><pre>Berith Eriksson kan den här frågan och är säkert\r\nmedveten om att här förekommer en dialog mellan\r\nIrakkurdernas ledare och regeringen i Ankara.\r\nBilden är inte enbart ensidig. Kurderna har fått\r\nhjälp och stöd av Turkiet.</pre><pre></pre><pre>Anf. 21 BERITH ERIKSSON (v):</pre><pre>Herr talman! Den hjälp och det stöd som kurderna\r\nhar fått via Turkiet är egentligen en eftergift till\r\nUSA och de allierade.</pre><pre>Dagarna efter det att Barzani stängde sitt kontor i\r\nAnkara skedde bombningen av hans hemby.\r\nRelationerna är ganska ansträngda mellan\r\nkurdledarna och Turkiet.</pre><pre>Överläggningen var härmed avslutad.</pre><pre>7 § Svar på fråga  1991/92:128 om information\r\nför föräldrar m.fl. om tobaksbrukets\r\nskadeverkningar</pre><pre>Anf. 22 Statsrådet BO KÖNBERG (fp):</pre><pre>Herr talman! Elisabeth Fleetwood har frågat vilka\r\nåtgärder regeringen avser vidtaga för att ge en\r\neffektiv information till blivande och nyblivna\r\nföräldrar m.fl. om tobakens allvarliga\r\nskadeverkningar.</pre><pre>Socialstyrelsen har tillsammans med Cancerfonden\r\nnyligen startat ett projekt för att intensifiera\r\ntobaksupplysningen med syfte att minska\r\nrökningen bland blivande och nyblivna föräldrar.\r\nProjektet kommer att avslutas under år 1992. När\r\ndet planerade folkhälsoinstitutet inrättats kommer\r\narbetet med tobaksfrågor att överföras dit. Inom\r\nramen för organisationskommittén för detta institut\r\nhar ett särskilt programutskott tillsatts för att\r\nutarbeta riktlinjer för den del av folkhälsoarbetet\r\nsom avser tobaksfrågor.</pre><pre>Anf. 23 ELISABETH FLEETWOOD (m):</pre><pre>Herr talman! Jag ber att få tacka statsrådet\r\nKönberg för svaret på min fråga.</pre><pre>Jag tycker att kunskapen om problemet är så pass\r\nstor att åtgärder skulle kunna sättas in redan nu.\r\nFrån tobaksröken passerar in till moderkakan\r\nmellan 3 000 och 4 000 skadliga ämnen. Man har\r\nkunnat konstatera att risken för missfall och för för\r\ntidiga födslar ökar. Tobakskonsumtion påverkar\r\nfostrets andning och blodcirkulation.\r\nHjärnfunktionerna påverkas, och läs- och\r\nskrivsvårigheter kan bli resultatet. Risken för\r\nplötslig spädbarnsdöd har av forskare uppgivits öka\r\nmed 50 till 100 %. Dessa riskfulla ämnen passerar\r\nmed modersmjölken vidare till barnet.</pre><pre>Vi har möjlighet att sprida denna information bl.a.\r\nvid mödravårdscentralerna. Där informerar man i\r\nallmänhet om riskerna. Ofta tillfrågas den blivande\r\nmamman om hon röker. ''Ja, litet grand'' säger hon.\r\n''Ja, det kanske du inte skall göra'' svarar man då på\r\nmödravårdscentralen.</pre><pre>Jag anser att man på mödravårdscentralerna skall\r\nha som plikt att informera om att rökning är\r\nskadligt och då skall nämna de uppgifter som jag\r\nhar tagit fram här.</pre><pre>Vi i riksdagen kan inte påverka Sveriges Radio,\r\nmen man lyssnar där på vad vi säger -- och det skall\r\nvi vara tacksamma för. Men i propgrammet\r\nAnslagstavlan skulle detta ämne kunna tas med då\r\noch då. Många barn kommer att födas i vårt land\r\nföre det att år 1992 har tagit slut och\r\nCancerfonden -- där jag själv har varit verksam\r\nlänge -- och socialstyrelsen är färdiga med sitt\r\nprojekt och likaså Folkhälsoinstitutet har inrättats.</pre><pre>Är Bo Könberg beredd att hjälpa mig att inspirera\r\nsocialstyrelsen till att använda det utrymme\r\nsocialstyrelsen disponerar i Anslagstavlan för\r\ndenna information?</pre><pre>Anf. 24 Statsrådet BO KÖNBERG (fp):</pre><pre>Herr talman! Det gör jag gärna. I den mån vi kan\r\npåverka socialstyrelsen, är detta en alldeles\r\nutmärkt metod.</pre><pre>Jag och flera andra i kammaren känner väl till\r\nElisabeth Fleetwoods mångåriga engagemang inom\r\nCancerfonden, och det är ingen slump att det är\r\nCancerfonden och socialstyrelsen tillsammans som\r\nägnar sig åt detta arbete.</pre><pre>Självfallet är det sjukvårdshuvudmännen själva\r\nsom bestämmer innehållet i den verksamhet de\r\nbedriver, men socialstyrelsens folkhälsoarbete är ju\r\nett värdefullt stöd för det lokala arbetet. Min\r\nförhoppning är att möjligheterna till ett sådant stöd\r\nkommer att bli ändå bättre när Folkhälsoinstitutet\r\nnu inrättas.</pre><pre>Jag kan också nämna något som möjligen Elisabeth\r\nFleetwood men kanske inte kammaren i övrigt\r\nkänner till, nämligen att Cancerfonden i en\r\nskrivelse till socialstyrelsen bl.a. har berättat om att\r\nalla barnmorskor vid mödravårdscentralerna nu tar\r\nupp riskerna med rökning vid ett eller flera tillfällen\r\ni samband med gravida kvinnors besök på\r\nmödravårdscentralen. Flera av barnmorskorna\r\nkänner emellertid ett behov av att få reda på hur\r\nman lägger upp samtalen för att dessa inte, som det\r\nsägs i skrivelsen, skall uppfattas som ''torra\r\nmoralkakor''. Jag är alltså inte helt förvånad över\r\natt det tar ett tag att få fram ett\r\ninformationsmaterial som går att använda i\r\nsamband med den här typen av upplysning.</pre><pre>Anf. 25 ELISABETH FLEETWOOD (m):</pre><pre>Herr talman! Jag är helt övertygad om att\r\ninformationen måste preciseras på ett ordentligt\r\nsätt. Alltför ofta -- det har jag fått reda på genom\r\nkontakter med barnmorskor -- händer det att\r\ninformationen inte tas upp på ett sätt så att\r\nmödrarna förstår att det är fråga om entydiga\r\nbesked.</pre><pre>Därtill vill jag säga att den passiva rökningen\r\nnaturligtvis också är skadlig. Det har vi ofta glömt\r\nbort. Detta gäller även foster och nyblivna barn,\r\noch jag hoppas därför att också det kommer att\r\nuppmärksammas.</pre><pre>Överläggningen var härmed avslutad.</pre><pre>8 § Svar på fråga  1991/92:130 om privata\r\nbarnmorskemottagningar</pre><pre>Anf. 26 Statsrådet BO KÖNBERG (fp):</pre><pre>Herr talman! Christina Linderholm har frågat vilka\r\nåtgärder socialministern avser vidtaga för att ge\r\nsamma förutsättningar för privata barnmorskor\r\nsom för offentliganställda. Arbetet inom\r\nregeringen är så fördelat att det är jag som skall\r\nsvara på frågan.</pre><pre>Som framhölls i regeringsförklaringen har\r\nregeringen för avsikt att ge välfärden en ny\r\ninriktning. Bl.a. kommer vi att arbeta för att öka\r\nvalfriheten. Konkreta åtgärder för en förbättring i\r\ndetta avseende måste i stor utsträckning ske lokalt.\r\nJag är övertygad om att sjukvårdshuvudmännen\r\nkommer att arbeta för att så sker. Det är självfallet\r\nangeläget att villkoren för den enskilde är\r\nlikvärdiga oberoende av vilken vårdinrättning som\r\nanlitas.</pre><pre>Preventivmedel får förskrivas av barnmorskor\r\nenligt de bestämmelser som socialstyrelsen\r\nmeddelar. De begränsningar i denna rätt som gjorts\r\nhar sin grund i bedömningar om medicinsk\r\nsäkerhet. Socialstyrelsen har i sitt förslag till\r\nabortförebyggande program framhållit att\r\nformerna för denna förskrivningsrätt bör ses över.\r\nPlanering härför pågår enligt vad jag har erfarit.</pre><pre>Anf. 27 CHRISTINA LINDERHOLM (c):</pre><pre>Herr talman! Jag ber att få tacka statsrådet för\r\nsvaret, även om jag inte tycker att det gick\r\ntillräckligt långt för att tillgodose de\r\nfrågeställningar jag har tagit upp. Jag får väl också\r\npassa på att gratulera statsrådet till upphöjelsen\r\nfrån Sveriges näst största församling till den största.\r\nDen förflyttningen gör ju också att statsrådet är väl\r\nförtrogen med dessa olikheter, eftersom de finns i\r\nmycket stor utsträckning inom Stockholms läns\r\nlandstings område.</pre><pre>Frågan är dessutom betydligt större än vad jag\r\ntrodde i början, när jag såg det enbart som en\r\nskillnad mellan helt privata barnmorskor och de\r\nbarnmorskor som finns inom den offentliga vården.\r\nDet problemet är stort nog, eftersom kvinnor inte\r\nkan välja fritt, men det finns också en mycket stor\r\nskillnad mellan de offentliganställda,\r\nentreprenörer inom området och privata\r\nbarnmorskemottagningar. För att man skall\r\nåstadkomma en valfrihet dels för de blivande\r\nmödrarna, dels för dem som vill starta eget,\r\nantingen i entreprenadform eller i form av helt\r\nprivat verksamhet, måste man ha likartade regler.</pre><pre>Jag menar då att det inte räcker att säga att detta är\r\nnågot som kan ske lokalt. I dag har förvisso en hel\r\ndel åtgärder vidtagits lokalt av de olika landstingen\r\nför att -- skulle jag vilja säga -- försvåra\r\nmöjligheterna till alternativ vård. Det finns\r\nemellertid en del möjligheter för staten att förändra\r\ndetta så att det verkligen blir fråga om valfrihet.</pre><pre>Jag vill till slut fråga statsrådet: Avser statsrådet ta\r\ninitiativ till exempelvis förändringar av\r\nupphandlingsreglementet, vilket man i dag baserar\r\nsig på när man sluter entreprenadavtal, eller till att\r\nvillkora de resurser som staten ger för vård och\r\nomsorg i olika former?</pre><pre>Anf. 28 Statsrådet BO KÖNBERG (fp):</pre><pre>Herr talman! Som jag nämnde i mitt frågesvar är\r\ndet en viktig uppgift för regeringen att se till att det\r\nblir mer av valfrihet inom välfärden i Sverige. Det\r\ninnebär att vi bl.a. har uttalat oss för att vi stegvis\r\nkommer att införa etableringsfrihet för läkare. Vi\r\nkommer förstås också att se över villkoren för\r\nandra yrkeskategorier.</pre><pre>Frågan om etableringsfrihet för just barnmorskor\r\nhar ännu inte diskuterats. Detta har delvis att göra\r\nmed att en del av deras arbetsuppgifter, exempelvis\r\nförskrivningen av preventivmedel, än så länge skall\r\nske under läkarövervakning. Det är skälet till den\r\nskillnad som finns för närvarande i\r\nförskrivningsrätten mellan offentliganställda och\r\nprivat engagerade barnmorskor. Det är det\r\nregelsystem som nu ses över.</pre><pre>Jag har inte uppfattat det så att några förändringar\r\ni själva upphandlingsreglementet skulle kunna\r\nstimulera den utveckling som Christina Linderholm\r\nnämner. Är det så, är jag mycket tacksam för att få\r\nlära mig mer om detta.</pre><pre>Den utveckling jag tycker man enklast kan peka på\r\när den som har ägt rum i alla de landsting där\r\npartivänner till mig och Christina Linderholm har\r\nett visst inflytande, där man helt enkelt kan göra\r\nupp med de barnmorskor som uppfyller de villkor\r\nman tycker kan vara lämpliga för att de skall klara\r\nverksamheten och ersätta dem på ungefär samma\r\nsätt som gäller för barnmorskor i övrigt. Det föds ju\r\nförmodligen inte fler barn för att vi får fler\r\nbarnmorskor, så detta innebär inte någon\r\nkostnadskonskevens för landstingen i det stora\r\nhela. Denna möjlighet finns redan nu. Om det\r\nsedan krävs regeländringar på statlig nivå, är vi\r\nberedda att överväga sådana också.</pre><pre>Anf. 29 CHRISTINA LINDERHOLM (c):</pre><pre>Herr talman! Jag är mycket tacksam för de initiativ\r\nsom regeringen förutskickar att man tänker ta. Men\r\njag tror inte att det kommer att bli en fullständig\r\nvalfrihet vare sig för dem som så att säga vill öppna\r\neget eller för dem som vill använda sig av den\r\nverksamheten.</pre><pre>Jag tänker inte nu gå in på\r\nupphandlingsreglementet, eftersom min fråga inte\r\nomfattar detta. Men det är omtalat att både jurister\r\ni landstingen och landstingens revisorer kräver att\r\nman vid upphandlingsavtal skall följa det\r\nupphandlingsreglemente som gäller för övrig\r\nupphandling inom offentlig verksamhet. Jag menar\r\ndärför att man faktiskt måste vidta åtgärder även på\r\ndet området.</pre><pre>För att få en valfrihet och en kvalitetsutveckling\r\nbehövs det som sagt en positiv konkurrens, och då\r\nmåste man ta initiativ för att åstadkomma det. Jag\r\ntror att regeringen måste ta de initiativen i stället\r\nför att vänta på att landstingen gör det.</pre><pre>Anf. 30 Statsrådet BO KÖNBERG (fp):</pre><pre>Herr talman! I den utsträckning det är som\r\nChristina Linderholm förutskickar, dvs. att\r\nupphandlingsreglementet kan tolkas på så sätt att\r\nvalfriheten försvåras, skall vi omedelbart\r\nundersöka detta. En huvuduppgift för oss är förstås\r\natt ta bort de hinder som finns på statlig nivå för en\r\nvalfrihet för medborgarna.</pre><pre>Överläggningen var härmed avslutad.</pre><pre>9 § Svar på fråga  1991/92:123 om\r\narbetslösheten inom Åmåls kommun</pre><pre>Anf. 31 Kommunikationsminister MATS\r\nODELL (kds):</pre><pre>Herr talman! Britt Bohlin har frågat\r\narbetsmarknadsministern vad han avser göra med\r\nanledning av eventuella framtida\r\nomstruktureringar av SJs verkstad i Åmål. Då\r\nfrågan på det här stadiet i första hand berör mitt\r\ndepartement har frågan överlämnats till mig.</pre><pre>Genom det trafikpolitiska beslutet 1988\r\n(1987/88:50) bestämdes att SJ skulle få\r\nförutsättningar att spela en viktig roll som ett\r\nkonkurrenskraftigt transportmedel. En av\r\nförutsättningarna för detta var att SJ skulle bedriva\r\ntågtrafik på affärsmässiga villkor. Dessutom ålades\r\nSJ att med interna åtgärder förbättra sitt resultat\r\nmed 1 miljard efter finansnetto vid utgången av\r\n1992, jämfört med 1987 års resultat. Statens krav på\r\nlönsamhetsförbättring måste då av naturliga skäl\r\nföljas av nädvändiga kostnads- och\r\nstrukturrationaliseringar inom SJs organisation.</pre><pre>För närvarande pågår på verkstadssidan en översyn\r\nav verksamhetsstrukturen och organisationsformen\r\nför att uppnå ytterligare kostnadsbesparingar och\r\nen ökad konkurrenskraft.</pre><pre>Jag har full förståelse för frågeställarens oro över\r\narbetslöshetsutvecklingen i regionen. Samtidigt är\r\ndet viktigt för SJs långsiktiga överlevnad att verket\r\nges tillfälle att göra nödvändiga rationaliseringar\r\noch produktivitetsökningar för att bringa ned de\r\nfasta kostnaderna, som ju även direkt påverkar\r\nresenärernas biljettpriser. Enligt\r\nverksförordningen skall dock de krav som ställs av\r\nhänsyn till regionalpolitiken beaktas.</pre><pre>Departementet har därför vid kontakt med SJs\r\nledning framfört önskemål om att SJ tar hänsyn till\r\narbetsmarknadsläget i Åmål i den händelse man\r\nplanerar förändringar av verksamheten på orten,\r\nförutsatt att detta inte hämmar en nödvändig\r\nstrukturrationalisering.</pre><pre>Anf. 32 BRITT BOHLIN (s):</pre><pre>Herr talman! Jag skall be att få tacka statsrådet för\r\nsvaret. Det var inte det statsråd som jag hade trott\r\nsom svarade, men frågan ligger naturligtvis inom\r\nkommunikationsdepartementets område -- t.o.m.\r\njust i dag, när TGOJ på sitt styrelsemöte förutsätts\r\nfatta beslut. Om beslutet blir så dåligt som vi har\r\nanledning att befara är det naturligtvis i högsta grad\r\narbetsmarknadsministerns bekymmer.</pre><pre>Är det då så att vi över huvud taget inte kan\r\nmedverka till nödvändiga rationaliseringar och\r\nstrukturförändringar? Nej, så är det naturligtvis\r\ninte. TGOJ måste leva med kravet på bästa och\r\neffektivaste organisation, men det är precis vad\r\nman gör om man bibehåller och vidareutvecklar\r\nverksamheten just i Åmål.</pre><pre>Vid denna verkstad i Åmål finns mycket hög\r\nkompetens hos personalen, hög produktivitet och\r\nlåg personalomsättning -- alla goda kännetecken på\r\nen bra verkstad. Under de senaste fem åren har det\r\ngjorts investeringar på i runda tal 50 milj.kr., och\r\ndärmed har en modern underhållsverkstad skapats,\r\nsom är anpassad inte bara till SJs behov utan även\r\ntill de förutsättningar som gäller på marknaden i\r\növrigt. Den externa verksamheten har därmed fått\r\nstora utvecklingsmöjligheter.</pre><pre>Till detta kommer banverkets beslut om\r\nutbyggnaden av nordlänken.</pre><pre>Jag menar nog att SJs beslut måste ses i ett\r\nsammanhang och i ett helhetsperspektiv. Allt talar\r\ndärför till förmån för just verkstaden i Åmål. Det\r\nfinns inte i dag några rationella, ekonomiska eller\r\nregionalpolitiska skäl för att man skall stympa\r\nverksamheten vid verkstaden i Åmål så som nu\r\nföreslås. Det är helt oacceptabelt. Det är bra att\r\ndepartementet har framfört önskemål om detta,\r\nmen jag skulle hellre vilja att departementet krävde\r\nav TGOJs styrelse att man inte vidtog dessa\r\nförändringar.</pre><pre>Anf. 33 Kommunikationsminister MATS\r\nODELL (kds):</pre><pre>Herr talman! Jag delar Britt Bohlins oro i denna\r\nfråga, och därför har jag också diskuterat den med\r\nSJs generaldirektör. Bakgrunden är att SJ har\r\nunderhållsverkstäder på en hel del olika platser i\r\nlandet, i Malmö, Örebro, Tillberga, Åmål och\r\nEskilstuna. Man har helt enkelt en ganska stor\r\növertalighet av personal på de här verkstäderna,\r\nmed hänsyn till att t.ex. behovet av stora s.k.\r\nrevisioner, när hela lok plockas ned, minskar undan\r\nför undan eftersom de ersätts med en annan typ av\r\nunderhåll, som oftast kan utföras på SJs\r\ntrafikverkstäder för lättare underhåll.</pre><pre>Ungefär 500 personer måste bort i denna\r\norganisation. Jag har alltså talat med SJ, och jag\r\ntror att man kommer att göra allt som över huvud\r\ntaget är möjligt inom de ramar som man har för att\r\nbehålla så många som möjligt i Åmål. Vi vet\r\nnämligen att Åmål har ungefär 4,3 % öppen\r\narbetslöshet, jämfört med 2,9 % i hela riket, och att\r\nregionen ingår i stödområdet för regionalpolitiskt\r\nföretagsstöd. Här finns en stor andel\r\nverkstadsarbetare -- ungefär 20 %, jämfört med\r\nriket som helhet. Vi kommer att fortsätta att\r\nbevaka den här frågan och föra diskussioner med\r\nSJs ledning om de strukturrationaliseringar som\r\ntrots allt är nödvändiga.</pre><pre>Anf. 34 BRITT BOHLIN (s):</pre><pre>Herr talman! Det var ett positivt svar som\r\nkommunikationsministern kom med. Det går inte\r\natt bortse från att den här verkstaden har en enormt\r\nstor betydelse för Åmål -- kanske mer än på andra\r\nhåll i landet. Åmål har en mycket liten andel\r\ntjänsteföretag och inte så stor andel\r\nkunskapsintensiv verksamhet, högteknologi, osv.\r\nÅmålsverkstaden står i mycket hög grad för just\r\nden delen av verkstadsindustrin, som är så väsentlig\r\nför Åmåls kommun.</pre><pre>Därför skulle jag bara än en gång vilja understryka\r\natt det inte är acceptabelt för Åmåls kommun att\r\nbära stora neddragningar vid SJ-verkstaden.</pre><pre>Överläggningen var härmed avslutad.</pre><pre>10 § Svar på fråga  1991/92:125 om hastigheten\r\npå motorvägar</pre><pre>Anf. 35 Kommunikationsminister MATS\r\nODELL (kds):</pre><pre>Herr talman! Knut Wachtmeister har frågat mig\r\nom jag avser att verka för att hastigheten på\r\nmotorvägar generellt sätts till 110 km/tim.</pre><pre>Jag har förståelse för önskemålet om att höja\r\nhastigheten till 110 km/tim på våra bästa vägar. Det\r\nskulle kunna medverka till att vi får en bättre\r\nrespekt för gällande bestämmelser. Flera av våra\r\nmotorvägar har fått sänkta hastighetsgränser av\r\nmiljöskäl. En bättre efterlevnad av\r\nhastighetsgränserna skulle kunna leda till att\r\ngenomsnittshastigheten behålls på ungefär\r\nnuvarande nivå trots höjningar på vissa avsnitt.\r\nHastigheten på motorvägarna är dock närmast en\r\nfråga för trafiksäkerhetsverket. Med hänsyn till alla\r\nrelevanta faktorer undersöker verket för\r\nnärvarande om det är möjligt att återgå till 110 km\r\n/tim på de sträckor där hastigheten häromåret\r\nsänktes till 90 km/tim.</pre><pre>Anf. 36 KNUT WACHTMEISTER (m):</pre><pre>Herr talman! Jag tackar statsrådet för svaret och\r\nönskar honom välkommen i ämbetet.</pre><pre>Min fråga ställdes förra onsdagen, innan\r\ntrafiksäkerhetsverkets GD och NTFs ordförande\r\nhade uttalat sig positivt för en höjd fartgräns.\r\nFrågan ställdes också före torsdagens frågestund,\r\ndå statsrådet på en fråga av Jan Sandberg inte\r\nföreföll vara negativ. Jag citerar ur det svaret: ''Jag\r\nkan bara säga att vi på departementet också avser\r\natt överväga saken och vill verkligen få fram ett\r\nhållbart underlag för att kunna bestämma om man\r\nskall behålla de nuvarande gränserna.''</pre><pre>En helt ny fråga uppstår nu, och det är om\r\nregeringens roll vid en eventuell förändring av\r\nhastighetsgränsen. Enligt nuvarande regler har\r\ntrafiksäkerhetsverket bemyndigande från\r\nregeringen att besluta i den frågan. Enligt vad jag\r\nhar förstått av svaret, anser sig statsrådet inte\r\nbehöva ändra på bemyndigandet eller åberopa\r\nnågot som kan motivera ett undantag i\r\nbemyndigandet.</pre><pre>En följdfråga är om statsrådet, med kännedom om\r\nde faktorer som nu föreligger, är positiv till en\r\nhöjning av fartgränsen och inte bara ''har förståelse\r\nför önskemålet'' som sådant, som det stod i svaret\r\npå min fråga.</pre><pre>Anf. 37 Kommunikationsminister MATS\r\nODELL (kds):</pre><pre>Herr talman! Jag har i flera olika sammanhang sagt\r\natt jag är positiv till en höjning, men jag vill först se\r\nde bärande argumenten däremot och värdera dem.\r\nFör närvarande är detta, som Knut Wachtmeister\r\npåpekade, ett ärende för trafiksäkerhetsverkets\r\nstyrelse, och jag kommer att avvakta dess beslut.\r\nTrots allt kan någon komma att överklaga detta\r\nbeslut. I så fall blir det ett ärende för regeringen,\r\noch då får jag anledning att ta ställning till frågan.\r\nFör närvarande är det alltså trafiksäkerhetsverkets\r\nstyrelse som har frågan i sin hand.</pre><pre>Anf. 38 KNUT WACHTMEISTER (m):</pre><pre>Herr talman! Jag har full förståelse för att\r\nstatsrådet inte vill beskyllas för ministerstyre, men\r\ndet hade suttit bra om han hade gjort ett\r\nauktoritativt uttalande. Nu har trafikutskottet\r\nenhälligt föreslagit en höjning av\r\nhastighetsgränsen, och trafiksäkerhetsverket och\r\nNTF är också för en sådan. Mycket talar för att\r\ntrafiksäkerhetsverkets styrelse vid nästa\r\nsammanträde fattar ett sådant beslut. Det hade\r\nnaturligtvis varit ytterligare en skjuts för den\r\nstyrelsen om statsrådet nu direkt hade sagt sig vara\r\npositiv.</pre><pre>Jag får nöja mig med vad jag hittills har fått\r\nkommunikationsministern att säga, och jag tackar\r\nför svaret en gång till.</pre><pre>Anf. 39 Kommunikationsminister MATS\r\nODELL (kds):</pre><pre>Herr talman! Det är inte riktigt säkert att Knut\r\nWachtmeister behöver nöja sig med det. På den\r\ndirekta frågan kan jag svara att jag personligen är\r\npositiv till en återgång, men jag har full respekt för\r\natt ärendet, om det hamnar på regeringens bord,\r\nskall samberedas bl.a. med miljödepartementet.</pre><pre>Anf. 40 KNUT WACHTMEISTER (m):</pre><pre>Herr talman! Då är jag också positiv till det svar\r\njag fick. Tack!</pre><pre>Överläggningen var härmed avslutad.</pre><pre></pre><pre>11 § Svar på fråga  1991/92:126 om\r\nsmåbåtslederna på Vänern</pre><pre>Anf. 41 Kommunikationsminister MATS\r\nODELL (kds):</pre><pre>Herr talman! Isa Halvarsson har frågat mig om jag\r\när beredd att medverka till att utmärkningen av\r\nsmåbåtsleder på Vänern kan bibehållas.</pre><pre>Staten har självklart det yttersta ansvaret för\r\nsäkerheten till sjöss lika väl som för säkerheten på\r\nvåra vägar, i luften och på järnvägarna.\r\nFritidsbåtstrafiken på Vänern, och för övrigt även\r\npå övriga svenska vattendrag, skall naturligtvis\r\nkunna bedrivas i säkra farleder även framdeles. Jag\r\när medveten om den betydelse som fritidsfisket,\r\nfritidsbåtstrafiken och turismen i övrigt spelar i\r\nVänerregionen.</pre><pre>Frågan om farledsutmärkningen i Vänern uppkom\r\nefter att den förra regeringen av besparingsskäl\r\nskurit ned anslagen till många statliga\r\nverksamheter, bl.a. till Vänerns seglationsstyrelse.\r\nAnslaget till seglationsstyrelsen skars ned med\r\n780 000 kr. budgetåret 1991/92.</pre><pre>Vänerns seglationsstyrelse har inkommit med en\r\nskrivelse till kommunikationsdepartementet och\r\nbegärt överskridande av anslaget med 750 000 kr.\r\nMan anser sig annars inte ha möjlighet att tillse och\r\nunderhålla farleder för både handelssjöfarten och\r\nfritidsbåtstrafiken. Frågan bereds för närvarande,\r\noch jag kan därför inte nu närmare redogöra för\r\nvilken lösning som bör väljas i detta ärende, men\r\njag vill försäkra frågeställaren om att säkerheten\r\nför fritidsbåtarna på Vänern skall bibehållas.</pre><pre>Anf. 42 ISA HALVARSSON (fp):</pre><pre>Herr talman! Jag vill tacka\r\nkommunikationsministern för svaret, som jag\r\ntolkar positivt. Jag vill ändå peka på några saker.</pre><pre>Utan utprickning av småbåtslederna blir det en\r\ndrastisk försämring av småbåtslivet på Vänern.\r\nSäkerheten försämras i de attraktiva delarna av\r\nVänern, dvs. i skärgården, med grunda vatten, där\r\ndet redan nu ibland är svårnavigerat även med\r\nutprickning. Risken är att båtbesättningarna\r\nskräms av svårigheterna att navigera och väljer\r\nandra vatten eller andra semesteralternativ, vilket\r\nskulle vara mycket dystert för båtlivet på Vänern.</pre><pre>Om utprickningen försvinner påverkas också\r\nturismens ekonomi. En turistchef i Arvika, Lars\r\nEmthammar, har med hjälp av uppgifter som han\r\nhar hämtat från Sveriges turistråds Båtliv, en\r\nfolkrörelse och Sverigeturismen i siffror, räknat ut\r\natt Vänerturismen bidrar med 12,6 milj.kr., som\r\ngår tillbaka till det offentliga genom skatter och\r\navgifter. Dessa 12,6 miljoner skall då sättas i\r\nrelation till vad man skulle kunna spara med\r\n750 000 kr. Här finns alltså en stor skevhet. Denne\r\nturistchef har helt enkelt räknat hur många båtar\r\nsom finns på Vänern och hur många dygn de är där.\r\nRent schematiskt kan man säga att 63 % av\r\nturistomsättningen förr eller senare går tillbaka till\r\ndet offentliga, till stat, landsting och kommuner.\r\nDärför skulle det vara en dålig affär för det\r\noffentliga att lägga ner utprickningen.</pre><pre>Anf. 43 Kommunikationsminister MATS\r\nODELL (kds):</pre><pre>Herr talman! Det som Isa Halvarsson säger är\r\nnaturligtvis helt riktigt; de här ekonomiska\r\nsambanden är väl kända. De finns i en mängd olika\r\närenden där besparingar har varit nödvändiga -- jag\r\nkan nämna inlandsbanan som ett exempel för att vi\r\nskall förstå vad det handlar om.</pre><pre>Som jag sade i mitt svar, bereds frågan för\r\nnärvarande. På kommunikationsdepartementet\r\nstuderar vi olika möjligheter att se till att\r\nsäkerheten för fritidsbåtarna på Vänern bibehålls.\r\nNär beredningen är klar kommer det så småningom\r\natt framgå i budgetpropositionen hur vi har försökt\r\nlösa den här frågan. Det är dess värre det enda jag\r\nkan svara Isa Halvarsson för närvarande, med\r\nhänsyn till de regler som gäller för beredning av\r\nregeringsärenden.</pre><pre>Anf. 44 ISA HALVARSSON (fp):</pre><pre>Herr talman! Jag vill tacka\r\nkommunikationsministern för det. Jag ser med\r\ntillförsikt fram mot ytterligare besked.</pre><pre>Överläggningen var härmed avslutad.</pre><pre>12 § Svar på fråga  1991/92:129 om\r\nGotlandstrafiken</pre><pre>Anf. 45 Kommunikationsminister MATS\r\nODELL (kds):</pre><pre>Herr talman! Marianne Jönsson har frågat mig om\r\njag är beredd att överväga ett borttagande av\r\nnuvarande koncession vad gäller färjetrafiken till\r\noch från Gotland.</pre><pre>Enligt min mening skall konkurrens eftersträvas\r\ndär förutsättningarna finns. I den översyn av\r\nfärjetrafiken till och från Gotland som\r\nsjöfartsverket fått i uppdrag att genomföra kommer\r\nfrågan om konkurrens i trafiken att belysas. En\r\nviktig fråga i det sammanhanget är ju om\r\nkonkurrens kan skapas utan ökad belastning av det\r\nstatliga transportstödet.</pre><pre>Sjöfartsverkets översyn skall redovisas den 15 maj\r\n1992. Innan dess vill jag inte ta definitiv ställning i\r\nfrågan om konkurrens i Gotlandstrafiken.</pre><pre>Anf. 46 MARIANNE JÖNSSON (c):</pre><pre>Herr talman! Jag ber att få tacka\r\nkommunikationsministern för svaret.</pre><pre>Vi har diskuterat färjetrafiken till Gotland många\r\ngånger i denna kammare. Jag är från Öland och har\r\nsett hur mycket sämre det har blivit med ett nytt\r\nrederi och ett nytt avtal. Vi har från fyra partier här\r\ni riksdagen föreslagit att avtalet skall omförhandlas\r\noch koncessionen brytas -- det som för oss är det\r\nstora problemet. Det fanns tidigare\r\nfärjeförbindelser från Öland och Västervik, men nu\r\när det bara en hamn på fastlandet som har trafik till\r\nGotland. Det är viktigt för Gotland att det finns ett\r\nstatligt ansvar. Vi vill alltså att koncessionen skall\r\nsläppas fri under sommarhalvåret.</pre><pre>I det svar som statsrådet här har lämnat sägs att\r\nkonkurrens skall eftersträvas. Så långt har vi inte\r\nkommit tidigare. Det är själva knutpunkten. Vi\r\ntalar om ''färjesocialism'' hemma hos oss. Många\r\nväntar i dag på kommunikationsministerns svar, då\r\ndet här betyder otroligt mycket för vår landsända.\r\nTurismen är jämte jordbruket den allra viktigaste\r\nnäringen på Öland. När Öland senast hade\r\nfärjeförbindelse med Gotland, dvs. 1987, åkte\r\n37 000 människor helt spontant över till Gotland,\r\noch de skulle inte ha gjort den resan om de inte haft\r\nden här möjligheten.</pre><pre>Av bekanta i turistnäringen som varit på en\r\nturistmässa i Berlin har jag fått reda på att tyskarna\r\nefterfrågar sådana här förbindelser och gärna vill\r\natt just denna öppnas igen.</pre><pre>Jag vill inte pressa kommunikationsministern\r\nytterligare, utan jag vill bara fråga om det verkligen\r\när så att frågan om koncessionen tas upp i\r\növersynen -- jag hade uppfattat att det bara gällde\r\npriserna och avgifterna.</pre><pre>Anf. 47 Kommunikationsminister MATS\r\nODELL (kds):</pre><pre>Herr talman! Sjöfartsverket har i uppdrag att\r\ngenomföra denna översyn, och bakgrunden till det\r\när en mängd motioner som har väckts i riksdagen\r\nmed ett antal olika förslag om hur trafiken mellan\r\nGotland och fastlandet skall kunna förbättras. Allt\r\ndetta övervägs nu av sjöfartsverket. Jag ser\r\nverkligen den 15 maj an med stor tillförsikt, för att\r\ndå få ta del av vad alla dessa goda förslag mynnar\r\nut i. När man får väga in dem i ett både\r\nnationalekonomiskt och företagsekonomiskt\r\nperspektiv tror jag att regeringen framöver skall\r\nkunna komma med ett förslag.</pre><pre>Jag har i dag tittat på denna statistik, inför\r\nfrågestunden, och problemet är att\r\nresandefrekvensen går brant upp under juli månad.\r\nDet är så försvinnande få som reser under\r\nvinterhalvåret att det naturligtvis inte är särskilt\r\nmeningsfullt att konkurrera om de resenärerna.\r\nDet gäller alltså sommarhalvåret, som Marianne\r\nJönsson säger.</pre><pre>Samtidigt är den stora resandefrekvensen under\r\nsommaren förutsättningen för att verksamheten\r\nskall gå ihop -- det här med gungorna och\r\nkarusellen. Annars ökar ju behovet av statliga\r\ninsatser för resten av årets trafik.</pre><pre>Vi är alltså medvetna om synpunkterna från\r\nMarianne Jönssons region, och de kommer att\r\nvägas samman med synpunkterna i sjöfartsverkets\r\növersyn.</pre><pre>Anf. 48 MARIANNE JÖNSSON (c):</pre><pre>Herr talman! Det gäller självfallet\r\nsommartrafiken. Man har diskuterat detta med att\r\nplocka russinen ur kakan, men vi har aldrig kunnat\r\nacceptera det. De som har åkt till Gotland från\r\nOskarshamn skulle inte ha åkt från något annat\r\nställe, utan de har rest spontant. Jag har varit i\r\nkontakt med rederier som är beredda att anpassa\r\nbåde tider och tonnage efter dessa förhållanden.</pre><pre>Nuvarande status är ju att det är en socialistisk\r\nprägel på det hela. Det är ett monopol, och vi\r\ntycker att det är fel att ett enda företag skall få härja\r\npå det här området som är så viktigt ur\r\nturistsynpunkt. Inte minst när gränserna österut nu\r\nhar öppnats finns det olika kombinationer och olika\r\nmöjligheter.</pre><pre>Med den socialistiska förhandlingsekonomi -- som\r\nvi kallar den -- som har varit har det bara blivit\r\nsämre kvalitet till högre priser. Gotland har\r\nförlorat, Öland har förlorat, men allra mest har\r\nkonsumenterna förlorat. Därför drar jag samma\r\nslutsats som kommunikationsministern: Det skall\r\nbli mycket spännande. Det är bara det att maj\r\nligger långt fram i tiden. Jag tänker på sommaren\r\n1992, men det är väl inte möjligt att få det snabbare.</pre><pre>Anf. 49 Kommunikationsminister MATS\r\nODELL (kds):</pre><pre>Herr talman! Det är ett civilrättsligt bindande avtal\r\nsom staten har ingått med den operatör som för\r\nnärvarande bedriver Gotlandstrafiken. Det kan\r\nnaturligtvis inte ändras på kort sikt.</pre><pre>Däremot håller vi på och infriar löftena som\r\nutställdes av de partier som fick väljarnas\r\nförtroende i valet att se till att det blir billigare att ta\r\nsig mellan Gotland och fastlandet. På den punkten\r\nåterkommer vi inom en inte alltför avlägsen\r\nframtid.</pre><pre>Anf. 50 MARIANNE JÖNSSON (c):</pre><pre>Herr talman! Jag vill tacka\r\nkommunikationsministern ännu en gång -- jag\r\ntycker att den kommentaren i alla fall andas\r\nförändring. Förändringens vind har börjat blåsa;\r\nden kommer ju från öster. Jag tycker att det är\r\nalldeles orimligt att vi här i riksdagen genom\r\npolitiska beslut skall utestänga människor som vill\r\ntrafikera det här området och som inte ens gör\r\nanspråk på statligt stöd. Tack så mycket!</pre><pre>Överläggningen var härmed avslutad.</pre><pre>13 § Svar på fråga  1991/92:143 om\r\nmiljöpåverkan från busstrafiken</pre><pre>Anf. 51 Kommunikationsminister MATS\r\nODELL (kds):</pre><pre>Herr talman! Annika Åhnberg har frågat mig om\r\nhur regeringen avser förmå trafikhuvudmän och\r\nföretag att använda fordon som klassificeras enligt\r\nde s.k. LETT-normerna -- alltså normer för\r\nlågemitterande fordon, i enlighet med förslag i\r\nmiljöpropositionen i våras.</pre><pre>Jag vill först erinra Annika Åhnberg om att\r\nhuvudmän och företag har självständigt ansvar för\r\nsina inköp av bussar till kollektivtrafiken. Därför är\r\nfrågan egentligen riktad till fel person.</pre><pre>Jag vill ändå säga att jag just i dag har\r\nsammanträffat med företrädare för Svenska\r\nlokaltrafikföreningen och diskuterat bl.a. dessa\r\nfrågor.</pre><pre>Vad jag har erfarit är att deras utvecklingsarbete nu\r\ninriktas mot att klara alltmer långtgående\r\navgavskrav och rekommendationer. Man använder\r\nt.ex. nu alltmer den renare dieseloljan i klass 2.</pre><pre>Jag vill för det andra erinra om att regeringen också\r\nföreslagit riksdagen att etanolskatten helt skall\r\nslopas från den 1 januari 1992. En ökad\r\netanolanvändning, bl.a. i kollektivtrafikens bussar,\r\nbidrar till att nå resultat i avgasreningen i dessa\r\nfordon och därmed till att uppnå LETT-normen.</pre><pre>Anf. 52 ANNIKA ÅHNBERG (v):</pre><pre>Herr talman! Jag ber att få tacka för svaret på min\r\nfråga. Jag måste då säga att det är bland de magrare\r\nsvar jag har fått på en fråga, och det har ju hunnit\r\nbli en hel del vid det här laget.</pre><pre>Att kommunikationsministern dessutom anser att\r\nfrågan är ställd till fel person tycker jag nästan är\r\nupprörande. Visserligen har trafikhuvudmännen\r\nnaturligtvis ett självständigt ansvar för vilka fordon\r\nde köper in -- det har jag inte ifrågasatt, och det\r\nifrågasatte säkert inte den gamla regeringen och\r\nsäkert inte heller riksdagen i våras när man fattade\r\nsitt stora miljöpolitiska beslut. Men regeringen har\r\nju ändå ett övergripande miljöpolitiskt ansvar.</pre><pre>Jag tycker t.ex. att det verk, naturvårdsverket, som\r\nhar utarbetat de här rekommendationerna, de s.k.\r\nLETT-rekommendationerna --\r\nrekommendationerna om lågemitterande tunga\r\ntätortsfordon -- kunde få i uppdrag att aktivt ta upp\r\ndiskussioner med trafikhuvudmän om hur man kan\r\ngå vidare för att åstadkomma att de bussar som\r\ntrafikerar tätorter skall vara av den här karaktären.</pre><pre>Det är ju så -- jag hoppas att\r\nkommunikationsministern åtminstone håller med\r\nom det -- att trafiken, i synnerhet dieseltrafiken, är\r\nett av de största miljöproblem vi har att hantera i\r\nvårt samhälle. Det behövs åtgärder på många olika\r\nplan. Det har också diskuterats att t.ex.\r\nupphandling från olika huvudmän i samhället av\r\nvaror och tjänster måste ges en miljöprofil. Då blir\r\ndet viktigt vilken typ av fordon man inhandlar.</pre><pre>Jag måste säga att jag är besviken över\r\nkommunikationsministerns svar. Jag hade väntat\r\nmig ett mer aktivt förhållningssätt, särskilt mot\r\nbakgrund av att den nya regeringen i sin\r\nregeringsdeklaration angav miljöpolitiken som ett\r\nav fyra prioriterade områden.</pre><pre>Anf. 53 Kommunikationsminister MATS\r\nODELL (kds):</pre><pre>Herr talman! Jag är lika förvånad över Annika\r\nÅhnbergs påståenden att det här svaret skulle\r\nkunna tolkas så att vi har övergivit\r\nregeringsdeklarationens formuleringar om\r\nmiljöpolitikens betydelse. Jag kan försäkra Annika\r\nÅhnberg att en av de prioriterade uppgifterna för\r\nmig som ny kommunikationsminister är just att\r\n''upprioritera'' miljöambitionerna på denna sektor,\r\nsom faktiskt är den mest miljöbelastande av alla\r\nsektorer i vårt samhälle. Jag kan försäkra Annika\r\nÅhnberg att detta är ett arbete som för närvarande\r\nbedrivs med mycket stor intensitet. Vi håller på och\r\norganiserar oss, på departementet bl.a., för att\r\nklara av det.</pre><pre>Men det är faktiskt så att det är trafikhuvudmännen\r\nsom är ansvariga för detta. Hur mycket Annika\r\nÅhnberg än må ogilla den tanken är det faktiskt så.\r\nMen vi för resonemang, och jag upprepar att vi så\r\nsent som i dag har haft diskussioner med Svenska\r\nlokaltrafikföreningen om de här sakerna.</pre><pre>Det är inte enbart fordonen som är problem. Skall\r\nman klara LETT-normen räcker det inte med\r\ndieselolja klass 2; då krävs det dieselolja klass 1.\r\nDen finns ännu inte ute på marknaden i sådan\r\nomfattning att den kan användas överallt. Det finns\r\nden typen av ''intrappningsproblem'' av de nya\r\nspecifikationer som LETT-normen innebär.</pre><pre>Vi håller som sagt på och arbetar med de här\r\nfrågorna, och jag är övertygad om att vi med en\r\ngemensam insats från riksdagen och regeringen\r\nkommer att lyckas med att vända trenden och få\r\nrenare kollektivtrafikfordon, framför allt i\r\ntätorterna.</pre><pre>Anf. 54 ANNIKA ÅHNBERG (v):</pre><pre>Herr talman! Jag delar naturligtvis den\r\nförhoppningen. Men jag vill gärna påpeka att den\r\ntidigare regeringen hade ett aktivt förhållningssätt\r\ntill exempelvis branschorganisationer i\r\nkemikaliebranschen och andra branscher. De\r\npartier som då utgjorde oppositionen tyckte att det\r\nibland förekom för litet aktiviteter från den\r\nregeringens sida, men vi väntar oss att den nya\r\nregeringen skall vara minst lika aktiv när det gäller\r\natt föra diskussioner som gagnar miljön med olika\r\naktörer -- det må vara branscher eller t.ex.\r\ntrafikhuvudmännen, som ju också är en viktig\r\nkategori. Det är ändå viktigt att den politiska\r\ninstans som har ett så övergripande ansvar som\r\nregeringen har aktivt för de diskussionerna.</pre><pre>Nu när vi skall ha marknadsekonomi med moral,\r\nsom kommunikationsministerns eget parti så klokt\r\nuttryckte det i valrörelsen, är det viktigt att inse att\r\ndieselolja kategori 1 kommer att finnas först när\r\nmarknaden kräver det. När kunderna, dvs.\r\ntrafikhuvudmännen, fordrar att kunna ha fordon\r\nsom kräver detta bränsle, kommer också det\r\nbränslet att finnas på marknaden. Hur man än ser\r\npå det här är det alltså viktigt med aktivitet i alla\r\nolika led.</pre><pre>Anf. 55 Kommunikationsminister MATS\r\nODELL (kds):</pre><pre>Herr talman! Jag noterar att Annika Åhnberg\r\nnumera anlägger ett marknadsekonomiskt\r\nperspektiv på hur miljöproblemen skall lösas. Det\r\när glädjande -- det är en nyorientering när det gäller\r\nhennes parti som vi noterar med stor\r\ntillfredsställelse.</pre><pre>Jag tror inte att vi på något sätt har slappnat av när\r\ndet gäller kontakterna med olika\r\nbranschorganisationer. Det finns tvärtom\r\nanledning att tro att den uppläggning av\r\ntrafikmiljöarbetet som är på gång inom\r\ndepartementet kommer att innebära ökade\r\naktiviteter på de här områdena.</pre><pre>Anf. 56 ANNIKA ÅHNBERG (v):</pre><pre>Herr talman! Kommunikationsministern har en\r\nnågot fördomsfull inställning till vänsterpartiet.\r\nDet är nu rätt länge sedan vi insåg att\r\nmarknadsmekanismer är viktiga. Men det är lika\r\nviktigt att påpeka att den globala, ekologiska kris\r\nsom vi faktiskt lever i kräver -- inte planhushållning\r\nmen väl en planerad hushållning.</pre><pre>Jag utgår från att kommunikationsministern delar\r\nuppfattningen att lika litet som man kan ha den\r\nförödande typ av planhushållning som man har haft\r\ni Östeuropa, lika litet kan man ha en oreglerad\r\nmarknadsekonomi. Vad som behövs är en\r\növergripande planerad användning av jordens\r\nnaturresurser och inom den stort utrymme för\r\nmarknadens mekanismer att verka.</pre><pre>Jag ser fram emot att så småningom i praktiken få\r\nmärka något resultat av att regeringen har varit\r\naktiv när det gäller den tunga dieseltrafiken i\r\ntätorterna, som är ett stort miljöproblem.</pre><pre>Anf. 57 Kommunikationsminister MATS\r\nODELL (kds):</pre><pre>Herr talman! Jag kan bara konstatera att jag i stort\r\ndelar den vision av hur miljöproblemen skall lösas\r\nsom Annika Åhnberg här redogjorde för.</pre><pre>Överläggningen var härmed avslutad.</pre><pre></pre><pre>14 § Svar på fråga  1991/92:150 om Arlanda</pre><pre>Anf. 58 Kommunikationsminister MATS\r\nODELL (kds):</pre><pre>Herr talman! Eva Johansson har frågat mig om den\r\nnuvarande regeringen kommer att arbeta med\r\nsamma utgångspunkt som den förra beträffande\r\nutbyggnad av Arlanda flygplats utöver en tredje\r\nrullbana.</pre><pre>Den förra regeringen fattade den 15 augusti 1991\r\nbeslut enligt naturresurslagen om en utbyggnad av\r\nArlanda flygplats. Från den utgångspunkten blev\r\ndet tillåtet att på vissa villkor vid Arlanda bygga en\r\ntredje rullbana. Till beslutet fogades ett avtal\r\nmellan Sigtuna kommun och luftfartsverket, vari\r\nverket förbinder sig att inte bygga ut fler rullbanor\r\nutan att kommunfullmäktige har medgivit\r\nutbyggnaden.</pre><pre>Eftersom koncessionsprövningen av den tredje\r\nrullbanan enligt miljöskyddslagen ännu inte är\r\navslutad förefaller frågan om ytterligare\r\nutbyggnader på Arlanda något hypotetisk. Som\r\nsvar på frågan kan jag emellertid konstatera att den\r\nsittande regeringen inte har några planer på att\r\nändra regeringsbeslutet. Luftfartsverket har heller\r\ninte aviserat att man har för avsikt att omförhandla\r\ndet träffade avtalet.</pre><pre>Anf. 59 EVA JOHANSSON (s):</pre><pre>Herr talman! Jag tackar Mats Odell för svaret. Han\r\ntycker att frågan är hypotetisk. Det hindrar inte att\r\nmånga människor oroar sig för att den nya\r\nregeringen, i det här fallet liksom i så många andra\r\nfall, skall ompröva kloka besked som den förra\r\nregeringen gav.</pre><pre>Det här är en mycket viktig fråga för alla dem som\r\nbor och verkar i närheten av Arlanda.\r\nUtvecklingen där för med sig allt större\r\nmiljöproblem. Det är problem med både buller och\r\nutsläpp, både till marken och till luften, som beror\r\npå flygtrafiken. Det förekommer naturligtvis också\r\nproblem som orsakas av trafiken på land, till och\r\nfrån Arlanda.</pre><pre>Beskedet från den förra regeringen att ingen\r\nytterligare rullbana skulle tillåtas efter den tredje\r\nmottogs med stor tacksamhet, naturligtvis av de\r\nmänniskor som inte heller ville ha den tredje\r\nrullbanan men också av dem som menade att den\r\ntredje rullbanan kunde accepteras från\r\nmiljösynpunkt. Därför är det viktigt att nu få\r\nbesked om att den nya regeringen ser på den här\r\nsaken på samma sätt som den förra regeringen\r\ngjorde.</pre><pre>Jag vet att luftfartsverket under en rad år har haft\r\nganska långtgående planer på att bygga både bana\r\nnr 4 och bana nr 5, och jag tolkar Mats Odells svar\r\nså, att skulle luftfartsverket göra nya framstötar om\r\nutveckling på Arlanda kommer man att få samma\r\nbesked från Mats Odell som man fick av den förra,\r\nsocialdemokratiska, regeringen.</pre><pre>Anf. 60 Kommunikationsminister MATS\r\nODELL (kds):</pre><pre>Herr talman! Jag vidhåller naturligtvis att den här\r\nfrågan är något hypotetisk. Flygtrafiken har\r\nminskat -- ganska drastiskt t.o.m. Det sker en\r\nutbyggnad av järnvägsnätets snabbtågslinjer, som\r\nkommer att ta upp konkurrensen med flyget på ett\r\nmycket handfast sätt. Det har vi redan sett prov på.\r\nJag tror alltså att man kan lita på att avtalet mellan\r\nluftfartsverket och Sigtuna kommun, som såvitt jag\r\nförstår är ett civilrättsligt bindande avtal -- jag har\r\nen kopia av det framför mig -- inte kommer att rivas\r\nupp. Här står i § 1: För det fall att kommunen\r\nsaknar lagfäst möjlighet eller inte bereds tillfälle att\r\ngenom vetorätt förhindra att flygplatsen byggs ut\r\nmed ytterligare rullbanor, förbinder sig\r\nluftfartsverket att inte genomföra en sådan\r\nutbyggnad utan att kommunens fullmäktige har\r\nmedgivit utbyggnaden.</pre><pre>Herr talman! Jag tycker att detta besked står sig,\r\noavsett vilken kulör det är på regeringen. Här är\r\ndet alltså civilrätten som gäller.</pre><pre>Anf. 61 EVA JOHANSSON (s):</pre><pre>Herr talman! Jag är självfallet medveten om att\r\nflygtrafiken har minskat. Men det kan ju inte vara\r\nden nya regeringens målsättning att ha en ständig\r\nlågkonjunktur -- så småningom vänder\r\nkonjunkturen, och då ser situationen också\r\nannorlunda ut -- det är jag övertygad om. Då\r\nkommer diskussionerna om en utveckling av\r\nflygtrafiken i Stockholmsregionen.</pre><pre>Problemet är inte begränsat till att bara säga nej till\r\nen fortsatt utveckling vid Arlanda. Det handlar\r\nockså om att man måste säga ja till en utveckling\r\nnågon annanstans, om flygtrafiken skall kunna\r\nexpandera. Då behövs det handling för att hitta\r\nalternativ. Jag tror att Mats Odell är fullt på det\r\nklara med att det inte är helt lätt att hitta alternativ\r\nsom accepteras på den ort eller i den omgivning\r\nsom det är fråga om -- av precis samma skäl som vid\r\nArlanda: Människor är oroade över\r\nmiljöutvecklingen. Därför krävs det handling från\r\nregeringens sida liksom från regionens sida. Det\r\nskulle vara intressant att få veta hur regeringen ser\r\npå det.</pre><pre>Anf. 62 Kommunikationsminister MATS\r\nODELL (kds):</pre><pre>Herr talman! Det är svårt att spå, särskilt om\r\nframtiden. Hur det går med flygtrafikutvecklingen\r\nframöver vet vi ingenting om. Jag kan bara säga att\r\nom det i en okänd framtid kommer att ske någon\r\nytterligare utbyggnad av Arlanda kommer det att\r\nske i enlighet med de civilrättsliga avtal som kan\r\nkomma att upprättas mellan luftfartsverket och de\r\nberörda kommunerna. -- Det är det svar som jag\r\nkan ge på den fråga som Eva Johansson har ställt.</pre><pre>Anf. 63 EVA JOHANSSON (s):</pre><pre>Herr talman! Visst är det svårt att spå, Mats Odell.</pre><pre>Jag är ganska förvånad över att Mats Odell inte har\r\nnågra tankar om den handlingsberedskap som dock\r\nmåste finnas i den här frågan, liksom i många andra\r\nfrågor, där det tar lång tid att gå från tanke till\r\nhandling; det här är en sådan fråga, både med tanke\r\npå omfattningen av de anläggningar det handlar\r\nom, och med tanke på de opinioner som måste få\r\nett ord med i laget.</pre><pre>Anf. 64 Kommunikationsminister MATS\r\nODELL (kds):</pre><pre>Herr talman! Jag kan bara konstatera att Eva\r\nJohansson nu ställer en helt ny fråga till mig om\r\nhandlingsberedskap och alternativa lägen. Den\r\nfrågan är jag faktiskt inte beredd att svara på. Jag\r\nhar tankar även om sådana saker, men jag tycker\r\nfaktiskt att vi får hålla oss till de regler som gäller\r\nför att ställa nya frågor.</pre><pre>Anf. 65 EVA JOHANSSON (s):</pre><pre>Herr talman! Då skall jag ge Mats Odell\r\nmöjligheter att utveckla de tankarna vid en\r\nkommande frågestund. Tack!</pre><pre>Överläggningen var härmed avslutad.</pre><pre>15 § Svar på fråga  1991/92:95 om\r\nmiljökonsekvensanalyser rörande\r\nÖresundsbron</pre><pre>Anf. 66 Statsrådet GÖREL THURDIN (c):</pre><pre>Herr talman! Siw Persson har frågat miljöministern\r\nvad regeringen avser att göra för att utnyttja den\r\nregionala kompetens som finns i Skåne vid den\r\nkommande miljökonsekvensanalysen av en fast\r\nförbindelse över Öresund.</pre><pre>Arbetet inom regeringen är så fördelat att det är jag\r\nsom skall svara på frågan.</pre><pre>Siw Persson kan vara förvissad om att det i den\r\nförestående miljöprövningen av en fast förbindelse\r\növer Öresund kommer att finnas stort utrymme för\r\natt ta till vara de kunskaper om miljön och\r\nmarkanvändningen som finns, bl.a. hos\r\nkommunerna, länsstyrelserna och\r\nkommunalförbunden i Skåne.</pre><pre>Jag kan konstatera att miljöaspekterna på en fast\r\nÖresundsförbindelse behandlades här i kammaren\r\nvid en frågestund den 15 oktober i år.\r\nMiljöministern hänvisade då till\r\nregeringsförklaringen och det som där framhålls\r\nom att en miljöprövning av en Öresundsförbindelse\r\nkommer att äga rum och att regeringen kommer att\r\nse till att miljökonsekvenserna av en sådan\r\nförbindelse kommer att bli grundligt utredda.</pre><pre>Det är viktigt att framhålla att regeringens prövning\r\nkommer att starta först när en ansökan inkommit\r\nfrån projektets huvudman. En sådan ansökan skall\r\nenligt naturresurslagen innehålla en\r\nmiljökonsekvensbeskrivning. Motsvarande regler\r\ngäller för prövningen enligt vattenlagen.</pre><pre>Jag vill också nämna att en ansökan om tillstånd\r\nenligt naturresurslagen för en fast förbindelse över\r\nÖresund kommer att sändas på en bred remiss, där\r\nbl.a. regionala och lokala intressen kommer att bli\r\nväl företrädda. Dessa intressen kommer även till\r\ntals vid prövningen enligt vattenlagen. I detta\r\nsammanhang vill jag dessutom erinra om att\r\nlänsstyrelsen i Malmöhus län redan till regeringen\r\nhar redovisat behovet av att en förbindelses\r\nkonsekvenser för markanvändning och miljö\r\nutreds.</pre><pre>Anf. 67 SIW PERSSON (fp):</pre><pre>Herr talman! Jag vill tacka statsrådet för det enligt\r\nmin mening mycket allmänt hållna svaret.</pre><pre>Anledningen till att jag ställde frågan var att jag har\r\nfått reda på att förfrågningar har gått till\r\nmarinbiologer i Göteborg och Stockholm, som\r\nsäkert är mycket kompetenta. Inom Lunds\r\nuniversitet och sydvästra Skånes\r\nkommunalförbund finns dock flera mycket\r\nkompetenta marinbiologer som inte har fått någon\r\nförfrågan. I Malmöhus län har Öresundsfonden på\r\nett mycket kompetent sätt gjort utredningar i\r\nÖresund. Dessa människor har ännu inte fått någon\r\nförfrågan. Vi har en miljödelegation i västra Skåne\r\ndär Öresunds- och Skälderviksgruppen i över ett år\r\nhar arbetat med provtagningar,\r\nundervattensfilmning och förslag till\r\nkontrollprogram. Denna grupp har inte heller fått\r\nnågon förfrågan.</pre><pre>Eftersom jag vill tolka statsrådets svar positivt\r\nförutsätter jag att man inom en snar framtid\r\nverkligen tillgodogör sig den breda kompetens som\r\nfinns hos oss. Vi skall komma ihåg att dessa\r\nmänniskor har haft Öresund som arbetsplats på\r\nolika sätt. Deras kompetens är unik i jämförelse\r\nmed andra kompetenta forskares.</pre><pre>Anf. 68 Statsrådet GÖREL THURDIN (c):</pre><pre>Herr talman! Siw Persson har helt rätt i att det finns\r\nmånga som besitter stora kunskaper på det här\r\nområdet, och det gäller förstås även regionalt. Det\r\nfinns dock två steg i det här. I det här läget är det\r\nde som skall bygga Öresundsbron, det bolaget, som\r\nskall ta fram de miljökonsekvensbeskrivningar som\r\nenligt lagen skall lämnas till regeringen. Det är de\r\nsom nu bestämmer vad de lyfter fram i materialet\r\noch vems kunskaper de lyfter fram. Sedan får vi\r\nbedöma underlaget, dra slutsatser och begära in\r\nytterligare upplysningar och kunskaper.</pre><pre>Vid prövningen enligt naturresurslagen skall det\r\ngöras en bred och allsidig belysning av\r\nkonsekvenserna. Även andra stater än Sverige och\r\nDanmark skall ha möjlighet att yttra sig när det\r\ngäller det här projektet. Det breda underlaget till\r\nbeslutet blir inte färdigt förrän regeringen verkligen\r\nhar sammanställt allt som är möjligt att\r\nsammanställa.</pre><pre>Anf. 69 SIW PERSSON (fp):</pre><pre>Herr talman! Det finns som jag sade många mycket\r\nkompetenta människor som jobbar i Malmöhus län\r\ninom universitetet och på andra områden. Dessa\r\nmänniskor har med besvikelse sett att förfrågningar\r\nredan har gått till andra personer. Dessa människor\r\nhar i och för sig varit kritiska till en fast förbindelse\r\növer Öresund. I dystra stunder har man tänkt att\r\nman blir hindrad bara för att man är kritisk.</pre><pre>Allt har dock två sidor, och jag tycker att man bör\r\nkunna vända på det här. Om dessa människor får\r\nett uppdrag, så vet man att de gör en ordentlig och\r\nextrem utredning. Vi vet då att vi får ett bra\r\nunderlag att stå på. Det skall vi vända till något\r\npositivt.</pre><pre>Anf. 70 Statsrådet GÖREL THURDIN (c):</pre><pre>Herr talman! Jag tycker att Siw Persson talar\r\nmycket klokt. Det är klart att vi i regeringen\r\nkommer att vara oerhört intresserade av att få ett\r\nså allsidigt och bra underlag som möjligt där alla\r\nargument, kunskaper och forskningsresultat som\r\nhar något med det kommande beslutet att göra lyfts\r\nfram. Den här frågestunden kanske också blir en\r\nliten signal om vilka som finns och vilka som vill\r\nvara med och diskutera den här frågan.</pre><pre>Anf. 71 SIW PERSSON (fp):</pre><pre>Herr talman! Jag hoppas, fru statsråd, att detta\r\nmedför att man tittar extra noga på vilka som skall\r\nha uppdrag. I så fall är jag mycket nöjd.</pre><pre>Överläggningen var härmed avslutad.</pre><pre>16 § Svar på fråga  1991/92:100 om\r\npensionsåldern för yrkesofficerare</pre><pre>Anf. 72 Försvarsminister ANDERS BJÖRCK\r\n(m):</pre><pre>Henrik Landerholm har frågat mig om jag är\r\nberedd att medverka till en ändamålsenlig\r\nåldersstruktur i försvaret genom bibehållen eller\r\nsänkt pensionsålder för yrkesofficerare. Frågan har\r\naktualiserats genom de förslag som militära\r\npensionsåldersutredningen nyligen presenterat.</pre><pre>Utredaren har föreslagit att försvarsmaktens\r\nmyndigheter får möjlighet att för högst fyra år\r\nanställa annan militär personal än yrkesofficerare,\r\nfrämst för att tillgodose behovet av yngre befäl.\r\nMyndigheterna skall vidare få avtala med den\r\nenskilde yrkesofficeren om villkoren för övergång\r\ni 35--40-årsåldern till annan sysselsättning utanför\r\nförsvarsmakten. Utredaren har också föreslagit att\r\ndet statliga pensionsavtalet och därmed 65 års\r\npensionsålder skall tillämpas på yrkesofficerarna.\r\nDen nuvarande pensionsåldern på 60 år föreslås\r\ndock gälla övergångsvis en bra bit in på 2000-talet.</pre><pre>Det finns för närvarande en brist på yngre\r\nyrkesofficerare i det militära försvaret. Samtidigt\r\nfinns det ett överskott på det äldre befälet. En\r\nviktig fråga framöver blir därför att komma till rätta\r\nmed åldersstrukturen hos det aktiva befälet.\r\nYrkesofficerarnas ålderssammansättning måste\r\nanpassas bättre till deras uppgifter i försvaret.\r\nYtterst är detta också en fråga om\r\nkrigsorganisationens kvalitet.</pre><pre>Utredarens betänkande har nu överlämnats till\r\nstatens arbetsgivarverk. Det ankommer således på\r\narbetsgivarverket och personalorganisationerna att\r\nåteruppta förhandlingarna om pensionsvillkoren\r\nför yrkesofficerarna. Vad avser den kommande\r\nförsvarsbeslutsperioden har jag sagt att\r\növerbefälhavaren skall utgå från gällande regler i\r\nfråga om de anställdas pensionsålder.</pre><pre>Anf. 73 HENRIK LANDERHOLM (m):</pre><pre>Herr talman! Först vill jag tacka försvarsministern\r\nför svaret. Jag är emellertid inte riktigt på det klara\r\nmed den långsiktiga innebörden av detta svar.\r\nFörsvarsministern anger i såväl sitt svar som\r\nplaneringsanvisningarna till de statliga\r\nmyndigheterna inför vårens försvarsbeslut att\r\nutredningens resultat inte skall ligga till grund för\r\nplaneringen, dvs. man skall förutsätta att gällande\r\nregler för pensionsålder men också för\r\npersonalreduktion skall bibehållas. Det är min\r\nförhoppning att statens arbetsgivarverk skall\r\nuppfatta det här som en tydlig signal. Men jag ser\r\nrisken att man fortsätter att driva sin egen linje. Om\r\nman skickar utredningen vidare till dem skulle det\r\nav statens arbetsgivarverk tolkas som en\r\nuppmuntran.</pre><pre>Statens arbetsgivarverk har inte tidigare tagit\r\nhänsyn till de uttalanden som försvarsutskottet har\r\ngjort såväl år 1988 som år 1991 avseende en\r\npensionsåldershöjning för yrkesofficerare, som\r\nman då kraftfullt avvisade. Jag är inte riktigt säker\r\npå att man kommer att klara av att tolka den här\r\nsignalen heller. Det är min uppfattning -- jag är\r\növertygad om att försvarsministern delar den -- att\r\nkrigsorganisationens behov av rätt utbildad\r\npersonal i rätt åldersläge måste styra\r\npensionsåldern. Det är också en viktig\r\nsäkerhetspolitisk signal att inte låta försvaret\r\nförgubbas.</pre><pre>Tyvärr innebär utredningens förslag att\r\nsnedfördelningen mellan yngre, fältdugliga\r\nofficerare och äldre, kanske främst administrativt\r\nkompetenta, blir ännu värre. Försvarets behov är\r\njust nu att 73 % skall vara yngre än 44 år och resten\r\näldre. Med 65 års pensionsålder skulle enligt\r\nutredningen bara 53 % vara under 44 år redan år\r\n1997.</pre><pre>Jag hoppas att försvarsministern delar min\r\nambition och skapar rätt åldersstruktur på\r\nförsvarets personal, och att han inte utesluter att\r\ndetta i ett senare skede faktiskt kan kräva ett\r\nregeringsingripande beroende på resultatet av\r\nförhandlingarna mellan arbetsgivarverket och\r\npersonalorganisationerna.</pre><pre>Anf. 74 Försvarsminister ANDERS BJÖRCK\r\n(m):</pre><pre>Herr talman! Här finns en förhandlingsrätt, som\r\nockså gäller de svenska officerarnas och\r\nyrkesbefälens organisationer. I en förhandling finns\r\nsom bekant två parter. Frågan är emellertid mera\r\nkomplicerad än så, men det har befunnits naturligt\r\natt frågan ändå överlämnas till en förhandling i det\r\nskede som vi nu befinner oss i.</pre><pre>Jag har i kontakter med statens arbetsgivarverk\r\nuttryckt tvekan om att generellt gå över till 65 års\r\npensionsålder. Jag har sagt -- jag vill ändå redovisa\r\nmin personliga uppfattning -- att det är möjligt att\r\nman för vissa begränsade kategorier kan tänka sig\r\n65 år som pensionsålder. En del yrkesbefäl har s.k.\r\nstabs- eller skrivbordstjänst. De har i praktiken\r\ninga mer fysiskt ansträngande uppgifter än en rad\r\nandra människor inom den offentliga sektorn. Det\r\nkan därför vara rimligt att man överväger att också\r\ndessa kategorier skall ha 65 år.</pre><pre>Frågan är dock -- jag säger det än en gång -- mera\r\nkomplicerad än så. Det handlar också om att sända\r\nut säkerhetspolitiska signaler. De flesta länder i\r\nvärlden har en 60-årig eller lägre pensionsålder.\r\nDet bör också tas med i beräkningen.</pre><pre>Herr talman! Ytterst får vi återkomma till frågan\r\nnär vi kan se resultatet av förhandlingarna eller\r\nvartåt det lutar och när det är dags för ett nytt\r\nförsvarsbeslut. Jag har personligen inte låst mig i\r\ndenna fråga.</pre><pre>Anf. 75 HENRIK LANDERHOLM (m):</pre><pre>Herr talman! Jag är mycket nöjd med\r\nförsvarsministerns upplysning att det i slutändan\r\nfaktiskt kan bli så att man från regeringens sida\r\nmåste titta på frågan ytterligare, beroende på att\r\nofficerarnas pensionsålder utgör en viktig\r\nsäkerhetspolitisk signal. I ett läge där försvaret\r\nrationaliserar och försöker dra ned antalet\r\nofficerare är det extra viktigt att vi inte får behålla\r\nfler äldre officerare. Det måste skapas möjligheter\r\natt få så många yngre officerare som möjligt kvar.</pre><pre>Anf. 76 Försvarsminister ANDERS BJÖRCK\r\n(m):</pre><pre>Herr talman! Får jag bara i rättvisans namn säga\r\natt utredarens förslag innebär att en eventuellt höjd\r\npensionsålder icke skall slå igenom förrän in på\r\n2000-talet. Det handlar således inte om att i det\r\nkorta perspektivet göra några förändringar som\r\nskulle kunna påverka effektiviteten i det svenska\r\nförsvaret.</pre><pre>Överläggningen var härmed avslutad.</pre><pre></pre><pre>17 § Svar på fråga  1991/92:110 om den framtida\r\nvapenhandeln</pre><pre>Anf. 77 Statsrådet ULF DINKELSPIEL\r\n(m):</pre><pre>Herr talman! Kent Carlsson har frågat\r\nutrikesministern om innebörden av en mening i det\r\ntal hon höll inför FNs generalförsamling den 10\r\noktober i år, där hon uttryckte en förhoppning att\r\nde kommande åren skulle kunna bli märkesår för\r\nen begränsad handel med konventionella vapen.\r\nMot denna bakgrund frågar Kent Carlsson om\r\ndetta innebär någon förpliktelse för Sverige att\r\nförändra sin nuvarande vapenexportpolitik och\r\nytterligare begränsa exporten av konventionella\r\nvapen från Sverige. Frågan har överlämnats till\r\nmig.</pre><pre>Jag vill inledningsvis understryka att den svenska\r\npolitiken avseende export av krigsmateriel utgår\r\nfrån våra egna behov. En inhemsk försvarsindustri\r\nutgör en väsentlig tillgång i den svenska\r\nsäkerhetspolitiken. Vår strävan att stå utanför\r\nandra länders konflikter genom militär alliansfrihet\r\ni fred, som syftar till neutralitet i krig, ställer även i\r\ndagens situation krav på ett starkt försvar.</pre><pre>Herr talman! Kent Carlsson har i sin fråga berört\r\nett ämne som i sin helhet har en betydande\r\nräckvidd. Det gäller det internationella arbetet för\r\nfred och avspänning, som Sverige under en lång tid\r\naktivt medverkat i.</pre><pre>Även detta arbete gagnar Sveriges\r\nsäkerhetspolitiska intressen genom att syfta till\r\ninternationell nedrustning och minskade\r\nspänningar i vår omvärld. Det multilaterala\r\nnedrustningsarbetet inom Förenta nationernas ram\r\när en väsentlig del i detta arbete. På senare tid har\r\nen rad viktiga initiativ presenterats i fråga om icke-\r\nspridning. Initiativen har rört såväl\r\nmassförstörelsevapen som konventionella vapen.\r\nDen irakiska attacken på grannlandet Kuwait\r\ngjorde världen uppmärksam på de stora rustningar\r\nsom under en följd av år pågått på vissa håll i tredje\r\nvärlden. Förutsättningarna för ökad internationell\r\nuppslutning kring dessa frågor och för ett\r\nkonstruktivt arbete inom FNs ram har därför ökat\r\nväsentligt.</pre><pre>Det är i detta sammanhang arbetet för en ökad\r\ntransparens i den internationella handeln med\r\nkonventionella vapen kommer in som ett viktigt led\r\ni ansträngningarna att förhindra en okontrollerad\r\nspridning av vapen. Sverige stöder aktivt detta\r\narbete, tillsammans med många andra stater, bl.a.\r\nländerna inom den Europeiska gemenskapen.</pre><pre>Det har tidigare visat sig svårt att definiera och\r\nvinna gehör för en klar FN-roll på vapenhandelns\r\nområde. Detta hänger delvis samman med att\r\nmånga länder, inte minst i tredje världen, är\r\nberoende av vapenimport för sin nationella\r\nsäkerhet. I FNs första utskott antogs nu den 15\r\nnovember med stor majoritet en resolution som\r\ninnebär beslut om att upprätta ett FN-register\r\navseende internationell handel med konventionella\r\nvapen. Sverige var jämte ett trettiotal länder\r\nmedförslagsställare till denna resolution, som inom\r\nnågra veckor förväntas komma att antas i\r\ngeneralförsamlingen.</pre><pre>För svensk del har vi som bekant intagit en\r\nrestriktiv vapenexportpolitik. Den innebär ett\r\ngenerellt exportförbud men med möjlighet för\r\nregeringen att ge dispens. Redovisning av den\r\nsvenska vapenexporten sker öppet i de årliga\r\nredogörelser, som sedan ett antal år ges till\r\nriksdagen.</pre><pre>Jag vill nämna att regeringens redovisning för den\r\nsvenska krigsmaterielexporten för år 1990 i engelsk\r\növersättning har överlämnats till övriga\r\nmedlemsstater i FN som ett led i vår strävan efter\r\nen ökad öppenhet.</pre><pre>Enligt SIPRIs statistik minskade den\r\ninternationella handeln med tyngre konventionella\r\nvapen med inte mindre än 35 % under år 1990.\r\nSveriges andel av den totala exporten av sådana\r\nvapen i världen i fjol uppgick till ca 0,5 %. Värdet\r\nav den svenska krigsmaterielexporten var år 1990\r\nca 3,3 miljarder kronor. Detta motsvarade knappt\r\n1 % av den totala svenska varuexporten samma år.\r\nRegeringen avser att under våren 1992 till\r\nriksdagen lämna en redogörelse för\r\nkrigsmaterielexporten under innevarande år. Att\r\ndöma av de utförseltillstånd som har meddelats\r\nkommer värdet av exporten under år 1991 att ligga\r\nungefär på samma nivå som år 1990, vilket då\r\ninnebar en väsentlig nedgång jämfört med året\r\ninnan.</pre><pre>Herr talman! Som framgår av de redovisade\r\nsiffrorna och mot bakgrund bl.a. av de nämnda\r\nansträngningarna för att öka öppenheten om den\r\ninternationella vapenhandeln är Sverige berett att\r\npåta sig alla de förpliktelser som kan komma att\r\nfölja av FNs fortsatta arbete rörande den\r\ninternationella handeln med konventionella vapen.</pre><pre>Vad beträffar den svenska\r\nkrigsmaterielexportpolitiken vill jag framhålla att\r\narbetet fortgår inom regeringskansliet med en\r\nkommande proposition om ny\r\nkrigsmateriellagstiftning. Detta torde resultera i ett\r\nförslag till riksdagen under innevarande riksdagsår.</pre><pre>Anf. 78 KENT CARLSSON (s):</pre><pre>Herr talman! Jag tackar för svaret på frågan, som\r\njag dock inte tycker är något svar på frågan. Det är\r\nsnarare en redogörelse för läget i världen i vad\r\ngäller konventionella vapen och icke-spridning.\r\nMin fråga gäller vad den svenska regeringen är\r\nberedd att göra med den svenska\r\nvapenexportpolitiken. Skall det uttalande som\r\nMargaretha af Ugglas gjorde i FNs\r\ngeneralförsamling skall leda till att regeringen i\r\nlagförslag eller på annat sätt medverkar till en\r\nminskad svensk vapenexport? Jag ställer återigen\r\nden frågan till ministern.</pre><pre>Sverige är en av de största vapenexportörerna i\r\nvärlden. Enligt SIPRI är vi bland de tio största.\r\nSverige har självfallet ett ansvar som en stor\r\nvapenexportör att driva frågan om minskad export\r\nav vapen internationellt men att också att agera\r\nsjälvt. Jag skall ta några exempel på länder dit\r\nSverige har exporterat vapen och där det har\r\nförekommit konflikter. Det gäller Indien och\r\nPakistan. 200 har dödats i år. Det gäller också\r\nIndonesien. Vi har i och för sig inte exporterat till\r\nIndonesien sedan år 1990, men det förekommer i\r\ndessa dagar brott mot mänskliga rättigheter.\r\nKommer den nya regeringen att stoppa framtida\r\nexport till Indonesien, som har visat sig vara en stat\r\nsom förtrycker befolkningen på Östtimor? Det\r\nfinns flera andra exempel. Singapore exporterar\r\nt.ex. vapen vidare som har importerats från\r\nSverige.</pre><pre>Vad kommer Sverige att göra mera praktiskt\r\nförutom att stödja FN-förslaget om ett register?\r\nKommer vi att stödja det förslag som Canada har\r\nlagt fram om att det här skall tas upp i ESK-\r\nprocessen? Finns det funderingar om att man i den\r\nnya lagen om krigsmateriel skall göra\r\nbestämmelserna ännu mer restriktiva? Har\r\nregeringen några idéer om hur utrikesministerns\r\nuttalande skall förverkligas i praktiken?</pre><pre>Anf. 79 Statsrådet ULF DINKELSPIEL\r\n(m):</pre><pre>Herr talman! När utrikesministern talade om att\r\ndet kan bli ett märkesår syftade hon inte minst på\r\ndet förhållandet att det finns en helt annan\r\nmedvetenhet om behovet av att minska handeln\r\nmed konventionella vapen än tidigare. Det främsta\r\nuttrycket för detta är just att handeln minskar. Det\r\när det mest uppmuntrande.</pre><pre>När det gäller de förpliktelser som kan aktualiseras\r\ni det korta perspektivet kan de komma som ett\r\nresultat just av resolutionen i FN om ett särskilt\r\nvapenregister. Trots att vi har visat en mycket stor\r\nöppenhet med internationella mått mätt när det\r\ngäller redovisning av vår krigsmaterielexport och\r\nkrigsmaterielhandel, kan det innebära att\r\nytterligare en del kompletterande uppgifter skall\r\nlämnas rörande vår vapenexport. Om jag har\r\nförstått resolutionen rätt -- de praktiska\r\nanvisningarna är inte utarbetade i detalj -- kommer\r\näven redovisningen av importen att förändras.</pre><pre>Kent Carlsson tog upp den framtida\r\nkrigsmaterielexportlagstiftningen. Vi arbetar från\r\nfall till fall med utgångspunkt från de riktlinjer som\r\nriksdagen har lagt fast tidigare. Inga förändringar\r\nhar gjorts i detta. En ny\r\nkrigsmaterialexportproposition kommer till våren.\r\nJag vill inte föregripa resultatet av de överväganden\r\nsom regeringen kan göra på den punkten.</pre><pre>Anf. 80 KENT CARLSSON (s):</pre><pre>Herr talman! Visst är det glädjande att\r\nförsäljningen av vapen i världen minskar. Det är\r\nmycket glädjande. Men den fråga jag ställde gäller\r\nhuruvida Sverige som tidigare har haft en\r\npådrivande roll även under den nya regeringen är\r\nberedd att ta inititiativ både nationellt och\r\ninternationellt. Det jag har hört hittills gäller att vi\r\nstöttar förslaget om ett FN-register. Jag skulle vilja\r\nveta om regeringen är beredd att ta några inhemska\r\ninitiativ.</pre><pre>De förarbeten och utredningar som gäller den\r\nlagstiftning som regeringen nu jobbar med pekar\r\nsnarare på att vi underlättar exporten av vapen\r\ngenom vapenteknologisamarbete med Frankrike\r\noch andra, just för att skydda vår egen industri. Det\r\nfinns en risk för att Sverige kommer att stå för en\r\nstörre del av vapenexporten sammantaget.</pre><pre>Avslutningsvis vill jag fråga: Skall jag tolka detta\r\nsom att regeringen inte har några idéer eller\r\nfunderingar om hur man på nationell basis skall\r\nminska svensk vapenexport?</pre><pre>Anf. 81 Statsrådet ULF DINKELSPIEL\r\n(m):</pre><pre>Herr talman! När det gäller det internationella\r\nsamarbetet har Sverige, precis som sades, aktivt\r\nstött och medverkat i arbetet med den FN-\r\nresolution som har utfärdats. Vi kommer att stödja\r\nalla realistiska alternativ för att gå vidare på den\r\nvägen.</pre><pre>När det gäller den nationella sidan konstaterar jag\r\natt det finns bred partipolitisk enighet om att vi\r\nskall ha en krigsmaterielindustri, och för att kunna\r\nupprätthålla den är det nödvändigt med en viss\r\nexport. De riktlinjerna är vi eniga om. Jag menar\r\natt det är en styrka. När vi arbetar vidare med dessa\r\nfrågor är vår avsikt att söka en så bred partipolitisk\r\nuppslutning som möjligt också om de framtida\r\nriktlinjerna, som kommer att föreslås i\r\npropositionen om krigsmaterielexport. En god\r\ngrundval finns i den parlamentariska utredningen\r\ndär vi har en bred partipolitisk enighet om\r\nkrigsmaterielexportpolitiken. Den skall vi slå vakt\r\nom.</pre><pre>Anf. 82 KENT CARLSSON (s):</pre><pre>Herr talman! Det har ett egenvärde att det finns en\r\nbred politisk enighet eller majoritet för den politik\r\nsom skall föras när det gäller vapenexporten. Men\r\nmed den nuvarande vapenexportlagstiftningen ges\r\nregeringen stora möjligheter till tolkningar och\r\nbeviljande av dispenser för vapenexport. Ett\r\nexempel är just Indonesien. Exporten har nu\r\nupphört, men säkerligen kommer en ny begäran\r\nom att få exportera till Indonesien. Ett led i\r\nminskandet av svensk vapenexport och också i\r\nvärnandet om mänskliga rättigheter är att den nya\r\nregeringen säger nej till sådana licenser. Det är en\r\nfråga till herr Dinkelspiel, om det är den nya\r\nregeringens avsikt att vara restriktiv på den\r\npunkten och säga nej.</pre><pre>Sverige har ett ansvar internationellt att vara\r\nföregångare även på detta område och på olika sätt\r\nta politiska initiativ och inte bara vänta på att den\r\ninternationella vapenexporten sjunker. Det är det\r\njag har efterlyst. Det gäller att på politisk väg\r\nminska den svenska vapenexporten och givetvis\r\nockså att driva förslag internationellt, som kan\r\nminska den internationella vapenexporten.</pre><pre>Anf. 83 Statsrådet ULF DINKELSPIEL\r\n(m):</pre><pre>Herr talman! Jag kan mycket kort svara på dessa\r\ntvå frågor. Vi avser att tillämpa den politik som har\r\ntillämpats hittills. Blir politiken omprövad i olika\r\ndelar, kommer vi att söka bredaste möjliga\r\npartipolitiska enighet.</pre><pre>När det gäller den andra frågan kan jag försäkra att\r\nvi kommer att vara aktiva. Vi var mycket aktiva\r\nunder arbetet de senaste veckorna med en\r\nresolution i FN. Även andra initiativ kommer att\r\nsökas.</pre><pre>Anf. 84 KENT CARLSSON (s):</pre><pre>Herr talman! Vad jag förstår av ministern finns det\r\nnågot slags ambition att vi skall hålla nere\r\nvapenexporten och medverka till att så sker\r\ninternationellt. Men de signaler som kommer från\r\nalla bedömare och experter som har suttit med i\r\nutredningar om den nya lagstiftningen om\r\nkrigsmateriel är att vi snarast måste liberalisera\r\nvåra regler och ge större möjligheter till\r\nvapenexport, för att skydda vår inhemska\r\nvapenindustri. Där skickar man från den svenska\r\nregeringens sida ut två olika signaler: å ena sidan\r\nskall vapenexporten minska, och å andra sidan skall\r\nman underlätta för vapenteknologisamarbete och\r\nexport av vapen. Jag måste fråga om regeringen och\r\nminister Dinkelspiel tänker sig att den nya\r\nlagstiftningen skall vara restriktivare.</pre><pre>Anf.85 Statsrådet ULF DINKELSPIEL (m):</pre><pre>Herr talman! Som jag sade vill jag inte föregripa\r\nresultatet av det arbete som nu pågår med\r\npropositionen om krigsmaterielexport, inte minst\r\ndärför att vi strävar efter bredaste möjliga enighet\r\nkring dessa frågor.</pre><pre>Det är ingenting fult med vapenexport. Det finns\r\nen bred enighet om att Sverige, för att kunna\r\nupprätthålla sin egen säkerhet, behöver en viss\r\nkrigsmaterielexport. Det är endast om man är helt\r\nemot varje militärt försvar som man lätt kan säga\r\nsig att vi skall avskaffa varje form av\r\nkrigsmaterielexport. Annars är det ett besvärligt\r\navvägningsproblem. Det är ett avvägningsproblem\r\nsom vi vill diskutera med alla som det berör.</pre><pre>Anf. 86 KENT CARLSSON (s):</pre><pre>Herr talman! Jag reagerade på ministerns\r\nuttalande om att det inte är något märkligt med\r\nvapenexport. Det finns ett antal exempel på att\r\nsvensk vapenexport faktiskt har varit en viktig\r\ningrediens i konflikter. Ta Indonesien som ett bra\r\nexempel. Det gäller också Indien--Pakistan, ett\r\nexempel som är aktuellt nu. Någon stolthet över\r\nsvensk vapenexport tycker jag knappast att man\r\nkan uttrycka här i kammaren.</pre><pre>Det jag frågade var: Finns det ambitioner från\r\nregeringen att minska den svenska vapenexporten?\r\nMargaretha af Ugglas har sagt i FN att vi skall\r\nminska vapenexporten. Samtidigt arbetar\r\nregeringen med lagförslag som antagligen innebär\r\natt man skickar en helt annan signal. Jag tycker att\r\ndet är en inkonsekvent hållning. Det gagnar\r\nknappast vår trovärdighet internationellt om vi å\r\nena sidan driver krav på minskad vapenexport och\r\npå FN-register osv., och å andra sidan nationellt\r\nförbereder en annan linje som snarast leder till\r\nökad vapenexport och vapenteknologisamarbete.</pre><pre>Överläggningen var härmed avslutad.</pre><pre></pre><pre>18 § Svar på fråga  1991/92:133 om handeln med\r\nJugoslavien</pre><pre>Anf. 87 Statsrådet ULF DINKELSPIEL\r\n(m):</pre><pre>Herr talman! Pär Granstedt har frågat\r\nutrikesministern vilka åtgärder regeringen avser\r\nvidta för att underlätta Sveriges ekonomiska utbyte\r\nmed de jugoslaviska republiker som försöker\r\nmedverka till en fredlig lösning och i synnerhet\r\nSlovenien. Arbetet inom regeringen är så fördelat\r\natt det är jag som skall svara på frågan.</pre><pre>I korthet innebär regeringens beslut om\r\nekonomiska åtgärder mot Jugoslavien att gällande\r\nbilaterala handels- och samarbetsavtal sägs upp.\r\nBeslutet innebär vidare att Jugoslavien fr.o.m. den\r\n13 november 1991 strukits från listan över de länder\r\nsom har särskild tullfrihet för varor enligt\r\nförordningen (1987:1285) om tullfrihet för varor\r\nfrån utvecklingsländerna (s.k. GSP-förmåner).</pre><pre>Därutöver har EFTAs råd den 14 november 1991\r\nbeslutat att suspendera de olika delarna av det\r\nmultilaterala samarbetet med Jugoslavien. Detta\r\ngäller bl.a. samarbetet inom ramen för den s.k.\r\nBergendeklarationen och tidigare gjorda\r\nutfästelser om finansiering av en\r\nindustrialiseringsfond.</pre><pre>I samband med informationen om regeringens nyss\r\nredovisade ekonomiska åtgärder har jag även\r\nmeddelat att regeringen är beredd, att i ljuset av\r\nden fortsatta utvecklingen, överväga särskilda\r\nåtgärder till förmån för parter som aktivt\r\nmedverkar i arbetet med att finna en fredlig och\r\nallomfattande lösning på konflikten. EG-länderna\r\nhar gjort ett liknande uttalande. Det är för dagen\r\ninte möjligt att säga exakt vilka åtgärder som här\r\nkan bli aktuella, men regeringen följer nära\r\nutvecklingen och står även i kontakt med såväl\r\növriga EFTA-länder som med EG-kommissionen i\r\nsträvan att uppträda på ett samordnat sätt.</pre><pre>Anf. 88 PÄR GRANSTEDT (c):</pre><pre>Herr talman! Jag ber att få tacka statsrådet\r\nDinkelspiel för svaret på frågan. Det är en tragisk\r\nutveckling som har gjort dessa åtgärder\r\nnödvändiga. Jag har haft tillfälle att tidigare i dag\r\ndiskutera detta med utrikesministern.</pre><pre>Åtgärderna i sig skapar också problem. De är\r\nnödvändiga, som ett försök bland många att tvinga\r\nparterna till förhandlingsbordet. Man får då\r\nacceptera att de kan skapa en del svårigheter. Men\r\nde slår litet blint. De slår mot parter som egentligen\r\ninte är inblandade i konflikten. Det mest\r\nuppenbara exemplet på det är Slovenien.</pre><pre>Slovenien fungerar i dag i allt väsentligt som en\r\nsjälvständig stat. Slovenien har egna\r\ngränskontroller, inga främmande trupper på sitt\r\nterritorium, sköter sin egen utrikeshandel osv. Men\r\nSlovenien är utsatt för ekonomiska åtgärder från\r\nSverige och västvärlden i övrigt utan att egentligen\r\nha gjort någonting som föranleder detta eller har\r\nvarit inblandat i någonting sådant.</pre><pre>Jag tror att det är viktigt att de överväganden som\r\nstatsrådet talar om i sitt svar sker med viss\r\nskyndsamhet. Tiden går. Sloveniens svårigheter\r\ndjupnar. Det är angeläget att ett normalt\r\nekonomiskt utbyte åtminstone med Slovenien kan\r\nkomma till stånd så fort som möjligt. Jag tror säkert\r\nockså att den slovenska delegation på hög nivå som\r\nvar här i förra veckan framförde precis de\r\nsynpunkterna till statsrådet Dinkelspiel.</pre><pre>Anf. 89 Statsrådet ULF DINKELSPIEL\r\n(m):</pre><pre>Herr talman! Jag avslöjar ingen större hemlighet\r\nom jag bekräftar precis vad Pär Granstedt säger.\r\nDet är en alldeles naturlig reaktion från Sloveniens\r\nsida.</pre><pre>Situationen kan inte tecknas helt i svart och vitt, så\r\natt man kan säga vem som är buse och vem som är\r\nängel. Det är klart att bilden är mångfasetterad.\r\nDet är just det som speglas i regeringens uttalande\r\natt man skall se över dessa åtgärder och eventuellt\r\ngradera dem framöver.</pre><pre>Jag delar Pär Granstedts uppfattning att vi, också\r\ni ljuset av utvecklingen i Jugoslavien, så snart som\r\nmöjligt skall utvärdera åtgärderna och se om det\r\nfinns anledning att tillämpa dem selektivt i något\r\navseende eller på annat sätt selektera de\r\nekonomiska åtgärder som vidtas.</pre><pre>Anf. 90 PÄR GRANSTEDT (c):</pre><pre>Herr talman! Det är klart att situationen är\r\nkomplicerad. Framför allt är det komplicerat när\r\nman skall göra en bedömning av Kroatiens roll. Vi\r\nupplever väl i allmänhet situationen så att det är\r\nSerbien som står för mycket av aggressiviteten och\r\nKroatien är i viss mån den angripna parten.\r\nSamtidigt finns det uppenbarligen mycket att säga\r\nom båda parternas ageranden. Men när man\r\ndiskuterar Slovenien tycker jag uppriktigt sagt inte\r\natt det är fullt så komplicerat.</pre><pre>Slovenien är inte inblandat i kriget över huvud\r\ntaget. Därför borde det inte kräva så utförliga\r\növerväganden från regeringen innan man kan\r\nkomma fram till att man åtminstone bör försöka\r\nvidta åtgärder för att Slovenien inte onödigtvis skall\r\ndrabbas. Jag hoppas alltså att regeringen\r\nnågorlunda snabbt kan komma till slutsatser, i varje\r\nfall på den punkten.</pre><pre>Anf. 91 Statsrådet ULF DINKELSPIEL\r\n(m):</pre><pre>Herr talman! Jag noterar vad Pär Granstedt säger.\r\nDet finns ingen grundläggande skillnad i\r\nbedömning här.</pre><pre>När man ser på t.ex. GSP-förmånerna, dvs. frågan\r\nom tullfrihet, är det rent tekniskt ganska\r\nkomplicerat att göra en åtskillnad. Vi skall\r\növerväga de olika åtgärder som Pär Granstedt har\r\ntagit upp.</pre><pre>Överläggningen var härmed avslutad.</pre><pre>19 § Svar på fråga  1991/92:147 om skolans\r\nansvar</pre><pre>Anf. 92 Statsrådet BEATRICE ASK (m):</pre><pre>Herr talman! Berith Eriksson har frågat mig vad\r\nregeringen tänker göra för att ge skolans personal\r\nde kunskaper som behövs för att bemöta lögner och\r\nmissuppfattningar om svensk flyktingmottagning.</pre><pre>Redan i skollagen klargörs att all personal i skolan\r\nhar ansvaret för att främja aktningen för varje\r\nmänniskas egenvärde. Härtill kommer att\r\nriksdagen 1985 uttalat att undervisningen skall\r\npräglas av ett interkulturellt synsätt. Jag förutsätter\r\natt skolverket, som har ansvaret för att vidta\r\nåtgärder för att utveckla skolan i den riktning\r\nriksdag och regering anger, följer utvecklingen\r\nsärskilt noga.</pre><pre>Detta är styrdokumenten, dvs. ramarna och målen.\r\nMedlen är här den fortbildning som staten ger\r\nresurser till och kommunerna har ansvaret för att\r\ngenomföra. De frågor vi nu talar om har fått stor\r\nuppmärksamhet bl.a. i massmedierna och i olika\r\nmanifestationer mot främlingsfientlighet. Jag utgår\r\ndärför från att man i kommunerna kommer att ge\r\ninsatser av det slag Berith Eriksson efterlyser hög\r\nprioritet.</pre><pre>Samtidigt måste enligt min uppfattning arbetet i\r\nskolan vara tålmodigt med syfte att på längre sikt\r\nöka toleransen och påverka normer och attityder.\r\nRisken är annars stor att åtgärder på detta område\r\nblir ytliga och fragmentariska. Här kommer skolans\r\nläroplaner in. Själv sade jag förra veckan i ett annat\r\nfrågesvar att regeringsförklaringens ord om\r\nmänniskolivets okränkbarhet och den personliga\r\nintegriteten måste komma till uttryck i tydligare\r\nläroplaner för skolan än vi har i dag.</pre><pre>Anf. 93 BERITH ERIKSSON (v):</pre><pre>Herr talman! Jag tackar statsrådet för svaret. Jag\r\nkommer själv från en liten ort i Norduppland, där\r\nvi har haft tre flyktingförläggningar. Nu har vi två,\r\nförutom kommunmottagning. Det är nytt från 1985\r\natt flyktingarna finns ute i små kommuner. Två\r\nskolor har bränts ned. En hel del andra incidenter\r\nhar förekommit, att skolbarn har kastat sten mot\r\nflyktingar osv.</pre><pre>Jag tog själv initiativ och gjorde besök i\r\nhögstadieskolan i går. Jag hade åtta lektionstimmar\r\nmed åttor och nior. Jag kan utifrån det tala om att\r\nvad skolan och lärarna nu vill ha är faktakunskaper.</pre><pre>Skolverket skulle vara den myndighet som har\r\nansvaret för att ta fram faktamaterial anpassade för\r\nbarn i olika åldrar. De vill faktiskt veta hur många\r\nflyktingar vi tar emot, vilka som får stanna, varför\r\ndet är olika för flyktingar från olika länder, hur de\r\ninternationella lagarna ser ut osv. Jag är också\r\nmedveten om att nästa nyckelgrupp kanske är\r\nrektorerna, som bör ta initiativ till studiedagar först\r\nför personal och sedan för barnen.</pre><pre>Just nu är det mycket angeläget att det kommer\r\nfram material som är lämpligt att använda ute i\r\nskolan, rent faktamaterial.</pre><pre>Anf. 94 Statsrådet BEATRICE ASK (m):</pre><pre>Herr talman! Jag är mycket väl medveten om det.\r\nVi har decentraliserat ansvaret på detta område.\r\nDet finns ett behov av information, och det finns\r\nmycket material.</pre><pre>Vi har en relativt ny bok som heter Rasism och\r\netniska konflikter -- vad kan skolan göra?, som SÖ\r\nhar gett ut. Den kom i våras. Den är mycket bra\r\noch utgår från ett projekt där över 100 skolor har\r\narbetat på olika sätt. Där finns bra beskrivningar,\r\nidéer, tankar och fakta för lärarna.</pre><pre>Invandrarverket har sedan tio år tillbaka arbetat\r\nmed att ta fram servicematerial till skolorna. Det\r\nfinns egentligen hur mycket som helst. Tidningen\r\nBamse är ett material för lågstadiet. Det finns\r\nkortfattade faktablad. Ett heter Överlagda lögner.\r\nDet är kort och belyser argument i den typen av\r\nflygblad som de flesta av oss har fått någon gång,\r\ndär det står att invandrare får hur mycket bidrag\r\nsom helst och allt vad det nu är. Här bemöts den\r\ntypen av påståenden punkt för punkt mycket\r\nsakligt.</pre><pre>Det finns mycket material, både från\r\ninvandrarverket och SÖ. Jag tror att det nu handlar\r\nom att få dem som arbetar i skolan att ta tag i denna\r\ninformation, att få dem informerade om var man\r\nsöker information och att faktiskt använda den. Jag\r\ntror att vi vuxna i Sverige vet en mängd saker som\r\nborde sägas och göras mot främlingsfientlighet och\r\nintolerans. Problemet är att vi vet allt detta, men vi\r\ngör för litet. Därför tycker jag att det är\r\nutomordentligt att Berith Eriksson som\r\nriksdagsledamot har varit ute i en skola. Det är det\r\npraktiska arbetet och föredömena som till slut kan\r\nge resultat. Målen och riktlinjerna finns, liksom\r\ninformationen. Det gäller bara att använda den.</pre><pre>Anf. 95 BERITH ERIKSSON (v):</pre><pre>Herr talman! Jag kontaktade invandrarverket och\r\nhade med mig material. Jag såg till att alla skolor i\r\nmin kommun har kataloger över det material som\r\nfinns. Men det var helt klart att de på skolorna inte\r\nhade en aning om att det fanns så här mycket\r\nmaterial. Då måste man på centralt håll se till att\r\nmaterialet kommer ut eller att kunskapen om\r\nmaterialet kommer ut.</pre><pre>De rasistiska organisationerna försitter inte\r\ntillfället att få ut sitt s.k. faktamaterial. Så fort det\r\nhar varit en incident med svenskar och flyktingar på\r\nen ort, ser de till att dela ut flygblad i just det\r\nområdet. På det sättet förstärker man angreppen\r\njust mot flyktingar.</pre><pre>Anf. 96 Statsrådet BEATRICE ASK (m):</pre><pre>Herr talman! Jag skall göra vad jag kan för att se\r\ntill att informationen om var man kan få materialet\r\nkommer ut ordentligt till våra skolor. Kanske har\r\ndenna debatt kunnat bidra en del till den\r\nmarknadsföringen.</pre><pre>Anf. 97 BERITH ERIKSSON (v):</pre><pre>Herr talman! Jag tackar för svaret.</pre><pre>Överläggningen var härmed avslutad.</pre><pre>Ajournering</pre><pre>Kammaren beslöt kl. 16.29 på förslag av förste vice\r\ntalmannen att ajournera förhandlingarna till kl.\r\n18.00.</pre><pre>Återupptagna förhandlingar</pre><pre>Förhandlingarna återupptogs kl. 18.00.</pre><pre>20 § Svar på fråga  1991/92: 142 om\r\nkatastrofhjälp till de irakiska kurderna</pre><pre>Anf. 98 Statsrådet ALF SVENSSON (kds):</pre><pre>Herr talman! Berith Eriksson har frågat mig om jag\r\när beredd att anslå katastrofhjälp till de irakiska\r\nkurderna.</pre><pre>Sverige har gett ett aktivt stöd till FN-programmet\r\nför humanitära insatser i Irak och den närliggande\r\nregionen. Hittills i år uppgår det svenska bidraget\r\ntill ca 60 milj.kr. Regeringen har därutöver bidragit\r\ntill det humanitära hjälparbete som Röda korset\r\noch Rädda barnen bedriver i Irak. En summa om\r\n10 milj.kr. har också lämnats som\r\nfinansieringsbidrag till de 470 FN-vakter som\r\nstationerats över hela Irak.</pre><pre>FN-programmet har enligt FNs egen rapport från\r\noktober i år varit effektivt. Således har de olika FN-\r\norganen tillsammans med enskilda organisationer\r\nfått alla flyktingar i Turkiet och Iran att återvända\r\ntill Irak. Dessutom har man försett två miljoner\r\nflyktingar och återvändande samt miljontals andra\r\nsårbara grupper i Irak med basförnödenheter. Men\r\näven om programmet har varit effektivt återstår\r\nstora hjälpbehov. Detta förhållande har också\r\nerkänts av FN genom resolution 706 den 15 augusti\r\ni år. Sverige avvaktar nu FNs godkännande av\r\nresolutionen. Jag kan lova Berith Eriksson att\r\nSverige kommer att medverka på bästa sätt i FN-\r\narbetet och i de betydande arbetsuppgifter som\r\nåterstår i Irak. Skulle FN-beslutet låta vänta på sig\r\när jag beredd att föreslå SIDA att katastrofmedel\r\ngenom hjälporganisationer som Röda korset m.fl.\r\nges hög prioritet.</pre><pre>Anf. 99 BERITH ERIKSSON (v):</pre><pre>Herr talman! Jag tackar biståndsministern för\r\nsvaret. Minor, bostäder och kylan är de starkaste\r\nhoten mot kurderna i Irak just nu. Det finns\r\nmiljontals minor runt vattenkällor och byar samt i\r\ngränsområden, framför allt mot Iran men även mot\r\nTurkiet. FN har lovat att man skall få hjälp med\r\nminröjning, men ingenting har ännu gjorts, och\r\nmånga människor skadas dagligen av minorna.</pre><pre>FNs vinterprojekt för området innebär att 45 000\r\nbostäder skall byggas. De får vara 6,5x4,0 meter\r\noch skall i regel bebos av sju personer.\r\nMänniskorna skall bygga dem själva. De får\r\ntakbjälkar, korrugerad plåt, fönster, dörrar,\r\ndörrkarmar och spik. Väggmaterialet måste de\r\nförsöka att skaffa själva, och då måste de också\r\nköpa cement. De får inte kaminer utan måste köpa\r\nsådana.</pre><pre>En kamin kostar 100 USA-dollar. De som kommer\r\nför att sälja exempelvis cement och kaminer är\r\nframför allt från Turkiet men även från Iran. De\r\ngodkänner bara dollar, en valuta som de drabbade\r\nmänniskorna inte har, och de har inte heller de\r\nsummor som krävs.</pre><pre>En annan hjälporganisation bygger 15 000 hus i\r\nområdet. Det finns dock mellan en och en halv och\r\ntvå miljoner människor som saknar tak över\r\nhuvudet just nu. De planerade insatserna täcker\r\n20 % av behovet. Om inte människorna får hjälp,\r\nförst och främst med minröjning, så att de kan\r\nbörja odla grönsaker när våren kommer, och sedan\r\nmed att få tak över huvudet, kommer hundratals\r\nmänniskor att dö i området under vintern. Det är\r\nvinter nu, och det är mycket kallt.</pre><pre>Anf. 100 Statsrådet ALF SVENSSON (kds):</pre><pre>Herr talman! Jag tycker att det är utomordentligt\r\nbra att Berith Eriksson har lyft fram den här frågan.\r\nVi är helt och rörande överens om att alla tänkbara\r\ninsatser skall göras för att hjälpa ett folk som har\r\nlidit och lider på ett så ohyggligt sätt. Som jag redan\r\nsagt håller vi en hög beredskap på\r\nkatastrofområdet, och om det blir ett beslut i FN\r\nhar vi möjlighet att omgående bidra med finansiellt\r\nstöd.</pre><pre>Vi följer alltså utvecklingen i Irak och den\r\nnärliggande regionen mycket noga. Härvidlag är\r\nrapporteringen från Röda korset och även FN\r\nliksom det arbete som bedrivs där något som är\r\nmycket viktigt för oss.</pre><pre>Herr talman! Jag skulle också vilja säga att vi har\r\ngjort vissa direkt riktade insatser för just Irak-\r\nkurderna, exempelvis via PMU, som den 27 juni i\r\når fick ett statligt bidrag på drygt 1 milj.kr. till\r\nteknisk hjälp. Men jag vill betona att vi har\r\nberedskap för att göra mer.</pre><pre>Anf. 101 BERITH ERIKSSON (v):</pre><pre>Herr talman! Det låter bra. Jag har i dag talat med\r\nen journalist och en fotograf som har kommit ut\r\nfrån området och som är mycket bekymrade. De\r\nkommer väl att gå ut med sitt material dels i ''8\r\ndagar'', dels i tidningsartiklar. Vad det handlar om\r\när människor från 4 000 förstörda byar, utspridda i\r\nstora områden som nu behärskas av Irak. Så sent\r\nsom i går fick vi rapporter om nya strider och nya\r\nflyktingströmmar.</pre><pre>Behovet av bostäder är mycket större än vad som\r\nhittills har beräknats. Man måste också komma\r\nihåg att klimatet därnere är ungefär som i Norrland.\r\nDet är nu snö och mycket kallt. Jag hoppas\r\nverkligen att vi skall kunna fatta ett beslut om\r\nkatastrofhjälp även utan att frågan väcks av FN.</pre><pre>Överläggningen var härmed avslutad.</pre><pre>21 § Svar på fråga  1991/92:146 om biståndet till\r\nCuba</pre><pre>Anf. 102 Statsrådet ALF SVENSSON (kds):</pre><pre>Herr talman! Lars Moquist har frågat mig varför\r\ninte utvecklingsbiståndet till kommunistregimen i\r\nHavanna stoppats helt.</pre><pre>I regeringsförklaringen sägs att Sverige skall leva\r\nupp till sina internationella åtaganden på\r\nbiståndsområdet. Vidare deklareras regeringens\r\navsikt att avbryta biståndssamarbetet med Cuba.\r\nJag kan konstatera att regeringen förra veckan\r\nfattade beslut helt i enlighet med\r\nregeringsförklaringen och de riktlinjer som gäller\r\nför utvecklingssamarbetet med Latinamerika.</pre><pre>Riktlinjerna för bistånd till Latinamerika innebär\r\nen satsning på länder som bedriver en\r\nutvecklingspolitik som främjar mänskliga\r\nrättigheter, demokrati och ekonomiska reformer.\r\nJag anser inte att Cuba bedriver en sådan\r\nutvecklingspolitik, vilket motiverar beslutet att\r\navbryta biståndet till Cuba.</pre><pre>Beslutet innebär att biståndet helt upphör då\r\ningångna avtal avslutas. För det tekniska\r\nsamarbetet och kursverksamheten genom BITS\r\ninnebär detta i praktiken att verksamheten avbryts\r\ndå endast en mycket liten summa finns kvar att\r\nutbetala till pågående projekt. För SARECs del\r\ninnebär det att forskningssamarbetet avslutas då\r\ndet nu gällande avtalet löper ut 1992/93. Jag anser\r\nnämligen att länder som ingår avtal med Sverige\r\nskall kunna lita på att vi håller vad vi lovat. Det\r\nskulle dessutom innebära slöseri med\r\nbiståndsmedel att abrupt avbryta det pågående\r\nforskningssamarbetet, bl.a. på cancerområdet. Här\r\nhandlar det inte enbart om finansiella överföringar\r\nutan också om ett viktigt givande och tagande på\r\ndet vetenskapliga området, som kan föra\r\nforskningen framåt även i Sverige.</pre><pre>Anf. 103 LARS MOQUIST (nyd):</pre><pre>Herr talman! Jag tackar biståndsministern för\r\nsvaret. Samtidigt vill jag passa på att lyckönska Alf\r\nSvensson till hans ansvarsfulla ministerpost.\r\nSmålänningar har ju oftast gjort bra ifrån sig i\r\ntidigare regeringar, och jag hoppas att Alf Svensson\r\nskall fortsätta denna fina tradition.</pre><pre>Jag är dock inte så nöjd med svaret. Jag förstår i och\r\nför sig att det kan vara svårt att direkt avbryta ett\r\ningånget avtal och ett samarbete just på\r\nforskningsområdet. Jag tycker tycker dock inte att\r\ndet hade varit så stor skillnad om det i stället hade\r\nvarit fråga om ett annat projekt i Cuba, på\r\nskolområdet eller liknande område.</pre><pre>Också det kunde ha varit ett projekt som sträckt sig\r\növer ett avsevärt antal år framöver. Kanske hade\r\nman haft samma syn på ett sådant projekt, som\r\nkanske hade sträckt sig fram till 1995/96. Det nu\r\naktuella projektet upphör tydligen den 1 juli 1993.</pre><pre>Vi som hörde regeringsdeklarationen hade trots allt\r\nförväntat oss att biståndet helt skulle ha avbrutits.\r\nJag vill ställa frågan till vilken summa projektet\r\nbelöper sig. Det har i pressen funnits uppgifter om\r\natt det gäller ca 7 milj.kr. Är det ungefärligen en\r\nkorrekt uppgift?</pre><pre>Anf. 104 Statsrådet ALF SVENSSON (kds):</pre><pre>Herr talman! Det är en korrekt uppgift räknat på\r\nårsbasis. Det blir under de tre åren framöver\r\nsammanlagt 21 milj.kr.</pre><pre>Jag vill understryka för Lars Moquist att den här\r\nforskningen är på en mycket hög professionell nivå.\r\nDet är faktiskt så att våra forskare är måna om att\r\nden skall få fortsätta, eftersom de har en hel del att\r\nlära av sina kubanska vänner. Jag tror att man\r\nmåste hålla denna typ av relationer litet vid sidan\r\nom andra biståndsrelationer.</pre><pre>Det kan också vara betydelsefullt att denna typ av\r\nprofessionella forskare har något fönster utåt och\r\natt vi har något fönster in till dem. Jag måste säga\r\natt jag rent etiskt eller mentalt skulle ha haft svårt\r\natt avbryta den forskningsrelation som nu finns.\r\nDet gäller, som Moquist vet, i synnerhet\r\ncancerforskning, inte minst användningen av\r\ninterferon. Samarbetet avser också områden som\r\nlymfom och bröstcancer. Det gäller vidare\r\nmedicinsk forskning avseende\r\nhjärnhinneinflammation, diabetes och tuberkulos.\r\nJag tycker att det är viktigt att forskning på\r\nprofessionell nivå beträffande sjukdomar som är så\r\nbrutala för alla drabbade inte avbryts.</pre><pre>Anf. 105 LARS MOQUIST (nyd):</pre><pre>Herr talman! Jag tycker ändå att pengar till den\r\nfortsatta verksamheten fram till den 1 juli 1993\r\nkunde ha kommit från annat håll. Om kubanerna\r\nanser att denna forskning skall fortsätta, tycker jag\r\natt man från kubansk sida själv kunde ha finansierat\r\nden, hellre än att Sverige skall fortsätta att ge\r\nbiståndspengar till en kommunistisk regim i\r\nHavanna.</pre><pre>Anf. 106 Statsrådet ALF SVENSSON (kds):</pre><pre>Herr talman! Jag vågar nog mycket klart säga att\r\nom vi hade dragit tillbaka denna förhållandevis\r\nblygsamma forskningsresurs, hade den här\r\nforskningen inte kunnat fortsätta. Jag tror faktiskt\r\natt det skulle ha varit ganska svårt också för Lars\r\nMoquist att försvara ett avbrytande av en\r\nforskning, som de professionella anser vara\r\nbetydelsefull för att ta itu med dessa utomordentligt\r\nutbredda folksjukdomar, vilka vi så gärna vill\r\nkunna hantera. Jag tror att det i synnerhet skulle\r\nvara ganska svårt för Lars Moquist att försvara ett\r\nsådant avbrytande gentemot de grupper som är\r\ndrabbade av sjukdomen.</pre><pre>Men Lars Moquist och jag är helt överens om att\r\ndet inte blir något fortsatt umgänge på biståndsnivå\r\nmed Cuba när detta projekt är helt avslutat.\r\nDessutom tror jag inte att Fidel Castro kommer att\r\nkunna hanka sig kvar länge till på Cuba.</pre><pre>Överläggningen var härmed avslutad.</pre><pre>22 § Svar på fråga  1991/92:157 om de enskilda\r\norganisationernas ställning i biståndsarbetet</pre><pre>Anf. 107 Statsrådet ALF SVENSSON (kds):</pre><pre>Herr talman! Filip Fridolfsson har frågat mig vad\r\njag avser att göra för att stärka de enskilda\r\norganisationernas ställning i biståndsarbetet.</pre><pre>För närvarande kanaliseras omkring 20 % av det\r\ntotala biståndet via SIDA genom enskilda\r\norganisationer. Detta illustrerar de enskilda\r\norganisationernas förmåga att främja demokrati\r\noch att nå ut med sociala och andra insatser till de\r\nfattigaste och mest sårbara grupperna i u-länderna.</pre><pre>Jag avser att stärka de enskilda organisationernas\r\nställning i biståndsarbetet på flera olika områden.</pre><pre>I de samtal som regelbundet hålls med de länder\r\nsom mottar svenskt stöd kommer jag att ägna\r\nsärskild uppmärksamhet åt villkoren för de\r\nenskilda organisationernas arbete i dessa länder.\r\nUtgångspunkten härvidlag är att organisationerna\r\nskall ha goda möjligheter att med sina kunskaper\r\noch erfarenheter dels genomföra effektiva\r\nbiståndsinsatser, dels stödja framväxten av folkliga\r\nrörelser för att därigenom främja mänskliga\r\nrättigheter och en demokratisk samhällsutveckling.\r\nJag kommer också att understryka denna\r\nuppfattning i relevanta multilaterala sammanhang.</pre><pre>Jämsides med detta vill jag genom\r\nbiståndssamarbetet stödja uppbyggnaden av\r\nfungerande internationella kontaktnät mellan\r\nenskilda organisationer. Svenska folkrörelser har i\r\ndetta sammanhang en viktig pådrivande uppgift.</pre><pre>Fortsatta ökningar av biståndet genom enskilda\r\norganisationer skall ge dessa möjligheter att\r\nplanera en tillväxt av såväl projekt- som\r\ninformationsverksamheten. Genom stöd till\r\ninnovativa insatser på bl.a. folkbildningsområdet\r\nkan sådana insatser främja kontakt mellan kulturer\r\noch befolkningsgrupper också i vårt svenska\r\nsamhälle.</pre><pre>Enskilda organisationer kommer vidare att ha en\r\nhuvudroll i det särskilda bistånd som ges för att\r\nfrämja mänskliga rättigheter och demokrati.</pre><pre>Jag avser slutligen att fortsätta samrådet med de\r\nenskilda organisationerna genom folkrörelserådet.</pre><pre></pre><pre>Anf. 108 FILIP FRIDOLFSSON (m):</pre><pre>Herr talman! Jag vet att jag är litet sent ute, men\r\nockså jag vill gratulera Alf Svensson till posten som\r\nbiståndsminister. Jag tror att statsrådet Svensson är\r\nrätt man på rätt plats. Det är väl känt för många här\r\natt statsrådet Alf Svensson och jag är samma andas\r\nbarn -- vi är pingstbröder. Vi ser därför på\r\nbiståndsfrågorna ur samma vinkel, och vi vet vilket\r\nfantastiskt arbete kyrkorna och de fria samfunden\r\ngör.</pre><pre>Jag har nu fått ett svar som är synnerligen positivt.\r\nDet är så positivt att jag redan har fått svar på de\r\nföljdfrågor jag har snickrat ihop på mitt rum. Detta\r\när en litet trist utgångspunkt för en debatt. Jag har\r\ni alla fall ett råd, och jag vill höra om det inte ligger\r\nnågonting i detta råd, som jag har kommit på\r\nalldeles själv.</pre><pre>I denna riksdag finns i alla partier folkrörelsefolk.\r\nFrågor måste slussas igenom riksdagen för att de\r\nskall få en reell innebörd. Jag undrar om inte\r\nstatsrådet då och då, över partigränserna, skulle\r\nkalla in någon eller några av dessa personer för\r\nsamråd. Skulle statsrådet Svenssons ögon falla på\r\nmig som moderat skulle jag känna mig smickrad,\r\noch jag tror också att jag skulle kunna delge vissa\r\nsynpunkter som skulle vara bra i detta\r\nsammanhang. Ligger det inte någonting i en sådan\r\nsynpunkt?</pre><pre>Anf. 109 Statsrådet ALF SVENSSON (kds):</pre><pre>Herr talman! Jag tackar min broder Filip\r\nFridolfsson för det goda rådet och tar det\r\nnaturligtvis till mig.</pre><pre>Vi har, och det vet säkert Filip Fridolfsson, mycket\r\ngoda kontakter genom Folkrörelserådet, men dessa\r\nkontakter kan naturligtvis bli bättre, och vi kan gott\r\nockså ha kontakter med folkrörelsepersoner här i\r\nkammaren.</pre><pre>Jag vill i sammanhanget ändå lyfta fram att det\r\nibland kan vara litet svårt för folkrörelserna att ta\r\nåt sig de möjligheter som finns. Det finns ett tak.\r\nJag är klar över att Filip Fridolfsson känner till\r\ndetta, men jag skulle ändå vilja påpeka det. Det\r\nfinns nämligen ute i opinionen ibland en\r\nföreställning om att folkrörelserna kan ta på sig\r\nprecis hur mycket som helst. Men det kan de inte.\r\nDe är ju också mycket mån om att behålla sitt eget\r\nengagemang och inte ta död på det genom stora\r\nresursströmmar från U-avdelningen.</pre><pre>Jag vill också gärna i detta sammanhang säga att\r\nmedlen till enskilda organisationers\r\nbiståndsinsatser i det närmaste har fyrdubblats\r\nunder det senaste decenniet. Det är något att se\r\nmycket positivt på, och det visar entydigt att mina\r\nföreträdare på den här posten har haft klart för sig\r\nde enskilda organisationernas och folkrörelsernas\r\nstora kunskaper och insatser just på detta område.</pre><pre>Anf. 110 FILIP FRIDOLFSSON (m):</pre><pre>Herr talman! Även jag är medveten om den\r\nbegränsning som finns, att de enskilda\r\norganisationerna inte kan ta emot hur mycket\r\npengar som helst eller omsätta dem i vederhäftigt\r\narbete. Jag har inte mycket till övers för\r\nsocialdemokratisk regeringspolitik, men Lena\r\nHjelm-Wallén har dock etablerat ett gott samarbete\r\nmed de fria organisationerna. Jag är inte ett dugg\r\nrädd för att den nya regeringen inte kommer att\r\nfortsätta detta arbete och kanske utvidga det.</pre><pre>Men det är ändå i denna politiska församling som\r\nbesluten skall fattas. Att man har goda kontakter\r\nmed kunnigt folk i de olika kyrkorna och de\r\nenskilda organisationerna är bra, men det är också\r\nviktigt med sådana goda kontakter i riksdagen. Jag\r\nsäger inte detta för att få besöka er i kanslihuset,\r\näven om också jag i och för sig åtrår det. Frågorna\r\nskulle falla framåt med en sådan direktkontakt\r\nnågon gång då och då.</pre><pre>Anf. 111 Statsrådet ALF SVENSSON (kds):</pre><pre>Herr talman! Så sant som min förlossare lever skall\r\njag se till att bjuda in herr Filip Fridolfsson och en\r\nrad andra duktiga folkrörelsepersoner från\r\nkammaren.</pre><pre>Anf. 112 FILIP FRIDOLSSON (m):</pre><pre>Herr talman! Jag är tacksam för att detta står i\r\nprotokollet. Jag känner mig mycket tillfreds med\r\ndet.</pre><pre>Överläggningen var härmed avslutad.</pre><pre>23 § Svar på fråga  1991/92:136 om Syrien som\r\nasylland för kurder</pre><pre>Anf. 113 Bostadsminister BIRGIT\r\nFRIGGEBO (fp):</pre><pre>Herr talman! Berith Eriksson har frågat mig om jag\r\nanser att Syrien kan betraktas som ett godtagbart\r\nasylland för kurder.</pre><pre>Frågan är ställd mot bakgrund av att statens\r\ninvandrarverk i november beslutade att åtta\r\nirakiska kurder som hade kommit till Sverige via\r\nSyrien skulle avvisas tillbaka till Syrien enligt\r\nprincipen om första asylland.</pre><pre>Mitt svar till Berith Eriksson är att jag anser att\r\nSyrien i princip kan betraktas som ett godtagbart\r\nasylland för irakiska kurder. UNHCR har inte haft\r\nnågon annan åsikt. Jag vill också understryka att\r\nman i det enskilda ärendet självfallet måste ta\r\nställning till frågan om det finns ett skyddsbehov.</pre><pre>Anf. 114 BERITH ERIKSSON (v):</pre><pre>Herr talman! Jag tackar ministern för svaret, men\r\njag är inte av samma uppfattning som Birgit\r\nFriggebo. Jag tycker inte att man ens i princip kan\r\nanse Syrien som ett godtagbart första asylland. Om\r\nman är av den uppfattningen har man inte förstått\r\ngrundproblemet för kurderna, nämligen att\r\ngrannländerna använder dem när det passar\r\nsamtidigt som man förföljer den egna befolkningen\r\noch att det också blir väldigt snabba ändringar.</pre><pre>Gränsen mot Syrien är nu stängd. Kurdledarnas\r\nförhandling med fienden Saddam har gjort att man\r\nhar stängt gränsen och att man noggrant\r\nundersöker människor som kommer in i landet om\r\nde irakiska kurder.</pre><pre>De personer jag har pratat med i dag, som nyligen\r\nhar kommit ut från landet, har berättat om vad som\r\nhänt dem. När de åkte in i landet råkade fotografen\r\nha ett visum för Irak, som var flera år gammalt.\r\nFotografen var norrman och alltså inte kurd.\r\nPersonerna fick vänta i sexton timmar innan\r\nsäkerhetspolisen tillät dem att komma in i landet.</pre><pre>Det har kommit många rapporter om det\r\nhårdnande läget för kurder i Syrien. Jag vill inte ta\r\nupp det enskilda fallet, som egentligen handlade\r\nom transitbestämmelserna. Men jag menar att man\r\ni princip inte kan anse Syrien vara ett godtagbart\r\nförsta asylland. Jag kan bara inte förstå hur man\r\nkan se det så.</pre><pre>Anf. 115 Bostadsminister BIRGIT\r\nFRIGGEBO (fp):</pre><pre>Herr talman! När det gäller länder som Syrien, ett\r\nland som vi i många avseenden har mycket kritiska\r\nsynpunkter på, har vi naturligtvis kontakt med\r\nUNHCR, och vad de säger i sådana här frågor är\r\nviktigt. UNHCR har alltså inte någon annan\r\nuppfattning än att Syrien för irakiska kurder är ett\r\ngodtagbart asylland.</pre><pre>Dessutom finns företeelser som visar det som\r\nBerith Eriksson litet grand också trycker på,\r\nnämligen att man i Syrien är positivt inställd till just\r\nirakiska kurder. Det tar sig uttryck i att Syrien\r\nstödjer de irakiska kurderna både ekonomiskt och\r\nmilitärt. De irakiska kurderna har t.o.m. politiska\r\nkontor i Damaskus.</pre><pre>Man kan ha olika synpunkter på detta, men i dag\r\nlever ju hundratusentals kurder i Syrien, även om\r\nde visserligen är statslösa.</pre><pre>Detta ärende har inte hanterats av\r\nregeringskansliet, och det finns heller ingen\r\nanledning att gå in på ett enskilt ärende. Det är\r\nändå viktigt att ha kontakt med UNHCR just i den\r\nhär typen av ärenden, och det har också skett i detta\r\nfall.</pre><pre>Anf. 116 BERITH ERIKSSON (v):</pre><pre>Herr talman! Jag måste då upplysa ministern om\r\natt den goda kontakt hon redogör för mellan\r\nkurdledare och Syrien inte längre finns. Syrien har\r\nexempelvis i dagarna stängt dessa kurders\r\nmöjligheter till kommunikation in i landet. Jag har\r\nockså fått rapporter om irakiska kurder som\r\ntidigare har sänts till Syrien och som sedan har blivit\r\nvidaresända till Libanon, och det låter ju verkligen\r\ninte bra. När man, som ministern sade, har\r\nfråntagit hundratusentals kurder i det egna landet\r\nderas medborgarskap, ger man ju inte\r\nmedborgarskap till någon annan. Detta betyder en\r\nhel mängd saker. Kurderna får inte gifta sig. De får\r\ninte bosätta sig. De får inte registrera sina barn, och\r\ndessa får då ingen skolundervisning. Vissa\r\nlivsmedel som är subventionerade får de inte köpa\r\ntill det lägre priset utan till ett mycket högre. Detta\r\ninnebär en hel mängd saker, och det gäller just\r\nkurder -- både kurder i landet och kurder som\r\nkommer till landet.</pre><pre>Överläggningen var härmed avslutad.</pre><pre>24 § Svar på fråga  1991/92:148 om\r\nfilmproduktionen</pre><pre>Anf. 117 Bostadsminister BIRGIT\r\nFRIGGEBO (fp):</pre><pre>Herr talman! Ewa Hedkvist Petersen har frågat\r\nmig huruvida regeringen avser att ta några initiativ\r\nför att stimulera filmskapande i andra delar av\r\nlandet än huvudstadsregionen.</pre><pre>Den statliga filmpolitiken förverkligas i huvudsak\r\ngenom det avtal som staten slutit med\r\nfilmbranschen. Vissa specialdestinerade medel\r\ntillskjuts därutöver av staten. Svenska\r\nFilminstitutet svarar för fördelningen av de\r\nsamlade stödinsatserna.</pre><pre>Många regissörer i landet -- långfilmare såväl som\r\nkort- och dokumentärfilmare -- har sin hemvist\r\nutanför Stockholm. Åtskilliga filminspelningar sker\r\nockså utanför huvudstadsområdet, med\r\nkonstnärliga motiv som ofta har föga att göra med\r\nStockholm.</pre><pre>Jag vill ändå medge att Stockholmsdominansen --\r\npå filmens område liksom inom andra\r\nkulturområden -- är påtaglig. Bl.a. mot denna\r\nbakgrund har Filminstitutet erhållit\r\nspecialdestinerade medel för satsning på lokala\r\nmedieverkstäder. Kabelnämnden disponerar också\r\nmedel för liknande syfte. De insatser som på detta\r\nsätt kommit till stånd -- bl.a. i Norrbotten -- kan på\r\nlängre sikt skapa bättre förutsättningar för en mer\r\nomfattande produktion av film utanför Stockholm.</pre><pre>Nuvarande filmavtal gäller t.o.m. 1992. En särskild\r\nutredare, landshövdingen Jan Rydh, har i uppgift\r\natt lämna förslag om utformningen av den framtida\r\nfilmpolitiken. Rydhs betänkande kommer att\r\növerlämnas till regeringen inom kort. Efter\r\nremissbehandling kommer regeringen att redovisa\r\nsitt förslag till ny filmpolitik för riksdagen.</pre><pre>Anf. 118 EWA HEDKVIST PETERSEN\r\n(s):</pre><pre>Herr talman! Jag vill tacka bostadsministern för\r\nsvaret på min fråga.</pre><pre>Jag noterar att även bostadsministern anser att\r\nStockholmsdominansen är stor inom\r\nfilmproduktionen. Hon påpekar att detta gäller\r\näven inom andra kulturformer, och det måste jag\r\ntyvärr också hålla med om.</pre><pre>Jag vill ändå vidhålla att en alldeles överväldigande\r\ndel av filmproduktionen sker med utgångspunkt i\r\nhuvudstaden, och det är därför jag har ställt min\r\nfråga. Notera här att jag säger ''produktionen''. Jag\r\nhåller med bostadsministern om att detta kanske\r\ninte alltid gäller tematiskt, vad beträffar temana för\r\nfilmerna, men det gäller produktionen. I och med\r\natt det handlar om produktion uppstår den risk jag\r\nskriver om i min fråga, risken för en koncentration\r\nav kunnande och en koncentration av teknik. Detta\r\när inte bra, och det är bl.a. av den anledningen jag\r\när angelägen om att vi får en spridning av\r\nfilmproduktionen i landet.</pre><pre>Det är nu så att vi har en decentraliserad\r\norganisation inom TV2. Detta har gett resultat på\r\nså sätt att en större del av filmandet sker ute i\r\nlandet, och det är mycket bra.</pre><pre>Birgit Friggebo nämner också de medel som\r\nFilminstitutet handhar. Dessa medel finns, och det\r\när mycket bra. Men de räcker inte. Det behövs\r\nstörre stimulanser för att få i gång\r\nfilmproduktionen ute i landet.</pre><pre>Jag har ställt min fråga därför att filmen är en\r\nmycket viktig kulturform. Jag ser också detta som\r\nett sätt att förstärka lokala och regionala kulturarv.\r\nDet är viktigt att vi gör det, nu när vi skall närma\r\noss Europa. Jag är också medveten om att\r\nfilmavtalet är på väg.</pre><pre>Jag vill ställa följande fråga: Anser\r\nbostadsministern att det vore önskvärt att en större\r\ndel av filmproduktionen sker på fler håll i landet?</pre><pre>Anf. 119 Bostadsminister BIRGIT\r\nFRIGGEBO (fp):</pre><pre>Herr talman! Det viktigaste är att det produceras\r\nmycket film i Sverige av god kvalitet som också kan\r\nvisas. Jag tycker att det viktigaste är att vi kan få\r\ntillgång till god svensk film att titta på. Där finns det\r\nproblem i dag. Filmproduktionen sjunker totalt\r\nsett. Visserligen har den varit mycket hög under\r\nsenare år. Det produceras också film med statligt\r\nstöd som har en liten publik. Det tycker jag är\r\ngrundproblemen.</pre><pre>Sedan tycker jag naturligtvis också att det är bra\r\nmed en produktion spridd över landet och att det\r\nfinns filmare som bor på andra ställen än i\r\nhuvudstaden. Det har också varit bakgrunden till\r\natt Filminstitutet sedan förra året har pengar till\r\nlokala medieverkstäder, 4,5 milj.kr. som\r\nvisningsnämnden har till sitt förfogande. Det är ett\r\ndelvis nytt projekt, som kan få effekter mera\r\nlångsiktigt.</pre><pre>Om Ewa Hedkvist Petersen inte misstycker, vill jag\r\nsäga att det finns frågor som är av större dignitet när\r\ndet gäller svensk filmproduktion över huvud taget.\r\nJag vill dock inte nedvärdera den fråga som är\r\nställd.</pre><pre>Anf. 120 EWA HEDKVIST PETERSEN\r\n(s):</pre><pre>Herr talman! Jag noterar att bostadsministern och\r\njag har ett gemensamt intresse av att vi har en\r\nkvalitativt god filmproduktion i landet. Det är\r\nnaturligtvis utgångspunkten för min fråga. Jag vill\r\nockså att det produceras mycket film. Jag tror att\r\nom det produceras mycket film, finns det större\r\nförutsättningar att det produceras film i hela landet.\r\nJag tycker dock att det är en viktig fråga, att det\r\nsker produktion ute i landet. Jag vet nämligen att\r\ndet finns så många bra filmare ute i landet, som\r\nskulle kunna göra kvalitetsfilmer om vi stimulerade\r\ntill det.</pre><pre>Pengarna finns på Filminstitutet, som jag sade.\r\nMen de räcker inte. Det är naturligtvis min\r\nförhoppning att det i samband med filmavtalet skall\r\nkunna finnas möjligheter att stimulera till\r\nytterligare filmproduktion ute i landet. Jag tror att\r\nbostadsministern och jag har en gemensam\r\nambition i denna fråga. Jag nöjer mig med det\r\nsvaret från bostadsministern och hoppas att vi\r\nbägge två kommer att fortsätta kämpa för en större\r\nfilmproduktion i landet.</pre><pre>Överläggningen var härmed avslutad.</pre><pre>25 § Svar på fråga  1991/92:151 om\r\nförhandsgranskning av videogram</pre><pre>Anf. 121 Bostadsminister BIRGIT\r\nFRIGGEBO (fp):</pre><pre>Herr talman! Eva Johansson har frågat mig om det\r\när regeringens uppfattning att alla videogram skall\r\nförhandsgranskas. Hon hänvisar till ett referat av\r\nett anförande som civilministern har hållit.</pre><pre>Civilministern har redovisat att riksdagen inte varit\r\nberedd att införa en obligatorisk\r\nförhandsgranskning av videogram. I riksdagens\r\nbeslut ingick också ett brett åtgärdsprogram för att\r\nminska skadeverkningarna av våldsskildringar i\r\nrörliga bilder, vilket civilministern också hänvisade\r\ntill. Regeringen följer upp detta beslut.</pre><pre>Förhandsgranskning av videogram som inte skall\r\nvisas offentligt är frivillig, och den nu antagna\r\nyttrandefrihetsgrundlagen förbjuder lagstiftning\r\nom obligatorisk förhandsgranskning eller censur av\r\nalla yttranden i ljud och bild utom filmer, inkl.\r\nvideogram, som skall visas offentligt.</pre><pre>Svaret på Eva Johanssons fråga är alltså att en\r\nändring av lagstiftningen i denna fråga inte är\r\naktuell.</pre><pre>Anf. 122 EVA JOHANSSON (s):</pre><pre>Herr talman! Jag konstaterar det något underliga\r\nförhållandet att när man ställer frågor om\r\nbostadspolitiken, får man svar av någon annan\r\nminister än bostadsministern, men när man frågar\r\nom annat, så svarar bostadsministern. Så är nu en\r\ngång ordningen.</pre><pre>Jag vill tacka för svaret. Jag tycker att det är en bra\r\nredovisning. Anledningen till frågan är inte bara ett\r\ntidningsreferat av vad som hänt på en konferens där\r\ncivilministern har deltagit utan också\r\nkonferensdeltagarnas samstämmiga rapporter om\r\nvad som har sagts. Detta gjorde att jag tycker att\r\ndet är angeläget att vi klarar ut vad som är\r\nregeringens uppfattning. Vi har ju en regering, som\r\nbör tala med en mun.</pre><pre>Det är bra om bostadsministern kan informera\r\ncivilministern om vad som gäller i dessa frågor,\r\neftersom ni väl har något av ett gemensamt ansvar\r\nför att verkningarna av våldsskildringar på bl.a.\r\nvideo motverkas, framför allt bland ungdomar.</pre><pre>Jag delar självfallet Inger Davidsons, och jag antar\r\nockså Birgit Friggebos uppfattning, att det är\r\nviktigt att barn och ungdomar värnas mot\r\nmediernas spridning av grovt våld och annat otyg.\r\nJag är övertygad om att dessa våldsskildringar\r\nbidrar till en spridning av det riktiga våldet i\r\nsamhället, även om det också finns andra\r\nförklaringar. Jag skulle inte ha något emot om\r\ndenna smörja försvann från marknaden. Men den\r\nmetod som civilministern anvisar har flera brister.\r\nDet har Birgit Friggebo redovisat i svaret till mig.\r\nDet behövs andra åtgärder om man vill komma till\r\nrätta med problemet och inte bara vill vinna\r\npolitiska poäng. Det skulle vara intressant att höra\r\nom kulturministern/bostadsministern har några\r\nandra åtgärder att föreslå i detta syfte.</pre><pre>Anf. 123 Bostadsminister BIRGIT\r\nFRIGGEBO (fp):</pre><pre>Herr talman! Eva Johansson och jag har precis\r\nsamma uppfattning när det gäller frågan om\r\nförhandsgranskning. Den frågan är delvis avförd\r\nfrån den politiska debatten i och med den nya\r\nyttrandefrihetsgrundlagen, som ju antogs här i\r\nkammaren bara för någon vecka sedan. Riksdagen\r\nhar också velat ha ett åtgärdsprogram med olika\r\ndelar för att stävja det värsta skräpet i detta\r\navseende. Där har vi också samma uppfattning.</pre><pre>Vi har ett antal olika politiska partier i Sverige i\r\ndag. En del sitter i regeringen, andra gör det inte.\r\nDet är naturligtvis inget fel att en medlem i ett\r\npolitiskt parti får föra fram och tala om att partiet\r\nför sin del har en viss uppfattning. Det är också vad\r\nsom har skett när det gäller civilministern. Jag har\r\ntagit del av det tal som civilministern höll. Hon är\r\nmycket väl informerad om att riksdagen har\r\nförbjudit förhandsgranskning av videogram. Det\r\nfinns ingen anledning att kritisera civilministern för\r\nde uttalanden som hon har gjort. Beskedet från\r\nregeringen är fullt klart.</pre><pre>Anf. 124 EVA JOHANSSON (s):</pre><pre>Herr talman! Vi har flera politiska partier som\r\nsjälvfallet skall ha rätt att framföra sina åsikter i\r\nolika politiska frågor, oavsett om de sitter i\r\nregeringen eller inte. Men när en regeringsledamot\r\nkräver lagändringar brukar regeringen mena\r\nnågonting med det. Det brukar vara en avisering\r\nom en lagändring. Därmed uppkom frågan\r\nnaturligtvis från många som har intressen i detta.</pre><pre>Jag tycker att det är bra att frågan om\r\nförhandsgranskning på ett sätt är avförd från den\r\npolitiska debatten, som Birgit Friggebo säger. Då\r\nskulle vi kunna ägna oss åt en debatt om åtgärder\r\nsom verkligen skulle göra att vi kom till rätta med\r\ndet problem som ligger i att medierna över huvud\r\ntaget, inte bara video, sprider en våldskultur och en\r\nromantisering av våldet som jag tror kan vara till\r\nmycket stort förfång för många unga människor i\r\nderas utveckling. Därmed är jag nöjd med svaret.</pre><pre>Anf. 125 Bostadsminister BIRGIT\r\nFRIGGEBO (fp):</pre><pre>Herr talman! Jag delar också den uppfattningen att\r\ndet är bra att vi kan ta itu med de stora problemen,\r\nnär den politiska debatten har rensats från\r\ndiskussionerna om förhandsgranskning. Det gäller\r\ninte minst föräldrarnas ansvar för sina barn och för\r\nvad barnen tittar på. Det finns mycket som barn\r\ninte bör titta på, även om vi hade haft en\r\nförhandsgranskning av olika produkter. Här har vi\r\nett gemensamt ansvar från de olika partierna att\r\nunderstödja en sådan verksamhet.</pre><pre>Överläggningen var härmed avslutad.</pre><pre></pre><pre>26 § Svar på fråga  1991/92:153 om\r\npraxisändringen i flyktingpolitiken</pre><pre>Anf. 126 Bostadsminister BIRGIT\r\nFRIGGEBO (fp):</pre><pre>Herr talman! Marianne Andersson har frågat mig\r\nom jag är ''villig att av humanitära skäl pröva även\r\ndem som kommit i kläm vid praxisförändringen i\r\nvad avser asylärenden''.</pre><pre>Frågan synes i första hand ta sikte på asylsökande\r\nfrån Somalia. Det övervägande flertalet av\r\nasylsökande från det landet har på grund av de\r\nförhållanden som råder där beviljats\r\nuppehållstillstånd utan att tidsfaktorn haft någon\r\navgörande betydelse. Regeringarna har under det\r\nsenaste året inte fattat några beslut om avvisning till\r\nSomalia.</pre><pre>När det gäller frågan om tidsrelaterade\r\nuppehållstillstånd för asylsökande vill jag\r\nunderstryka att vistelsetiden i sig av principiella\r\nskäl inte bör vara ett tillräckligt faktum för att\r\nuppehållstillstånd skall beviljas. Avgörande måste\r\nvara de sammantagna omständigheterna i varje\r\närende.</pre><pre>Inom regeringskansliet pågår nu ett intensivt arbete\r\ni syfte att få en på utlänningslagen grundad effektiv\r\noch fast praxis i vad avser asylärenden. Någon\r\npraxisförändring av det slag Marianne Andersson\r\npåstår har inte förekommit.</pre><pre>Anf. 127 MARIANNE ANDERSSON (c):</pre><pre>Herr talman! Jag vill tacka invandrarministern för\r\nsvaret, även om jag har andra uppgifter. Detta\r\ngäller ett överklagandeärende, som nu finns på\r\ndepartementet. Jag känner personligen till ett fall,\r\ndär egentligen ett fel från invandrarverket ledde till\r\nett avslag, vilket överklagades. Efter behandling i\r\ndepartementet finns nu ett positivt omdöme om\r\nuppehållstillstånd. Tyvärr hann ärendet inte\r\nkomma upp till behandling i regeringen innan\r\npraxis, enligt de uppgifter jag har fått därifrån,\r\nförändrades. Nu ser handläggaren där ingen\r\nmöjlighet att få ärendet avgjort inom den närmaste\r\nframtiden.</pre><pre>Samtidigt får, mycket riktigt, många somalier som\r\nhar varit kortare tid i Sverige än den aktuella\r\npersonen och som också kommer från norra\r\nSomalia, uppehållstillstånd av invandrarverket i\r\nGöteborg. Det har skrivits en hel del om just\r\ntidsaspekten i pressen i Västsverige under förra\r\nveckan. Det är inte svårt att föreställa sig hur den\r\nsom så att säga blir över känner sig i en sådan\r\nsituation. Han är i ett mycket dåligt psykiskt skick.</pre><pre>Alla partier som nu sitter i regeringen har tidigare\r\nmycket kraftigt kritiserat den förra regeringen för\r\nen godtycklig flyktingpolitik med långa väntetider\r\nosv. Jag förutsätter att invandrarministern inte\r\nmenar att godtycket nu skall bli än värre. Jag\r\nhoppas att det är ett misstag som har begåtts och att\r\ndet går att rätta till. Jag vill därför vädja till\r\ninvandrarministern att se över detta ärende. Det\r\ngäller Mohamed Faarah, som finns på\r\nflyktingförläggningen i Vårgårda. Han har varit här\r\nmer än 18 månader. Det kan finnas en del, men\r\nmycket få fall med personer i samma situation. Jag\r\nvill att invandrarministern skall titta på detta.</pre><pre>Anf. 128 Bostadsminister BIRGIT\r\nFRIGGEBO (fp):</pre><pre>Herr talman! Marianne Andersson tar upp två\r\nfrågor. Hon tar först upp behandlingen av\r\nflyktingar från Somalia. Jag har pekat på att\r\nregeringarna under det senaste året inte har avvisat\r\nnågon person till Somalia.</pre><pre>Den andra frågan är vilken betydelse väntetiden\r\nskall ha för ett uppehållstillstånd. Marianne\r\nAndersson skrev själv i sin fråga att den långa\r\nväntetiden har vägts in och att många har fått\r\nuppehållstillstånd av humanitära skäl. Det gäller\r\nfortfarande. Men sedan skriver Marianne\r\nAndersson: ''Nu har denna praxis förändrats -- -- --\r\n.'' Det har inte skett någon sådan allmän\r\npraxisförändring under den senaste tiden.</pre><pre>Anf. 129 MARIANNE ANDERSSON (c):</pre><pre>Herr talman! Jag har andra uppgifter från\r\ndepartementet direkt, där det sägs att man inte vet\r\nnär detta ärende kan komma upp, eftersom man\r\nhar slutat att fatta beslut i dessa ärenden. Här finns\r\nett positivt omdöme från handläggaren på\r\ndepartementet. Nu står alltihop stilla. Egentligen\r\nhar det ju inte med tiden att göra, eftersom\r\nbedömningen ändå har varit positiv. Jag tycker att\r\ndet vore märkligt om man inte skall kunna ta upp\r\njust detta ärende till behandling och beslut i\r\nregeringen. Det är märkligt att det bara skall ligga,\r\nför att man skall undersöka fortsatt behandling av\r\nsomalier i annat sammanhang.</pre><pre>Anf. 130 Bostadsminister BIRGIT\r\nFRIGGEBO (fp):</pre><pre>Herr talman! Regeringens politik lämnas det\r\nbesked om i denna kammare bl.a. vid frågestunder.\r\nDet är regeringen som fattar beslut, inte enskilda\r\nhandläggare på departementen.</pre><pre>Det är riktigt att det pågår undersökningar om de\r\nförändringar som har skett i bl.a. norra Somalia.\r\nDet har skett en förändring av den politiska\r\nsituationen. Invandrarverket har haft\r\nländergrupper där, som har undersökt situationen.</pre><pre>Det är helt riktigt att det är invandrarverkets\r\nuppgift att lokalt följa upp vad som händer i vår\r\nföränderliga värld. Det händer då och då att man\r\nsamlar ihop ärenden för att få en bredare belysning\r\nav situationen i ett land. Det står också angivet i\r\nregeringsförklaringen att regeringen nu kommer att\r\nha en genomgång land för land för att sätta praxis,\r\noch nu talar jag inte om Somalia explicit utan om\r\nden generella uppläggningen av förberedelsen för\r\natt upphäva 13 december-beslutet.</pre><pre>Anf. 131 MARIANNE ANDERSSON (c):</pre><pre>Herr talman! Jag har full förståelse för att man går\r\nigenom land för land, men jag tycker fortfarande\r\natt det är mycket märkligt att medan\r\ninvandrarverket i Göteborg ger tillstånd och fattar\r\nbeslut om somaliska flyktingar som har varit här en\r\nkort tid, kan regeringen inte ta upp ens ett ärende\r\ntill behandling. Då är det tydligen så att\r\ninvandrarverket och regeringen gör olika\r\nbedömning av i vilken tidsföljd man skall behandla\r\nsomaliers ärenden. Är det så att somalier över\r\nhuvud taget skall vara föremål för översyn, är det\r\nganska märkligt om invandrarverket i Göteborg\r\nkan fortsätta att bevilja uppehållstillstånd för en\r\ndel. Det måste uppfattas som godtycke av dem som\r\ndrabbas.</pre><pre>Anf. 132 Bostadsminister BIRGIT\r\nFRIGGEBO (fp):</pre><pre>Herr talman! Nu blandar Marianne Andersson\r\nigen ihop flera frågor. En sak är att\r\ninvandrarverkets representanter kontinuerligt\r\nreser runt i olika länder för att kunna bedöma\r\nsituationen. Jag redovisade ju att man nu har ett\r\nsådant projekt på gång också när det gäller\r\nSomalia, och det är helt naturligt.</pre><pre>Sedan säger Marianne Andersson att detta har lett\r\ntill att regeringen inte fattar beslut i ärenden som\r\ngäller Somalia. Detta känner jag, herr talman, inte\r\ntill.</pre><pre>Anf. 133 MARIANNE ANDERSSON (c):</pre><pre>Herr talman! Då hoppas jag att invandrarministern\r\nkollar upp detta, för enligt de uppgifter som jag har\r\nfått från handläggaren på departementet förhåller\r\ndet sig på detta sätt. Naturligtvis gör både\r\ninvandrarverket och regeringen bedömningar, det\r\när jag fullt införstådd med. Men det uppfattas som\r\noerhört märkligt om man ger tillstånd till en mängd\r\nmänniskor från ett land som kommer från samma\r\ndel av landet, har ungefär samma bakgrund och\r\nsom kanske har varit här mycket kortare tid än\r\nandra som inte får tillstånd, och sedan inte ens kan\r\nta upp ett annat ärende som finns på regeringens\r\nbord till behandling.</pre><pre>Anf. 134 Bostadsminister BIRGIT\r\nFRIGGEBO (fp):</pre><pre>Herr talman! Jag ber att få upplysa Marianne\r\nAndersson om att det ligger 5 000 asylärenden i kö\r\npå arbetsmarknadsdepartementet, och de berör\r\nminst 12 000 personer. Det betyder att varje ärende\r\nsom kommer in till regeringen inte behandlas nästa\r\ndag. Detta beklagar jag djupt. Det är en av\r\nregeringens allra viktigaste uppgifter att se till att vi\r\nfår en snabbare ärendehantering och att långa\r\nväntetider ute på flyktinganläggningarna\r\nförsvinner. Det är huvudmålsättningen när det\r\ngäller asylmottagningen, förutom att vi naturligtvis\r\nskall ha en generös mottagning.</pre><pre>Anf. 135 MARIANNE ANDERSSON (c):</pre><pre>Herr talman! Om den senare meningen kan vi\r\nverkligen vara överens. Då vill jag fråga\r\ninvandrarministern: Är det så att regeringen inte\r\nbehandlar somaliers ärenden?</pre><pre>Anf. 136 Bostadsminister BIRGIT\r\nFRIGGEBO (fp):</pre><pre>Herr talman! Det finns inget generellt beslut eller\r\nnågot liknande i regeringen om att inte behandla\r\nsådana ärenden.</pre><pre>Anf. 137 MARIANNE ANDERSSON (c):</pre><pre>Herr talman! Då måste det föreligga någon form\r\nav missförstånd från departementstjänstemännens\r\nsida. Det beklagar jag. Jag hoppas att denna\r\nfrågestund ändå kan ge det resultatet att just denna\r\nfråga ses över litet extra noga.</pre><pre>Överläggningen var härmed avslutad.</pre><pre>27 § Svar på fråga  1991/92:103 om polisens\r\nasylutredningar</pre><pre>Anf. 138 Justitieminister GUN HELLSVIK\r\n(m):</pre><pre>Herr talman! Rune Backlund har frågat mig vilka\r\nåtgärder jag avser att vidta för att minska\r\nväntetiderna i asylutredningar hos polisen.</pre><pre>Jag vill inledningsvis nämna att statsmakterna\r\nsedan ett antal år angett som riktmärke för polisen\r\natt en asylutredning normalt skall genomföras inom\r\nhögst två veckor. Ansvaret för planering och\r\nsamordning av de lokala polismyndigheternas\r\nverksamhet när det gäller verkställighet av\r\navlägsnandebeslut och asylutredningar åvilar resp.\r\nlänsstyrelse. Som ett ytterligare riktmärke gäller\r\nvidare att ärendebalanserna skall vara avarbetade\r\ntill den 30 juni 1992, då\r\nasylutredningsverksamheten förs över från polisen\r\ntill statens indvandrarverk.</pre><pre>Fram till september månad i år har utredningstiden\r\ni stort sett varit kring de angivna 14 dagarna.\r\nPeriodvis har t.o.m. ännu kortare utredningstider\r\nkunnat uppnås, t.ex. under årets första kvartal, då\r\nfyra av landets fem regioner för asylutredningar\r\nkunde redovisa en utredningstid som var kortare än\r\ntvå veckor. Den senaste tidens händelser ute i\r\nEuropa, särskilt i Jugoslavien, har emellertid\r\ninneburit en kraftigt ökad inströmning av\r\nasylsökande. Under tiden juli--september sökte\r\nsåledes ca 9 300 personer asyl i Sverige, vilket är en\r\nökning med ca 2 700 asylsökande jämfört med\r\nmotsvarande period året dessförinnan. Ökningen\r\nhar fortsatt sedan dess och handläggningstiden för\r\npolisens asylutredningar har ökat till fem sju\r\nveckor.</pre><pre>Det kan tyckas att asylutredningssituationen till\r\nföljd av den ökade handläggningstiden försämrats\r\navsevärt. Mycket talar emellertid för att denna\r\nnedgång endast är tillfällig. Rikspolisstyrelsen har\r\nnyligen meddelat att polisen förstärkt sina\r\nutredningsresurser och räknar med att vara nere i\r\ntvå veckors utredningstid vid årsskiftet. Statens\r\ninvandrarverk kommer dessutom att inom kort\r\nlämna förstärkning med nio handläggare som ett\r\ntillskott till utredningsslussarna i Carlslund och\r\nFlen.</pre><pre>Anf. 139 RUNE BACKLUND (c):</pre><pre>Herr talman! Jag tackar justitieministern för svaret\r\npå min fråga. Jag tycker dock att man här ger en\r\nnågot mer positiv bild än vad verkligheten kanske\r\nger underlag för.</pre><pre>Jag besökte Carlslund förra veckan och fick\r\nbeskedet att man där hade väntetider som för\r\nnärvarande överstiger två månader, alltså drygt åtta\r\nveckor, att bara 19 av de 28 tjänsterna hos polisen\r\nvar besatta för närvarande och att detta hänger\r\nsamman med den omorganisation som vi står inför.\r\nPoliser med utredningsuppdrag söker sig nu till\r\nandra tjänster inom polisen inför övergången 1992.\r\nDärför befarade man att det skulle bli svårt att\r\nkunna fylla ut med erfaren personal, även om man\r\nskulle få låna personal från invandrarverket.</pre><pre>Den bild som här ges, att man redan vid årsskiftet\r\nskulle vara nere på två veckors utredningstid, tror\r\njag inte riktigt stämmer med den verklighet som jag\r\nhar mött i de kontakter som jag har haft med\r\npolisen och invandrarverket. Det är klart att detta\r\när bekymmersamt, för det här är den första kedjan\r\ni en mycket komplicerad process, där varje\r\nfördröjning leder till mycket stora\r\nsamhällskostnader. Då är min fråga till\r\njustitieministern: Kan man tänka sig att inför\r\növergången -- det finns uppenbarligen problem\r\nmed att behålla poliserna i tjänsterna -- ha en\r\ndubblerad organisation under första halvåret 1992\r\nså att invandrarverket och polisen samarbetar för\r\natt vi inte skall tappa tempot i hanteringen och\r\nförlora värdefull personal?</pre><pre>Anf. 140 Justitieminister GUN HELLSVIK\r\n(m):</pre><pre>Herr talman! När det gäller uppgifter om vakanta\r\ntjänster hos polisen är det helt riktigt att flera\r\nutredningsmän har sökt sig till andra tjänster i\r\nvetskap om organisationsförändringen den 1 juli\r\n1992. Men det problemet kommer vi knappast\r\nundan genom en dubbelorganisation.</pre><pre>Just den kraftigt ökande flyktingströmmen från\r\nJugoslavien har skapat de problem som vi nu har.\r\nVi behöver inte gå särskilt långt tillbaka i tiden för\r\natt se att vi hade en kort utredningstid. Som jag\r\npåpekade har man nu gjort en utökning inom\r\npolisen. Man har ökat övertidsarbetet för\r\nutredningsmännen. Inom statens invandrarverk\r\nhar man i går tillsatt fyra utredare som har påbörjat\r\nsitt arbete, och man planerar ytterligare\r\nförstärkning. Vi får inte heller glömma bort att det\r\när ett grannlaga arbete som utredarna skall göra, så\r\nvi måste alltså se till att utbilda personal, och det tar\r\nsin lilla tid.</pre><pre>Anf. 141 RUNE BACKLUND (c):</pre><pre>Herr talman! Det är just det sistnämnda som\r\nbekymrar mig, för det är uppenbarligen så att de\r\nerfarna handläggare som nu finns försvinner från\r\nsina tjänster till andra tjänster inom polisen. Vi får\r\nnu signaler om att hanteringstiderna i asylärenden\r\nförlängs. Det gäller nu att utnyttja de närmaste\r\nmånaderna till att rekrytera personal som kan\r\nstanna kvar, som kommer att finnas kvar även efter\r\nden 1 juli 1992. Då tror jag att man måste\r\nåstadkomma en dubblering, dvs. att personal från\r\ninvandrarverket ingår i den kompletterande\r\npersonalen ute på slussarna för att vi skall kunna ha\r\nkompetent och erfaren personal som fortsätter\r\näven efter halvårsskiftet 1992. Annars får man på\r\nnytt börja rekrytera personal, eftersom de andra\r\nstannar kvar hos polisen.</pre><pre>Anf. 142 Justitieminister GUN HELLSVIK\r\n(m):</pre><pre>Herr talman! Det är ett tillskott från\r\ninvandrarverket i det pågående arbetet. Enligt den\r\ninformation som jag har fått beräknar man att ha\r\nbetat av balanserna, i varje fall när det gäller de två\r\naktuella veckorna, vid årsskiftet. Ingen av oss kan\r\nmed säkerhet säga vem som har rätt i sin\r\nuppfattning. Min förhoppning och min tro är att de\r\nuppgifter som jag har fått är korrekta och att vi\r\ndärför skall ha en bättre situation när vi väl kommer\r\ntill årsskiftet.</pre><pre>Anf. 143 RUNE BACKLUND (c):</pre><pre>Herr talman! Den information som jag har när det\r\ngäller läget vid kvartalsrapporten till regeringen\r\ntyder inte på att man har minskat balanserna;\r\nsnarare var balanserna i stigande hos polisen. Om\r\nman då samtidigt har flera vakanser, har jag svårt\r\natt förstå hur man skall kunna hantera den ökade\r\nasyltillströmningen, bearbeta balanserna och klara\r\nav att förkorta handläggningstiderna fram till\r\nårsskiftet. Den uppgiften framstår för mig som\r\nnågot övermäktig, även om polisens utredare är\r\nduktiga och man gör ett stort övertidsuttag. Därför\r\nkänner jag fortfarande en viss oro för att vi inte\r\nklarar av det hela under 1992, om vi inte\r\nåstadkommer en samordning med erfaren personal\r\nparallellt från invandrarverket och polisen, vilket\r\nskulle göra att inte bara Carlslund utan även andra\r\nslussar skulle få en komplettering med\r\nhandläggare. Tydligen försvinner ännu fler polisen\r\nfrån dessa tjänster i början av nästa år.</pre><pre>Anf. 144 Justitieminister GUN HELLSVIK\r\n(m):</pre><pre>Herr talman! Rune Backlund får inte glömma bort\r\natt den ökade balansen enligt kvartalsrapporten ju\r\nbygger på den kraftiga ökning av flyktingströmmen\r\nsom vi fick under det aktuella kvartalet och att man\r\npå grund av detta gör förstärkningar inom polisen\r\noch invandrarverket. Det är med detta som\r\nbakgrund som vi har förhoppningar om att ha en\r\nbetydligt bättre situation till nyår. Vi har ju en viss\r\ntid på oss att följa utvecklingen.</pre><pre>Anf. 145 RUNE BACKLUND (c):</pre><pre>Herr talman! Jag skall inte lägga fler bekymmer på\r\njustitieministerns bord än nödvändigt, men de\r\ninformationer som vi har tyder på att det finns\r\nnågonstans mellan 2 000 och 3 000 medborgare från\r\nJugoslavien som i dag vistas hos bekanta och som\r\nkan tänkas söka asyl den närmaste tiden när deras\r\nbesöksvisering har gått ut. Så det finns ingenting\r\nsom just nu tyder på att det kommer att bli en\r\nminskad asyltillströmning under den tid som\r\nåterstår fram till årsskiftet. Jag tror därför att vi nu\r\nbygger upp en balans som kommer att leda till att\r\nallt, trots alla ambitioner för att förkorta\r\nhandläggningstiderna, stupar på att vi inte klarar\r\ndet första ledet i denna viktiga kedja. Det handlar\r\nju om väldigt stora summor. Vi vet att en\r\nfördröjning på en månad i utredningen kostar\r\nungefär 9 000 kr. per asylsökande, eftersom den\r\ngenomsnittliga kostnaden är drygt 300 kr. per\r\nasylsökande. Mycket snabbt sker en miljonrullning\r\ni en annan del av den statliga verksamheten om vi\r\ninte kan lösa det här problemet.</pre><pre>Överläggningen var härmed avslutad.</pre><pre>28 § Svar på fråga  1991/92:117 om den\r\nenskildes rättssäkerhet</pre><pre>Anf. 146 Justitieminister GUN HELLSVIK\r\n(m):</pre><pre>Herr talman! Sten Söderberg har frågat mig vilka\r\nåtgärder regeringen avser att vidta för att\r\ntillförsäkra den enskilde rättssäkerhet och för att\r\nbespara den enskilde onödigt lidande.</pre><pre>Sten Söderbergs hänvisar i sin fråga till en\r\ntidningsartikel, och hans farhågor verkar i första\r\nhand vara koncentrerade kring\r\nåklagarutredningens kommande förslag\r\nbeträffande utredningsförfarandet i brottmål.</pre><pre>Jag kan försäkra Sten Söderberg att frågan om den\r\nenskildes rättssäkerhet är utomordentligt viktig för\r\nden nya regeringen och att den kommer att\r\ngenomsyra de närmaste årens reformarbete.</pre><pre>En utgångspunkt för åklagarutredningens arbete,\r\nsom skall vara slutfört den 1 juli nästa år, är enligt\r\ndirektiven att skapa ett modernt och effektivt\r\nbrottmålsförfarande som leder till snabbare\r\nåtalsbeslut och förkortad tid mellan brott och straff.\r\nI denna uppgift ingår bl.a. att se över\r\nförundersökningsprotokollens utformning och\r\nomfattning. Det är en självklarhet att en ordning\r\nsom inte tillgodoser den enskildes rättssäkerhet och\r\nsom åsamkar denne onödigt lidande inte motsvarar\r\nde krav som i direktiven ställs på\r\nförundersökningsförfarandet.</pre><pre>Förundersökningsfrågorna är enligt min mening\r\nmycket väsentliga.</pre><pre>Förundersökningen är nyckeln till den kommande\r\nbrottmålsprocessen, och berättelser som lämnas\r\nunder polisutredningen har, som också påpekas i\r\nartikeln, kommit att få allt större betydelse som\r\nbevisning i domstol. Samtidigt förefaller\r\npolisutredningen på många håll ha blivit den\r\nresursmässiga flaskhalsen i systemet.</pre><pre>Vi måste försöka få till stånd en snabbare och\r\neffektivare brottsutredning. Därigenom får vi\r\nockså en ökad rättssäkerhet i förfarandet.</pre><pre>Enligt vad jag erfarit kommer åklagarutredningen\r\nvid sin översyn bl.a. att överväga hur modern\r\nteknik för dokumentation skall kunna komma till\r\nökad användning vid brottsutredningar. Det kan\r\nväl inte uteslutas att en del av de problem som tas\r\nupp i artikeln härigenom skulle kunna få sin\r\nlösning. Även i övrigt är jag övertygad om att\r\nutredningen, med sin sakkunskap och breda\r\nparlamentariska sammansättning, har goda\r\nförutsättningar att förbättra\r\nförundersökningsförfarandet i olika avseenden.</pre><pre></pre><pre>Anf. 147 STEN SÖDERBERG (nyd):</pre><pre>Herr talman! Jag tackar så mycket för svaret. Jag\r\ntror att många inom rättsväsendet, och speciellt\r\ninom åklagarkåren, är glada över detta svar.</pre><pre>Utgångspunkten för min fråga har varit att om vi\r\ninte har råd med rättssäkerhet för de skyldiga,\r\nkommer pengarna säkerligen inte heller att räcka\r\ntill de oskyldiga.</pre><pre>Förundersökning skall tjäna som underlag för\r\nåtalsbeslut och bereda saken till samlad bevisföring\r\ninför rätta. Men den är ej avsedd som bevis och kan\r\ninte träda i stället för vad som -- under helt andra\r\nrättssäkerhetsgarantier -- förebringas inför\r\ndomstolen. Rättegångsbalken reser också hinder,\r\nlåt vara ej oöverkomliga, mot att en\r\nförundersökningsutsaga åberopas som bevis i\r\nrättegången. När så likväl sker, bör den ej utan\r\nvidare ges företräde framför domstolsutsagan som\r\nunderlag för prövningen av saken; redan av\r\nprincipiella hänsyn måste särskilda, och påtagliga\r\nomständigheter till för att motivera en sådan\r\nbevisvärdering.</pre><pre>Statsrådets svar angående ny teknik är mycket\r\nglädjande. Besparingar av polisens resurser leder\r\nnödvändigtvis inte till besparingar i stort.\r\nBesparingar synes leda till att åklagarnas\r\nbeslutsunderlag försämras. Det medför onödiga\r\nprocesser och leder till ökade kostnader i ett senare\r\nled. Såsom exempel kan nämnas incestmål och\r\nförhör med barn som drabbats av brott och andra\r\növergrepp. I det sammanhanget är\r\nteknikanvändning i form av videoupptagningar och\r\nliknande av så stort värde att man inte i något fall\r\nborde underlåta att utnyttja sådana hjälpmedel.</pre><pre>Överläggningen var härmed avslutad.</pre><pre>29 § Svar på fråga  1991/92:124 om\r\nintroduktionen av nya nämndemän</pre><pre>Anf. 148 Justitieminister GUN HELLSVIK\r\n(m):</pre><pre>Herr talman! Ingbritt Irhammar har frågat mig om\r\njag ämnar verka för att medel anslås för\r\ninformationsinsatser till nyvalda nämndemän i\r\nlikhet med vad som tidigare skett.</pre><pre>Jag vill först säga att det självfallet är mycket viktigt\r\natt de nyvalda nämndemän som skall delta i den\r\ndömande verksamheten efter årsskiftet snabbt får\r\nden information och utbildning som de behöver för\r\natt kunna fullgöra sina uppdrag på bästa sätt.</pre><pre>När det gäller inriktningen av utbildningsinsatserna\r\nvill jag understryka att det är som lekmän\r\nnämndemännen har sin roll i rättskipningen.\r\nNämndemän skall alltså inte utbildas till jurister.\r\nDäremot är det angeläget att ge de nya\r\nnämndemännen grundläggande kunskaper om\r\nsjälva rättegångsförfarandet och om regler som rör\r\nt.ex. sekretess och tystnadsplikt.</pre><pre>Det har sedan länge varit en allmänt vedertagen\r\nprincip att det direkta ansvaret för\r\nnämndemännens utbildning åvilar varje\r\ndomstolschef. Detta är enligt min mening en\r\nlämplig ordning, inte minst av praktiska skäl. Det\r\nkan vara lämpligt att domstolschefen samlar de\r\nnyvalda nämndemännen i domstolen till en särskild\r\ninformations- och utbildningsdag. Jag vet att så har\r\nskett tidigare med gott resultat.</pre><pre>Till stöd för den utbildning som domstolarna skall\r\nbedriva har domstolsverket producerat ett utförligt\r\ninformations- och studiematerial som kan\r\nrekvireras kostnadsfritt. Domstolsverket kan även i\r\növrigt hjälpa domstolarna med praktiska frågor vid\r\nplaneringen och genomförandet av informationen.</pre><pre>I sin fråga till mig pekar Ingbritt Irhammar på att\r\nriksdagen hösten 1988 anvisade ett särskilt belopp\r\npå 5 milj.kr. för information till nämndemännen.\r\nJag vill då först säga att genom dessa särskilda\r\nmedel har en informationsdag för nämndemän\r\nkunnat genomföras vid i stort sett alla domstolar\r\ndär nämndemän medverkar. Flertalet nämndemän\r\nhar därigenom fått de grundläggande kunskaper\r\nsom de behöver.</pre><pre>Av de särskilda medlen på 5 milj.kr. återstår i dag\r\nca 1,3 milj.kr. Till detta skall läggas de medel som\r\nårligen anvisas över domstolsverkets budget för\r\nnämndemännens utbildnings- och\r\ninformationsbehov.</pre><pre>Mot denna bakgrund anser jag att det under\r\ninnevarande budgetår finns goda möjligheter att,\r\ninom givna ekonomiska ramar, tillgodose de\r\nnyvalda nämndemännens behov av information och\r\nutbildning.</pre><pre>Anf. 149 INGBRITT IRHAMMAR (c):</pre><pre>Herr talman! Jag vill börja med att tacka för svaret.\r\nJag gläder mig åt att vi är överens om hur viktigt\r\ndet är att nyvalda nämndemän får information och\r\nutbildning med just den inriktning som svaret\r\nanger. Det är dessutom glädjande att vi delar\r\ninställningen att detta skall ske snabbt.</pre><pre>Jag ser dessa informationsinsatser som ett sätt att i\r\ndagens nomineringstider kanske kunna påverka\r\nnågra fler yngre personer att åta sig ett\r\nnämndemannauppdrag. Satsningen på information\r\noch utbildning är en väg att gå för att minska den\r\nsnedrekrytering som jag i dag ser som ett stort\r\nallvarligt problem.</pre><pre>Eftersom det nu finns dels medel över från de 5\r\nmilj.kr., dels medel som anvisas via\r\ndomstolsverkets budget, utgår jag ifrån att de\r\nmedel som totalt kommer att anslås räcker. I annat\r\nfall hoppas jag att erforderliga medel tillförs. Jag\r\nhoppas att det nu skall bli möjligt att rekrytera\r\nmånga nya nämndemän.</pre><pre>Vi från justitieutskottet var för några veckor sedan\r\npå besök vid Svea hovrätt. Där fick jag\r\nskrämmande information om att sedan 70-\r\nårsgränsen slopades för ett fåtal år sedan, är 10 %\r\nav nämndemannakåren i dag över 70 år. Det är ju\r\ninte fel att det finns äldre personer bland\r\nnämndemännen, men det är skrämmande att\r\nutvecklingen har gått mot att det är svårt att\r\nrekrytera yngre personer och personer i olika\r\nyrkesverksamma åldrar.</pre><pre>Jag skulle vilja vidga frågeställningen litet grand. Så\r\nsent som i våras gjordes här i riksdagen ett\r\ntillkännagivande till den dåvarande regeringen att\r\ndet behövdes en översyn i vad gäller\r\nersättningsnormerna beträffande nämndemännen,\r\neftersom det är ett problem att få en bredare\r\nrekrytering. Jag vill därför fråga: Hur ser de\r\nnuvarande regeringsplanerna ut i vad gäller denna\r\nnödvändiga översyn? Kan justitieministern svara\r\npå den frågan?</pre><pre>Anf. 150 Justitieminister GUN HELLSVIK\r\n(m):</pre><pre>Herr talman! Ja då, den kan jag svara på. Den nya\r\nregeringen har begärt att få en översyn av\r\nersättningsnormerna. Det beslutet är fattat.</pre><pre>När det gäller kostnaderna för utbildningen är det --\r\nsom jag ser det -- inte aktuellt med några ytterligare\r\nmedel. Som jag nämnde i svaret finns det 1,3\r\nmilj.kr. kvar av det tidigare anslaget och dessutom\r\nfinns det medel hos domstolsverket. Enligt uppgift\r\nberäknar man att 2 000--3 000 nya nämndemän\r\nkommer att tillträda efter nyår. Mindre än hälften\r\nav dessa har utbildats efter det att anslaget\r\ntilldelades 1988.</pre><pre>Anf. 151 INGBRITT IRHAMMAR (c):</pre><pre>Herr talman! Det var mycket glädjande att höra att\r\ndenna översyn nu kommer till stånd. Är det också\r\nklart att den skall arbeta inom en viss tidsram, så att\r\ndet blir ett snabbt resultat som skulle kunna\r\npåverka rekryteringen?</pre><pre>Det är många som anser att de inte kan åta sig ett\r\nnämndemannauppdrag. De förlorar alldeles för\r\nmycket av sin dagliga lön genom att vara\r\nnämndemän. Därför tackar yngre personer i dag\r\nnej.</pre><pre>Vi vet också att när det är fråga om mål som tar\r\nlängre tid, är det bara pensionärer som har\r\nmöjlighet att sitta som nämndemän. Pensionärer är\r\nde enda som kan medverka utan att förlora så\r\nmycket pengar som yrkesverksamma gör.</pre><pre>Kan man se fram emot en snabb utvärdering och\r\növersyn, som kan bidra till att inte yngre\r\nyrkesverksamma personer avskräcks?</pre><pre>Anf. 152 Justitieminister GUN HELLSVIK\r\n(m):</pre><pre>Herr talman! Jag skall erkänna att jag faktiskt inte\r\nminns om det sades någonting om ett datum. Men\r\nutgångspunkten är att underlaget behövs för bl.a.\r\nbudgetberedningen inför nästa års budget. Jag kan\r\nåterkomma till frågan efter en kontroll, för jag vill\r\ninte säga något som kanske är fel.</pre><pre>Anf. 153 INGBRITT IRHAMMAR (c):</pre><pre>Herr talman! Jag nöjer mig med detta.</pre><pre>Jag vill bara ta upp ytterligare en fråga, som jag inte\r\nbehöver få något svar på. Jag vill bara att frågan\r\nskall beaktas i utredningen.</pre><pre>Nämndemännens bilersättning halveras efter nyår\r\nfrån 24 kr. till 12 kr., om jag förstått saken rätt.\r\nDetta har upprört väldigt många, eftersom andra\r\nanställda vid domstolarna får 24 kr. mot\r\nnämndemännens 12 kr. Detta förhållande borde\r\nockså uppmärksammas i utredningen.</pre><pre>Överläggningen var härmed avslutad.</pre><pre>30 § Svar på fråga  1991/92:127 om\r\nbestämmelserna om vapenlicens m.m.</pre><pre>Anf. 154 Justitieminister GUN HELLSVIK\r\n(m):</pre><pre>Herr talman! Elisabeth Fleetwood har frågat mig\r\nvilka åtgärder jag avser att vidta för att\r\nåstadkomma en skärpning av bestämmelserna såväl\r\nför erhållande av vapenlicens som för förvaring av\r\nvapen.</pre><pre>Jag vill för det första säga att jag är lika bekymrad\r\nsom Elisabeth Fleetwood över att det används\r\nskjutvapen i samband med brott. Jag instämmer\r\nhelt i att det väcker berättigad uppmärksamhet och\r\navsky.</pre><pre>Det är ett självklart ansvar för statsmakterna att\r\ngenom lagstiftning försöka förhindra att skjutvapen\r\nkommer i orätta händer. Jag vill bara inledningsvis\r\nerinra om att lagstiftning trots allt är ett begränsat\r\nmedel för att hindra oönskade företeelser. När det\r\ngäller vapen kan man t.ex. inte bortse från att\r\nrörligheten över gränserna medverkar till att vapen\r\nförs in olagligt till Sverige.</pre><pre>När det gäller vapenlagstiftningen känner Elisabeth\r\nFleetwood säkert till att delvis ändrade regler\r\nträder i kraft vid årsskiftet och kommande\r\nhalvårsskifte. Genom beslut i riksdagen i våras\r\n(prop. 1990/91:130, JuU33, rskr. 300) skärps bl.a.\r\nförvaringsreglerna för vapen och ammunition.\r\nNågon ingripande ändring när det gäller\r\nförutsättningarna att få vapentillstånd är det dock\r\ninte fråga om. Vi har i Sverige med nuvarande\r\nordning ett i stort sett tillfredsställande\r\nprövningsförfarande när det gäller tillstånd att\r\ninneha vapen. Man måste i dessa frågor också hålla\r\ni minnet att den stora majoriteten av\r\nvapeninnehavare är seriösa jägare och\r\ntävlingsskyttar som inte missbrukar sina vapen.\r\nStörre förändringar i möjligheterna att få tillstånd\r\ntill vapen drabbar dessa. Det är emellertid\r\nmotiverat att kräva mycket säker förvaring av\r\nvapen och jag har förhoppningen att de beslutade\r\nändringarna skall ge en generellt sett säkrare\r\nvapenförvaring.</pre><pre>I samband med att riksdagen behandlade\r\nvapenpropositionen gav ett enhälligt utskott till\r\nkänna att vapenlagstiftningen inte är överskådlig\r\noch lättillgänglig varför den borde ses över och\r\nanpassas till krav som ställs på en modern\r\nlagstiftning. Ett lämpligt tillfälle för detta angavs\r\nvara inför en anpassning till en framtida EG-\r\nreglering på området. I det sammanhanget kan\r\nfrågor om vapentillstånd och vapenförvaring tas\r\nupp på nytt. Genom det kommande\r\nlagstiftningsarbetet är det angeläget att vi får en\r\nvapenlagstiftning som i största möjliga utsträckning\r\nbidrar till att förhindra brottslig användning av\r\nvapen, samtidigt som berättigade intressen inte får\r\nträdas för när. Exakt när det blir aktuellt med en\r\növersyn av vapenlagstiftningen kan jag emellertid\r\ninte säga nu.</pre><pre>Anf. 155 ELISABETH FLEETWOOD (m):</pre><pre>Herr talman! Jag ber att få tacka justitieministern\r\nför svaret. Det gläder mig att justitieministern\r\nkänner samma berättigade avsky som så många\r\nmänniskor runt hela vårt land gör. Den här typen\r\nav brott drabbar ju också praktiskt taget alltid de\r\nsvagaste i samhället, människor som har svårt att få\r\nhjälp och ofta ensamma människor.</pre><pre>Jag vet mycket väl att vi skall få en ny lagstiftning.\r\nI samband med några av de brott som under senare\r\ntid har begåtts gjorde polisen vissa uttalanden. Man\r\nsade att situationen ännu inte var sådan som man\r\nönskade. Framför allt var det kanske när det gällde\r\nförvaringen av vapen som det brast. Jag är ingen\r\nvapenexpert, men det finns ju bestämmelser om att\r\nolika delar av ett vapen skall förvaras på olika håll\r\noch ammunitionen kanske på ett tredje håll för att\r\nförsvåra för missbrukare att få tag på dessa vapen.</pre><pre>Som justitieministern säger är det inte brukarna\r\nsom vi är ute efter utan missbrukarna, på samma\r\nsätt som i andra sammanhang.</pre><pre>Svaret var så positivt, bl.a. när det gäller att vi kan\r\nfå en ändrad lagstiftning i samband med inträdet i\r\nEG, att jag i och för sig inte har några följdfrågor.\r\nJag tycker att jag har fått svar på det som jag\r\nönskade. Men riskerna för missbruk och riskerna\r\nför att vapen kommer i orätta händer måste följas\r\nupp hela tiden. Jag vill därför fråga\r\njustitieministern följande: Avser justitieministern\r\natt hålla en kontinuerlig kontakt genom\r\ndepartementet med polisen för att se om de beslut\r\nsom vi fattar och de åtgärder som vidtas är\r\ntillräckliga? Om så inte är fallet tar jag för givet att\r\njustitiemininistern kommer att ta iniativ till\r\nförändringar.</pre><pre>Anf. 156 Justitieminister GUN HELLSVIK\r\n(m):</pre><pre>Herr talman! Det måste ligga i min uppgift att följa\r\nupp de beslut som vi fattar och att se till att dessa\r\nbeslut också får genomslag i verkligheten. I detta\r\nsammanhang är det fråga om hur den polisiära\r\nsidan, men även tullfrågorna, kommer in i bilden.\r\nElisabeth Fleetwood och jag -- ingen av oss är\r\nvapenexpert -- är också medvetna om att detta inte\r\när ett problem som vi kan komma till rätta med\r\nenbart genom lagstiftning, utan det viktiga är ju att\r\nman följer utvecklingen i samhället.</pre><pre>Anf. 157 ELISABETH FLEETWOOD (m):</pre><pre>Herr talman! Jag skulle i detta sammanhang vilja\r\npåminna kammaren om att vi för ett par år sedan\r\nfattade ett beslut som innebar att vapenregistren\r\nsekretessbelades. De var tidigare offentliga. Då\r\nkunde en person gå in på en polisstation och i dessa\r\nregister ta reda på var i ett bostadsområde som det\r\nfanns vapen. Polisen fick säga nej enbart om den\r\nanade att denna förfrågan kunde leda till ett brott.\r\nMen det är inte lätt att bevisa något sådant i förväg.\r\nMen några dagar senare kunde polisen kanske\r\nkonstatera att det hade skett ett inbrott och att\r\nvapen hade blivit stulna.</pre><pre>Jag var en av dem som väckte en motion om att\r\ndessa register skulle sekretessbeläggas. Vi\r\nmoderater är inte mycket för onödig sekretess, men\r\npå detta område tror jag att sekretess var bra. Och\r\ndet var kanske ett led i en bättre rättssäkerhet.</pre><pre>Överläggningen var härmed avslutad.</pre><pre>31 § Svar på fråga  1991/92:140 om\r\nrättegångskostnaderna i s.k. småmål</pre><pre>Anf. 158 Justitieminister GUN HELLSVIK\r\n(m):</pre><pre>Herr talman! Hugo Hegeland har frågat mig om\r\njag är beredd att föreslå en sådan ändring i\r\nlagstiftningen att den kostnad en svarande i ett s.k.\r\nsmåmål kan drabbas av inte överstiger\r\nansökningsavgiften, dvs. 350 kr.</pre><pre>Med ett småmål menas ett mål där tvisten rör ett\r\nvärde som är lägre än ett halvt basbelopp, dvs. för\r\ninnevarande år 16 100 kr. För dessa mål gäller bl.a.\r\nsärskilda regler om ersättning för\r\nrättegångskostnader. En viktig anledning till att\r\ndessa regler infördes var att rättegångskostnaderna\r\ni mål om mindre värden i praktiken ofta hade\r\nkommit att stå i orimlig proportion till\r\ntvisteföremålets värde.</pre><pre>Den särskilda regeln om rättegångskostnader i\r\nsmåmål har till syfte att begränsa de kostnader som\r\nden förlorande parten kan åläggas betala. Regeln\r\ninnebär att en part i princip inte får ersättning för\r\njuridiskt biträde. Parten får inte heller ersättning\r\nför det arbete han själv lagt ned på att förbereda\r\nrättegången och inte heller för den lön han förlorar\r\nnär han inställer sig till förhandling inför\r\ndomstolen.</pre><pre>I viss utsträckning kan dock en vinnande part få\r\nersättning för rättegångskostnader även i småmål.\r\nHan får således ersättning för kostnad för\r\nrådgivning av advokat eller biträdande jurist vid\r\nadvokatbyrå, dock under högst en timme i varje\r\ninstans. Kostnaden för en timmes rådgivning är för\r\nnärvarande 825 kr. Eftersom det i småmål krävs\r\nprövningstillstånd för att få ett mål prövat i\r\nhovrätten blir det ofta bara fråga om rådgivning i en\r\ninstans. Parten har vidare rätt till ersättning för resa\r\noch uppehälle för sig själv eller ett ombud samt för\r\nvittnesbevisning. Dessutom finns det rätt till\r\nersättning för ansökningsavgift och översättning av\r\nhandlingar.</pre><pre>Det kan självfallet inte uteslutas att även den\r\nnuvarande kostnadsregeln i enstaka fall kan leda till\r\natt en förlorande part får betala\r\nrättegångskostnader med ett belopp som inte står\r\nriktigt i proportion till tvisteföremålets värde. När\r\nman skall bedöma vilka kostnader som skall\r\nersättas av motparten får man emellertid inte bara\r\nse saken ur den förlorandes sypunkt. Man måste\r\näven se till den vinnandes situation. Man måste\r\nockså komma ihåg att reglerna gäller lika för\r\nkäranden och svaranden och att det lika gärna kan\r\nvara så att det är svaranden som vinner processen\r\noch får ersättning för kostnader. Och det skall\r\nkanske för fullständighetens skull också påpekas att\r\ndet under årens lopp höjts kritiska röster mot de\r\nbegränsningar av kostnadsansvaret som gällande\r\nordning innebär.</pre><pre>Om man därför ytterligare begränsar rätten till\r\nersättning till att avse endast ansökningsavgiften\r\nfinns det en påtaglig risk för att den som anser att\r\nhan har rätten på sin sida -- det må vara käranden\r\neller svaranden -- avstår från att få sin sak prövad\r\ndärför att han vet att han inte kan få ersättning för\r\nkostnader som är ofrånkomliga för framgång i\r\nprocessen, exempelvis ersättning till vittnen. Det\r\nkan knappast heller åberopas några starka sakliga\r\nskäl för att den som vinner processen inte skall ha\r\nrätt att få sina kostnader för nödvändig bevisning\r\nersatta av motparten.</pre><pre>Av de kostnader för vilka en part kan få ersättning i\r\nsmåmål vill jag särskilt nämna rådgivningsavgiften.\r\nMan kan fråga sig om denna kostnad är nödvändig.\r\nJag tycker det. Många människor känner olust inför\r\natt själva föra sin talan vid domstol. Risken är\r\npåtaglig att en del av dem skulle avstå från att hävda\r\nsin rätt om de inte fick juridisk vägledning.\r\nRådgivningen fyller här en viktig funktion.\r\nDessutom har rådgivningen den fördelen att\r\njuristen efter en bedömning av rättsläget kan\r\navråda klienten från process eller råda honom att\r\nträffa en förlikning. Onödiga processer kan på det\r\nsättet undvikas.</pre><pre>Av vad jag sagt framgår att olika synpunkter måste\r\nvägas mot varandra vid en bedömning av vilka\r\nkostnader som bör ersättas i småmål. Enligt min\r\nmening utgör den nuvarande regeln en rimlig\r\navvägning. Jag är därför inte beredd att föreslå\r\nnågon ändring i reglerna.</pre><pre>Anf. 159 HUGO HEGELAND (m):</pre><pre>Herr talman! Jag tackar justitieministern för detta\r\nmycket ingående svar. Det är jag ingalunda\r\nbortskämd med. Man brukar i allmänhet få mycket\r\ntorftiga svar när man ställer välformulerade frågor.\r\nMen detta är ett mycket fullständigt svar, vilket är\r\nmycket glädjande, men det går inte riktigt i den\r\nriktning som jag hade tänkt mig. Egentligen finns\r\ndet inte mycket att tillägga. Jag reagerade\r\nemellertid mot en mening i första stycket på s. 2:\r\n''Det kan självfallet inte uteslutas att även den\r\nnuvarande kostnadsregeln i enstaka fall kan leda till\r\natt en förlorande part får betala\r\nrättegångskostnader med ett belopp som inte står\r\nriktigt i proportion till tvisteföremålets värde.''</pre><pre>Där måste pennan ha sluntit för den som har skrivit\r\nsvaret. Det borde väl ha stått: ett belopp som inte\r\nstår i rimlig proportion till tvisteföremålets värde.\r\nMen detta kan givetvis diskuteras.</pre><pre>I detta sammanhang finns det skäl för och emot när\r\ndet gäller hur man skall göra. Jag har nämligen talat\r\nmed andra jurister, och de säger att det är en\r\nbesvärlig fråga. Svaret har emellertid formulerats\r\ningående. Jag har därför inte så mycket att tillägga.\r\nOm man blickar ut över landskapet här får man\r\nemellertid intrycket att man står i en öken. Och\r\nman känner sig som en oas, och då borde det ju\r\nvattnas i munnen för att fortsätta debatten. Men jag\r\nerkänner svaret fullständigt, och jag har ingen\r\nytterligare fråga, utan jag tackar än en gång för det\r\nfullständiga svaret.</pre><pre>Överläggningen var härmed avslutad.</pre><pre>32 § Svar på fråga  1991/92:152 om kvittning\r\nmellan olika förvärvskällor</pre><pre>Anf. 160 Statsrådet BO LUNDGREN (m):</pre><pre>Herr talman! Ingvar Eriksson har frågat mig när\r\nregeringen har för avsikt att lägga fram förslag om\r\nåterinförande av rätten att kvitta underskott i\r\ninkomstslaget näringsverksamhet mot inkomst av\r\ntjänst.</pre><pre>Regeringen har i nyligen avlämnade propositioner\r\ntill riksdagen (prop. 1991/92:38, 1991/92:51 och\r\n1991/92:60) framhållit vikten av att bättre villkor\r\nskapas för de mindre företagen bl.a. genom\r\nskattelättnader. Regeringen avser också att under\r\når 1992 lägga fram förslag som innebär att små och\r\nmedelstora företags tillgång till riskvilligt kapital\r\nförbättras. I det sammanhanget kommer även\r\nkvittningsrätten att behandlas.</pre><pre></pre><pre>Anf. 161 INGVAR ERIKSSON (m):</pre><pre>Herr talman! Jag vill tacka statsrådet, min f.d.\r\nbänkkamrat, för svaret, vilket jag uppfattade som\r\npositivt i sin inriktning. Dock tycks det dröja innan\r\nåterinförandet av kvittning av inkomst mellan olika\r\nförvärvskällor kan bli verklighet.</pre><pre>Herr talman! Den nya regeringen har förvisso lagt\r\nfram propositioner, inte minst på skatteområdet,\r\nmed förslag som i sin inriktning syftar till att\r\nstimulera företagandet och därigenom åter få fart\r\npå Sverige. Det är bra. Jag beklagar dock att\r\nregeringen inte i det sammanhanget också lade\r\nfram förslag om återinförande av rätten till\r\nkvittning mellan olika förvärvskällor.</pre><pre>Rätten att kvitta inkomst mellan olika\r\nförvärvskällor togs olyckligtvis bort av den förra\r\nregeringen strax före en tidpunkt då man på goda\r\ngrunder kunde förvänta sig svårigheter på\r\narbetsmarknaden. Svensk landsbygd stod inför en\r\nomfattande utmaning genom jordbrukets\r\nomställning.</pre><pre>Nu är vi mitt uppe i ett läge där nyföretagandet\r\nbehöver stimuleras, kanske mer än någonsin. På\r\nlandsbygden skulle möjligheterna bli större för\r\nmånga att genom kompletteringsarbete stärka\r\nförvärvsinkomsten och därmed möjligheten att bo\r\nkvar. I samband med jordbrukets anpassnings- och\r\nomställningssträvanden skulle en återinförd\r\nkvittningsmöjlighet ha särskilt stor betydelse.</pre><pre>Det gäller att i en svår situation så att säga öppna\r\nupp och underlätta för naturliga möjligheter och\r\ndärmed också minska behovet av ytterligare\r\nkostsamma regionalpolitiska insatser.</pre><pre>Statsrådet aviserar att frågan om kvittningsrätten\r\nkommer att behandlas under 1992 i samband med\r\nandra viktiga förslag. Kan jag ta det till intäkt för\r\natt kvittningsrätten blir återinförd?</pre><pre>Anf. 162 Statsrådet BO LUNDGREN (m):</pre><pre>Herr talman! Jag kan i stort sett dela alla de\r\nsynpunkter som Ingvar Eriksson redovisade. Det\r\nfinns många skäl som talar för ett återinförande av\r\nkvittningsrätten. Det finns däremot anledning att\r\nfundera över om man bör kringgärda den med vissa\r\nrestriktioner när det gäller hur denna kvittningsrätt\r\ntekniskt skall utformas. Det finns anledning att ta\r\nupp detta i fråga om bedömningen av\r\nriskkapitalanskaffning, eftersom den har stor\r\nbetydelse för just nyföretagandet och inte bara för\r\nredan etablerade företag. Men det är min\r\nförhoppning att kunna lägga fram förslag om ett\r\nåterinförande av kvittningsrätten.</pre><pre>Anf. 163 INGVAR ERIKSSON (m):</pre><pre>Fru talman! Jag är glad att höra denna positiva\r\ninställning. Jag är medveten om att statsrådet är\r\ninförstådd med vilken betydelse detta skulle ha just\r\ni det skede som svensk landsbygd har framför sig\r\nnär det gäller att skapa denna möjlighet att hantera\r\nde akuta problem som kan uppstå vid denna\r\nomställningsprocess. Vi vet också att det är av\r\noerhört stor betydelse om man kan skapa\r\nkompletteringsjobb och därmed stärka människors\r\nmöjligheter att bo kvar på landsbygden. Jag tar\r\ndetta som ett positivt löfte för framtiden och hoppas\r\natt statsrådet lägger ned all sin kraft på att\r\nåterinföra kvittningsrätten.</pre><pre>Överläggningen var härmed avslutad.</pre><pre>33 § Svar på fråga  1991/92:155 om\r\nbeskattningen av andelslägenheter och\r\nbostadsrätter</pre><pre>Anf. 164 Statsrådet BO LUNDGREN (m):</pre><pre>Herr talman! Fredrik Reinfeldt har frågat mig vad\r\njag avser att göra för att skapa en skattemässig\r\nneutralitet mellan innehavare av andelslägenheter\r\noch innehavare av bostadsrätter.</pre><pre>Jag har i princip samma uppfattning som Fredrik\r\nReinfeldt i fråga om bostadsbeskattningens\r\nutformning. En likformig skattemässig behandling\r\nav olika boendeformer är eftersträvansvärd.\r\nErfarenheterna av senare års försök att\r\nåstadkomma en sådan neutralitet i beskattningen är\r\ndock inte särskilt goda. De civilrättsliga skillnader\r\nsom trots allt finns mellan boendeformerna gör\r\nuppgiften svår. Till bilden hör att reglerna om\r\nbeskattningen av andelslägenheter i vissa\r\nhänseenden kan vara mer förmånliga än för andra\r\nbostäder.</pre><pre>Jag är emellertid medveten om att situationen för\r\nandelslägenhetsinnehavare förändrats genom\r\nskattereformen. Anledningen till detta är att\r\nunderskott på grund av räntebetalningar tidigare\r\nkunde kvittas mot andra inkomster. Den\r\nmöjligheten har nu försvunnit.</pre><pre>För innehavare av andelslägenheter kommer denna\r\nfråga att aktualiseras redan vid 1992 års taxering.\r\nFör närvarande bedrivs i finansdepartementet ett\r\narbete i syfte att undersöka förutsättningarna för\r\natt redan till kommande taxering undanröja dessa\r\neffekter. Det är ofrånkomligt att ett sådant\r\ningripande måste få en provisorisk karaktär. Hur\r\nfrågan skall lösas på längre sikt får tas upp i ett\r\nannat och senare sammanhang.</pre><pre>Då Fredrik Reinfeldt, som framställt frågan,\r\nanmält att han var förhindrad att närvara vid\r\nsammanträdet, medgav andre vice talmannen att\r\nIngvar Eriksson i stället fick delta i överläggningen.</pre><pre>Anf. 165 INGVAR ERIKSSON (m):</pre><pre>Herr talman! På min partikollegas, Fredrik\r\nReinfeldts, vägnar tackar jag för svaret på hans\r\nvälmotiverade fråga om den bristande neutraliteten\r\nskattemässigt mellan andelslägenheter och\r\nbostadsrätter. Jag uppfattar svaret positivt så till\r\nvida att statsrådet i princip har samma uppfattning\r\nsom fråganden vad gäller bostadsbeskattningens\r\nutformning. Komplikationer föreligger av allt att\r\ndöma. De är uppmärksammade. Jag hoppas att de\r\nlösningar på sikt som statsrådet också aviserar kan\r\nklara upp problemen på ett vettigt sätt. Många unga\r\nmänniskor känner sig uppenbarligen oroade, när\r\nde konstaterar att det finns sådana här skillnader,\r\nsom de uppfattar såsom helt omotiverade.</pre><pre>Anf. 166 Statsrådet BO LUNDGREN (m):</pre><pre>Herr talman! Jag är glad över att även det andra\r\nfrågesvaret upplevs såsom positivt, om än frågaren\r\ni detta sammanhang inte når samma lyriska höjder\r\nsom Hugo Hegeland när det gällde ett tidigare\r\nfrågesvar.</pre><pre>I detta fall tror jag att frågeställaren och jag har\r\nsamma uppfattning. Min ambition är att kunna\r\nframlägga ett förslag så snabbt som möjligt eller på\r\nannat sätt skapa en möjlighet som gör att man till\r\ntaxeringen 1992 klarar av de problem som åberopas\r\ni frågan.</pre><pre>Anf. 167 INGVAR ERIKSSON (m):</pre><pre>Herr talman! Jag tackar även för detta svar. Jag\r\nuppfattar det just såsom ett sådant besked som de\r\nsom känner sig oroade i detta sammanhang vill ha.</pre><pre>Överläggningen var härmed avslutad.</pre><pre>34 § Svar på fråga  1991/92:80 om vinsterna från\r\nvattenkraften</pre><pre>Anf. 168 Finansminister ANNE WIBBLE\r\n(fp):</pre><pre>Herr talman! Elvy Söderström har frågat\r\nnäringsministern när ett förslag kommer om\r\nåterförande av vinster från vattenkraften till de\r\nvattenproducerande kommunerna/regionerna.</pre><pre>Arbetet inom regeringen är så fördelat att det är jag\r\nsom skall svara på frågan.</pre><pre>Jag har tolkat Elvy Söderströms fråga på ett sådant\r\nsätt att den gäller en återföring av vinster från\r\nförsäljning av el producerad i vattenkraftverk till\r\nvissa berörda kommuner och regioner i landet.</pre><pre>Kraftföretagens vinster omfattas av den gällande\r\nbolagsskatten för juridiska personer. Från den 1\r\njanuari 1992 omfattas även Vattenfall som\r\naktiebolag av denna skatt.</pre><pre>Elvy Söderströms fråga om återföring av\r\nkraftföretagens vinster innefattar därmed en direkt\r\nåterföring av statliga intäkter från ett fåtal företags\r\nbolagsskatt till vissa kommuner. En sådan\r\nåterföring är inte aktuell.</pre><pre>Utöver bolagsskatten betalar vissa kraftföretag för\r\nnärvarande en särskild skatt på vattenkraft som\r\nproduceras vid äldre anläggnignar. Skatten är 2\r\nöre/kWh för anläggningar som tagits i drift före\r\n1973 och 1 öre/kWh för anläggningar tagna i drift\r\nmellan 1973 och 1977.</pre><pre>Totalt ger denna särskilda skatt ca 1 miljard kronor\r\nper år i intäkt på statsbudgeten. Den särskilda\r\nskatten liksom andra skatter finansierar utgifterna\r\npå statsbudgeten, där bl.a. regionalpolitiska\r\ninsatser är en del.</pre><pre>För närvarande bereds inom regeringskansliet\r\nutredningen ''Beskattning av kraftföretag'', SOU\r\n1991:8, som föreslår att den särskilda skatten\r\nbaserad på producerad energi slopas och ersätts\r\nmed en särskild fastighetsskatt. Regeringen har\r\nännu inte tagit ställning till utredningens förslag.\r\nJag är därför inte beredd att ytterligare\r\nkommentera utredningens slutsatser.</pre><pre>Anf. 169 ELVY SÖDERSTRÖM (s):</pre><pre>Herr talman! Jag tackar finansministern för svaret,\r\näven om jag inte kan säga att jag är tillfreds med\r\ndess innehåll. Jag tycker att vi skall inleda debatten\r\nmed att konstatera att Sverige behöver Norrland\r\noch att Norrland behöver Sverige. Många\r\nkommuner och regioner runt om i Norrland och\r\ndess inland brottas i dag med svåra strukturella\r\nproblem. Så är fallet med Sollefteå kommun, vilket\r\nhar speglats i medierna på alla sätt. Sollefteå\r\nkommun producerar 15 % av Sveriges elkraft. Den\r\nkommun som jag själv kommer ifrån bidrar inte\r\nmed elkraft, man vi utgör 0,7 % av Sveriges\r\nbefolkning och vi står för 3 % av landets export.</pre><pre>Dess funderingar har föranlett min fråga, som jag\r\nställde också med anledning av att\r\narbetsmarknadsminister Börje Hörnlund i\r\nsamband med sitt besök hos Assi faktiskt gav ett\r\nhopp för Assis medarbetare i Kalix genom att\r\nuttrycka en förhoppning om att man skulle kunna\r\ninföra ett system, som innebär återföring av\r\nvattenkraftsvinsterna.</pre><pre>Jag beklagar att finansministern har missförstått\r\nmin fråga. Den handlar om återföring av vinsterna\r\nav den kraft som totalt produceras i kommunen,\r\nalltså inte vinsterna av kommunägda kraftverk eller\r\nav den kraft som kommunerna köper. I\r\nregionalekonomiska kommittén från 1987 var man\r\nenig om att man skulle kunna återföra 1 öre/kWh.</pre><pre>Det finns ett kinesiskt ordspråk som lyder: Om man\r\nstår för länge och väntar med sitt nästa steg, är\r\nrisken stor att man får stå på ett ben resten av sitt\r\nliv. Därför skall vi lägga fram ett förslag.</pre><pre>Anf. 170 Finansminister ANNE WIBBLE\r\n(fp):</pre><pre>Herr talman! Jag håller med Elvy Söderström om\r\natt Sverige behöver Norrland och att Norrland\r\nbehöver Sverige. Det är en viktig princip att Sverige\r\när ett land och att vi alla är beroende av varandra.\r\nDet är en viktig utgångspunkt för regeringens\r\npolitik både när det gäller skatter och när det gäller\r\nregionalpolitiska insatser men även beträffande\r\nregeringens politik i övrigt.</pre><pre>Skall man tolka vad Elvy Söderström nu sade,\r\nhandlar det mer om regionalpolitiska insater i\r\nstörsta allmänhet. Det framgick inte riktigt av\r\nfrågan att det var detta som avsågs. Jag är därför\r\nkanske inte den rätta att svara på frågan. Men jag\r\nvill framhålla att det görs betydande\r\nregionalpolitiska insatser just med utgångspunkt i\r\ndet som Elvy Söderström och jag tycks vara överens\r\nom, nämligen att alla delar av Sveriges land är\r\nviktiga delar av helheten.</pre><pre>Jag kan förutsäga med stor bestämdhet att\r\nregionalpolitiska insatser kommer att spela en\r\nbetydande roll framöver i regeringens politik.\r\nVarifrån pengarna kommer, från den ena eller den\r\nandra källan, tycks mig vara en fråga av\r\nunderordnad betydelse.</pre><pre>Anf. 171 ELVY SÖDERSTRÖM (s):</pre><pre>Herr talman! Med anledning av detta missförstånd\r\noch med anledning av det hopp som\r\narbetsmarknadsminister Börje Hörnlund tände när\r\nhan var hos Assi ber jag att få återkomma med ett\r\nförslag om just återföring av vattenkraftsvinster till\r\nde vattenkraftproducerande regionerna. I dag\r\nbrottas många kommuner med problem och ser hur\r\nresurserna rinner förbi söderut. Det är bra om de\r\nfår hjälp, men en viss del av dessa vinster bör kunna\r\nåterbetalas.</pre><pre>Anf. 172 Finansminister ANNE WIBBLE\r\n(fp):</pre><pre>Herr talman! För att undvika missförstånd vill jag\r\nupprepa vad jag sade i mitt första svar, nämligen att\r\nen sådan återföring inte är aktuell. Däremot är\r\nregeringens avsikt att bedriva en offensiv\r\nregionalpolitik i övrigt. Det tycks mig vara av något\r\nunderordnad betydelse om pengarna till insatser i\r\nNorrland kommer från den ena eller den andra\r\nskattekällan.</pre><pre>Anf. 173 ELVY SÖDERSTRÖM (s):</pre><pre>Herr talman! Det är viktigt att vi får\r\nregionalpolitiska medel för att kunna bidra med de\r\npositiva saker som kommer norrifrån.</pre><pre>Överläggningen var härmed avslutad.</pre><pre>35 § Hänvisning av ärenden till utskott</pre><pre>Föredrogs och hänvisades</pre><pre>Motionerna</pre><pre>1991/92:T2 och T3 till trafikutskottet</pre><pre>1991/92:Ju3-Ju5 till justitieutskottet</pre><pre>1991/92:Fi4-Fi6 till finansutskottet</pre><pre>36 § Förnyad bordläggning</pre><pre>Föredrogs men bordlades åter</pre><pre>Finansutskottets betänkanden 1991/92:FiU1-FiU4</pre><pre>Skatteutskottets betänkanden 1991/92:SkU1 och\r\nSkU3</pre><pre>Lagutskottets betänkanden 1991/92:LU1-LU4</pre><pre>Försvarsutskottets betänkanden 1991/92:FöU1-\r\nFöU4</pre><pre>Socialförsäkringsutskottets betänkanden\r\n1991/92:SfU1 och SfU2</pre><pre>Socialutskottets betänkanden 1991/92:SoU1 och\r\nSoU2</pre><pre>Trafikutskottets betänkande 1991/92:TU1</pre><pre>Jordbruksutskottets betänkande 1991/92:JoU3</pre><pre>Näringsutskottets betänkanden 1991/92:NU1-NU4</pre><pre>Arbetsmarknadsutskottets betänkanden\r\n1991/92:AU1-AU3</pre><pre>Bostadsutskottets betänkanden 1991/92:BoU1-\r\nBoU5</pre><pre>37 § Meddelande om val</pre><pre>Anf. 174 ANDRE VICE TALMANNEN:</pre><pre>Valberedningen har föreslagit utökning av antalet\r\nsuppleanter i utrikesutskottet.</pre><pre>Under förutsättning att kammaren bifaller\r\nvalberedningens förslag kommer val av\r\nifrågavarande suppleant att äga rum vid\r\nmorgondagens sammanträde.</pre><pre>38 § Bordläggning</pre><pre>Anmäldes och bordlades</pre><pre>Redogörelse</pre><pre>1991/92:3 Sveriges delegation vid Europarådets\r\nparlamentariska</pre><pre>(rådgivande) församling</pre><pre>39 § Anmälan om frågor</pre><pre>Anmäldes att följande frågor framställts</pre><pre>den 19 november</pre><pre>1991/92:160 av Gustaf von Essen (m) till statsrådet\r\nBo Lundgren om kulturellt värdefulla byggnader:</pre><pre>Utbildningsdepartementet har låtit göra en\r\nutredning om förvaltning av vissa kulturmiljöer.\r\nUtredningsman har varit Bill Fransson och\r\nutredningen har avlämnats i juli 1991.</pre><pre>Utredningen tar bl.a. upp frågor om privata ägares\r\nav slott och herrgårdar möjligheter och\r\nförutsättningar att uppfylla ett rimligt kulturansvar\r\nsamt frågor om möjligheter att undvika effekter\r\nsom arvsskiften förorsakar när det gäller att\r\nbibehålla ett tillräckligt ekonomiskt underlag för\r\natt klara och fullfölja ambitiösa bevarandeinsatser.</pre><pre>Vilka åtgärder är statsrådet beredd att föreslå med\r\nanledning av den föreliggande utredningen?</pre><pre>1991/92:161 av Kristina Svensson (s) till\r\nförsvarsministern om den förkortade\r\nvärnpliktsutbildningen:</pre><pre>Värnpliktiga som deltar i försöket med förkortad\r\nvärnpliktsutbildning skall, enligt regeringens\r\nbeslut, inom kort tvingas avbryta sin påbörjade\r\nutbildning. 2 500 ungdomar som planerat att\r\nfullfölja den förkortade militärutbildningen, kastas\r\ngenom ett panikartat regeringsbeslut plötsligt ut\r\nfrån arméns regementen.</pre><pre>På grund av att fattade beslut inte fullföljs försätts\r\n2 500 ungdomar i en kaotisk situation.\r\nAnsökningstiden till vårens högskoleutbildningar\r\nhar gått ut, arbetsmarknaden är kärv,\r\nbostadsbidragen förlängs inte.</pre><pre>Vilka åtgärder ämnar försvarsministern vidta för\r\natt lindra effekterna för dessa 2 500 värnpliktiga?</pre><pre>40 § Kammaren åtskildes kl. 19.40.</pre><pre>Förhandlingarna leddes</pre><pre>av förste vice talmannen från sammanträdets\r\nbörjan t.o.m. ajourneringen kl. 16.29 och</pre><pre>av andre vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}