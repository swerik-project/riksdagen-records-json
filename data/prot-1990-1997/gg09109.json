{"dokumentstatus":{"dokument":{"hangar_id":"2387805","dok_id":"GG09109","rm":"1992/93","beteckning":"109","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"109","slutnummer":"0","datum":"1993-05-12 00:00:00","systemdatum":"2005-10-27 14:01:19","publicerad":"1993-05-12 00:00:00","titel":"Riksdagens snabbprotokoll 1992/93:109 Onsdagen den 12 maj","subtitel":null,"status":null,"htmlformat":null,"relaterat_id":null,"source":"webbnav","sourceid":"{3C071F12-B82F-4870-A08A-41EC14535D7B}","dokument_url_text":"http://data.riksdagen.se/dokument/GG09109/text","dokument_url_html":"http://data.riksdagen.se/dokument/GG09109","dokumentstatus_url_xml":"http://data.riksdagen.se/dokumentstatus/GG09109","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1992/93:109</div>\r\n<div class=\"sidhuvud_datum\">Onsdagen den 12 maj</div>\r\n<div class=\"sidhuvud_klockslag\">Kl. 10.30</div>\r\n<hr class=\"sidhuvud_linje\">\r\n<pre>1 §  Meddelande om ändring i kammarens\r\nsammanträdesplan</pre><pre>Anf. 1  TALMANNEN:</pre><pre>Då ett stort antal interpellationer väntas bli\r\nbesvarade måndagen den 24 maj börjar kammarens\r\nsammanträde kl. 9.00 och ej kl. 10.00 som tidigare\r\nangivits.</pre><pre>2 §  Justering av protokoll</pre><pre>Justerades protokollet för den 6 maj.</pre><pre>3 §  Hänvisning av ärenden till utskott och\r\nbeslut om förkortad motionstid</pre><pre>Föredrogs och hänvisades</pre><pre>Proposition</pre><pre>1992/93:245 Lagreglering av det statliga stödet till\r\nbanker och andra kreditinstitut, m.m. till\r\nnäringsutskottet</pre><pre>Regeringen hade föreslagit att riksdagen skulle\r\nbesluta att motionstiden för denna proposition\r\nförkortades till sex dagar.</pre><pre>Kammaren beslöt förkorta motionstiden till att\r\nutgå måndagen den 17 maj.</pre><pre>Motionerna</pre><pre>1992/93:Fi92 till finansutskottet</pre><pre>1992/93:Fi93   yrk. 1--63 och 65--92 till\r\nfinansutskottet</pre><pre>yrk. 64 till skatteutskottet</pre><pre>1992/93:Fi94--Fi116 till finansutskottet</pre><pre>1992/93:Fi117  yrk. 1--24 och 29 till finansutskottet</pre><pre>yrk. 25--28 till arbetsmarknadsutskottet</pre><pre>1992/93:Fi118 och Fi119 till finansutskottet</pre><pre>n5p &gt; </pre><pre>1992/93:Fi120 yrk. 1--24 till finansutskottet</pre><pre>yrk. 25--28 till arbetsmarknadsutskottet</pre><pre>1992/93:Fi121 och 122 till finansutskottet</pre><pre>1992/93:Sk56 och Sk57 till skatteutskottet</pre><pre>1992/93:Ju34 till justitieutskottet</pre><pre>1992/93:U25 till utrikesutskottet</pre><pre>1992/93:Fö8--Fö12 till försvarsutskottet</pre><pre>1992/93:Kr12 till kulturutskottet</pre><pre>1992/93:T99--T106 till trafikutskottet</pre><pre>1992/93:A12 och A13 till arbetsmarknadsutskottet</pre><pre>1992/93:U26 till utrikesutskottet</pre><pre>4 §  Verksamhet och anslag inom totalförsvaret\r\n1993/94</pre><pre>Föredrogs</pre><pre>försvarsutskottets betänkande</pre><pre>1992/93:FöU9 Verksamhet och anslag inom\r\ntotalförsvaret 1993/94 (prop. 1992/93:100 delvis).</pre><pre>Anf. 2  STURE ERICSON (s):</pre><pre>Fru talman! Mitt under brinnande Gulfkrig\r\nbeslutade den amerikanska kongressen att skära\r\nned USA:s försvarsutgifter med 25 %. President\r\nClinton har utöver detta inlett nedskärningar med\r\n80 miljarder dollar under de närmaste åren. Det\r\ninnebär att mer än en tredjedel av USA:s militära\r\norganisation avvecklas under första hälften av 90-\r\ntalet.</pre><pre>Ryssland ärvde ungefär hälften av Sovjets Röda\r\narmén. Den ekonomiska krisen har lett till mycket\r\ndrastiska minskningar i den militära apparaten.\r\nEnligt CFE-avtalet skall Ryssland skrota\r\ntiotusentals stridsvagnar och mängder av annan\r\ntung krigsmateriel under de närmaste åren. Nya\r\nvapenprojekt har stoppats och betydande\r\nosäkerhet, för att inte säga förvirring, tycks råda\r\nkring Rysslands framtida militära organisation.\r\nDelar av Östersjömarinen rostar nu sönder.</pre><pre>Det enade Tysklands försvar skärs nu ned till\r\nmindre än hälften. Belgien och Holland halverar\r\nsina stridskrafter. Storbritannien minskar sin\r\nmilitärbudget. Schweiz skär ned med omkring 25\r\n%. Österrike, som gränsar till krigets Jugoslavien,\r\nökar inte sina militära anslag -- Österrike är ungefär\r\nlika stort som Sverige, men dess militärbudget\r\nuppgår till en fjärdedel av vår. De fattiga tidigare\r\nWarszawapaktländerna i Centraleuropa reducerar\r\ndrastiskt sina resp. försvar.</pre><pre>Även våra nordiska grannar minskar sina\r\nförsvarskostnader. I Danmark har en bred\r\nförsvarsuppgörelse lett till stora besparingar. I\r\nNorge avser man att minska armén från 13 till\r\nendast 6 brigader. Finland gör en 10-procentig\r\nneddragning av försvarsanslagen.</pre><pre>Det är bara Sverige som ökar sina försvarsutgifter.\r\nDe kommer det budgetår som börjar den 1 juli att\r\nuppgå till 40 202 394 000 kr. Av dessa kostnader för\r\ntotalförsvaret ligger 1,3 miljarder på andra\r\ndepartement är Försvarsdepartementet.</pre><pre>Den främsta anledningen till att våra\r\nförsvarsutgifter nu ökar år för år är helt enkelt att\r\ndet dominerande regeringspartiet inför valet 1991\r\nlovade mycket kraftiga ökningar av\r\nförsvarsanslagen -- 27 miljarder under en\r\nfemårsperiod -- och nu försöker man att leva upp\r\ntill det löftet. Ökningen blev visserligen inte 27\r\nmiljarder, utan den stannade vid 7 miljarder, men\r\ndet är ändå nog för att göra oss unika bland\r\nindustriländerna.</pre><pre>Försvarsministern brukar hävda att denna årliga\r\nökning av våra försvarsutgifter nu är nödvändig,\r\neftersom de realt låg på en konstant låg nivå under\r\n15 år mellan 1972 och 1987. Det är riktigt att\r\nborgerliga riksdagsmajoriteter både 1977 och 1982\r\nfattade femåriga försvarsbeslut om ungefär\r\noförändrad nivå i fasta priser. Anders Björck deltog\r\ni dessa beslut. Nu försöker han få det till att det var\r\nvi socialdemokrater som ''nedrustade'' försvaret\r\nunder dessa år.</pre><pre>Moderaterna var alltså inför valet 1991 totalt i otakt\r\nmed den säkerhetspolitiska utvecklingen, och de\r\nhar sedan inte orkat ta den interna debatt som krävs\r\nför att anpassa partiets försvarspolitik till dagens\r\noch morgondagens verklighet ute i Europa. De bryr\r\nsig inte om terrängen, utan de orienterar enbart\r\nefter sin ideologiska karta.</pre><pre>Den alleuropeiska trenden under 90-talet är alltså\r\nkraftiga minskningar av de militära utgifterna. Det\r\när inte troligt att Sverige, oberoende av vilka\r\npartier som ingår i regeringen, under någon längre\r\ntid kommer att kunna gå emot denna trend.</pre><pre>Det var därför speciellt olyckligt att\r\nregeringspartierna och Nydemokraterna i fjolårets\r\nförsvarsbeslut byggde in en automatisk real\r\nuppräkning av materielanslagen med 1,5 % per år.\r\nDenna s.k. teknikfaktor var ett flagrant avsteg från\r\nregeringens egna ambitioner att undvika\r\nautomatiska reala anslagsuppräkningar.</pre><pre>Innevarande försvarsbeslutsperiod innebär\r\nteknikfaktorn en stegvis real anslagshöjning med ca\r\n3 miljarder. För femårsperioden efter 1997 innebär\r\nden en real anslagsökning med drygt 8 miljarder. Så\r\nser riksdagsbeslutet ut och i enlighet med detta\r\nplaneras nu försvarets materielinköp.</pre><pre>Vi menar att detta är politiskt ansvarslöst. Vi\r\nmotsatte oss i fjol teknikfaktorns införande, och vi\r\nföreslår nu att riksdagen beslutar att försvaret i sin\r\nplanering inte skall räkna med någon teknikfaktor\r\nefter 1997.</pre><pre>Redan innan försvarsutskottets majoritet beslutade\r\nom sin text på s. 29 i betänkandet om teknikfaktorn\r\nhade nya signaler utgått från regeringen, och då\r\nfrämst från Finansdepartementet. Vi läser\r\nnämligen i kompletteringspropositionen att en\r\növergripande central målsättning för regeringen är\r\nrealt oförändrade utgifter för offentlig konsumtion.\r\nDetta står i direkt strid mot den reala uppräkning\r\nsom teknikfaktorn utgör.</pre><pre>För att ytterligare gnugga in beskedet till Anders\r\nBjörck har folkpartisterna i Finansdepartementet\r\nskrivit följande rader i den reviderade\r\nfinansplanen: ''Även den statliga verksamheten\r\nkommer att utsättas för omfattande krav på\r\nrationaliseringar och effektiviseringar. Om\r\nomvärldsutvecklingen blir gynnsam kommer det att\r\npåverka utgiftsnivån i 1997 års försvarsbeslut.''</pre><pre>Detta är ju egentligen precis vad vi säger i vår\r\nreservation 3: Var realister när framtidens försvar\r\nplaneras! Lås inte pengar i projekt som faller bort,\r\nnär det blir 8 miljarder mindre efter 1997!\r\nOrealistisk planering är en oerhört dyrbar\r\nverksamhet, eftersom även de pengar man\r\nverkligen får i anslag då lätt styrs åt fel håll.</pre><pre>För att säkerställa den nödvändiga materiella\r\nförnyelsen, främst inom armén, krävs att vi orkar\r\ngenomföra betydande besparingar i\r\norganisationen. Flera av de socialdemokratiska\r\nreservationerna i det betänkande som vi nu\r\nbehandlar handlar just om mycket stora sådana\r\nbesparingar inom den givna anslagsramen.</pre><pre>Det finns nämligen två slags besparingar bland våra\r\nförslag: dels sådana som innebär lägre anslag till\r\nförsvaret, dvs. en minskad anslagsram, dels sådana\r\nsom innebär lägre produktionskostnader för att\r\nfrigöra pengar för angelägna materielköp.</pre><pre>Besparingar som minskar de framtida anslagen har\r\nvi i partimotionen bara föreslagit två stycken. Den\r\nena gäller den teknikfaktor som jag nyss talade om.\r\nDen andra handlar om kompensation för kronans\r\nnedskrivning i november 1992.</pre><pre>Finansminister Wibble slog i december 1992 i\r\nriksdagen fast att ingen skall få kompensera sig för\r\nkronans sänkta värde. Det var ett besked som\r\ndirekt drabbade pensionärer, handikappade och\r\nandra som för sin levnadsstandard är direkt\r\nberoende av förändringar i basbeloppet. Vi blev\r\nmycket förvånade när det stod klart att Anders\r\nBjörcks försvarsprisindex inte berörs av Wibbles\r\nbesked. Pensionärer och handikappade får ingen\r\nkompensation. Det får däremot generalerna.</pre><pre>Vi föreslår därför i reservation 4 att riksdagen\r\nbeslutar att försvarsprisindex justeras så, att ingen\r\nkompensation utgår till försvaret för effekterna av\r\nkronans sänkta värde hösten 1992. Hur stor den\r\nbesparingen blir bestäms av kronans värde i juni\r\n1993, och besparingen sker först fr.o.m. budgetåret\r\n1994/95.</pre><pre>Vi är långt ifrån ensamma om att se betydande\r\nsparmöjligheter inom försvarsanslagen längre\r\nfram, om den säkerhetspolitiska miljön fortsätter\r\natt utveckla sig gynnsamt.</pre><pre>Den som har uttryckt sig klarast är vice\r\nstatsminister Bengt Westerberg som i en intervju\r\nmed Svenska Dagbladet i januari med hänvisning\r\ntill utvecklingen i Europa kunde tänka sig att 1997\r\n''spara 10 miljarder eller så'' på försvaret. På kort\r\nsikt, nästa budgetår, sade vice statsministern i slutet\r\nav mars, att han kan ''tänka sig att skära någon\r\nmiljard i försvaret''. Och senast för några dagar\r\nsedan nämnde Bengt Westerberg\r\nförsvarsnedskärningar som ett sätt att finansiera de\r\nmiljarder som ett vårdnadsbidrag skulle kosta.</pre><pre>I själva verket finns det här i riksdagen\r\nuppenbarligen en åsiktsmässig majoritet för de\r\nförslag till minskningar av anslagsramen som vi\r\nsocialdemokrater föreslår i våra reservationer 3 och\r\n4.</pre><pre>Jag övergår så till att argumentera för några av de\r\nförslag vi har lagt fram, som skulle innebära ett\r\neffektivare utnyttjande av de 40 miljarder vi satsar\r\npå denna verksamhet.</pre><pre>Det är en allmänt omfattad åsikt att\r\nförsvarsanslagen inte kommer att räcka till för att\r\nutrusta 16 moderna armébrigader under 90-talet.\r\nGenom att rationalisera fredsorganisationen kan\r\ndock betydande summor frigöras för\r\nmaterielinköp.</pre><pre>Genom att utbilda huvuddelen av våra 16 brigader\r\ninom åtta stora armégarnisoner kan årligen\r\nhundratals miljoner kronor frigöras för andra\r\nändamål. Försvarsminister Anders Björck hade i\r\njanuari följande att säga om förslaget i ett tal i\r\nSälen: ''Besparingseffekten kan uppskattas till\r\ncirka 300 miljoner kronor per år fr.o.m. 1996.'' De\r\nkalkyler som han redovisade byggde då på 10\r\ngarnisoner. Anders Björck motsatte sig självfallet\r\nmycket energiskt de socialdemokratiska\r\nbesparingsförslagen.</pre><pre>I realiteten torde besparingen bli större. Björcks\r\nkalkyler baseras på siffermaterial från Arméstaben.\r\nFlera av de fredsorganisatoriska förändringar som\r\narméchefen -- och i nästa steg Anders Björck -- på\r\nsenare tid har föreslagit har haft till syfte att\r\nförsvåra tvåbrigadsutbildning inom storgarnisoner.\r\nDet främsta medlet har varit att göra stora\r\ninvesteringar i samlokalisering av\r\nutbildningsförband ur specialtruppslagen med\r\nbrigadproducerande regementen.</pre><pre>Ett sådant förslag gällde A 4 och I 5 i Östersund.\r\nDet var så undermåligt underbyggt att t.o.m.\r\nförsvarsutskottets borgerliga majoritet har tvingats\r\nunderkänna det. Låt mig citera några rader ur\r\ncenterpartistiska Östersundsposten den 17 april:</pre><pre>''-- Vi är väldigt upprörda. Och vi har mist\r\nförtroendet för Arméstabens och arméchefens sätt\r\natt leda verksamheten här i Östersund, säger Sten\r\nBredberg, ställföreträdande regementschef på A 4.</pre><pre>Arméchefen Åke Sagrén driver ett politiskt spel där\r\nÖstersundsregementena ofrivilligt blivit brickor i\r\nspelet, anser Sten Bredberg. Han befarar att ett av\r\narméchefens motiv för att flytta in A 4 in på I 5:s\r\nområde är att förhindra att det socialdemokratiska\r\nförslaget om ytterligare rationaliseringar inom\r\narmén kan genomföras. Socialdemokraterna har i\r\nriksdagen sagt att infanteriutbildningen i landet bör\r\ncentraliseras till åtta regementen. De\r\ninfanteriregementen som blir kvar skall då utbilda\r\ntvå brigader i stället för en i dag.''</pre><pre>Överste Lennart Uller, som är chef för A 4, hade i\r\ngår i Svenska Dagbladet en debattartikel där\r\nsamma argument framfördes: ''Detta agerande och\r\nen del uttalanden kan svårligen tolkas på annat sätt\r\nän att det viktigaste egentligen inte var att spara 90\r\nmiljoner kronor utan att också i Östersund minska\r\nden framtida handlingsfriheten vad gäller\r\ngarnisonens storlek.''</pre><pre>Östersund är mycket riktigt en av de orter där\r\ntvåbrigadsutbildning med fördel skulle kunna\r\ngenomföras. Exempel på andra garnisonsorter med\r\nledig kapacitet, och där investeringarna därför blir\r\nlåga vid tvåbrigadsutbildning, är Skövde och\r\nLinköping.</pre><pre>En parallell med en privat företagskoncern kan\r\ndras. Vilken företagsledare skulle avstå från\r\nrationaliseringar i produktionen som ger\r\nbesparingar på flera hundra miljoner kronor per\r\når?</pre><pre>Vi anser att regeringen utan dröjsmål bör utarbeta\r\nen långsiktig plan för stegvisa fredsorganisatoriska\r\nförändringar inom armén. En av målsättningarna\r\nbör vara att två brigader utbildas inom samma\r\ngarnison. På Gotland bör även i fortsättningen\r\nendast en brigad utbildas. De\r\nbyggnadsinvesteringar i närtid som skulle kunna\r\nbinda den framtida handlingsfriheten beträffande\r\nfredsorganisationens struktur bör uppskjutas.</pre><pre>En annan åtgärd som under de närmaste åren skulle\r\nkunna frigöra hundratals miljoner för\r\nkvalitetsförbättrande materielköp vore att utnyttja\r\nden reserv av brigadutbildade värnpliktiga som\r\nuppstår genom att fem brigader nu läggs ned under\r\nkort tid. En brigad består av ca 5 000 man och\r\nförnyas med en åttondel av sitt personalbehov varje\r\når.</pre><pre>Regeringen föreslår själv att 2 000 värnpliktiga inte\r\nskall utbildas. Det innebär att bara en mindre del\r\nav de brigadutbildade värnpliktiga i de nedlagda\r\nbrigaderna kan krigsplaceras i andra brigader. Det\r\när naturligtvis slöseri med resurser att utbilda\r\ntusentals värnpliktiga för brigader som skulle\r\nkunna fyllas med andra, redan utbildade\r\nvärnpliktiga. Det kan också ifrågasättas om det är\r\nförenligt med den ändrade värnpliktslagens\r\nbestämmelse att värnpliktiga endast skall utbildas\r\nför krigsorganisationens behov. Detta behov är ju\r\nredan fyllt.</pre><pre>Det är, kort sagt, slöseri med knappa\r\nförsvarsresurser att rösta emot reservation 7.</pre><pre>Andra socialdemokratiska ledamöter i\r\nförsvarsutskottet kommer senare att utförligare gå\r\nin på andra delar av detta betänkande. Jag skall\r\navslutningsvis säga några ord om inköpet av nya\r\nstridsvagnar.</pre><pre>Frågan om inköp av nya stridsvagnar var föremål\r\nför debatt och omröstning redan i fjol. Vi\r\nsocialdemokrater ville då se en samlad bedömning\r\nav Sveriges behov av moderna stridsvagnar,\r\nattackhelikoptrar, pansarbrytande vapen och andra\r\nsystem.</pre><pre>Den omvälvande internationella utvecklingen på\r\ndetta område och den snabba och rörliga krigföring\r\nsom vi bör räkna med i framtiden borde göra en\r\nsamlad utvärdering av vårt behov av nya\r\nstridsvagnar, attackhelikoptrar och annan\r\nbesläktad materiel närmast till en självklarhet. En\r\nsådan studie bör naturligtvis göras innan regeringen\r\nskriver kontrakt, som kommer att kosta\r\nskattebetalarna minst 10--12 miljarder kronor. Det\r\nblir den största importaffär som försvaret någonsin\r\nhar genomfört.</pre><pre>Armén har redan börjat förbereda inköp av nya\r\nstridsvagnar också för våra mekaniserade brigader.\r\nDet handlar om ytterligare ca 200 stridsvagnar,\r\nsannolikt av något enklare slag än de första 200.\r\nMånga anser att 400 nya stridsvagnar är för få i ett\r\nland så stort som vårt. Vi har ju i dag väsentligt fler\r\nän 400 av äldre modell. Totalt kan dessa\r\nstridsvagnsaffärer komma att kosta skattebetalarna\r\n20--25 miljarder kronor.</pre><pre>I reservation 10 upprepar vi vårt förslag från i fjol\r\natt man före 1997 skall anskaffa ett mindre antal\r\nmoderna stridsvagnar till pansarskolan i Skövde. Vi\r\nanser att 2,5 miljarder kronor av\r\nmaterielbemyndigandet på 13,5 miljarder kronor\r\nbör kunna användas för detta ändamål. Detta\r\nbelopp bör räcka för drygt ett 50-tal moderna\r\nstridsvagnar. Visar våra studier att vi behöver fler,\r\nbör vi kunna utnyttja optioner för inköp efter 1997.\r\nMed moderna stridsvagnar vid pansarskolan i\r\nSkövde blir det möjligt att upprätthålla\r\nkompetensen inom truppslaget. Genom att inte nu\r\nköpa så många stridsvagnar som det är tänkt i\r\npropositionen sparar vi 2,5 miljarder kronor för\r\nandra angelägna materielprojekt.</pre><pre>Det finns också en politisk-moralisk aspekt på det\r\nstora stridsvagnsköp som Anders Björck avser att\r\nunderteckna kort tid före valet 1994. Med sin\r\nsignatur låser han oss för en import av vapen, som\r\nkan komma att kosta minst 12 miljarder kronor.\r\nNågra få veckor senare kan det bli vi\r\nsocialdemokrater som får ta över notan. Anders\r\nBjörck och andra moderater återgår då till sin\r\nnormala verksamhet att kräva lägre skatter. Finns\r\ndet inga vettiga folkpartister och centerpartister i\r\nregeringen och på andra ställen som kan stoppa\r\nAnders Björck?</pre><pre>Fru talman! Jag yrkar bifall till reservationerna 1--\r\n4 samt 7--10.</pre><pre>Anf. 3  ROBERT JOUSMA (nyd):</pre><pre>Fru talman! Det fanns både kloka ord och mindre\r\nkloka ord i Sture Ericsons anförande. Jag håller\r\nmed honom om att vi måste se väldigt noga på den\r\nsamlade situationen för det svenska försvaret. Men\r\nvi skall inte springa i väg alltför snabbt och låsa fast\r\noss för en massa konstiga lösningar, vilket mycket\r\nväl kan bli fallet i framtiden. Vi skall inte upprepa\r\ncirkusen med flygvapnet. Man planerar en massa\r\nsaker, där koncessionsförfarandet är nyckeln som\r\nman ännu inte har hittat låset till. Detsamma blir\r\nförhållandet om man slår samman regementen.\r\nDär har vi problematiken i Värmland i dag, där\r\nmiljöprövningarna blir avgörande.</pre><pre>Tiden är inte mogen på grund av detta och inte\r\nheller på grund av den rådande\r\narbetsmarknadssituationen i Sverige. Jag är en av\r\nde få försvarspolitiker i Sverige som bestämt hävdar\r\natt arbetsmarknad och försvarspolitik tyvärr hör\r\nihop, vare sig man vill det eller inte. Därför anser\r\njag att situationen bör övervägas och penetreras\r\nväldigt noga, innan man går in för hårt på\r\ntvåbrigaderslösningarna. Det innebär en stor\r\nomställning i samhället, och man bör väga in även\r\nsociala samhällsaspekter. Tidigare har jag själv\r\nvarit inne på denna linje, men efter överväganden\r\ntycker jag att man skall hänskjuta dessa frågor till\r\nden försvarsberedning som nu pågår och\r\nförhoppningsvis övergår till kommittéarbete inför\r\nnästa försvarsbeslut. Då får vi tid att studera\r\nproblemet.</pre><pre>En annan intressant fråga är den svenska\r\nförsvarsindustrin, ett av de kraftfullaste instrument\r\nvi har i det samlade svenska försvaret. Vi kan blicka\r\ntillbaka till 1938--1939 och se hur försvaret i Sverige\r\ndå såg ut. Det var mycket dåligt. Vi hade tur den\r\ngången. 1941 hade Sverige byggt upp ett hyggligt\r\nförsvar trots avspärrningarna. Det torde ha varit\r\nden samlade försvarsindustrins förtjänst.</pre><pre>Genom försvarsindustrin får man en väldigt stor\r\nåtertagningsförmåga. Samtidigt får man en\r\novärderlig spin-off i det civila samhället. Hitech och\r\nspetsteknologi, allt vad man kallar det för, kommer\r\nden vanliga medborgaren till godo. Vi får inte\r\nheller glömma att försvarsindustrin skapar många\r\nvärdefulla arbetstillfällen och ger en avkastning,\r\nsom är gynnsam för Sverige. Vi behöver de pengar\r\nsom vi kan få in.</pre><pre>Försvarsmaterielexportlagstiftningen bör\r\nliberaliseras ytterligare. Vi måste få bort det dubbla\r\nbudskap som vi för ut. Vi måste avskaffa det\r\ngenerella förbudet mot vapenexport. Det är\r\nhämmande, när man skall träffa samarbetsavtal\r\nmed främmande länder på detta område. De ser det\r\nsåsom mycket konstigt, fastän flera andra länder\r\nbefinner sig i samma situation. Vi bör såsom\r\nföregångsland ta bort detta förbud.</pre><pre>Förbudet försvårar också motköp. Jag tycker att\r\nman skall införa ett generellt tillstånd att sälja och\r\nutveckla för eget behov. På det sättet får man bort\r\ndubbelmoralen. Naturligtvis måste detta styras av\r\nenkla regler. Vi får t.ex. inte sälja till krigförande\r\nland. Vi får inte heller handla med ett land som\r\ngrovt kränker de mänskliga rättigheterna. Vi skall\r\nnaturligtvis inte sälja vapen och försvarsmateriel på\r\nett sådant sätt att vi äventyrar svenska intressen och\r\nsvensk säkerhet.</pre><pre>Trots att länderna ute i världen i dag skär ner finns\r\ndet en stor exportpotential för hitech. Men det\r\nmåste kombineras med en liberalare syn. Se på små\r\noch vänligt sinnade länder såsom Bahrain, Dubai\r\noch Taiwan. Där finns det intresse och framför allt\r\nen god betalningsförmåga. Dessa aspekter bör tas\r\nmed i resonemanget. Missgynnar vi svensk\r\nförsvarsindustri, skapar vi stora problem framför\r\nallt på arbetsmarknaden. Så småningom tappar vi\r\nbåde hitech och spin-off-effekter.</pre><pre>Jag tycker att Sture Ericson har en litet konstig syn\r\npå stridsvagnsaffären. Visst kommer den att kosta\r\nsamhället stora pengar, men samtidigt är jag\r\növertygad om att man kommer att sy ihop motköp\r\nför motsvarande belopp för svensk försvarsindustri.\r\nJag tror att det till syvende og sist handlar om ett\r\nnollsummespel. Det man förlorar på karusellen tar\r\nman förmodligen in på gungorna. Det skulle\r\nförvåna mig mycket, om inte berörda parter skulle\r\nkunna förhandla fram bra avtal på denna punkt.</pre><pre>Med vad jag här har sagt yrkar jag bifall till\r\nreservation 6.</pre><pre>Anf. 4  STURE ERICSON (s) replik:</pre><pre>Fru talman! Nydemokraterna har inför justerandet\r\nav detta betänkande gjort upp med Anders Björck.\r\nNär man lyssnar på Robert Jousman i talarstolen,\r\nkan man kanske få intrycket att det har varit hårda\r\nförhandlingar. Men i själva verket har det nog gått\r\nganska fredligt till.</pre><pre>Nydemokraterna har i en partimotion yrkat på att\r\nluftvärnet i södra milot skulle slås ihop till ett\r\nregemente och lokaliseras till Lv 4 i Ystad. Detta\r\nförslag har man nu övergivit. Priset var att Ing 1,\r\nsom råkar ligga i Robert Jousmas valkrets, trots två\r\nriksdagsbeslut om att det skall läggas ner, nu\r\nåteruppstår. Resultatet av denna uppgörelse, alltså\r\npriset för att få med Nydemokraterna såsom\r\nstödtrupp för minoritetsregeringens linje, blev att\r\nvi jämfört med regeringens proposition i januari nu\r\nfår två regementen ytterligare. Men problemet med\r\narmén är faktiskt inte att vi har för få regementen\r\nutan att vi har för många. Nu adderar man till två\r\nregementen genom denna uppgörelse. Jag har inte\r\nheller sett någon redovisning för hur man tänker\r\nbetala för dessa ytterligare två kaserngårdar.</pre><pre>Nydemokraterna har i sin partimotion också förslag\r\nom ganska stora besparingar, förslag som de nu har\r\növergivit. Jag vill fråga Robert Jousma: Känns det\r\ninte litet konstigt? Ni går ju nu käpprätt emot den\r\nlinje som ni har drivit i er partimotion.</pre><pre>Är Nydemokraternas enda argument för nya\r\nstridsvagnar att man kan få bra motköp? I så fall\r\nblir det en väldigt dålig affär; det kan jag försäkra.\r\nVi vill ta reda på om Sverige verkligen behöver\r\nstridsvagnar, i så fall hur många, vilka alternativen\r\när och om det finns kombinationer med\r\nattackhelikoptrar och annat, som kanske bättre\r\nlämpar sig för svensk geografi och de stora\r\navstånden i detta land.</pre><pre>Anf. 5  ROBERT JOUSMA (nyd) replik:</pre><pre>Fru talman! Jag måste gratulera Sture Ericson till\r\nhans begränsade geografiska kunskaper. När det\r\ngäller frågan om vilken valkrets jag tillhör måste jag\r\nsäga att Sture Ericson trots sitt förflutna inom\r\nutrikes affärer förmodligen kan den svenska\r\ngeografin sämre. Genom rikslistan sitter jag för\r\nUppsala län. Jag bor i Södermanlands län, medan\r\nIng 1, som Sture Ericson pläderar för, ligger i\r\nStockholms län. Det är svårt att se något samband\r\nhär. Jag hoppas att Sture Ericson kan den utrikes\r\ngeografin bättre.</pre><pre>Som jag sade i talarstolen nyss gick vi\r\nnydemokrater ut ganska hårt med besparingar.\r\nMen samtidigt har vi, som jag också sade, genom\r\nnoggrant övervägande kommit fram till att vi måste\r\npenetrera dessa frågor ytterligare. Vi skall inte göra\r\nsådana dumheter som gjordes i förra\r\nförsvarsbeslutet, då t.ex. I 14 i Gävle blev nedlagt.\r\nEtt enigt försvarsutskott var efteråt på det klara\r\nmed att det beslutet var åt helsike. Vi skall nu inte\r\nfortsätta med de dumheterna och kanske lägga ner\r\nytterligare sex sju regementen på fel ställen. Vi har\r\ngott om tid fram till nästa försvarsbeslut att se över\r\ndessa frågor. Jag skulle vara väldigt glad om man\r\nnågon gång visste vad man gjorde, även om det till\r\näventyrs gäller militära frågor.</pre><pre>Jag kan hålla med Sture Ericson om att frågan om\r\nstridsvagnarna är en svår fråga. Jag är ingen expert.\r\nI detta fall har jag gått på den samlade bedömning\r\nsom arméledningen har gjort. Åtminstone\r\nFörsvarsstaben vill ha stridsvagnar. Jag tycker att\r\nde människor som är tillsatta att i yttersta nödfall\r\nförsvara Sverige måste ha samma rätt som en\r\nvillaägare som skall räfsa löv. Villaägaren kan själv\r\nbestämma vilken kratta han skall köpa.</pre><pre>Anf. 6  STURE ERICSON (s) replik:</pre><pre>Fru talman! Robert Jousmas senaste uttalande\r\nsäger kanske något om vilka bedömningar som\r\nligger bakom Nydemokraternas beslut att ställa\r\nupp bakom regeringens stridsvagnsköp. Men det\r\nhandlar om ovanligt stora, klumpiga och tunga\r\nkrattor -- 60 ton ungefär. I den moderna\r\nstridsmiljön kan det hända att en metallklump på\r\n60 ton blir väldigt lätt att träffa med de nya smarta\r\nvapnen. Jag talade ganska nyligen med en officer,\r\nsom jämförde dessa stridsvagnssatsningar med\r\nvakthållandet kring kavalleriet för inte så länge\r\nsedan. Tekniken går väldigt snabbt framåt.</pre><pre></pre><pre>Låt mig återvända till Nydemokraternas\r\npartimotion. Ni har praktiskt taget övergett alla era\r\nförslag från januari. Det var, det vill jag medge,\r\nganska drastiska besparingsförslag, samt förslag om\r\nnedläggning av regementen och annat för att täcka\r\nin dessa besparingar.</pre><pre>Det var en ganska förnuftig huvudlinje ni följde.\r\nDen liknade i många stycken en hel del vad som\r\nföreslogs i den socialdemokratiska partimotionen.\r\nMen nu har ni sprungit ifrån allt. Kvar finns litet\r\nsynpunkter på krigsmaterielexporten. Allt det\r\nandra har ni övergett för att Ing 1 i Almnäs -- som\r\nligger inte särskilt många kilometer från Åkers\r\nstyckebruk, där Robert Jousma vistas när han inte\r\när i Stockholm -- nu åter skall öppnas.</pre><pre>Resultatet av hela er stora partimotion om\r\nbesparingar blir att vi efter er uppgörelse med\r\nAnders Björck står med ytterligare två regementen\r\npå halsen. Det innebär självfallet att det blir mindre\r\npengar över för den kvalitetshöjning som ni så\r\nvarmt skriver om i er partimotion.</pre><pre>Ni har ingen försvarspolitik. Det enda ni vill är att\r\nköpslå med regeringen. Detta är en del av den stora\r\nuppgörelsen med regeringen, och då blir det väldigt\r\ntokigt. Jag kan försäkra Nydemokraterna och\r\nRobert Jousma att ni inte har vunnit särskilt många\r\nröster inom försvaret genom detta. De tycker att\r\ndet är rena nippran.</pre><pre>Anf. 7  ROBERT JOUSMA (nyd) replik:</pre><pre>Fru talman! Jag vet inte vad jag skall säga om vår\r\nförsvarspolitik. Men Sture Ericson hakar fast sig\r\nvid frågan om Ing 1 med en dåres envishet, skulle\r\njag vilja påstå. Som jag sade förut handlar försvar\r\nmycket om arbetsmarknad och om ekonomi. Kan\r\nvi utnyttja Sveriges nästan nyaste regemente, som\r\nbetingar ett värde av en och en halv miljard kronor,\r\ntill vettig internationell verksamhet tycker jag att vi\r\nskall göra det, Sture Ericson, i stället för att låta\r\nskiten stå ute i skogen och bara förfalla.</pre><pre>Sture Ericson talar om vad jag får ut av detta. Om\r\njag lyckas behålla Ing 1, Sture Ericson, är det\r\nmycket bra för ett litet parti med 6,8 % av rösterna.\r\nSture Ericsons parti har enligt\r\nopinionsundersökningarna i dag 49 % av rösterna.\r\nJag undrar hur mycket Sture Ericson får ut av\r\nförsvarsbeslutet. Det vore intressant att få veta.</pre><pre>Anf. 8  JAN JENNEHAG (v):</pre><pre>Fru talman! Svensk försvarspolitik har av tradition\r\nbehandlats nästan vördnadsfullt. Partierna har varit\r\ni stort sett eniga. Det har rört sig om ändringar på\r\nmarginalen. Om man går tillbaka några decennier i\r\ntiden och ser på försvarsbesluten, finner man att\r\ndetta mönster håller i sig. Det gör det även nu,\r\nfastän debatten för att vara partiskiljande måste\r\nkoncentreras på någonting som är påtagligt så att\r\nfolk förstår vilka skillnaderna egentligen är.</pre><pre>Den säkerhetspolitiska bedömningen skall vara\r\ngrunden för vilken organisation vi skall ha, vilken\r\ntyngd det militära försvaret skall ha och vilka\r\nresurser det skall få. Man kan också påstå att den\r\nsäkerhetspolitiska analysen i än högre grad har\r\nvarit gemensam för partierna. Det har nästan rått\r\ntotal enighet. Dessvärre har den säkerhetspolitiska\r\nanalysen i ganska ringa utsträckning styrt de\r\nuppfattningar som partierna har haft om vilka\r\nresurser det militära försvaret skall ha.</pre><pre>Vänsterpartiet är och har varit en kraft i svensk\r\npolitik som har hävdat att det militära försvarets\r\nandel av totalförsvaret bör minska. Detta betyder\r\ngivetvis kraftiga ingrepp i organisationen.\r\nVänsterpartiet har under decennierna varit det\r\nparti som legat lägst i anslagsyrkandena. Lika\r\ntraditionellt har Moderaterna och dess föregångare\r\nvarit det parti som legat högst.</pre><pre>Detta är inte konstigt. Det stämmer över tiden\r\nockså i ett internationellt perspektiv. Det ligger så\r\natt säga i ett konservativt partis roll att hävda\r\nförsvarsmakten, och det ligger i ett radikalt partis\r\nroll att ifrågasätta försvarsmaktens funktion inom\r\nlandet och dess roll i säkerhetspolitiken.</pre><pre>Modraterna gick, för att anknyta till det Sture\r\nEricson sade för en stund sedan, till val på sin\r\nförsvarspolitik. Utan att överdriva alltför mycket\r\nkan man säga att man vann valet, i varje fall i\r\nförhållande till Vänsterpartiet. Jag vet inte i vilken\r\nutsträckning det berodde på försvarspolitiken. Jag\r\nbetvivlar att det var Vänsterpartiets försvarspolitik\r\nsom gjorde att vi gick tillbaka. Men det finns i vart\r\nfall ett samband mellan Moderaternas partihistoria\r\noch partiets politik och ett samband mellan våra\r\nåsikter och Vänsterpartiets historia.</pre><pre>Ibland får vi kritik för att vi inte går tillräckligt\r\nlångt. Vi är inte radikala nog. Det kan jag faktiskt\r\nhålla med om. Jag önskar att vi hade kunnat gå\r\nsnabbare fram med att minska det militära\r\nförsvaret. Vi ser visionen av en värld utan vapen.\r\nMen vi kan samtidigt konstatera att det förefaller\r\natt vara ganska långt dit, trots en gynnsam\r\nsäkerhetspolitisk miljö i vårt område.</pre><pre>Det finns betydande praktiska svårigheter med att\r\ngå snabbt fram. Vår försvarspolitik är till sin natur\r\nlångsiktig och måste så vara. Den omfattar\r\nstrukturer som är trögrörliga. Man köper, tillverkar\r\noch hanterar materiel som har lång livslängd. I vissa\r\nfall rör det sig inte bara om decennier. Det kan\r\nnästan tala om sekel, om inte sekler, när det är\r\nfråga om fasta befästningsanläggningar.</pre><pre>Detta gör att ingrepp år från år blir på marginalen.\r\nDet förklarar till en del enigheten i Sveriges riksdag\r\nkring de årliga försvarsbesluten och även de\r\nlångsiktiga femåriga besluten. Men det gör det bara\r\ntill en del. Man måste söka förklaringar på andra\r\nområden. Här finns också, vilket jag tidigare\r\nnämnde, en mycket stor samsyn när det gäller den\r\nsäkerhetspolitiska analysen.</pre><pre>Man kan konstatera att Vänsterpartiets förslag år\r\nefter år hamnar på 10 % under det som blir\r\nriksdagens beslut. Jag utgår från att regeringens\r\nproposition i princip går igenom och att kammaren\r\nröstar enligt hemställan i utskottets betänkande.\r\nDetta har en materiell grund och förklaring. Det är\r\ninte i sig ett uttryck för att detta är sakernas rätta\r\ntillstånd.</pre><pre>Det finns, precis som Robert Jousma sade,\r\narbetsmarknadspolitiska konsekvenser,\r\nregionalpolitiska konsekvenser och industriella\r\nkonsekvenser av försvarsbesluten. Vi gör liksom\r\ntidigare en rimlighetsbedömning. Vänsterpartiets\r\nföreslagna utgiftsram för totalförsvarets militära\r\ndel är nära 4 miljarder mindre än det som\r\nregeringen har föreslagit.</pre><pre>Vårt förslag innebär en marginal på 10 %. Det\r\nbetraktas i andra sammanhang som ganska litet.\r\nNär det gäller andra samhällsförhållanden och\r\nföreteelser innebär detta inte några avgörande\r\nförändringar. Men för det militära försvaret\r\ninnebär det stora förändringar. Det betyder\r\nnedläggning av utbildningsförband och\r\nifrågasättande av nya materielprojekt.</pre><pre>Stridsvagnarna är ett av de projekten. Vi menar att\r\npansarbrigadernas ställning i organisationen måste\r\nifrågasättas över huvud taget. Skall vi alls ha\r\nstridsvagnar? Nej, menar Vänsterpartiet. Detta\r\ninnebär förändringar av fredsorganisationen som\r\nblir mycket genomgripande.</pre><pre>Försvarsindustrins roll i Sverige liksom i de flesta\r\nandra utvecklade industriländer är att kanalisera\r\nkapital och kunnande. Det är få områden som kan\r\nlocka till sig så kvalificerade forskningsresurser som\r\nmilitärindustrin. Att detta gäller över tiden och i\r\nalla länder är naturligtvis ingen slump. Dels finns\r\nen lönsamhet i denna industri som har få\r\nmotsvarigheter på andra håll, dels är industrin till\r\nsin karaktär sådan att den ständigt måste söka nya\r\ntekniska lösningar för att överleva. Vapenbruket är\r\ntill sin natur sådant att det har ett mycket stort\r\nvärde om man kan göra tekniska genombrott.</pre><pre>Även här kan vi i historien se vad utvecklingen av\r\nt.ex. pansarvapen, eller flygstridskrafternas\r\nutveckling, betydde för krigföringen under andra\r\nvärldskriget och under första världskriget. Vi har\r\nredan sett exempel på vad vi nu kan vänta. Vi\r\nkommer att se en fortsättning av denna utveckling\r\nnär det gäller tillämpning av elektronik och\r\nrymdteknologi.</pre><pre>Försvarsindustrins roll är att locka till sig resurser,\r\nkunnande och forskning. Industrin har också, som\r\nnämndes tidigare, en sådan generell karaktär, även\r\nom den i många fall är ytterligt målinriktad, att den\r\nger s.k. spin-off-effekter i det civila samhället. Om\r\nman minskar resurserna till försvarsindustrin måste\r\ndessa resurser kanaliseras åt annat håll.</pre><pre>Jag hävdar bestämt att det är effektivare att göra\r\ndetta direkt än att vänta att försvarsindustrin skall\r\nge spin-off-effekter inom den civila sektorn. I alla\r\nandra sammanhang betraktar vi ett sådant samband\r\nsom mycket naturligt.</pre><pre>Försvarsindustrin i Sverige är beroende av export.\r\nSkall vi tala om motpoler i riksdagen, utgör här\r\nVänsterpartiet och Ny demokrati dessa motpoler.\r\nSynen på vapenexporten är helt skiljaktig. Robert\r\nJousma tog upp problemet med hänsynstagande till\r\nmänskliga rättigheter samt områden och länder\r\nsom befinner sig i krig, och dit vi inte heller enligt\r\nNy demokratis uppfattning skall exportera vapen.\r\nDen gränsdragningen blir med nödvändighet svår\r\natt göra.</pre><pre>Vi har sett den svårigheten när vi här i riksdagen\r\nhar försökt att stifta lagar om detta. Svårigheterna\r\nmed en rättvis tillämpning är om möjligt ännu\r\nstörre än med de principiella frågorna.\r\nVänsterpartiet menar att vapenexporten bör\r\nminskas till ett absolut minimum för att på sikt\r\nupphöra. Självfallet är vi från vår sida beredda att\r\nta de ökade kostnader för Sveriges behov av vapen\r\nsom detta utan tvivel medför.</pre><pre>Om vi tittar på vilka nedläggningar som våra förslag\r\ninnebär, är det fråga om mycket kraftiga ingrepp,\r\nvilket jag nämnde tidigare. Det gäller\r\narméförband -- exempelvis I 20 i Umeå --\r\nflygflottiljer i Ängelholm och Uppsala, och även\r\npansarvapnet. När det gäller flyget är inställningen\r\ntill JAS-projektet något av ett kännemärke för\r\npartiet. Vi var för vår del mot projektet redan när\r\ndet beslutades och när det dessförinnan\r\ndiskuterades. Den åsikten står vi naturligtvis fast\r\nvid.</pre><pre>Jag kan förstå den roll som JAS-projektet har haft\r\nför svensk industri och för svensk flygindustri i\r\nsynnerhet. Svensk flygindustri skulle naturligtvis\r\ninte ha haft de framgångar som vi nu kan se om den\r\ninte hade haft samhällsbeställningar av stora mått.\r\nJAS-projektet är ett sådant.</pre><pre>Bristen på kvalificerade samhällsbeställningar är\r\nett problem för svensk industri över huvud taget.\r\nDet gäller inte bara den försvarsindustriella delen.\r\nKvalificerade samhällsbeställningar har i alla tider\r\nvarit motorn för ett lands industriella utveckling. Vi\r\nkan bara titta på vad som hände vid tiden före och\r\nefter sekelskiftet med järnvägsutbyggnaden. Den\r\nhade en enorm betydelse för den industriella\r\nutvecklingen, inte bara som transportfunktion,\r\nutan också genom att samhället gick in med\r\nkvalificerade beställningar.</pre><pre>Vissa sektorer är av den karaktären att de klarar sig\r\nutan samhällsbeställningar, men de tillhör\r\nundantagen. I går kunde vi höra om Ericssons goda\r\nresultat för första kvartalet. För det företaget har\r\nnaturligtvis, vad jag förstår, utvecklingen på\r\nmobiltelefonområdet inget samband med en\r\nkvalificerad svensk samhällsbeställning. Den har\r\nlegat i ett framgångsrikt företag som har haft\r\nförmåga att marknadsföra sig på den\r\ninternationella marknaden. De har haft en bra\r\nprodukt och de har lyckats sälja den. De har satsats\r\negna medel på forskning.</pre><pre>Vi närmar oss naturligtvis den tidpunkt när JAS-\r\nprojektet är slutfört. När planen är ute på\r\nflottiljerna och i verksamheten är det försent att\r\nhävda att vi skall skrota projektet som sådant. Det\r\när möjligt att detta är ett av de sista tillfällena,\r\nåtminstone här i kammaren, där vi har som\r\npartiuppfattning att vi måste avbryta projektet.\r\nExakt var gränsen går för en samhällsekonomisk\r\nlönsamhet är naturligtvis svår att dra, men den\r\nbörjar väl närma sig.</pre><pre>Sedan har vi den principiella invändningen att vi\r\ninte skall tillverka den här typen av vapen. Svensk\r\nmilitärt behov är inte av sådant slag att det är\r\nnödvändigt. Det är en annan sak. Då förskjuts\r\ngränsen ytterligare. Att den finns någonstans är\r\nhelt klart.</pre><pre>En detalj i regeringens proposition som utskottet\r\ninte har diskuterat, åtminstone inte särskilt mycket,\r\när icke-militärt motstånd.</pre><pre>År 1986 beslöt riksdagen att icke-militära\r\nmotståndsformer skall ingå i totalförsvaret. Om det\r\nskall vara meningsfullt att säga att\r\nmotståndsformerna skall finnas måste man\r\nnaturligtvis undersöka med vilka medel dessa\r\nformer skall verka. Det här gäller fortfarande.\r\nRiksdagsbeslutet är på inget sätt upphävt. Alla\r\ninblandade hyser vördnad för själva företeelsen.</pre><pre>Nu tänker regeringen ompröva huruvida\r\nDelegationen för icke-militärt motstånd och dess\r\nverksamhet är ändamålsenlig. Det finns naturligtvis\r\ntvå tolkningar. Man kan säga att Delegationen för\r\nicke-militärt motstånd har arbetat dåligt och\r\nineffektivt och att den av den anledningen bör\r\nifrågasättas och ersättas av något annat organ som\r\nbättre fyller sin uppgift. Ett sådant synsätt kan jag\r\nförstå.</pre><pre>Men jag tolkar det annorlunda. Jag tolkar det som\r\nen signal om att det här arbetet bör upphöra, vi\r\nskall inte syssla med detta och vi behöver inte heller\r\nutreda vidare vad det kommer att innebära för\r\nSveriges befolkning i framtiden. I brist på andra\r\nargument från regeringen hävdar jag att\r\ndelegationen bör få medel att fortsätta sitt arbete.\r\nDen bör också få direktiv som gör att man kan\r\nutveckla det här området på ett bättre sätt.</pre><pre>Fru talman! Jag står givetvis bakom Vänsterpartiets\r\nuppfattningar som redovisats i våra motioner och i\r\nmeningsyttringen till betänkandet. De\r\nsocialdemokratiska reservationerna 1, 5, 7, 8, 11,\r\n12, 13 och 14 stämmer också i allt väsentligt med\r\nmin uppfattning, men jag nöjer mig med att yrka\r\nbifall till min meningsyttring vad avser mom. 6, 32\r\nsamt 34--35.</pre><pre>Anf. 9  STURE ERICSON (s) replik:</pre><pre>Fru talman! Jan Jennehag hade ett mycket djärvt\r\nanslag i sitt anförande. Han började tala om\r\npartihistoria. Eftersom Vänsterpartiet är en\r\nmodern version av det gamla kommunistpartiet\r\nkommer man osökt att tänka på förslag som lagts\r\nfram av föregångaren till Vänsterpartiet här i\r\nriksdagen under gångna årtionden.</pre><pre>Det har varit förslag om svensk försvarspolitik som\r\nfaktiskt har passat som hand i handske med de\r\nönskemål som Warszawapakten har haft på svensk\r\nförsvarspolitik. Nu blir det naturligtvis lättare för\r\nVänsterpartiet i framtiden. Warszawapakten är\r\nborta, och Sovjetunionen är upplöst.</pre><pre>Men anledningen till att vi under alla dessa\r\nårtionden tillsammans med de andra västländerna\r\nhar tvingats satsa hundratals miljarder kronor på\r\nett militärt försvar är just den militanta expansiva\r\nkommunism som nu har gått i graven. Det var\r\nStalin och hans efterföljare som tvingade oss att\r\nstyra över resurser till denna verksamhet. Den\r\neuropeiska kommunismen byggde sin\r\nmaktställning under dessa drygt 70 år på just militär\r\nmakt, militära rustningar, miljontals poliser och\r\nhalvmilitära enheter.</pre><pre>När man i Vänsterpartiet nu talar om alternativ\r\nanvändning av våra resurser bör de kanske hålla\r\npartihistorien i minnet litet grand. Med den\r\nhistoriska ryggsäck som Vänsterpartiet bär på, är\r\ndet nog klokt att partiet ligger ganska lågt i\r\nförsvarsdebatten några år framöver. Då hinner folk\r\nglömma detta. Jag har förstått att det är den strategi\r\nman följer inom Vänsterpartiet, eftersom man\r\nunder våren inte har brytt sig om att skicka någon\r\nsuppleant till försvarsutskottet.</pre><pre>Anf. 10  JAN JENNEHAG (v) replik:</pre><pre>Fru talman! Låt mig börja med den senare delen av\r\nSture Ericsons replik. Att Vänsterpartiet inte bryr\r\nsig om att skicka sin suppleant till försvarsutskottet\r\när naturligtvis en följd av att vi nu är ganska få i\r\nriksdagen. Det finns 17 utskott, och vi är 14\r\nledamöter. Det innebär att några ledamöter har två\r\nbevakningsområden, däribland jag.</pre><pre>Det innebär också att från gång till gång göra en\r\npolitisk rangordning. Det är alldeles riktigt. Den\r\ndel av möjligheten att påverka försvarspolitiken\r\nsom ligger i själva utskottsarbetet kan man bedöma\r\npå olika sätt, men man får väl trots allt säga att den\r\när relativt begränsad.</pre><pre>Det är alldeles riktigt, Sture Ericson, att det ligger\r\nen politisk värdering i detta. Miljöpolitiken är\r\nviktigare än försvarspolitiken för oss när det gäller\r\natt kunna påverka svensk politik.</pre><pre>När det sedan gäller partihistoria kan Sture Ericson\r\noch jag sätta oss någonstans och tala enskilt om\r\ndetta. En stor del av argumentationen är känd.\r\nÄven inom partiet har vi ganska intensivt sysslat\r\nmed den tidigare öststatskommunismen. Jag kan\r\nförsäkra att situationen inte är så enkel för oss\r\nheller.</pre><pre>Anf. 11  STURE ERICSON (s) replik:</pre><pre>Fru talman! Jag ville bara säga att jag tycker att\r\nVänsterpartiet har gjort en riktig prioritering när\r\nman inte har kommit till försvarsutskottet. Partiet\r\ngör nog klokt i att söka sig bort från sin historia.</pre><pre>Låt mig säga personligen till Jan Jennehag att jag\r\ntror att han tillhör dem som under de senare åren\r\nhar bidragit till att det svenska Vänsterpartiet har\r\nsökt sig bort snabbare än eljest från\r\nöststatskommunismen. Men partihistorien finns\r\ndär. Detta faktum kommer man inte runt. Misstron\r\nmot Vänsterpartiet finns naturligtvis hos alla de\r\nsvenskar som tycker att vi skall slå vakt om vårt\r\nnationella oberoende.</pre><pre>Anf. 12  JAN JENNEHAG (v) replik:</pre><pre>Fru talman! Det här resonemanget återkommer\r\nmed jämna mellanrum, både i kammaren och på\r\nandra ställen. Jag kan inte tolka det som någon\r\nslags omsorg om Vänsterpartiet. Sture Ericson\r\nsäger att han hoppas att svenska folket glömmer\r\ndetta, nej, tvärtom, det gör rakt motsatt syfte.</pre><pre>När det gäller partiets åsikter tar jag ansvar för det\r\nsom vi nu håller på med i partiet, det som står i vårt\r\npartiprogram och det som förekommer i\r\ndiskussioner bland partiets medlemmar och\r\nsympatisörer. Vi har alla en historia, mer eller\r\nmindre ärofull. Det är framtiden vi skall hantera\r\nnu.</pre><pre>Anf. 13  ARNE ANDERSSON (m):</pre><pre>Fru talman! I de borgerliga regeringspartiernas\r\nkrets har vi valt att uppträda ganska många i\r\ndebatten. Det har medfört att jag i ett kort\r\nanförande kommer att ägna mig övergripande åt\r\nnågra få punkter. Dessutom kan jag inte, fru\r\ntalman, undgå att ägna en del av mitt anförande åt\r\nSture Ericsons ganska exempellösa anförande.</pre><pre>Det senaste meningsutbytet mellan Sture Ericson\r\noch Jan Jennehag om partihistoria får mig\r\nonekligen att tänka på att om Sture Ericson i\r\nefterhand vill ägna sig åt partihistoria, kommer han\r\natt finna att ingen socialdemokratisk företrädare\r\nhar hållit ett så långt, så destruktivt och för\r\nförsvaret så totalt ointressant anförande som det\r\nhan nyss gjorde. Tänk vad partihistoria skulle ha\r\nsuttit väl där, Sture Ericson!</pre><pre>Fru talman! Förra årets långsiktiga försvarsbeslut\r\nvar ett bra försvarsbeslut. Målsättningen den\r\ngången var att vi skulle göra rationaliserande\r\ningrepp i organisationen. Tillsammans med ett visst\r\nmedelstillskott skulle det skapa\r\nkvalitetsförbättringar såväl när det gällde personal\r\noch utbildning som på materielsidan. Med detta\r\navsåg vi, som försvarsministern brukar uttrycka\r\ndet, att få en smalare och vassare försvarsmakt.</pre><pre>Om detta hade kunnat fullföljas oinskränkt hade\r\nriksdagen då, i juni förra året, fattat beslut om den\r\nsäkraste plattformen för försvaret på bra länge. Nu\r\nblev det inte riktigt så. Redan i september månad i\r\nfjol krävde den ekonomiska krisen långtgående\r\nåtgärder för att komma till rätta med ekonomin.\r\nDessa åtgärder kunde inte lämna försvaret oberört.\r\nDet några månader tidigare fattade\r\nförsvarsbeslutet kom att naggas i kanten.</pre><pre>Genom att se på delbeslutet i december\r\ntillsammans med dagens beslut vet vi ganska bra\r\nhur krishanteringen har påverkat och förändrat\r\nfjolårets försvarsbeslut. Jag kan då med viss\r\ntillfredsställelse notera att den försvarsprofil som\r\njag nämnde finns kvar. Vi satsar således fortfarande\r\npå kvalitet.</pre><pre>Kvaliteten på värnpliktsutbildningen kommer\r\nkanske främst till uttryck i att vi återgår till en\r\nbetydande repetitionsutbildningen. Med andra ord\r\nförvaltar vi den kunskap som grundutbildningen\r\nger på ett bättre sätt. Det har verkligen varit\r\neftersatt under en lång följd av år. Likaså kommer\r\nsatsningar på materiell förnyelse att kunna\r\nfullföljas på det sätt som vi har beslutat.</pre><pre>Detta har kunnat ske trots att riksdagens största\r\nparti, Socialdemokraterna, med Sture Ericson i\r\nspetsen konsekvent och i en del fall rent av\r\ndestruktivt drivit en annan linje. Jag skall\r\nåterkomma till detta.</pre><pre>Det är föga överraskande att vi nu, ett år efter\r\nfattandet av ett försvarsbeslut, har kvar den\r\nsäkerhetspolitiska målsättning som vi då\r\nformulerade. Regeringen anser att den bör ligga\r\nfast, och försvarsutskottet delar naturligtvis denna\r\nuppfattning.</pre><pre>Jag vill återge några meningar som jag anser vara\r\nviktiga i propositionens säkerhetspolitiska avsnitt.\r\nDessa rader, som gäller inriktningen av\r\nförsvarspolitiken, speglar det som är\r\ngrundläggande och avgörande för oss och bör vara\r\nutgångspunkten också för denna debatt. Jag\r\nciterar:</pre><pre>''Avgörande för Sveriges säkerhets- och\r\nförsvarspolitik är dock att situationen alltjämt\r\npräglas av ett stort mått av osäkerhet när det gäller\r\nutvecklingen av ett antal säkerhetspolitiskt\r\nbetydelsefulla förhållanden. Den tidigare hotbilden\r\nhar ersatts av ett nytt riskmönster med instabilitet\r\noch svårförutsägbarhet i stora delar av Öst- och\r\nCentraleuropa. Bedömningen kvarstår att den\r\nfortsatta utvecklingen i det tidigare Sovjetunionen,\r\noch därvid främst Ryssland, för oss kommer att\r\nutgöra den största säkerhetspolitiska\r\nosäkerhetsfaktorn under överskådlig framtid.</pre><pre>Sverige har små möjligheter att på egen hand\r\npåverka utvecklingen i dessa områden. Det är\r\ndärför viktigt för Sverige att tillsammans med\r\növriga Västeuropa och USA med utrikespolitiska\r\noch ekonomiska medel söka bidra till en positiv och\r\nstabiliserande utveckling i de berörda staterna.\r\nHärutöver kan svensk medverkan komma att\r\naktualiseras i fredsbevarande och humanitära\r\ninsatser för att förhindra att akuta konflikter\r\nuppstår eller för att begränsa de omedelbara\r\nkonsekvenserna av sådana.</pre><pre>Jämsides med dessa strävanden att främja fred och\r\nstabilitet i Europa måste vi alltjämt gardera oss\r\nockså mot mer hotande utvecklingar. De mål och\r\nuppgifter för totalförsvaret som fastställdes i 1992\r\nårs försvarsbeslut bör därför i allt väsentligt bestå.''</pre><pre>Till detta har regeringen fogat några ytterligare\r\npreciseringar vad gäller kraven på beredskap.</pre><pre>Fru talman! Jag tycker att det är viktigt att låta\r\ndessa rader få vara med i vår debatt och att vi inte\r\nalltför mycket låter denna präglas av sådant som vi\r\ninnerligt hoppas på men vet så utomordentligt litet\r\nom. Jag hyser en viss oro för att möjligheterna att\r\nanvända försvarsmedel till andra ändamål än\r\nförsvarsuppgifter skall komma att prägla debatten.</pre><pre>Jag vill, fru talman, också återge ett litet stycke från\r\nutskottets betänkande. Försvarsutskottet har som\r\nnågot av ett pilotutskott genomfört en granskning\r\nav hur beslut i olika avseenden har fullföljts. Denna\r\ngranskning har på sina håll uppfattats som mycket\r\nkritisk, men jag vill framhålla att den snarast har\r\nvarit mycket konstruktiv. Utskottet anför följande\r\nom detta:</pre><pre>''Utskottet kan som en erfarenhet av den just\r\navslutade ärendeberedningen konstatera att det\r\nbeslutsunderlag som utskottet fått ta del av i vissa\r\nfrågor varit svårt att tolka och utnyttja men också i\r\ndelar varit otillräckligt genomarbetat. Vad som\r\nnärmast avses är förslagen om förändringar av\r\nluftvärnets utbildningsorganisation,\r\ngarnisonssamordning i Östersund och inrättandet\r\nav Försvarets sjukvårdscentraum. Utskottet har i\r\ndessa fall noterat anmärkningsvärda skillnader i\r\ngrundvärden och beräkningar i det underlag som\r\nutskottet från olika håll fått ta del av. Utskottet är\r\nsamtidigt medvetet om att stor tidspress rått i\r\nunderlagsarbetet. En erfarenhetsdiskussion mellan\r\nberörda bör ske i syfte att utveckla metoderna för\r\natt ta fram beslutsunderlag inför framtida\r\nförändringar av det militära försvarets\r\ngrundorganisation.''</pre><pre>Utskottet vill med dessa rader peka på de\r\nsvårigheter som råder, betingade av krishantering\r\noch andra förhållanden, och som har gjort att vanlig\r\nparlamentarisk beredning inte har förekommit. I\r\nnågot fall, såsom i luftvärnsfrågan, har utskottet\r\nfunnit skäl att i efterhand komplettera detta. Jag\r\ntycker inte att det nödvändigtvis skall uppfattas\r\nsom kritik. Jag tror inte att de små taggar som finns\r\ni denna skrivning har varit felriktade. Jag vill med\r\nmycket stor kraft understryka den avslutande\r\nmeningen, där vi framhåller att det på grundval av\r\nen erfarenhetsdiskussion mellan oss som skall lösa\r\ndessa problem mycket väl bör vara möjligt att\r\nkomma till rätta med problemen och att det inte\r\nskall riktas någon misstro mot dem som under\r\nkanske svåra förhållanden har gjort ett gott arbete,\r\nmen ändå inte fullt ut lyckats. Det kan bli så ibland.\r\nFru talman! Jag återkommer litet grand till Sture\r\nEricsons anförande. Jag vill för att vara vänlig ett\r\nkort ögonblick säga att han gjorde en innovation\r\ngenom att redan i utskottshanteringen skriva små\r\ntal i reservationsform. Det kom väl till pass,\r\neftersom inledningen av Sture Ericsons anförande\r\nvar en ren högläsning ur reservation 3. Han hade\r\nsjälvfallet nytta av att ha texten färdigskriven i\r\nreservationsform sedan någon vecka tillbaka. Men\r\njag ställer mig onekligen frågan om Sture Ericson\r\när fullt medveten om att reservationstext faktiskt är\r\nen utbytestext, som blir riksdagens beslut för den\r\nhändelse att den bifalls av en majoritet i riksdagen.\r\nJag ifrågasätter därför om reservationstexter\r\nverkligen bör utformas som små anföranden.</pre><pre>Jag finner det litet underligt att man från\r\nsocialdemokratiskt håll inte har nöjt sig med att ta\r\nupp årets utgiftsramar och de särskilda\r\nförhållanden som vi har haft att ta ställning till.\r\nHärutöver har man faktiskt plockat upp sådant som\r\nteknikfaktorn, som riksdagen avvisade för ett år\r\nsedan, och prisuppräkningen, som riksdagen också\r\nhar haft synpunkter på.</pre><pre>Jag kan inte se annat än att man mycket väl har\r\nkunnat förutse utgången av dessa förslag. Man har\r\nnaturligtvis inte lagt fram dem för att skapa oro,\r\nolust och vantrevnad hos försvarsmaktens och\r\nmaterielindustrins anställda, men den enda\r\nkvarstående effekten har likväl varit att man hållit\r\nde anställda inom det militära försvaret och inom\r\nindustrin på halster. Ni har hela tiden sagt att om vi\r\nfinge göra som vi ville, då skulle ni få se. Jag tycker\r\natt det är en inhuman politik, som är okonstruktiv\r\noch inte gagnar något syfte.</pre><pre>Jag vill fråga Sture Ericson: Varför visar ni en sådan\r\nbrådska när det gäller teknikfaktorn i år? Det är\r\nfyra år till nästa försvarsbeslut. Det är fullt lovligt\r\natt ha uppfattningen att den inte skall vägas in, men\r\ndet är just nu enligt mitt mycket bestämda\r\nförmenande fel synpunkt vid fel tid.</pre><pre>Jag tycker vidare att det var anmärkningsvärt att\r\nförsöka inteckna något slags ny majoritet i\r\nkammaren genom att hänvisa till en åsiktsmässig\r\nmajoritet som skulle föreligga. Man kan ju skapa\r\nsig vilka små lyckorus som helst, men det finns\r\nfaktiskt inga folkpartistiska rader i\r\nkompletteringspropositionen. Texten är\r\nregeringens, Sture Ericsson, rad för rad, och alla\r\ndessa rader står vi bakom. Det tycker jag nog är\r\nvärt att understryka.</pre><pre>Jag tar mig t.o.m. friheten att säga: Om den\r\nnuvarande riksdagsmajoriteten kan ifrågasättas,\r\nifrågasätter jag att Sture Ericson är en bra\r\nföreträdare för kommunal- och landstingsråden i\r\nUmeå, Sollefteå, Värmland och Halland. Varför\r\nkommer de annars till oss och frågar om\r\nregeringens politik skall följas? Vad menas med\r\nden egna majoriteten? Är det andra partigrupper\r\noch andra partiledare i debatten?</pre><pre>Fru talman! Jag tänker sluta mitt anförande på\r\nsamma sätt som Sture Ericson och på så sätt få en\r\nåsiktsgemenskap till stånd. Jag skall inte säga exakt\r\ndetsamma. Sture Ericson avlutade med att vilja\r\nsätta stopp för Anders Björck. Jag anser att det\r\nfinns större anledning att stoppa Sture Ericson.</pre><pre>Jag återgår till frågan om historien. Sture Ericson\r\nhar läst sin partihistoria och hänvisar till Sven\r\nAndersson och andra gamla pålitliga\r\nsocialdemokrater. Dessa dokumenterade så många\r\ngånger från riksdagens talarstol tanken om\r\nfolkförsvaret och vikten av att ha en försvarsmakt\r\nsom är förankrad i folkdjupet. Dessa personer har\r\nsett till att försvarsmakten har fått tillräckliga\r\nmedel att bli till den storhet som nu attackeras. Jag\r\ntror därför att det är något fel med den\r\nsäkerhetspolitiska synen hos Sture Ericson.</pre><pre>Anf. 14  STURE ERICSON (s) replik:</pre><pre>Fru talman! Mitt anförande handlade enbart om\r\nbehovet av en realistisk anslagsnivå, dvs. i stort sett\r\noförändrade anslag för försvarsplaneringen.\r\nOförändrade anslag är faktiskt ganska sensationellt\r\ni dagens nedrustande Europa. Det hela handlar\r\nockså om rationaliseringar i samband med ett tiotal\r\nbesparingsförslag inom ramen för att skaffa fram\r\npengar till materiel för att höja kvaliteten i\r\nkrigsorganisationen. Detta anser Arne Anderssom\r\nvara destruktivt. Ett sådant uttalande är\r\nobalanserat och gallsprängt.</pre><pre>Utskottet har mycket tydligt avvisat förslaget om\r\natt tränga ihop I 5 och A 4 i Östersund på samma\r\nkaserngård. Utskottet förordar att ''A 4:s\r\netablissement sålunda ej bör lämnas''. Utskottet\r\nhar i stället visat på möjligheterna att spara mycket\r\nmer på statskassan med hjälp av andra lösningar.</pre><pre>Nu har utskottet fått höra kommentarer från\r\nofficerare på planeringsstaberna om att riksdagens\r\nbeslut kommer att tolkas så att I 5 och A 4 i alla fall\r\nskall slås ihop. Jag tror därför att Arne Andersson\r\nborde passa på tillfället att här i kammaren ge\r\nbesked om att det är riksdagen och inte arméchefen\r\nsom verkligen bestämmer i dessa frågor. Det kan\r\nockså vara bra för det moderata kommunalrådet i\r\nÖstersund att få besked om vad som gäller.</pre><pre>Anf. 15  ARNE ANDERSSON (m) replik:</pre><pre>Fru talman! Omsorgen om relationerna mellan\r\nkommunalrådet i Östersund och mig är välment\r\nmen inte alldeles nödvändigt. Jag tackar likväl.</pre><pre>Jag tror inte att det råder några delade meningar\r\nom hur riksdagens beslut skall tolkas. Jag är\r\nfullkomligt övertygad om att CA vet vem det är\r\nsom bestämmer i dessa frågor. Varje annan tanke är\r\nfullkomligt främmande för både CA och riksdagen.\r\nMen i den ''tuvhoppande'' politik som Sture\r\nEricson bedriver går det väl att slänga in sådana\r\nbrasklappar. Jag avser inte att hoppa med i den\r\ndansen.</pre><pre>Anf. 16  STURE ERICSON (s) replik:</pre><pre>Fru talman! Arne Anderssom kommenterade i sitt\r\nanförande våra reservationer. Nu råkar det vara så\r\natt enligt gällande regler i riksdagen är det\r\noppositionen som bestämmer vad det skall stå i\r\nreservationerna. Det är det privilegium vi har.</pre><pre>Arne Andersson har inte desto mindre vänt sig till\r\nkammarkansliet i ett försök att censurera de\r\nsocialdemokratiska reservationerna. Detta tycker\r\njag är lätt upprörande.</pre><pre>Sedan har vi personalfrågorna. Arne Andersson\r\nanser att våra förslag gör att personalen hålls på\r\nhalster. Men vad gör ni? Ni avskedar hundratals\r\nköks-</pre><pre>och förrådsanställda och sätter i stället in\r\nvärnpliktiga -- som en grå arbetskraft. Personalen\r\när uppsagd. De förlorar jobben under det\r\nkommande året. Är detta god personalpolitik, i all\r\nsynnerhet som den kommer att bli dyrare för\r\nsamhället?</pre><pre>Vidare har vi teknikfaktorn. Arne Andersson anser\r\natt vi skall vänta med att diskutera teknikfaktorn till\r\n1997. Men poängen är ju att vi skall inte vänta. Ger\r\nvi inte besked om teknikfaktorn nu, går det inte att\r\nstyra planeringen och besluten om anskaffningen\r\nav materiel. Planeringen blir skev, och pengarna\r\nanvänds på ett ineffektivt sätt. Därför bör vi så\r\nsnart som möjligt ge besked om teknikfaktorn för\r\nframtiden efter 1997.</pre><pre>Anf. 17  ARNE ANDERSSON (m) replik:</pre><pre>Fru talman! Det är alldeles rätt, Sture Ericson, att\r\navsikten är att teknikfaktorn, precis som riksdagen\r\nbeslutade för ett år sedan, skall gälla och vara\r\nledande för planeringen. Det är inte något\r\nmissförstånd därvidlag.</pre><pre>Har man som Sture Ericson uppfattningen att\r\nförsvaret skall vara helt annorlunda, eller kanske\r\nrent av ha ett litet försvar, går det att göra som Sture\r\nEricson har förslagit i den socialdemokratiska\r\nmotionen. Då går det säkert att slopa Milo-\r\nindelningen osv. Den behövs inte med den\r\nförsvarsorganisation som Socialdemokraterna\r\nföreslår.</pre><pre>Hur var det med de många hundra\r\nförrådsanställda? Det är alldeles rätt att vi har\r\nbeslutat att så många värnpliktiga som det behövs\r\nför krigsorganisationen skall tas ut för den typen av\r\ntjänster. Det står vi för.</pre><pre>Jag undrar varför inte facket och andra som är\r\nupprörda över detta funderar över den organisation\r\nsom skulle bli en produkt av den försvarspolitik\r\nsom Sture Ericson företräder. Det förslaget måste\r\nutgöra en långt mer vådlig utveckling för de\r\nanställda. Det är bra märkligt att komma dragandes\r\nmed dessa 800 personer när socialdemokraternas\r\nförslag handlar om att samlokalisera de\r\nvärnpliktiga på åtta brigadorter i stället för 16. Har\r\nSture Ericson funderat något över hur mycket\r\ncivilanställd personal som kommer att försvinna i\r\nden svängen? Nu har ni kunnat välja denna väg,\r\neftersom ni inte står för era förslag mer än att det\r\ngår bra att väcka en motion. Men ni kan inte föreslå\r\nhur det skall gå till, utan ni vill att regeringen skall\r\nåterkomma med förslag. Den vänligheten kommer\r\nvi i majoriteten att befria regeringen från genom att\r\navslå motionen på den punkten. Men tanken från\r\ner sida är sannerligen inte att främja de\r\ncivilanställdas situation. Det är faktiskt tvärtom.</pre><pre>Anf. 18  Försvarsminister ANDERS BJÖRCK\r\n(m):</pre><pre>Fru talman! Det är nu snart ett år sedan riksdagen\r\nfattade det gällande försvarsbeslutet. Det var ett\r\nefterlängtat beslut efter flera års beslutsångest och\r\nvalhänthet i försvarsfrågan. Det tog, fru talman,\r\nsocialdemokraterna fyra år att inte fatta ett\r\nförsvarsbeslut. Sedan den borgerliga regeringen\r\ntillträtt kunde ett heltäckande försvarsbeslut fattas\r\npå några månader.</pre><pre>Försvarsbeslutet kom i rätt tid. Det var också -- för\r\natt återge ÖB Bengt Gustafsson -- ett ärligt beslut.\r\nÄntligen skapades en rimlig balans mellan kvalitet\r\noch kvantitet, mellan uppgifter, resurser och\r\norganisation. Det innebär den mest genomgripande\r\nstrukturförändringen av svenskt försvar sedan\r\nförsvarsbeslutet 1942. Det här gäller\r\nkrigsorganisation, fredsorganisation, central och\r\nregional ledning, och det gäller materielplaner. Det\r\när de största förändringarna sedan 1942 under\r\nbrinnande krig.</pre><pre>De förslag som regeringen lade i\r\nbudgetpropositionen är en första etapp i\r\ngenomförandet av försvarsbeslutet, och deras\r\nsträvan är att höja kvalitet och effektivitet. Min\r\nnaturliga utgångspunkt för förslagen har varit att\r\nförsvarsbeslutet i stort skall kunna genomföras.\r\nDet gäller särskilt sambandet mellan uppgifter,\r\norganisation och materiell förnyelse.</pre><pre>Vi skall vårda 1992 års försvarsbeslut -- inte, som\r\nSture Ericson vill, till varje pris, till varje kostnad\r\nslå sönder det och detta så snabbt som möjligt, bara\r\nför att han inte fick igenom sina förslag förra året.</pre><pre>Det är därför med stor tillfredsställelse vi kan\r\nkonstatera att det har kunnat skapas en majoritet i\r\nförsvarsutskottet kring en försvarsekonomi som\r\nsäkrar innehållet i försvarsbeslutet. Sture Ericson\r\nägnade lång tid åt att kritisera Robert Jousma och\r\nNy demokrati för detta. Jag tycker tvärtom att det\r\nhedrar Robert Jousma och Ny demokrati att man i\r\nden fastställda ordningen, när regeringen har lagt\r\nsin proposition, för diskussioner och förhandlingar\r\ni försvarsutskottet och i andra sammanhang.</pre><pre>Ny demokrati har här tagit sitt ansvar för att\r\nfullfölja ett försvarsbeslut. De har som alla andra\r\nfått ge och ta. Sture Ericson vill bara ta. Han vill\r\nunder inga omständigheter ge någonting. Det är\r\ndärför, fru talman, som han har försvunnit ur den\r\nintressanta försvarsdebatten, den försvarsdebatt\r\nsom påverkar, där man är med och beslutar och på\r\nså sätt får ett medinflytande.</pre><pre>Tack vare att försvarsutskottet har tagit den här\r\nfrågan på allvar och försökt skapa en majoritet har\r\nvi kunnat se till att försvarets internationella\r\ncentrum förläggs till Almnäs. Genom detta kan vi\r\nsvara upp mot de snabbt ökade kraven på svenska\r\nFN-åtaganden.</pre><pre>Bamseprojektet säkras, vilket är viktigt för\r\nförsvarsindustrins långsiktiga utvecklingsförmåga.</pre><pre>Lösningen av luftvärnsfrågan är en politisk\r\nkompromiss som emellertid innebär en fördyring\r\ngentemot regeringens ursprungliga förslag på totalt\r\n100 miljoner kronor under tio år. Det är pengar som\r\nmåste sparas in på något annat område. Det\r\nkommer inte att bli lätt, och jag hoppas att vi\r\ngemensamt på ett seriöst sätt skall kunna klara av\r\nde nya sparmål som nu uppstår.</pre><pre>Fru talman! Jag reser ofta till förband och\r\nförsvarsindustrier. Nästan varje vecka är jag ute\r\noch träffar människor som jobbar i eller med\r\nanknytning till försvaret -- officerare, civilanställda,\r\nförsvarsindustrianställda, människor som sysslar\r\nmed forskning och inte minst värnpliktiga. Det är\r\nmänniskor vars liv är beroende av de beslut riksdag\r\noch regering fattar i försvarsfrågor, t.ex. det beslut\r\nsom kammaren skall gå att fatta i dag.</pre><pre>Många av dessa tiotusentals människor som jobbar\r\ninom försvaret och försvarsindustrin är oroliga.\r\nOmstruktureringen av försvar och försvarsindustri\r\ninnebär att jobben blir färre. Deras budskap till mig\r\när klart: Vi ställer upp på försvarsbeslutet, men låt\r\nförsvarsbeslutet ligga fast! Vi tar smällarna, de som\r\när beslutade, men ändra inte på försvarsbeslutet! Vi\r\nbehöver arbetsro.</pre><pre>80-talets oförmåga att komma till rätta med de\r\nsvåra obalanserna i försvaret, manifesterad i det\r\nhavererade försvarsbeslutet 1987, var en olycka.\r\nAtt nu åter riva upp planeringen, som Sture Ericson\r\nvill, vore förödande och ansvarslöst och skulle göra\r\noerhört ont hos de människor som i så fall skulle\r\ndrabbas.</pre><pre>Ingenting har skett, fru talman, i omvärlden som\r\nger oss anledning att se mera ljust på framtiden och\r\ndärmed kunna dra ner på försvaret. Rysslands\r\nkvalitativa upprustning i vårt närområde har\r\nfortsatt. Den politiska instabiliteten och\r\nosäkerheten i Moskva har ökat. Kriget i\r\nJugoslavien ställer ökade krav på svenska FN-\r\ninsatser, därmed också på försvarets förmåga att\r\nställa välutbildade och välutrustade förband till\r\nFN:s förfogande.</pre><pre>Debatten om de svenska FN-soldaternas möjlighet\r\natt skydda sig och att strida i mörker visar att\r\nförsvarsbeslutet måste ligga fast. Det är riktigt, som\r\npåpekats i debatten, att här har vi brister. Men man\r\nglömmer att just de bristerna beslutade riksdagens\r\nmajoritet den 3 juni förra året att rätta till. Det som\r\nskall ske är i hög grad på gång, både för dem vi\r\nskickar ut och för dem som skall slåss i vårt eget\r\nland, om vi någon gång skulle bli utsatta för krig.</pre><pre>Jag sade att den 3 juni förra året debatterade\r\nkammaren försvarsbeslutspropositionen. Jag vill\r\ngärna citera vad Socialdemokraternas fältherre i\r\nförsvarsutskottet Sture Ericson då sade om\r\nförsvarsplanering:</pre><pre>''Vi socialdemokrater föreslår däremot oförändrad\r\nplaneringsram för försvaret fram till 1997. I ett\r\nEuropa, där alla stater i vårt närområde drar ned\r\nsina militärutgifter, är också en oförändrad nivå en\r\nklar markering av att vi känner behov av att gardera\r\noss för säkerhetspolitiska överraskningar mot slutet\r\nav 90-talet.''</pre><pre>Men inte ens ett år senare gäller detta. Nu går man\r\nju ifrån det. I den s.k. sparplan som\r\nSocialdemokraterna presenterat för försvaret\r\nkommer det drastiska besparingar --\r\nförsvarsprisindex skall rivas upp och mycket\r\nannat -- som just innebär att man dramatiskt går\r\nifrån det som Sture Ericson stod och talade om i\r\ndenna talarstol förra året, nämligen en oförändrad\r\nförsvarsplanering, som då var hans bud.</pre><pre>I sina planer gör Sture Ericson drastiska\r\nbesparingar utan att kunna prestera ett trovärdigt\r\nsäkerhetspolitiskt analysunderlag till stöd för\r\nnedskärningarna. Det vore intressant att få veta\r\nexakt vad det är som Sture Ericson och hans\r\npartivänner menar har eliminerat risken för\r\növerraskningar mot slutet av 90-talet. Det var ju det\r\nsom Sture Ericson varnade för förra året,\r\n''säkerhetspolitiska överraskningar mot slutet av\r\n90-talet.'' Risken för sådana är nu tydligen borta,\r\noch jag frågar: Vad är det som gör att Sture Ericson\r\nkan vara så tvärsäker i det avseendet?</pre><pre>Sture Ericson har i dag pekat på att bl.a. NATO\r\nskär ner och glömmer, medvetet eller inte, att de\r\nländer som han exemplifierar med rustade upp\r\nmycket kraftigt under 1980-talet. Då sade Sture\r\nEricson icke ett ord om att vi borde hänga med i\r\nden upprustningen. Nu passar jämförelserna! Nu\r\npassar det av inrikespolitiska skäl och med de krav\r\nsom Sture Ericson har fått på sig från\r\npartiledningen, Allan Larsson och andra. Då\r\nhördes inte ett pip om att jämförelser med NATO-\r\nländer var relevanta.</pre><pre>Man kan faktiskt, fru talman, inte göra skam på\r\nsanningen på det sätt som nu sker. Ena året jämför\r\nman med NATO-länder, vid ett annat tillfälle\r\npassar det inte.</pre><pre>Och försvarsprisindex! Det var ju\r\nSocialdemokraterna själva som under 80-talet\r\ninförde korrigeringar i försvarsprisindex på grund\r\nav valutaförändringar. Samtidigt som\r\nSocialdemokraterna gjorde detta sade de att\r\npensionärerna inte skulle få kompensation för\r\ndevalveringen 1982.</pre><pre>Inte heller här hänger någonting ihop av det som\r\nSture Ericson säger men som han kritiserar den\r\nborgerliga regeringen och försvarsutskottets\r\nmajoritet för. Jag tror faktiskt, fru talman, att det\r\ninte bara är Sture Ericsons geografiska kunskaper\r\nsom är bristfälliga, som Robert Jousma så elegant\r\nhar visat, utan det gäller nog också partihistorien --\r\noch den nära partihistorien, under de senaste åren,\r\ndå Sture Ericson har suttit i riksdagen.</pre><pre>Det är faktiskt på det sättet när det gäller\r\nförnyelsen av svenskt försvar att vi under de\r\nnärmaste åren fortfarande kommer att ha ett\r\nförsvar som är i behov av starka förändringar, om\r\ndet skall kunna lösa de uppgifter som vi har varit\r\növerens om och som står i det inledande\r\nsäkerhetspolitiska avsnittet i förra årets proposition\r\nom försvarsbeslutet, som vi nu rustar upp.</pre><pre>NATO-länderna som Sture Ericson jämför med\r\nrustade upp kraftigt och ersatte sin gamla materiel\r\nunder 80-talet med modern materiel. Vad gjorde vi\r\ndå i Sverige och vad gör vi nu?</pre><pre>Ja, på tal om stridsvagnsfrågan: I Sverige utbildar\r\nvi värnpliktiga på samma stridsvagnar som deras\r\nfarföräldrar lärde sig använda på 1950-talet. Jag\r\ntycker inte att det är någon våldsam upprustning att\r\nersätta 200 av dessa 40--50-åriga stridsvagnar -- 200\r\nav de 600 som vi har -- med modern materiel. Vi har\r\nett ansvar att göra detta, så att inte värnpliktiga och\r\nandra skickas ut i stridsvagnar som deras\r\nfarföräldrar på 50-talet fick utbildning på.\r\nDessutom har analyser gällande stridsvagnar\r\nkontra helikoptrar faktiskt gjorts -- även under det\r\nsenaste året. Om Sture Ericson är intresserad skall\r\nhan få gott om promemorior om detta -- och det illa\r\nkvickt. Vi har inte gjort annat än att utreda den\r\nbalansen. Någon gång måste man ju sätta ned\r\nfoten. Vi kan inte hålla på att spela krona och klave\r\nom viktiga materielbeställningar för att\r\ntillfredsställa någons grälskjuka och skjuta upp det\r\nhär långt in på 2000-talet. Är det någon fråga som\r\när rejält utredd är det just stridsvagnsfrågan, vilket\r\nman finner om man verkligen bemödar sig om att\r\nta reda på fakta.</pre><pre></pre><pre>Tillåt mig att komma med ett citat:\r\n''Socialdemokraterna vill nästan helt slopa köp av\r\nnya stridsvagnar. Därmed försvinner snart\r\npansarvapnet från försvaret. Vilken analys säger att\r\nförsvaret klarar sig utan pansar? Av detta finns inte\r\nett spår i (s)-förslaget.''</pre><pre>Det är inte jag som säger detta, utan det skrevs i\r\nen ledare i gårdagens Dagens Nyheter. Tidningen\r\npekar på att ett parti som säger sig vilja återta\r\nansvaret för försvarspolitiken och Sveriges säkerhet\r\nföreslår en radikal nedrustning utan att kunna\r\nmotivera förslagen.</pre><pre>Sanningen är att Socialdemokraterna saknar\r\npolitiskt mod att föreslå besparingar på andra\r\nområden än försvaret. Därför skär man utan\r\neftertanke ner just på försvaret. Man tror att man\r\nkan uppnå kortsiktiga vinster. Men dessa förslag --\r\nde är omfattande, vilket vi inte skall hyckla med --\r\nkommer att få allvarliga konsekvenser för försvaret\r\noch försvarsindustrin. Nya orter hotas av\r\nomfattande regementsdöd. Programmet med titeln\r\nSätt Sverige i arbete innebär arbetslöshet för\r\ntusentals människor inom försvarssektorn. Tala om\r\natt civilanställda blir arbetslösa på grund av att\r\nvärnpliktiga tas i anspråk för mobiliserings- och\r\nförplägnadsuppgifter! Det här är ju en mycket\r\nobetydlig friställning jämfört med Sture Ericsons\r\nförslag om man skall genomföra en koncentration\r\ntill ett mindre antal tvåbrigadsregementen. Då\r\nskulle alltså mångdubbelt flera människor bli\r\narbetslösa. Dessa har vi inte hört ett ord om. Varför\r\nömmar Sture Ericson inte för dem?</pre><pre>Arbetslöshet är naturligtvis illa nog, men långt\r\nallvarligare är att Socialdemokraterna verkar vilja\r\nriskera Sveriges säkerhetspolitiska handlingsfrihet.\r\nJag skall avsluta med några ord om den här\r\nproblematiken. Det finns nämligen en gräns för hur\r\nmycket man kan reducera försvarsutgifterna utan\r\natt säkerhetspolitiken förlorar i trovärdighet.\r\nGenom att, som nu, förespråka så kraftiga\r\nnedskärningar att den militära alliansfriheten kan\r\nifrågasättas ställer sig Socialdemokraterna utanför\r\nen bred åsiktsgemenskap i försvarsfrågan. Frågan\r\när vad de försvarsvänliga socialdemokrater som\r\nfinns tänker när de ser detta? Frågan är vilka\r\nsignaler de ogenomtänkta och illa underbyggda\r\nförslagen sänder ut i världen.</pre><pre>Socialdemokraterna talar ofta och gärna om\r\nalliansfriheten och om hur viktig den är för Sverige.\r\nMan kan tala hur mycket som helst om alliansfrihet,\r\nmen om försvaret saknar styrka att sätta kraft\r\nbakom orden mister politiken sin trovärdighet.\r\nDärför kan man med fog fråga om inte\r\nSocialdemokraterna spelar ett dubbelspel i\r\nsäkerhetspolitiken. Är man nu beredd att överge\r\nalliansfriheten? Vill man ge upp den styrkeposition\r\ni det framtida Europa som ett starkt försvar ger,\r\noavsett vilken säkerhetspolitisk väg som vi väljer?</pre><pre>Jag tillhör verkligen inte de säkerhetspolitiska\r\ntestuggarna, för vilka all debatt om våra framtida\r\nsäkerhetspolitiska vägval är av ondo. Tvärtom -- vi\r\nbehöver en diskussion om hur svensk\r\nsäkerhetspolitik skall utvecklas i ett Europa som\r\nförändras. Det är emellertid en diskussion som\r\nmåste föras öppet och förutsättningslöst. Vi måste\r\nvara på vår vakt mot förslag som, utan att någon\r\ndebatt har förts, kan komma att inskränka vår\r\nframtida handlingsfrihet. De kan, precis som\r\nosäkerheten om utvecklingen i det nya Europa, bli\r\nen fara för Sverige eller som Dagens Nyheter så\r\nträffande skriver i den ledare som jag nyss citerade:\r\n''Försvaret är en försäkringspremie. Den kan\r\nsänkas när försvaret på lång sikt inte behövs.\r\nSocialdemokraterna ger ingen analys som stöd för\r\nsitt förslag. Deras motion är inte seriös.''</pre><pre>Fru talman! Miljövännerna brukar säga att vi inte\r\nhar ärvt naturen av våra föräldrar utan att vi har\r\nlånat den av våra barn. På samma sätt är det med\r\nförsvaret och den nationella säkerheten. Kortsiktig,\r\noklok försvarspolitik i dag, riskerar att sätta våra\r\nbarns fred och säkerhet på spel i morgon. Det får\r\naldrig ske. Därför måste förnyelsen av försvaret\r\nfullföljas.</pre><pre>Anf. 19  JAN JENNEHAG (v) replik:</pre><pre>Fru talman! Anders Björck inledde med en liten\r\nbetraktelse över försvarsbeslutet och vikten att\r\nman vårdar detsamma. I anförandet fanns också ett\r\nslags antydan om den nya regeringens\r\nhandlingskraft vad gällde att hantera\r\nförsvarsfrågorna. De linjer som 1992 års\r\nförsvarsbeslut bygger på låg klara redan några\r\nmånader efter 1991 års val.</pre><pre>1988 års försvarskommitté upplöstes på hösten\r\n1990. Man kan väl säga att det inte enbart var som\r\nen frukt av den socialdemokratiska regeringens\r\nbrist på handlingskraft, utan att det var ett uttryck\r\nför den parlamentariska situationen. Om man\r\ngranskar vad som faktiskt sades då och vad som\r\nsedan kom att stå i 1992 års försvarsbeslut kan man\r\nnästan påstå att den moderata politiken 1992\r\nungefär var likadan som den socialdemokratiska\r\npolitiken 1990. Om moderaterna hade varit lika\r\nhandlingskraftiga på hösten 1990 hade vi fått ett\r\nförsvarsbeslut då. Det hade givetvis inte riktigt\r\nstämt med min uppfattning, men det hade i varje\r\nfall varit bättre att det fattades då än att man\r\nväntade med det ytterligare tid.</pre><pre>Det är ju alldeles riktigt att den osäkerhet som\r\npolitiska beslut -- eller brist på beslut -- orsakar är\r\nirriterande för vilken organisation som helst. Den\r\nblir ett streck i räkningen och tvingar till\r\nomplanering. Men på många områden i samhället\r\nfår man leva med detta. Det får man t.ex. göra när\r\ndet gäller jordbrukspolitiken. Den fria marknaden,\r\nvars totalt oplanerade krumsprång nog försätter\r\nmånga i verkligt stora problem, är ett annat\r\nexempel.</pre><pre>Det är inte konstigt att organisationen, den militära\r\napparaten, vill ha klara linjer och fasta beslut som\r\ngäller under lång tid. Det ligger naturligtvis i dess\r\növerlevnadsstrategi. Om man inte kan få klara\r\nriktlinjer vill man naturligtvis hellre att det råder\r\nosäkerhet än att det fattas negativa beslut med en\r\ngång. Det ligger också en mekanism i att man drog\r\nut på tiden fram till 1992 års försvarsbeslut.</pre><pre>Fru talman! Jag ser att min taletid är slut. Jag får\r\nåterkomma. Tack!</pre><pre>Anf. 20  STURE ERICSON (s) replik:</pre><pre>Fru talman! Jag tycker att det var svagt av Anders\r\nBjörck att inte debattera med Jennehag.</pre><pre>I mitt inledningsanförande citerade jag en del\r\nuttalanden som Bengt Westerbeg nyligen har gjort.\r\nNär jag ställde dem i kontrast mot det som\r\nförsvarsministern sade här i talarstolen medförde\r\ndet att jag fick bevittna våldsamma utfall från\r\nförsvarsministern mot vice statsministern.</pre><pre>Försvarsekonomi är svårt, komplicerat och\r\ntekniskt. Men jag måste ändå säga att jag är litet\r\nbesviken över att Anders Björck inte har orkat\r\nsätta sig in i detta bättre än vad han tydligen har\r\ngjort. Han bara läser upp vad hans talskrivare har\r\nproducerat. Han påstod att Socialdemokraterna\r\nhar gått ifrån ståndpunkten från i fjol om\r\noförändrad planeringsram, om att vi skall ligga kvar\r\npå ungefär samma reala nivå. Faktum är att de\r\nförslag vi har lagt fram innebär ungefär detta. Ni\r\nModerater fick med er den övriga regeringen på en\r\nhöjning. Vi ställde inte upp på den höjningen. Det\r\nförslag som vi har lagt fram gällande nästa\r\nbudgetår, som kommer att behandlas senare av\r\nriksdagen, innebär en neddragning med ungefär\r\n600 miljoner. Ni ville ha en höjning på 900 miljoner.\r\nDessa 600 miljoner fördelar sig på följande sätt.\r\nMaterielinköpen från utlandet minskar med 200\r\nmiljoner, från reservationer hos ÖCB tar vi 200\r\nmiljoner och ytterligare 200 miljoner sparas genom\r\natt vi avstår från lyxen att överutbilda värnpliktiga\r\nför våra 16 brigader, vilket jag redan har talat om.\r\nDetta gäller alltså nästa budgetår. Budgetåret\r\n1994/95 och framöver blir det ungefär lika stor\r\nbesparing genom en justering av försvarsprisindex.\r\nVi ligger fortfarande kvar på en realt oförändrad\r\nnivå.</pre><pre>Statsministern var mycket tvärsäker och ansåg att\r\ndet är klokt att satsa 20--25 miljarder -- som det blir\r\nfråga om i slutändan -- på att köpa stridsvagnar,\r\nutan utredning. Om man har någon annan\r\nuppfattning och ifrågasätter detta är man grälsjuk.\r\nJag kan berätta för Anders Björck, som kanske inte\r\nhar så mycket närkontakt med försvaret, att det\r\ninom försvaret finns väldigt många personer som är\r\ngrälsjuka i den här frågan. Jag skulle vilja påstå att\r\nen klar majoritet av försvarets anställda tycker att\r\nden här stridsvagnsaffären är mycket, mycket\r\ntvivelaktig och att man grundligare borde gå\r\nigenom den. Man ansluter sig till vår försiktigare\r\nlinje. Man skall skaffa 60 stridsvagnar för\r\npansarskolan i Skövde och öva upp kompetensen\r\noch tekniken, för att litet längre fram se om man\r\nverkligen skall köpa fler stridsvagnar.</pre><pre>Anders Björck citerade frikostigt ur Dagens\r\nNyheters ledare från i måndags. Varför citerade\r\ninte Anders Björck från Svenska Dagbladets\r\nledarsida i stridsvagnsfrågan?</pre><pre>Anf. 21  Försvarsminister ANDERS BJÖRCK\r\n(m):</pre><pre>Fru talman! Jag riktar inte våldsamma utfall mot\r\nvice statsministern eller någon annan av mina\r\nregeringskolleger, vilket Sture Ericson tycks tro.\r\nHan har ingen kunskap om hur arbetet går till i en\r\nregering, eftersom han aldrig har suttit i någon\r\nsådan. Det finns en proposition som regeringen står\r\nbakom. Jag vill understryka att det är regeringens\r\nbestämda uppfattning att vi önskar att vi skall få\r\nigenom den här propositionen. Det finns också en\r\nutskottsmajoritet för detta.</pre><pre>Det ohederliga är att Sture Ericson går ut och säger\r\natt de besparingar som han föreslår för det första\r\ninnebär att man ligger kvar på oförändrad nivå och\r\nför det andra inte drabbar någon. Besparingarna\r\ninnebär att man tar bort 4,6 miljarder i köpkraft\r\nfrån försvaret t.o.m. 1997. Det innebär antingen att\r\nett stort antal förband måste försvinna -- beslut\r\nmåste fattas under innevarande år om det skall bli\r\nnågon effekt -- eller att vi omedelbart måste säga\r\nnej till stora materielprojekt. Sture Ericson åker\r\nland och rike runt -- han åker åtminstone till\r\nKarlskogatrakten -- och säger att visst skall vi ha\r\nBAMSE och annat. Men Sture Ericson vet ju att\r\nhans förslag innebär dramatiska nedskärningar på\r\nförsvarsmaterielsidan. Om det inte blir stridsvagnar\r\nså blir det inte motköp som i stor utsträckning,\r\nkanske upp till hundra procent, kommer att hamna\r\ni svensk försvarsindustri.</pre><pre>Jag reagerar starkt emot att man försöker låtsas\r\nsom om man kan spara pengar på försvaret. Det har\r\nSture Ericson fått order om från partiledningen.\r\nDet är inte så många socialdemokrater som bryr sig\r\nom försvaret så det kan offras. Samtidigt säger man\r\natt besparingen inte medför någon effekt. Jo, det\r\nkommer att bli effekter på en rad områden -- t.ex.\r\ni kommunerna och i försvarsindustrin.</pre><pre>Avslutningsvis några ord om försvarsprisindex.\r\nSture Ericson kan väl inte på allvar mena att man\r\nskall införa ett index som bara utlöses om\r\nutvecklingen går i en viss rikting och inte utlöses om\r\nden går i en annan rikting. Då är det\r\ndefinitionsmässigt inget index längre. Det är\r\nungefär lika begåvat som att säga att en\r\nbrandförsäkring bara gäller så länge det inte\r\nbrinner, men om det tar eld upphör försäkringen att\r\ngälla.</pre><pre>Anf. 22  STURE ERICSON (s) replik:</pre><pre>Fru talman! Inget index, säger Anders Björck. I\r\noch med det har han uttalat sin förkastelsedom över\r\ndet faktum att man inte har räknat upp basbeloppet\r\nmed kronans nedskrivning. Det har gått ut över\r\npensionärer, handikappade och andra som för sin\r\nknappa levnadsstandard är beroende av detta\r\nindex. Generalerna får däremot kompensation.\r\nRegeringen är inte särskilt konsekvent.</pre><pre>När det gäller försvarsekonomin hävdar jag med\r\nbestämdhet att vi ligger kvar på den nivå som vi\r\nsade var en oförändrad nivå vid fjolårets\r\nförsvarsbeslut. De besparingsförslag vi har lagt\r\nfram går inte under denna nivå. Anders Björck bör\r\ngå hem och läsa på litet grand.</pre><pre>Jag hade väntat mig att Anders Björck ändå med\r\nnågra ord skulle nämna den farsartade\r\nbehandlingen av luftvärnsfrågan i Södra\r\nmilområdet. Den kommer att tas upp av andra\r\nsocialdemokrater längre fram i dag. Det är fråga\r\nom en närmast skandalös behandling. Man lägger\r\nfram slarviga förslag och tvingas efter det att man\r\nhar lagt fram propositionen tillsätta utredningar för\r\natt ändra förslaget efter en politisk uppgörelse med\r\nNydemokraterna. Så småningom kommer det att\r\nsluta med att vi står där med ytterligare två\r\nkaserngårdar som suger pengar från våra\r\nförsvarsanslag. Det är pengar som naturligtvis tas\r\nfrån materielanskaffningen, som Anders Björck\r\nhär talar så varmt för. Det är så dåligt som det över\r\nhuvud taget kan bli, Anders Björck, att lägga fram\r\nett förslag i januari om att minska antalet\r\npenningkonsumerande kaserngårdar för att sedan\r\nsluta med en politisk uppgörelse med\r\nNydemokraterna några månader senare, med\r\nytterligare två kaserngårdar som resultat.</pre><pre>Anf. 23  Försvarsminister ANDERS BJÖRCK\r\n(m):</pre><pre>Fru talman! Jag förstår ärligt talat inte\r\nresonemanget om försvarsprisindex. Antingen\r\nskall vi ha ett sådant -- Socialdemokraterna har\r\nvarit med om att införa det inkl. kompensation för\r\nvalutadifferenser -- eller också skall vi inte ha det.\r\nDet kan inte bara utlösas när det passar Sture\r\nEricson. Då är det icke längre något index.</pre><pre>Sture Ericson säger -- på det sätt som kanske gick\r\nhem på 20- och 30-talet -- att generalerna får\r\nkompensation. Det är väl inga generaler som får\r\nkompensation. Det är Sture Ericsons -- åtminstone\r\nhittillsvarande -- väljare i Karlskoga som får\r\nkompensation, eftersom man kan fullfölja stora\r\nmaterielprojekt. Det är människorna i t.ex. Umeå\r\noch Halmstad som slipper råka ut för att deras\r\nförband läggs ner tack vare att vi med detta index\r\nkan fullfölja materielanskaffningen utan att\r\nomedelbart behöva göra stora neddragningar på\r\nfredsorganisationssidan. Det är de civilanställda\r\nsom Sture Ericson ömmar för som får\r\nkompensationen, liksom jobbarna i Karlskoga --\r\ninte några generaler.</pre><pre>Jag skulle gärna ta en lång diskussion om\r\nluftvärnsfrågan. Det stod alldeles klart av det\r\nförslag som regeringen lade fram att också försvaret\r\nskulle drabbas. Det var ett villkor som\r\nSocialdemokraterna ställde för en krisuppgörelse i\r\nhöstas. Vi fick ett åliggande att snabbt komma med\r\nförslag. Nu kommer vi med förslag, men då passar\r\ninte galoscherna. Nu blir det två etablissemang --\r\nett i Ystad och ett i Halmstad. Jag har i utskottet\r\nerfarit att det socialdemokratiska förslaget också\r\ngick ut på att man skulle ha två etablissemang. I\r\npraktiken skulle Halmstad vara kvar samtidigt med\r\nett luftvärn i Ystad.</pre><pre>Fru talman! Jag har lärt mig en sak. Det spelar\r\ningen roll vilka förslag vi lägger fram när det gäller\r\nfredsorganisationsfrågor. Detta gäller oavsett om\r\nförslagen är bra eller dåliga, och vi kan alla ha\r\nsynpunkter på vad som är bra och dåligt. Sture\r\nEricson kommer omedelbart att lägga fram ett\r\nannat förslag. Jag försäkrar att han kommer att\r\nkomma med andra motioner på det här området\r\nnär det gäller förband efter förband bara för att\r\nretas och ställa till trassel. Därför har han mält sig\r\nur en seriös diskussion om försvarets framtida\r\nutveckling. Jag vet att många socialdemokrater\r\nsom var med och byggde upp det svenska försvaret\r\när djupt bedrövade över detta. Med taktiken att\r\nlägga fram alternativa förslag bara för att retas får\r\nSture Ericson icke något inflytande.</pre><pre>Talmannen anmälde att Sture Ericson anhållit att\r\ntill protokollet få antecknat att han inte ägde rätt till\r\nytterligare replik.</pre><pre>Anf. 24  LARS SUNDIN (fp):</pre><pre>Fru talman! Förra årets försvarsdebatt i början av\r\njuni startade kl. 9 på morgonen och fortsatte långt\r\nin på kvällen. I debatten deltog 56 talare. De höll\r\n156 anföranden. Riksdagens protokoll från den\r\ndebatten omfattar mellan 160 och 170 sidor.</pre><pre>Till dagens debatt har 24 talare anmält sig. De har\r\nanmält en talartid på 3 timmar och 48 minuter. Det\r\när ganska mycket det också, men jämfört med\r\nmaratondebatten förra året är skillnaden markant.\r\nAnledningen till det är inte svår att förstå. Det var\r\nförra året vi debatterade och beslutade om\r\nförsvarets utveckling mellan 1992 och 1997 och\r\nplaneringsinriktningen för den därpå följande\r\nfemårsperioden. Det var då vi äntligen beslutade\r\natt satsa mer på kvalitet och materiel och fortsätta\r\natt banta en alltför stor numerär av halvdant\r\nutrustade soldater. Försvaret skulle, som Arne\r\nAndersson och Anders Björck har påpekat här i\r\ndag, bli smalare och vassare, som det litet populärt\r\nheter. Det är väl en riktig sammanfattning.</pre><pre>Det var en inriktning och modernisering av\r\nförsvaret som gjorde det ganska lätt för oss i\r\nFolkpartiet liberalerna att stödja förra vårens\r\nförsvarsbeslut. Vi menar att vi länge -- och för döva\r\nöron -- talat och arbetat för en sådan förändring av\r\nförsvaret; inte minst gjorde Hans Lindblad det.\r\nFrån vår synpunkt hade beslutet visserligen sina\r\nbrister, men färdriktningen var rätt.</pre><pre>Numerären t.ex. tyckte vi trots allt var för stor, men\r\ndet menade vi fick justeras efter hand.\r\nFärdriktningen var äntligen den rätta, och det var\r\nden vi utpekat. I år konstaterar utskottet att\r\nförändringar i arméns grundorganisation inte kan\r\nuteslutas i framtiden. Försvarsministern sade i ett\r\ntal för inte så länge sedan att den materiella\r\nförnyelsen betyder mer för försvaret än\r\nmöjligheterna att behålla ett eller annat regemente.\r\nHans Lindblad kunde inte ha uttryckt det bättre.\r\nSäga vad man vill om försvarsministern, men någon\r\ngammaldags konventionell regementskramare eller\r\nkasernkramare är han inte. -- Detta är menat som\r\nberöm. Jag hoppas att det inte ställer till problem\r\nför försvarsministern i förhållande till det egna\r\npartiet.</pre><pre>Sverige ökade alltså sina försvarsanslag genom\r\nförra vårens beslut; det gjorde vi när många länder\r\nminskade sina, som Sture Ericson har påpekat.\r\nOrsaken var och är att den materiel som vi skall\r\nutrusta våra soldater med var, och fortfarande är, så\r\nomodern på många sätt eftersom det så länge\r\nfunnits obalanser i vårt försvar; främst naturligtvis\r\ninom armén. Inom flygvapnet och marinen är det\r\nbättre beställt. Där råder i stort sett balans mellan\r\nkvalitet och kvantitet. Arméns omstrukturering är\r\ndock nu på gång. Det är bra. Men bristerna på\r\nmaterielsidan är besvärande.</pre><pre>Jag har noterat att överbefälhavaren har uttryckt\r\ndet som att vi går i otakt -- det är som bekant en\r\nstyggelse för en militär. Otakten består just i att vi\r\nhar en omodern materiel på många områden. Det\r\nkommer vi att ha -- trots beslutet förra våren och\r\ntrots beslutet i dag -- till slutet av 1990-talet och\r\nkanske några år in på 2000-talet.</pre><pre>Förra vårens försvarsbeslut naggades i kanten, som\r\nArne Andersson uttryckte det, redan efter några\r\nmånader genom förra höstens uppgörelse mellan\r\nregeringen och socialdemokraterna i försöken att\r\nstabilisera den svenska ekonomin. Även försvaret\r\nfick och får bidrag för att sanera landets affärer. Det\r\nmenar jag är riktigt.</pre><pre>Hade försvaret i det läget -- när så många\r\nmänniskor på så många områden fick vidkännas\r\nbesparingar -- undantagits från sparkrav hade det\r\nförmodligen lett till negativa reaktioner hos stora\r\ndelar av befolkningen. Det kunde i sin tur ha lett till\r\nen försvagad försvarsvilja.</pre><pre>Ökningen blev alltså mindre än om vårens beslut\r\nstått sig, men det är i alla fall fråga om en ökning.\r\nDet kan låta paradoxalt i en tid och en värld då den\r\ntraditionella hotbilden mot Sverige rimligen blivit\r\nannorlunda. Risken för ett stort anlagt och\r\ngenomfört invasionsanfall över Östersjön är det\r\ninte många som tror på inom en överskådlig framtid\r\nnär nu Sovjetunionen är upplöst och\r\nWarszawapakten inte längre existerar och när vi har\r\nfria och självständiga stater på andra sidan\r\nÖstersjön, där det för bara några år sedan var\r\nsovjetryska basområden.</pre><pre>Men vi har fått en ny riskbild. Den största\r\nosäkerhetsfaktorn för oss är utvecklingen i det\r\nforna Sovjetunionen. Där är läget osäkrare än det\r\nvar förra våren vid den här tiden. En demokratisk\r\nutveckling i Ryssland är i högsta grad ett svenskt\r\nsäkerhetspolitiskt intresse. Men den mycket\r\nbräckliga demokratin där är långt ifrån säkrad.</pre><pre>Tragedin på Balkan, i det forna Jugoslavien, kastar\r\nsin skugga också över oss. Ingen vet riktigt vad det\r\nkan innebära för vår del.</pre><pre>Herr talman! I dag gäller det hur det första steget i\r\n1992 års femåriga försvarsbeslut skall genomföras.\r\nDet är om det steget, eller etappen, som\r\nförsvarsministern kallade det, som dagens\r\nbetänkande handlar. Det första steget måste sedan\r\nföljas av andra. På försvarets område, jag talar\r\nnaturligtvis om totalförsvaret, måste vi planera på\r\nlång sikt. Det är endast om vi följer upp\r\nförsvarsbeslutet från förra våren, och dess\r\nintentioner, som vi om kanske tio år har det\r\nmoderna, smalare och vassare försvar som vi talat\r\nom så många gånger.</pre><pre>Herr talman! Jag yrkar bifall till utskottets förslag.</pre><pre>Anf. 25  STURE ERICSON (s):</pre><pre>Herr talman! Jag har begärt replik för att berömma\r\nFolkpartiet. Folkpartiet har under de gångna åren\r\nhaft en, som vi uppfattar det, rationell och\r\nprogressiv inställning när det gällt att rationalisera\r\nförsvaret och få ut så mycket som möjligt av de\r\nanslag vi ger till försvaret.</pre><pre>Som exempel kan jag nämna frågan om antalet\r\nbrigader. Under senare år har vi först dragit ned\r\nfrån 27 brigader till 21. Folkpartiet ställde upp på\r\ndet; Carl Bildt var mycket energiskt emot. Sedan\r\ndrog vi ned från 21 brigader till 18. Folkpartiet\r\nställde upp; moderaterna slogs mycket energiskt\r\nmot denna neddragning. I dag får vi bevittna hur\r\nAnders Björck yver sig över att han har dragit ned\r\nfrån 18 till 16. -- Vi drog ned med nio brigader, han\r\ndrar ned med 2. Folkpartiet har hela tiden velat se\r\nett smalare och vassare försvar. Det är i hög grad\r\nden politik som Anders Björck nu har anslutit sig\r\ntill och därmed övergett de gamla moderata\r\npositionerna.</pre><pre>Jag har tidigare citerat den folkpartistiske\r\npartiledaren och vice statsministern Bengt\r\nWesterberg. Han sade i januari att han ville göra\r\nneddragningar med ett tiotal miljarder efter 1997.\r\nHan sade i mars att han ville minska någon miljard\r\nomedelbart. Han har talat om att finansiera\r\nvårdnadsbidraget med hjälp av\r\nförsvarsneddragningar. Min fråga till Lars Sundin\r\när: När kommer partiledarens åsikter att mer\r\nkonkret avspegla sig i Folkpartiets praktiska\r\npolitik?</pre><pre>Anf. 26  LARS SUNDIN (fp):</pre><pre>Herr talman! Sture Ericson har just berömt\r\nFolkpartiet för dess försvarspolitiska hållning\r\ngenom åren. Det var väl inte mer än på sin plats att\r\ndet gjordes. Vi har haft en rationell försvarspolitik.\r\nDet har vi fortfarande. Jag beklagar om det har\r\nförbigått Sture Ericson.</pre><pre>Om Anders Björck och moderaterna har varit med\r\nom att banta ned antalet brigader, tycker jag att de\r\när värda en eloge för det. Syndare som bättrar sig\r\nskall man inte gaffla på i onödan.</pre><pre>Det Bengt Westerberg har sagt om framtiden och\r\nförsvarskostnaderna är att om den\r\nsäkerhetspolitiska utvecklingen i vår omvärld\r\nunder de närmaste åren utvecklas i en för oss\r\npositiv riktning och bedöms göra det även i\r\nframtiden, får vi ta konsekvenserna av det i 1997 års\r\nstora försvarsbeslut.</pre><pre>Anf. 27  STURE ERICSON (s):</pre><pre>Herr talman! Det försvar som Anders Björck tog\r\növer när han blev försvarsminister var ett försvar\r\nsom vi hade skaffat oss genom en uppgörelse\r\nmellan Socialdemokraterna och Folkpartiet i 1987\r\nårs försvarsbeslut. Det var de båda partierna som\r\nstod för det. Vad Anders Björck hade att göra var\r\natt bita i det sura äpplet och ta klivet ned från 27\r\nbrigader, som vi då hade i försvaret, till 16. Det var\r\nett stort kliv. Partiinternt var det säkert\r\nproblematiskt.</pre><pre>Låt mig slå fast att Folkpartiet har legat rätt. Nu\r\nsäger Bengt Westerberg att vi, om utvecklingen\r\nfortsätter som hittills, skall göra stora ingrepp -- 10\r\nmiljarder efter 1997. Det är precis det vi också\r\nsäger. Vi socialdemokrater kommer självfallet att\r\njustera våra förslag om det skulle bli dramatiska\r\nförändringar i den säkerhetspolitiska miljön. Men\r\ndet vårt förslag för tiden efter 1997 gäller är att vi\r\ninte skall planera fel. Vi skall inte inteckna de 8\r\nmiljarder som inte kommer att finnas efter 1997.\r\nDet är litet beklämmande att vi inte tillsammans\r\nmed Folkpartiet skulle kunna styra planeringen\r\nrätt; men jag förstår att det hänger samman med\r\nregeringssamarbetet. Det betyder att vi\r\nfelanvänder pengar, om vi tror att vi har de 8\r\nmiljarderna från teknikfaktorn efter 1997. Allt som\r\nhar kommit från det folkpartistiska\r\nFinansdepartementet på senare tid genom\r\nuttalanden av Bengt Westerberg bl.a. ger besked\r\nom att de 8 miljarderna är luft. Därför är det så\r\nslösaktigt av regeringen att fortsätta att planera\r\nsom om de fanns.</pre><pre>Anf. 28  LARS SUNDIN (fp):</pre><pre>Herr talman! 1992 års försvarsbeslut innebar -- och\r\njag är noga med att välja mina ord -- att vi fortsatte\r\natt banta brigadantalet. Vi inledde ingen\r\nbantning -- vi fortsatte att banta brigadantalet. Men\r\nvi inledde en klar upprustning på materielsidan.\r\nDet tillsammans med en neddragning av\r\nbrigadantalet gjorde försvaret smalare och vassare.</pre><pre>Anf. 29  IRÉNE VESTLUND (s):</pre><pre>Herr talman! Det har talats om både det ena och\r\ndet andra här under förmiddagen. Bl.a. har det\r\ntalats om syndare som skall vakna -- eller som redan\r\nhar vaknat. Jag kommer inte riktigt ihåg hur det\r\nvar.</pre><pre>Det kan vara lämpligt att jag påbörjar min del av\r\nden försvarspolitiska debatten, det gäller då\r\ncivilförsvaret, med att återge vad som sägs i en\r\npostilla. Det kan tyckas märkligt att en dalkulla\r\nåterger vad en östgöte sagt, men i det här fallet\r\ngäller det Tage Danielsson. Så här säger han:</pre><pre>Därför, mina vänner, är det jag talar till er om en\r\nhink sand. Jag menar då inte en enstaka sandhink,\r\nutan jag avser en bland många. Liksom ett försvar\r\ninte byggs upp av en enda soldat -- det vore ju ingen\r\nidé -- byggs inte heller ett civilförsvar upp av en enda\r\nhink sand, långt därifrån. Var och en av oss måste\r\ndraga sin hink sand till stacken. Var och en måste\r\nständigt ligga i högsta sandhinksberedskap. Står vi\r\ndär sida vid sida, miljoner frihetsälskande svenskar,\r\nmed var sin hink sand fast beslutna att förgöra\r\nfiendens eld, ja, då vill jag se den främmande makt\r\nsom inte tänker sig för både en och två gånger innan\r\nden anfaller. Ett land överlupet av sandhinkar är en\r\nointaglig fästning.</pre><pre>Kanske vore det värt att litet mera tänka på detta\r\nnär det talas om de olika delarna av totalförsvaret.\r\nÄr det inte så, att vi funderar över vad det civila\r\nsamhället och den civila befolkningen utsätts för\r\nnär vi talar om upprustning, om ett vassare försvar\r\nosv.? Om det handlar om att Sverige skall vara en\r\nointaglig fästning har vi väldigt litet att komma\r\nmed.</pre><pre>Jag tror att många av oss i riksdagen är engagerade i\r\nförsvarsfrågor, men då på ett sådant sätt att det inte\r\nalltid kommer fram i debatten. Samtidigt som vi\r\ntalar om dessa saker kan vi på TV se bilder från\r\nBosnien. Vi ser civilbefolkningen där samt de\r\nmarterade kvinnorna och barnen. Men trots att vi\r\nser allt detta har vi svårt att översätta det hela till\r\nvad som är svenska förhållanden, och det är väl bra\r\natt det är så. Vi räknar inte med att sådana här\r\nsaker skall hända också i vårt land.</pre><pre>En sak tror jag dock att vi skall tänka på när det\r\ncivila försvaret diskuteras, nämligen att det är\r\nviktigt att få alla svenskar engagerade när det gäller\r\natt ta ansvar för sig själv och för den egna\r\nsandhinken.</pre><pre>Med detta som bakgrund vill jag gå in på en sak som\r\nvi i försvarsutskottet är djupt engagerade i. Det\r\ngäller en av de saker som vi ofta diskuterar,\r\nnämligen frivilligorganisationerna.</pre><pre>För de 22 frivilliga försvarsorganisationerna finns\r\ndet fortfarande ett mycket starkt intresse. Jag vill\r\nnog påstå att frivilligorganisationerna när det gäller\r\nfolkrörelserna är de organisationer som befäster sin\r\nstyrka i vårt samhälle. Dessutom nyrekryteras det.</pre><pre>Naturligtvis upplever man ett ökat intresse här just\r\npå grund av det som händer runt om ute i världen.\r\nMen det handlar också om ett intresse som vi bör\r\nvara måna om. Vi bör se till att man får medel och\r\nmöjligheter att arbeta med de här frågorna.</pre><pre>I framtiden, då det blir ett ökat ansvar för\r\nkommunernas del -- framför allt finns det en fråga\r\ndär man måste driva på, och det gäller då att man\r\nkommer till skott beträffande avtalet med\r\nkommunerna om det civila försvaret -- måste också\r\nregleringen av ansvarsfördelningen verkligen sättas\r\npå pränt. I dag finns det ju ett motstånd i\r\ndiskussionen om dessa frågor. I och för sig kan jag\r\nförstå att det är så ute i kommunerna, där det finns\r\nmånga andra saker som upplevs som mer angelägna\r\noch kanske också som ekonomiskt belastande.</pre><pre>Jag tror att vi måste göra också kommunerna och\r\nde enskilda människorna medvetna om det egna\r\nansvaret i dessa frågor. Även om Sverige,\r\nåtminstone som det ser ut just nu, inte kommer att\r\nutsättas för militära hot kan det bli fråga om andra\r\nhotbilder. En ny utredning har ju tillsatts, hot- och\r\nriskutredningen, och där är flera av oss i\r\nförsvarsutskottet engagerade. Det gäller att\r\ndiskutera och att ta ställning till vilka effekter som\r\nolika olycksbilder kan få för Sveriges del. Men det\r\nhandlar också om vad t.ex. en flyktingvandring kan\r\ninnebära för oss.</pre><pre>Det är kanske inte alltid helt enkelt att se\r\nkonsekvenserna eller att dra slutsatser av den\r\nvetskap vi har. Om vi inte kan hålla den här\r\ndebatten levande -- det gäller ju att den civila\r\nbefolkningen tar ansvar för sig själv, för det är den\r\nsom blir mest utsatt vid ett militärt angrepp --\r\nkommer vi ingen vart i vårt resonemang med\r\nkommunerna.</pre><pre>Det finns andra konsekvenser beträffande\r\nförändringarna av den militära\r\nfredsorganisationen, och det är de sakerna som\r\nfrivilligorganisationerna i dag diskuterar. Man\r\nfunderar kanske över hur det kommer att bli med\r\nutbildningen i dessa sammanhang och hur man från\r\nden militära sidan kommer att ställa upp med just\r\nutbildning.</pre><pre>Självfallet finns det på den militära sidan\r\nfortfarande ett intresse för\r\nfrivilligorganisationerna. Men en krympande\r\nekonomi även där kan resultera i diskussioner om\r\nprioriteringar som kan få negativa följder för\r\nfrivilligorganisationerna.</pre><pre>Själv representerar jag en frivilligorganisation som\r\när knuten till kommunen. Där har vi anledning att\r\nfundera över hur en eventuell förändring av den\r\nframtida räddningstjänsten påverkar de olika\r\nutbildningarna.</pre><pre>Jag tror att det finns många frågor som det för\r\nSveriges befolkning är mer aktuellt att diskutera än\r\nman i förstone tror när rösterna för förändringar i\r\nfredsorganisationen höjs. I första hand gäller det då\r\nnedläggningar av regementen, flottiljer osv. I\r\nsådana sammanhang brukar engagemanget vara\r\nstort.</pre><pre>Jag skulle i detta sammanhang också vilja säga\r\nnågot om Räddningsverket. Vi talar ju i dag om\r\nFN-styrkor. Men Räddningsverket organiserar\r\nfaktiskt FN-insater i det forna Jugoslavien, vilka\r\nligger på en utomordentligt hög nivå. Själv tycker\r\njag nog att vi talar för litet om den fantastiskt fina\r\nutbildning som vår räddningstjänstpersonal runt\r\nom i landet har. Det är ju sådana här personer som\r\nkan tas ut till de mycket grannlaga och svåra\r\narbetsuppgifterna i ockuperade eller så att säga\r\nstridsförande områden.</pre><pre>Detta får i alla fall mig att se framtiden an med gott\r\nhopp. Om vi kan behålla nuvarande nivå kan vi\r\nockså bygga upp ett bra civilt försvar.</pre><pre>Det har talats rätt mycket om återtagningstider för\r\ndet militära försvaret. Jag tror att det också kan\r\nvara viktigt att tala om återtagningstider för det\r\ncivila försvaret. Det gäller särskilt i dessa dagar.\r\nOckså vi från socialdemokratiskt håll har ju ställt\r\noss bakom nedskärningar avseende t.ex.\r\nförrådshållning. Naturligtvis gäller samma saker för\r\nbåde det civila och det militära försvaret.</pre><pre>En annan fråga som tagits upp vid flera tillfällen\r\ngäller skyddsrumsbyggandet. Vi kommer nog att få\r\nse att skyddsrumsbyggandet får en annorlunda\r\nkaraktär, naturligtvis bl.a. beroende på att det för\r\nnärvarande byggs mindre i det här landet. Men\r\näven i det avseendet måste vi tala om\r\nåtertagningstider.</pre><pre>Innan min taletid är slut vill jag ta upp en sak till.\r\nEn mycket långdragen historia -- åtminstone har\r\nden frågan diskuterats så länge jag suttit med i\r\nförsvarsutskottet -- är diskussionen om helikoptrar\r\nför sjuktransporter. Tydligen kommer vi fram till\r\nett beslut som flera av oss nog inte hade räknat med\r\nskulle bli aktuellt ens vid det här tillfället. Man har\r\nju kommit överens från Landstingsförbundets och\r\nfrån regeringens sida. Kan vi gå vidare på det sättet\r\nkanske vi t.o.m. skulle kunna få ett avtal med\r\nKommunförbundet, även om det just nu synes långt\r\nborta.</pre><pre>Vårt ställningstagande i utskottet är förbundet med\r\natt det nu finns en hot- och riskutredning, som vi\r\nantagligen kommer att få behandla mera\r\ngenomgående litet längre fram.</pre><pre>Anf. 30  GUNHILD BOLANDER (c):</pre><pre>Herr talman! Vi lever i en föränderlig värld också\r\npå försvarspolitikens område. Det beslut som\r\nfattades i juni 1992 tyckte vi i utskottet var ett\r\nganska hyggligt beslut och en tydlig signal till\r\nförsvarsindustrin. Vi menade också att det i\r\nhuvudsak skulle kunna räcka i fem år, dvs. en\r\nnormal försvarsbeslutsperiod. Vissa justeringar var\r\nvi väl beredda på, men att de krispaket som kommit\r\nunder det snart gångna riksmötet skulle medföra så\r\nstora omvälvningar som vi nu tvingats göra kunde\r\ningen förutse.</pre><pre>De säkerhetspolitiska målen ligger dock fast, och\r\ndet har varit och är alltfort en viktig signal till vår\r\nomvärld att det råder politisk enighet kring dessa\r\nmålsättningar.</pre><pre>För Centerpartiets del har det alltid varit viktigt att\r\nförsvaret funnits på många platser i vårt land, dels\r\nför att den folkliga förankringen, närheten till det\r\negna regementet, har stor betydelse för förståelse\r\noch engagemang för försvarsfrågorna, dels för att\r\nSverige, trots allt som hänt i form av avspänning\r\noch nedrustning, ändå alltid är en frontstat emot ett\r\nnärområde där konflikterna snabbt kan förändra\r\nvårt lands situation. Men den ekonomiska\r\nutvecklingen har tvingat oss att acceptera de\r\nförändringar i fredsorganisationen som vi kan\r\nutläsa i föreliggande betänkande, som vi sålunda\r\nsjälvfallet står bakom.</pre><pre>Det mest smärtsamma för oss har varit beslutet om\r\nnedläggning av F 6 i Karlsborg. Junibeslutet förra\r\nåret innebar att Västgöta flygflottilj hade räddats\r\nfrån nedläggning, men när\r\nstabiliseringspropositionen lades fram under\r\nhösten var flottiljens saga tyvärr all. F 6 blev på så\r\nsätt föremål för nedläggningsbeslut två gånger på\r\nett och samma år. Även om militär personal mer än\r\nandra har fått lära sig att gilla läget, är denna\r\nhantering mycket hårdhänt för berörda familjer\r\noch i övrigt för hela Karlsborgs kommun. Med\r\ntanke på bl.a. arbetsmarknadssituationen i\r\nKarlsborg har statsmakten ett stort ansvar\r\ngentemot de människor som nu känner att marken\r\ngungar under fötterna.</pre><pre>En annan effekt av besparingskraven inom\r\nförsvaret blev diskussionen om hur det framtida\r\nluftvärnet skall vara organiserat. Lv 4 i Ystad\r\nutpekades som hotat. Ingen kan garantera\r\nregementet i all framtid, men tack vare det\r\nutredningsarbete som gjordes i luftvärnsfrågan\r\nfinns nu förslaget om bibehållande av Lv 4 i\r\nbetänkandet. Utskottet har alltså tagit intryck av\r\nutredningen, som lyft fram de kompetens- och\r\nutbildningsbetingelser i övrigt som finns i Ystad.</pre><pre>Utskottet har uttalat sig kritiskt när det gäller\r\nbeslutsunderlaget, som Arne Andersson tidigare\r\nhar påpekat, och en del har varit bristfälligt. Men\r\njag vill gärna i detta sammanhang lyfta fram just\r\nden utredning om luftvärnet som leddes av\r\ngeneralen Sven-Åke Jansson som ett exempel på\r\nhur jag tycker att förändringar i\r\ngrundorganisationen skall förberedas -- även om\r\nockså den pressades fram under en mycket\r\nbegränsad tid. Regeln för sådant arbete måste alltid\r\nvara, att ju bättre underlag, desto mindre\r\nmissförstånd och därmed bättre beslut.</pre><pre>Under detta riksmöte har, efter beslut i\r\nförsvarsutskottet och här i riksdagens kammare,\r\ntillkallats en särskild kommitté för att studera och\r\nlägga fram förslag inom de civila delarna av\r\ntotalförsvaret. Det är ett krav som vi från Centerns\r\nsida har drivit sedan många år tillbaka och som fick\r\nextra aktualitet när 1988 års Försvarskommitté\r\nhavererade innan något slutgiltigt betänkande hade\r\nlagts fram. Av 70 sammanträdestimmar hade man\r\nägnat 2 timmar åt de civila delarna. Vi tyckte att\r\ndetta var ett bevis på att hela den stora\r\nsårbarhetsproblematik som finns i vårt civila\r\nsamhälle inte ägnats den uppmärksamhet som vi\r\nanser den vara värd.</pre><pre>Vi hälsar alltså med tillfredsställelse detta\r\nutredningsarbete och hoppas att resultatet leder till\r\nförslag och beslut som gör samhället säkrare och\r\ntryggare. Inte minst bör då situationen med\r\neventuella flyktingströmmar österifrån, som\r\nemellanåt är en verklighet i dag, ges en ordentlig\r\ngenomlysning, bl.a. också ur ett säkerhetspolitiskt\r\nperspektiv.</pre><pre>Herr talman! Jag skall slutligen något beröra\r\nfrivilligorganisationernas verksamhet. I\r\nbudgetpropositionen anges att den verksamhet som\r\nfastslogs i förra årets försvarsbeslut bör kvarstå\r\nmed försvarsupplysning, rekrytering och\r\nutbildning, och den skall genomföras med\r\nbibehållen omfattning. Detta område har varit\r\nföremål för utredning, och vid årsskiftet\r\npresenterades betänkandet Frivillig verksamhet för\r\ntotalförsvaret.</pre><pre>Remissarbetet nu i vår får väl utvisa hur de berörda\r\nfrivilliga försvarsorganisationerna uppfattar de\r\nförändringar för sin verksamhet som kan bli följden\r\nom betänkandet vinner gehör. Den\r\nkommersialisering av det frivilliga försvaret som\r\nföreslås med ett kund/leverantörssystem är inte\r\ntillämpbart på frivilligorganisationerna. Här\r\nhandlar det om de många människornas\r\nengagemang och beredvillighet att göra en insats\r\nför försvaret utanför sin ordinarie arbetstid. Det är\r\nen resurs för totalförsvaret som det finns anledning\r\natt vara aktsam om, och man skall inte göra\r\nförändringar för förändringarnas egen skull.</pre><pre>Från Centerns sida är vi icke beredda att stödja en\r\nproposition som bygger ograverat på detta\r\nutredningsförslag. Vi utgår från att remissarbetet\r\nblir vägledande när propositionen skall skrivas.</pre><pre>Med detta, herr talman, yrkar jag bifall till\r\nutskottets hemställan och avslag på\r\nreservationerna. Vad gäller det särskilda yttrandet,\r\nsom bl.a. Centern har skrivit, kommer Sven-Olof\r\nPetersson senare att kommentera detta.</pre><pre>Anf. 31  Försvarsminister ANDERS BJÖRCK\r\n(m):</pre><pre>Herr talman! Jag begärde ordet av två skäl. För det\r\nförsta kan jag försäkra Gunhild Bolander att vi\r\nkommer att noga studera remissutfallet vad gäller\r\nFrivilligutredningen. Regeringen har på intet sätt\r\nbundit sig för någon lösning. Jag är väl medveten\r\nom kritiken. Samtidigt gäller det att kombinera det\r\nfantastiska frivilliga engagemang som finns inom\r\ntotalförsvaret och inom dess olika grenar med\r\nmoderna metoder vad gäller styrning av\r\nverksamheten, för att få till stånd ett slags\r\neffektivitet, som innebär att de 225 miljoner som\r\nsamhället satsar också kommer till en konkret nytta\r\nför totalförsvaret. Remissutfallet kommer i hög\r\ngrad att bli vägledande.</pre><pre>För det andra vill jag passa på, herr talman,\r\neftersom flera talare har berört frågan om\r\nunderlag, att säga att det inte är helt enkelt för\r\nmilitära staber att i rasande fart ta fram det\r\nunderlag som plötsligt behövs på grund av politiska\r\nbeslut, förändringar i form av krispaket och annat.\r\nJag tycker i allmänhet att man inom de militära\r\nstaberna har gjort en imponerande insats när det\r\ngäller att plocka fram det här materialet.</pre><pre>Jag har lärt mig en sak under min tid som\r\nförsvarsminister, herr talman, och det är att en\r\nlokal opinion med s.k. intresserelaterat räknande\r\nkan bevisa precis vad som helst. Jag kan till\r\nGunhilds Bolanders glädje tala om att jag är helt\r\növertygad om att man kan lokalisera\r\nÖverbefälhavaren och hela det nya högkvarteret\r\ntill Fårö. Det finns säkert åtminstone tio överstar\r\nsom snabbt är beredda att bevisa att detta är det\r\nmest effektiva och mest kostnadsbesparande över\r\nhuvud taget på försvarsområdet just nu.</pre><pre>Anf. 32  GUNHILD BOLANDER (c)\r\nreplik:</pre><pre>Herr talman! Så mycket omsorg om Gotland hade\r\njag inte vare sig drömt om, tänkt mig eller begärt\r\nsom att ÖB:s högkvarter skulle lokaliseras dit ut.\r\nJag är tacksam för omsorgen i övrigt om det\r\ngotländska försvaret, och jag noterar att\r\nbesparingseffekterna där har varit hovsamma. Men\r\ndet bevisar också vilket värde man sätter på den\r\nspaningsplattform som Gotland utgör.</pre><pre>Jag noterar också med tacksamhet att\r\nförsvarsministern i det närmaste garanterar\r\nremissyttrandenas vikt och att man tar stor hänsyn\r\ntill dem när man så småningom utformar\r\npropositionen om frivilligorganisationerna. Jag\r\ninser också att det finns vissa delar i verksamheten\r\nsom behöver moderniseras och ses över, och en del\r\nhar säkert sitt berättigande. Men speciellt det\r\nsystem som jag nämnde finner vi inte tillämpbart på\r\nfrivilligorganisationerna.</pre><pre>Anf. 33  ÅKE CARNERÖ (kds):</pre><pre>Herr talman! Den 3 juni 1992 lade riksdagen fast\r\ntotalförsvarets verksamhet i försvarsbeslutet för\r\nåren 1992--1997. Många människor inom och utom\r\ntotalförsvaret kunde andas ut. Men bara 100 dagar\r\nsenare kom de beslut som lades fram i\r\nstabiliseringspropositionen. Man ville där reducera\r\nanslagen med 1,2 miljarder per år vid fullt\r\ngenomslag.</pre><pre>Med tanke på att ett försvarsbeslut innebär\r\nlångsiktighet bör besparingar ske på ett sådant sätt\r\natt försvarsbeslutets inriktning inte äventyras. De\r\nbesparingar som nu görs ändrar inte karaktären på\r\nförsvarsbeslutet 1992.</pre><pre>Sveriges säkerhetspolitiska mål, som formulerades\r\ni försvarsbeslutet, ligger fast. Där sägs att ett\r\ncentralt mål är att bidra till fortsatt lugn och\r\nstabilitet i Norden, och den militära alliansfriheten\r\nmed dess skyldighet att upprätthålla en\r\nbetryggande försvarsförmåga skrivs fast.</pre><pre>För att totalförsvarets inriktning skall ligga fast\r\nmåste det här beslutet så långt möjligt behållas\r\nintakt, om inte vår nuvarande omvärldssituation\r\nförändras. Vi skall således kunna motstå ett\r\nstrategiskt överfall.</pre><pre>Kraven i övrigt på totalförsvarets förmåga att möta\r\nett väpnat angrepp behöver fullt ut tillgodoses först\r\nefter något års komplettering av utrustning och\r\nutbildning. Efter en högst ettårig\r\nåtertagningsperiod skall alla väsentliga delar av\r\ntotalförsvaret kunna utnyttjas omedelbart efter\r\nmobilisering. Enligt utskottets mening är det viktigt\r\natt regeringen nu följer upp beredskapen inom\r\ntotalförsvaret för återtagning och att den\r\nregelbundet redovisas för riksdagen.</pre><pre>Herr talman! När det gäller besparingar har\r\nRiksdagens revisorer granskat det militära\r\nförsvarets resor. Kostnaderna för dessa uppgick\r\nbudgetåret 1990/91 till ca 1 700 miljoner kronor,\r\nvarav drygt 70 % hänförde sig till anställdas resor\r\noch återstoden till värnpliktsresor.</pre><pre>Revisorerna visar att försvarets myndigheter vidtar\r\nolika åtgärder för att på sikt begränsa behovet av\r\nresor för den anställda personalen. Utskottet anser\r\natt ytterligare ansträngningar bör göras, och\r\nutskottet kan ansluta sig till vad revisorerna anför.</pre><pre></pre><pre>En stor del av kostnaderna för värnpliktsresor kan\r\nhänföras till ledighetsresor som fjärrekryterade\r\nvärnpliktiga genomför under sin grundutbildning.\r\nStora besparingar sägs därför kunna göras om\r\nfjärrekryteringarna koncentreras till orter med\r\ngoda kommunikationer. Revisorerna menar vidare\r\natt betydande besparingar kan uppnås genom\r\nomprövning av de förmåner som utgår vid de\r\nvärnpliktigas resor och ifrågasätter den av\r\nriksdagen godtagna principen att den värnpliktige\r\nskall vara hemma före midnatt den dag då tjänsten\r\nslutar, den s.k. midnattsregeln.</pre><pre>Utskottet har nu erfarit att Värnpliktsverket fått i\r\nuppgift att anpassa rekryteringsområdena så att\r\nkostnaderna för värnpliktsresorna minskar med\r\n10 %. Antalet fria hemresor reducerades ju genom\r\nstabiliseringspropositionen till en resa var fjortonde\r\ndag, och detta är i linje med vad revisorerna har\r\nföreslagit.</pre><pre>Utskottet menar att åtgärderna för att begränsa\r\nkostnaderna för värnpliktsresor bör ägnas fortsatt\r\nuppmärksamhet. Midnattsregeln bör alltjämt vara\r\nvägledande, men avsteg bör kunna ske när\r\ntillämpningen leder till orimligt höga kostnader.\r\nUtskottet föreslår ett tillkännagivande med\r\nanledning av Riksdagens revisorers förslag.</pre><pre>Herr talman! Enligt försvarsbeslutet skall\r\nsjuktransportkapaciteten i krig och fred förstärkas\r\ngenom att fem sex helikoptrar anskaffas. Chefen\r\nför armén har fått uppdraget, vilket skall ske efter\r\nhörande av sjukvårdshuvudmännen och möjliggöra\r\nen effektiv fredsanvändning.</pre><pre>Försvarsbeslutets intentioner har tillgodosetts i\r\ndetta ärende, och jag finner det tillfredsställande\r\natt vi nu får ett resurstillskott av helikoptrar. Frågan\r\nom sjuktransporter med helikoptrar har utretts\r\nsedan 1970-talet, vilket Riksdagens revisorer också\r\nhar redovisat i en granskning 1991.\r\nFörhoppningsvis kommer snart ett tjugoårigt\r\närende att få sin lösning, till gagn för oss\r\nmedborgare.</pre><pre>Herr talman! Försvarsbeslutet innebar också vissa\r\nförändringar för totalförsvarets civila del. Dels\r\nskall en anpassning ske till det militära försvarets\r\nförmåga och inriktning, dels skall arbetet att\r\nförbättra möjligheterna att bedöma förmågan hos\r\ntotalförsvarets civila del under kriser och krig\r\nprioriteras i den fortsatta planeringen.</pre><pre>För att utreda påfrestningar och risker i det\r\nfredstida samhället, har den parlamentariska Hot-\r\noch riskutredningen startat sitt arbete. Vi\r\nkristdemokrater har vid flera tillfällen betonat\r\nvikten av att uppmärksamma det moderna\r\nsamhällets sårbarhet. I en kristdemokratisk motion\r\ni år behandlas andningsskydd till civilbefolkningen,\r\nför att ta ett exempel.</pre><pre>Den första huvuduppgiften för de civila försvaret är\r\natt värna civilbefolkningen mot verkningarna av\r\nkrigshandlingar. Motionärerna menar att det i\r\nsamband med anskaffningen av andningsskydd är\r\nviktigt att hänsyn tas till att befolkningens\r\nsammansättning ändras samt att lagringsansvaret\r\növerförs till kommunerna. Utskottet anser att\r\nfrågan om att förse hela befolkningen med\r\nandningsskydd är av största vikt.</pre><pre>Herr talman! Vårt försvar kostar mycket pengar.\r\nNästan 39 miljarder betalar vårt land i\r\nförsäkringspremie. En sådan omfattande\r\nverksamhet som bedrivs är liksom all annan\r\noffentlig verksamhet underkastad krav på\r\nsparsamhet och god förvaltning. För oss\r\nkristdemokrater är det nu viktigt att\r\nFörsvarsbeslut 92 får fullt genomslag i\r\ntotalförsvaret, så att underlag finns för en ordentlig\r\nutvärdering innan nästa försvarsbeslut skall fattas.\r\nJag yrkar bifall till utskottets förslag.</pre><pre>Anf. 34  INGVAR BJÖRK (s):</pre><pre>Herr talman! Jag skall ta upp frågan om luftvärnets\r\ngrundorganisation. I denna fråga har det varit\r\nmycket diskussion i försvarsutskottet. Ja, det har\r\nvarit mycket diskussion hos alla som är intresserade\r\nav försvaret. Framför allt har man varit intresserad\r\nav vilket försvar man får för de pengar som satsas\r\npå ett svenskt försvar. Avsikten har varit att spara\r\npengar. Man har då varit av den åsikten att två\r\nregementen skall läggas samman till ett. Om detta\r\nverkar det ha varit enighet inom försvarsutskottet.\r\nMen sedan har enigheten spruckit.</pre><pre>Regeringens bud har varit att flytta dels Lv 6 från\r\nGöteborg till Halmstad, dels Lv 4 från Ystad till\r\nHalmstad. Vi socialdemokrater i försvarsutskottet\r\nhar haft den bestämda uppfattningen att Lv 6 i\r\nGöteborg skall flyttas ned till Ystad. Vi skulle alltså\r\ni Ystad få både Lv 4 och Lv 6. Denna\r\nsocialdemokratiska åsikt fick såvitt vi förstår stöd\r\nav Ny demokrati, som har väckt en partimotion,\r\ndär man krävde samma sak. Lv 6 i Göteborg skulle\r\ntillsammans med Lv 4 i Ystad lokaliseras till Ystad.</pre><pre>Det var alltså en stor splittring i försvarsutskottet.\r\nFör att skaffa oss en bestämd uppfattning tillkallade\r\nvi en mängd experter från Försvarsdepartementet,\r\nÖverbefälhavaren, Chefen för armén och\r\ngeneralmajor Jansson, som gjort två utredningar i\r\nfrågan. Även experter på det lokala planet fick\r\ntillfälle att ge sina synpunkter, nämligen\r\nlänsstyrelser, kommunledningar och\r\nförbandschefer. Till dessa skall också läggas alla\r\nsom i övrigt yttrat sig i frågan. Försvarsutskottet\r\ngjorde också en resa till Göteborg, Halmstad och\r\nYstad för att få en säkrare grund då det gällde att\r\nbilda sig en uppfattning i luftvärnsfrågan. Men det\r\nvisade sig att oenigheten mellan partierna bestod.</pre><pre>Herr talman! Min uppfattning i denna fråga är att\r\njag är en anhängare av att förlägga luftvärnet till\r\nYstad. Skälen därtill är följande, och jag talar nu\r\nför att både Lv 4 och Lv 6 skall vara placerade i\r\nYstad.</pre><pre>Regeringens åsikt är nu -- tillsammans med\r\nutskottsmajoritetens -- att båda orterna skall ha\r\nkvar sitt luftvärn. Ystad skall ha kvar Lv 4 och\r\nHalmstad skall ha Lv 6, som man flyttar från\r\nGöteborg till Halmstad. Vad man förlorar är alltså\r\npengar, omkring 140 miljoner. Vi socialdemokrater\r\nhåller fast vid vår åsikt -- båda\r\nluftvärnsregementena skall vara placerade i Ystad.\r\nDet underliga som har hänt är att Ny demokrati har\r\nsvängt över till de borgerliga partiernas sida. Vi\r\nfinner denna omsvängning märklig, eftersom Ny\r\ndemokrati talar för sparsamhet med de medel som\r\nstår till försvarets förfogande. Här hade man\r\nmöjlighet att verkligen spara pengar, men detta\r\ntillfälle tog man inte.</pre><pre>Herr talman! Vilka är nu våra skäl som talar för\r\nYstadsalternativet? Jag skall i några punkter\r\nredogöra för dessa.</pre><pre>För det första: Övningsbetingelserna för luftvärnet\r\när de bästa i Ystad. Det är försvarsutskottets\r\nmening.</pre><pre>För det andra: Här finns redan moderna\r\növningshallar och logement. Det innebär en\r\nbesparing på 140 miljoner på logement och\r\növningshallar.</pre><pre>För det tredje: Utredandet. Janssons utredning fick\r\nett svar av en utredning som två lundaakademiker\r\ngjorde. Det var professor Allan T Malm och docent\r\nStefan Yard. Deras slutsats blev att det inte är\r\nnågon större skillnad. Ystad vinner på 1990-talet,\r\noch en bit in på 2000-talet vinner Halmstad.</pre><pre>För det fjärde: Operativa konsekvenser.\r\nPersonalen vid Robot 77-bataljoner är en mycket\r\nviktig resurs. Den kommer hellre att sluta än att\r\nflytta.</pre><pre>För det femte: Södra och sydöstra Sverige har ett\r\nluftoperativt mycket utsatt läge.</pre><pre>För det sjätte: Man har mycket korta\r\nmobiliseringstider i Skåne och västra Blekinge om\r\nman jämför med Halmstad. Lv 4 i Ystad ligger ur\r\ndessa synpunkter mycket bra till ur geografisk\r\nsynpunkt.</pre><pre>För det sjunde: Det som man kallar\r\nproduktionsförutsättningar. Ystad har en i det\r\nnärmaste fulltalig personal som arbetar i en bra\r\nmiljö. Skjutfält och övningsplatser i övrigt är av\r\nmycket god standard. Revingefältet är mycket\r\ngynnsamt för samövning med andra arméförband.\r\n''Övningsterrängen i övrigt i Skåne är utmärkt för\r\nluftvärnsförband. Man får lätt tillgång till civil\r\növningsmark. Österlen är liksom Ravlunda\r\nskjutfält ett av de få områden i södra Sverige, där\r\nflygförband kan uppträda fältmässigt.''</pre><pre>För det åttonde: Målflyget. Nyge Aero, som är\r\nförsvarets målflygsleverantör, har graderat\r\nskjutfälten i Södra militärområdet, och de tre som\r\nkommer främst är Falsterbo, Kabusa och\r\nRavlunda. De utnyttjas av Lv 4 i Ystad och är ett\r\nav de få områden som Lv 4 har tillgång till och som\r\nflygvapnet även kan utnyttja rent fältmässigt.</pre><pre>För det nionde: Det finns inga fysiska\r\nbegränsningar för att utöka versamheten vid Lv 4.</pre><pre>För det tionde: Jag skall nu citera vad Länsstyrelsen\r\ni Malmöhus län, Ystads kommun och Skånska\r\nluftvärnsregementet säger i sin skrift Lokalisering\r\nav luftvärnsutbildningen i Södra militärområdet:\r\n''Sammanfattningsvis kan konstateras att\r\nförutsättningarna för luftvärnsutbildning vid Lv 4 i\r\nYstad är betydligt bättre än på någon annan aktuell\r\nplats i Södra militärområdet. Detta borgar bättre\r\nän något annat för god kvalitet i utbildningen och\r\ndärmed i krigsförbanden.''</pre><pre>Jag vill för min del understryka detta. Visserligen\r\nvar mitt besök där kortvarigt, men jag vågar säga\r\natt detta faktiskt är alldeles riktigt på Lv 4.</pre><pre>För det elfte: Samarbete med Räddningstjänst är av\r\nmycket stor betydelse. Generalmajor Janssons\r\nutredningar visade att om man skulle förlägga de\r\nbåda regementena till samma ort skulle\r\nHalmstadsalternativet innebära en besparing på\r\n385 miljoner kronor räknat på tio år. Om detsamma\r\nskulle ske för Ystad skulle besparingen på tio år bli\r\n257 miljoner kronor. Denna utredning fick\r\nemellertid ett svar av en utredning från Lunds\r\nuniversitet. Det var professor Allan T Malm och\r\ndocent Stefan Yard vid företagsekonomiska\r\ninstitutionen vid Ekonomihögskolan som tog upp i\r\nstort sett samma problem.</pre><pre>De båda lärarna vid universitetet påpekade att\r\nJanssons utredning inte hade räknat med någon\r\nränta utan bara med avskrivningar. De båda lärarna\r\nfrån Lund underströk emellertid att de självfallet\r\nräknade med räntor och således fick fram en\r\nmindre ekonomisk skillnad mellan de båda orterna\r\nän vad Janssons utredning hade kommit fram till.\r\nDärefter tog de upp besparingarna, minskade med\r\nmerkostnader och fick fram en allt mindre skillnad\r\nmellan de båda orterna. Till slut blev det så att\r\nYstad fick ett större plus i besparingarna än\r\nHalmstad.</pre><pre>Jag skall inte våga mig på någon bedömning av\r\ndessa båda utredningar, men deras slutsats är: ''Om\r\nman räknar med att det svenska luftvärnets\r\nårskostnad inkl. materialinköp är uppemot 1\r\nmiljard kronor kan man konstatera att skillnaden\r\nmellan alternativen redan efter räntejusteringen är\r\nnere på promillenivå. Samtidigt har en flyttning\r\nomfattande militärstrategiska konsekvenser. Att i\r\ndetta läge enbart basera flyttningsbeslutet på\r\nkostnadsbesparingar förefaller olämpligt. Det vore\r\nönskvärt att i större utsträckning väga in vilka\r\nkonsekvenser en flyttning får på ''intäktssidan',\r\ndvs. på luftvärnets förmåga att lösa sina uppgifter.''</pre><pre>De båda lundaakademikerna påstår också att\r\nYstadalternativet under 1990-talet ger ett bättre\r\nekonomiskt utbyte än vad Halmstadalternativet\r\nger. Detta är naturligtvis mycket väsentligt för oss\r\nsom skall bedöma de båda orternas lämplighet.</pre><pre>Herr talman! Det är alltså av sådana skäl som vi\r\nsocialdemokrater vill förlägga de båda\r\nregementena till Ystad.</pre><pre>Anf. 35  ROBERT JOUSMA (nyd) replik:</pre><pre>Herr talman! Ingvar Björk frågade mig varför Ny\r\ndemokrati har svängt i frågan om samlokalisering\r\nav Lv 4 och Lv 6 i Ystad.</pre><pre>Vi har egentligen inte svängt i den frågan. Men\r\neftersom hela luftvärnet står inför en stor omdaning\r\nunder 90-talet, både vad gäller organisation och\r\nnaturligtvis i beväpningsfrågan, tycker jag, precis\r\nsom jag har sagt tidigare i den här debatten, att det\r\när okej för oss att vänta. Vi får ta den lilla extra\r\nkostnad det innebär. Rent samhällsekonomiskt tror\r\njag inte att det blir någon merkostnad om man\r\nväger in aspekterna att civilanställda och en stor\r\nmängd tekniker på ena eller andra stället\r\nförmodligen skulle bli arbetslösa, oavsett hur man\r\ngör.</pre><pre>Däremot tycker jag att det var fullständigt rätt att\r\nflytta på Lv 6.</pre><pre>Vi får inte heller glömma bort att på grund av de\r\nsignaler som vi politiker har gett från riksdagen har\r\nen stor mängd människor, jag vet inte hur många\r\nfamiljer, brutit upp från sina hem i Göteborg, med\r\nallt vad det innebär för t.ex. hustrun. Barnen byter\r\nskola. Man kanske säljer en fastighet, vinst eller\r\nförlust må vara osagt. Men man har startat ett nytt\r\nliv i Halmstad. Därför tycker jag samtidigt att det\r\när litet fel att åter kasta ut de människorna i kylan.</pre><pre>Det är ett av de skäl som jag har anfört för att\r\nompröva det här beslutet. Vi måste som sagt tänka\r\nlitet på människorna. Jag kan inte på något sätt se\r\natt det här egentligen skulle förändra situationen\r\nför Ystad. Mig veterligt har inte regeringen flaggat\r\nför att man över huvud taget skall lägga ned\r\nregementet i Ystad i framtiden.</pre><pre>Anf. 36  INGVAR BJÖRK (s) replik:</pre><pre>Herr talman! Det är klart att man kan se frågan ur\r\nRobert Jousmas synpunkt. Men det är min tro att\r\nman kommer att slå samman dessa båda\r\nregementen. I så fall tror jag att Ystad ligger\r\nväsentligt mycket sämre till. Jag tror faktiskt att\r\nregeringen kommer att föreslå att Ystads\r\nregemente flyttas till Halmstad. Då har man löpt\r\nalla dessa risker som jag nyss beskrivit. Dem\r\nkommer man att vara utsatt för då.</pre><pre>Man får en väsentligt sämre organisation av\r\nluftvärnet än man tidigare har haft. Det är en av de\r\nfaktorer som jag tycker talar för att man skulle ha\r\nförlagt båda regementena till Ystad.</pre><pre>En annan sak är, vilket Robert Jousma visserligen\r\nbagatelliserar, vad man vinner ekonomiskt på det\r\nhela. Det är en bra slant. Det har jag tidigare\r\nredogjort för.</pre><pre>Anf. 37  ROBERT JOUSMA (nyd) replik:</pre><pre>Herr talman! Jag är inte lika orolig som Ingvar\r\nBjörk över vad regeringen tänker företa sig i fallet\r\nYstad och vad beträffar sammanslagningen. Hur\r\ndet än är kan vi styra regeringens förehavanden\r\ngenom att det krävs majoritet för besluten. Jag tror\r\nfaktiskt inte att regeringen så brådstörtat går ifrån\r\nsin egen proposition inom närtid.</pre><pre>Frågan är vad Socialdemokraterna tänker göra, om\r\nsocialdemokratin med någon allierad kommer till\r\nmakten vid nästa val. Vi har hört i dag att Sture\r\nEricson är varm anhängare av stora regementen\r\noch stora flottiljer. Om socialdemokratin skulle\r\nkomma till makten nästa år, vad gör ni? Det är en\r\nbra fråga, tycker jag.</pre><pre>Anf. 38  INGVAR BJÖRK (s) replik:</pre><pre>Herr talman! Nu bollar Robert Jousma över själva\r\nfrågandet till mig. Men det är det inte fråga om,\r\nutan det är fråga om majoritetens ställningstagande\r\ni utskottet. Det ställningstagandet är sådant att ni\r\nsäger att de båda regementena skall vara kvar på\r\norterna Halmstad och Ystad.</pre><pre>Men jag tror i alla fall, som jag tidigare redogjort\r\nför, trots att jag inte kan lägga fram ovedersägliga\r\nbevis, att Ystad kommer att ligga sämre till.</pre><pre>Anf. 39  ARNE ANDERSSON (m) replik:</pre><pre>Herr talman! Efter meningsutbytet mellan Ingvar\r\nBjörk och Robert Jousma har jag inte så mycket att\r\ntillägga. Jag vill ändock understryka att vi såg\r\nregeringens förslag om samlokalisering av de två\r\nluftvärnsförbanden som en fördel och att det fanns\r\nvissa besparingar att göra. Det förutsatte dock att\r\nvi samlokaliserade till Halmstad av det enkla skälet\r\natt vi ett år tidigare hade beslutat att lokalisera ett\r\nluftvärnsregemente där. Människor hade, precis\r\nsom Robert Jousma har sagt, börjat etablera sig.\r\nDe hade köpt villa och helt enkelt bundit sig till den\r\nplatsen och börjat bygga upp sin tillvaro där. Då\r\nfann vi goda skäl att genomföra den lösning som\r\nRobert Jousma har redogjort för.</pre><pre>Vad som händer kring sekelskiftet i anledning av att\r\nvi får en helt ny typ av luftvärn är väl litet väl tidigt\r\natt spekulera i. Skulle det vara ett krympande\r\nluftvärn, dels i kraft av att det är en annan typ av\r\nluftvärn, dels på grund av att den\r\nomvärldsutveckling som vi har talat om tidigare i\r\ndag är fördelaktig, är det kanske litet väl tidigt att i\r\nmaj månad 1993 ta ställning till vilken som är den\r\nsvagare eller starkare parten.</pre><pre>Jag tycker att Ingvar Björk har en poäng när han\r\nbetonar de goda förhållanden som finns i Ystad.\r\nDet är ovedersägligen på det sättet. Det är goda\r\nförläggningar, goda övningsbetingelser. Jag tycker\r\natt utskottets ställningstagande trots allt blev\r\nganska bra i den situation som rådde.</pre><pre>Anf. 40  INGVAR BJÖRK (s) replik:</pre><pre>Herr talman! Jag tycker, som jag visade med mitt\r\ninlägg, att ställningstagandet inte var så bra. Det\r\nhade varit bättre, menar jag, om vi hade skilt\r\nluftvärnet från Göteborg och Halmstad -- det skall\r\nju flyttas från Göteborg till Halmstad -- och förlagt\r\ndet i Ystad.</pre><pre>Men jag förstår naturligtvis de skäl som Arne\r\nAndersson och även Robert Jousma påpekar, att\r\nmänniskor har flyttat till Halmstad. Det utgör ju en\r\nviss bindning. Det måste man naturligtvis ta hänsyn\r\ntill. Men man skall också tänka på alla de\r\nmänniskor som bor nere i Ystad och som, om vi\r\nförlägger luftvärnet till Halmstad, måste flytta dit.\r\nDe människorna är säkerligen många fler.</pre><pre>Anf. 41  KARIN WEGESTÅL (s):</pre><pre>Herr talman! I Skåne har luftvärnet en av sina\r\nviktigaste uppgifter. Det är i Skåne och Blekinge\r\nsom luftvärnet snabbt skall vara på plats om Sverige\r\nblir angripet. Därför är det inte oväsentligt att det\r\nfinns luftvärnsutbildning i området. Där måste\r\nfinnas förband i hög beredskap och korta\r\nmobiliseringstider. De värnpliktiga skall kunna\r\nutbildas i det område där de bor och har sin\r\nkrigsplacering.</pre><pre>Förutom rent försvarsoperativa fördelar finns det\r\nockså ekonomiska fördelar med att inte skicka i väg\r\nvärnpliktiga från tätbefolkade områden till\r\nutbildning på annan ort.</pre><pre>Regeringen föreslår i sin proposition att Lv 4 i\r\nYstad skall avvecklas och att verksamheten skall\r\nhänföras till andra förband. Detta förslag blev\r\nföremål för ett intensivt utredande. Den första\r\nutredningen föreslog flyttning av huvuddelen till\r\nHalmstad och av mindre delar till Norrtälje och\r\nSkövde.</pre><pre>Försvarsutskottet ville emellertid ha en fördjupad\r\nutredning, eftersom ett stort antal motioner tog upp\r\nfrågan. Utskottet föreslog att alla de tre\r\nlokaliseringsförslagen skulle prövas, nämligen\r\nHalmstad, Göteborg och Ystad. Detta gjordes trots\r\natt Arne Andersson i debatten i dag har sagt att det\r\nändå inte gick att flytta Lv 6 någon annanstans än\r\ntill Halmstad. Den utredningen var därför delvis\r\nonödig.</pre><pre>Det blev i alla fall en förnyad utredning. Det var\r\nsamma utredare som utredde. Inte helt oväntat\r\nkom utredningen åter till samma resultat. Det var\r\nfortfarande mest fördelaktigt att flytta\r\nverksamheten till Halmstad.</pre><pre>Lv 6 skulle i enlighet med beslut som fattats tidigare\r\nav den borgerliga riksdagsmajoriteten flyttas till\r\nI 16 i Halmstad. Nu tänkte man samlokalisera med\r\nLv 4, som skulle flytta från Ystad.</pre><pre>Ändå var besparingarna störst i Ystadalternativet.\r\nKostnaderna för ökad drift var minst i Ystad.\r\nInvesteringsbehovet var minst i Ystad. Det fanns\r\ninget investeringsbehov alls under de närmaste fem\r\nåren.</pre><pre>Halmstadalternativet hade dubbelt så höga\r\nflyttkostnader. De ökade personalkostnaderna var\r\nlägst i Ystad, för färre personer behövde flytta.</pre><pre>Utredningarna visade att de bästa\r\nförutsättningarna för luftvärnsutbildning finns i\r\nYstad. Utskottet har också granskat\r\nutbildningsbetingelserna och säger i betänkandet\r\natt de bästa möjligheterna utan tvivel finns i Ystad.</pre><pre>Kunde då utskottet göra en självständig bedömning\r\noch med sina inhämtade kunskaper som grund fatta\r\nett rationellt beslut? Hade man mod att gå emot\r\nden högsta militärledningen, vars förslag man\r\nifrågasatte? Kunde man för en gångs skull fatta ett\r\nbeslut som byggde på vad som är bra ur\r\nförsvarssynpunkt och inte bara på ett resultat av en\r\nregional dragkamp?</pre><pre>Nej! Detta skulle ha blivit en knäpp på näsan för\r\nförsvarsministern, och i ett sådant läge är varken\r\nfaktorer som bästa försvarseffekt eller kalkylerade\r\nbesparingar längre så viktiga.</pre><pre>Goda råd blev också dyra. Det kostade att ta\r\ntillbaka ett tidigare beslut om nedläggning av\r\nAlmnäsetablissemanget för att få Ny demokrati att\r\ngå emot sin egen partimotion om samlokalisering i\r\nYstad av luftvärnet i södra milot.</pre><pre>Jag hade antagit att det inte skulle bli så mycket\r\nväsen denna gång som sist Ny demokrati röstade\r\nemot sitt eget förslag. Ingen är väl egentligen\r\nförvånad när Ny demokrati stödjer regeringen. Det\r\nhar nydemokraterna dessutom fått betalt för. Att\r\nköpa och sälja kan ju aldrig vara fel, om priset är\r\nrätt. Men vem får egentligen betala?</pre><pre>Det visar sig att mina antaganden var helt rätt, för\r\nRobert Jousma fick t.o.m. komplimang av\r\nförsvarsministern i dagens debatt.</pre><pre>Hur blir det då med det hela? Jo, regeringen tar\r\ntillbaka sitt förslag som var så viktigt ur\r\nbesparingssynpunkt, att det motiverade all den oro\r\nsom det innebär för de anställda att i dagens\r\narbetsmarknadsläge behöva flytta, med osäkra\r\nmöjligheter för medföljande familjemedlemmar att\r\nfå arbete, med barn och tonåringar som måste\r\nryckas upp ur sin invanda miljö med skola, vänner\r\noch kamrater. Det är ett förslag som varit föremål\r\nför ett intensivt utredande till ingen nytta, ett\r\nförslag där man inte ryggade tillbaka för att\r\nförsämra krigsdugligheten och beredskapen i en\r\nhögt prioriterad del av det svenska försvaret.</pre><pre>Nu blir det i slutändan ändå detta förslag som\r\nkommer att genomföras. Litet mindre skada blir\r\ndet dock på krigsdugligheten, eftersom inte båda\r\nluftvärnsförbanden flyttas samtidigt.</pre><pre>Trots att det egentligen fanns en majoritet bakom\r\natt den samlokaliserade luftvärnsutbildningen\r\nborde ske i Ystad döljs detta bakom att Lv 4 tills\r\nvidare får vara kvar i Ystad.</pre><pre>Henrik Landerholm tyckte dagen efter\r\nutskottsbehandlingen i DN att det var ett bra\r\nförslag för man snuvade Socialdemokraterna, som\r\nville lägga ner I 16 i Halmstad. Om Moderaterna\r\ninte skall hamna i samma fälla som de gjorde\r\ngenom sin överbudspolitik före valet, skulle de\r\ntjäna på att ha så många alternativ som möjligt när\r\nman skall diskutera en koncentration av\r\nutbildningen inom försvaret i framtiden. Svenska\r\nfolket kommer inte att acceptera höjningar av\r\nförsvarsanslagen när hela den övriga offentliga\r\nverksamheten får skära ner.</pre><pre>Henrik Landerholm kan i dag lova att Halmstad\r\nblir en av de orter där militär utbildning kommer att\r\nbedrivas. Men han vill inte tala om vilka\r\nregementen som skall läggas ner i stället.</pre><pre>Utskottet har varit enigt om att en samlokalisering\r\nav de båda luftvärnsregementena i södra milot är\r\nförsvarbar ur besparingssynpunkt. Vilka\r\nalternativa samlokaliseringsmöjligheter kommer\r\ndet att finnas för södra milots luftvärn, när man har\r\nflyttat Lv 6 till Halmstad och gjort\r\nmiljoninvesteringar där för detta ändamål?</pre><pre>När det trots skräddarsydda utredningar inte gick\r\natt bevisa att försvarsministern alltid har rätt, var\r\ndet trots allt mindre nesa att ta tillbaka hela\r\nförslaget och vänta något med samlokaliseringen,\r\nfastän det kostar försvaret åtskilliga miljoner.</pre><pre>Det allvarligaste är att sådana politiska piruetter\r\npåverkar förtroendet för försvaret. De som anser\r\natt försvarspengarna kan användas till bättre nytta\r\nblir stärkta i sin uppfattning när nödvändiga\r\nsparförslag kan vändas till utgiftshöjningar.</pre><pre>Den kompromiss som gjorts mellan\r\nregeringspartierna och Ny demokrati kostar\r\nförsvaret driften av ytterligare två kasernområden\r\nunder obestämd tid. Det är miljoner som skulle ha\r\nkunnat användas till den inom försvaret så\r\nvälbehövliga förbättringen av utrustning och\r\nutbildning.</pre><pre>Det svenska försvaret är en fråga som berör hela\r\nfolket. Det är viktigt att behålla förtroendet för att\r\nde förändringar som genomförs är väl underbyggda\r\noch grundade på den kunskap som finns inom\r\norganisationen och hos de politiska beslutsfattarna.\r\nIngen förväntar sig väl att försvaret är en\r\ndemokratisk organisation. Men att man så totalt\r\nkör över sina egna experter och ansvariga på olika\r\nnivåer är både generande och illavarslande. Politisk\r\ncirkus lämpar sig inte heller på detta område.</pre><pre>Det behövs en annan politisk majoritet i denna\r\nriksdag och en politisk ledning som ser seriöst på\r\nmedborgarnas krav på ett kostnadseffektivt\r\nförsvar, anpassat efter landets behov.</pre><pre>Anf. 42  ROBERT JOUSMA (nyd) replik:</pre><pre>Herr talman! Jag måste komma tillbaka till frågan:\r\nHar Socialdemokraterna någon hemlig egen\r\nstrategi avseende luftvärnsvapnet? Man får mer\r\noch mer uppfattningen att Ystads öde på något vis\r\nskulle vara beseglat.</pre><pre>Samtidigt måste jag fråga Karin Wegestål om hon\r\ntog illa vid sig av att försvarsminister Björck var\r\nbelåten över att en uppgörelse träffats i\r\nförsvarspolitiken och att propositionen med all\r\nsäkerhet kommer att gå igenom i dag. Det är inte\r\nförsta gången som de regeringsbärande partierna\r\nhar fått luta sig mot ett oppositionsparti -- det har\r\nväl socialdemokratin mig veterligt gjort hela senare\r\ndelen av 1900-talet.</pre><pre>Jag måste säga att det känns skönt att man fick\r\nnågot berömmande ord av Anders Björck. Det\r\nkänns betydligt bättre för mig än det måste ha gjort\r\nför Jan Jennehag -- tyvärr är han inte närvarande --\r\nsom fick stå ut med en skopa ovett av Sture Ericson\r\nsom tack för den hjälpen att han säkrat\r\nSocialdemokraterna majoritet i försvarsfrågorna\r\nunder en lång tid.</pre><pre>Socialdemokratin måste också lära sig vad\r\nparlamentarism är för någonting, om man inte har\r\nen absolut majoritetsregering. Det går bra att nu\r\nskälla på kommunisterna för mörkt förflutet och en\r\ndel andra saker. Glöm inte att socialdemokratin\r\nmed all säkerhet inte får egen majoritet. Ni måste\r\nkanske än en gång luta er mot kommunisterna. Det\r\när mycket dumt. Ingen hund är så dum att den biter\r\nden hand som föder den. Det borde\r\nSocialdemokraterna inte heller göra gentemot\r\nkommunisterna. Ni kan behöva deras hjälp en gång\r\ntill.</pre><pre>Anf. 43  KARIN WEGESTÅL (s) replik:</pre><pre>Herr talman! Det är litet konstig ordning här, det\r\nvar faktiskt inte jag som tog upp kommunismen.\r\nMig veterligt har vi aldrig lutat oss mot\r\nkommunisterna i sådant här sammanhang.</pre><pre>Jag missunnar inte alls Robert Jousma att få beröm\r\nav Anders Björck. Jag kunde förutse att det skulle\r\nbli så. Jag ville bara påpeka skillnaden på hur det\r\nvar när Ny demokrati röstade mot sitt eget förslag\r\nnär det gällde delpension.</pre><pre>När det gäller luftvärnet i framtiden: Den som inte\r\nkan räkna ut vad detta får för konsekvenser för Lv 4\r\när ganska begränsad i sitt tänkande, måste jag säga.</pre><pre>Anf. 44  ROBERT JOUSMA (nyd) replik:</pre><pre>Herr talman! Jag tycker att det är konstigt att Karin\r\nWegestål tar upp frågan om delpensionen. Jag vet\r\npersonligen att en socialdemokratisk ledamot, som\r\nvar med när frågan om delpensionen behandlades i\r\nutskottet, både inför oss och inför pressen har\r\nhävdat att det inte fanns någon uppgörelse. Mycket\r\nmärkligt, Karin Wegestål!</pre><pre>Anf. 45  ARNE ANDERSSON (m) replik:</pre><pre>Herr talman! I den del Karin Wegeståls anförande\r\nvar analogt med det anförande som Ingvar Björk\r\nhöll för en stund sedan finns det ingen anledning att\r\nha en replikväxling. Skälen för att det blev som det\r\nblev är mycket klart redovisade. Ingvar Björk, som\r\nden joviala person han är, sade att han också hade\r\nrespekt för det.</pre><pre>Däremot är det väl litet obetänksamt, Karin\r\nWegestål, att önska ett nytt majoritetsförhållande\r\nhär i kammaren. Fråga dem som bor i -- nu\r\nupprepar jag mig från mitt huvudanförande --\r\nUmeå, Sollefteå, Värmland och Halland hur det är\r\nmed den socialdemokratiska politiken. De kanske\r\ninte bråkar så värst mycket om att få den majoritet\r\nsom Karin Wegestål eftersträvar.</pre><pre>Anf. 46  KARIN WEGESTÅL (s) replik:</pre><pre>Herr talman! Personligen anser jag att det behövs\r\nen försvarspolitik i det här landet som inte är\r\nberoende av var man har de starkaste\r\nkommunalråden utan av de ställen där man faktiskt\r\nskall lägga de utbildningar som behövs för att\r\nkunna utbilda våra soldater på ett sätt som gör att\r\nde är utrustade och utbildade för att kunna delta i\r\nstrid, om det skulle krävas.</pre><pre>Jag tror att vi tar alldeles för lätt på det här. Vi\r\npåminns om det i diskussionen kring deltagande i\r\ninternationella styrkor i dagens samhälle. Vi måste\r\nfaktiskt ta ansvaret hela tiden. Det våra soldater\r\nskall kunna, det vi förväntar oss att de skall ta på\r\nsig om det behövs är att delta i strid. Det är inte en\r\nfråga om vilka regementen och orter som man skall\r\nbedriva utbildning på, utan på vilket sätt man kan\r\nfå en planering för det möjliga försvaret för de\r\npengar som vi kan avsätta till detta ändamål.</pre><pre>Anf. 47  JAN ERIK ÅGREN (kds):</pre><pre>Herr talman! För knappt ett år sedan hade vi i\r\ndenna kammare den stora försvarspolitiska\r\ndebatten inför 1992 års försvarsbeslut. Det var ett\r\nbeslut som många såg fram emot med vissa\r\nförväntningar, en del kanske med oro, men som\r\nflertalet hoppades skulle kunna ge någorlunda\r\narbetsro ett antal år framåt. Förutsättningarna var\r\nfastlagda för de kommande fem åren. Målet var en\r\nreducerad krigs- och grundorganisation med\r\nförbättrad kvalitet.</pre><pre>En minskad organisation innebär också ett minskat\r\npersonalbehov. Den process som nu sker är\r\nnaturligtvis smärtsam för dem som berörs, men den\r\när ändå ofrånkomlig.</pre><pre>Som en följd av den s.k. stabiliseringspropositionen\r\nfrån oktober i höstas åläggs också försvaret att\r\nspara. Detta sparmål måste uppnås utan att\r\nkaraktären och huvudinriktningen i 1992 års\r\nförsvarsbeslut ändras.</pre><pre>Herr talman! Åke Carnerö har i sitt anförande\r\nredovisat kristdemokraternas syn på ett antal\r\nfrågor som berörs av dagens beslut. Jag vill helt\r\nkort kommentera ett par av de förändringar som\r\nregeringen har föreslagit, där utskottet har gjort en\r\nnågot annorlunda bedömning.</pre><pre>Den första förändringen gäller den föreslagna\r\nsamlokaliseringen av luftvärnsutbildningen i det\r\nblivande Södra militärområdet, som också flera\r\ntidigare talare har berört. Mot bakgrund av bl.a.\r\ndet fördjupade underlag i luftvärnsfrågan som\r\nChefen för armén på utskottets uppdrag har tagit\r\nfram och den osäkerhet som faktiskt råder om\r\nluftvärnets framtida krigsorganisation och därmed\r\nockså utbildningsbehovet på sikt, blir utskottets\r\nbedömning att förslaget om samlokalisering av Lv 4\r\noch Lv 6 inte bör genomföras. Lv 4 blir således kvar\r\ni Ystad. Däremot bör 1992 års försvarsbeslut\r\nfullföljas vad gäller flyttningen av Lv 6 till\r\nHalmstad och LvTS till Östersund.</pre><pre>Den andra förändringen gäller en ytterligare\r\nsamordning och rationalisering av produktionen i\r\nÖstersunds garnison. Förutom den uppvaktning\r\nsom har gjorts inför utskottet av företrädare för\r\nsamtliga berörda har jag personligen haft möjlighet\r\natt på plats bli informerad. Och det har varit\r\nmycket värdefullt och det har styrkt mig i min\r\nuppfattning att Östersundsförslaget är väl\r\ngenomtänkt och bör följas.</pre><pre>Den lösning som presenterats av berörda\r\nmyndigheter i Östersund innebär att huvuddelen av\r\nI 5:s och A 4:s nuvarande anläggningar behålls och\r\natt de försvarsmyndigheter som nu hyr lokaler ute\r\ni Östersund flyttar in på kasernområdet. De civila\r\nhögskolorna erbjuds lokaler i och\r\nutbyggnadsmöjligheter vid Arméns\r\nmaterielunderhållscentrum och Försvarets\r\nförvaltningshögskolas skolhus. Detta alternativ\r\nuppges bli betydligt billigare än propositionens\r\nförslag.</pre><pre>Det må vara försvarspolitiskt oortodoxt men ändå\r\ntillåtet att vidga perspektivet utöver det rent\r\nförsvarspolitiska. När man nu gör det och ser man\r\natt det går att uppnå förelagt besparingsmål för\r\nförsvaret, samtidigt som man underlättar för\r\nhögskola och vårdskola i Östersund.</pre><pre>Mot den bakgrunden är det naturligt att utskottet\r\nnu förordar att den lösning som redovisats av\r\nberörda myndigheter noggrant prövas och att A 4:s\r\netablissemang sålunda ej bör lämnas. Jag\r\nförutsätter alltså att dagens beslut kommer att leda\r\ntill ett genomförande av Östersundsmodellen -- om\r\njag får kalla den så. Beslutet kommer också att\r\ninnebära litet grand av ett nytänkande, som jag tror\r\när till fördel både för försvaret och för samhället i\r\nstort.</pre><pre>Herr talman! Jag vill avslutningsvis yrka bifall till\r\nutskottets förslag.</pre><pre>Anf. 48  STURE ERICSON (s) replik:</pre><pre>Herr talman! Det besked som Jan Erik Ågren gav\r\nbeträffande utskottets avvisande av regeringens\r\nförslag angående Östersund var utmärkt.\r\nRegeringen ville ju fösa ihop A 4 och I 5 på samma\r\nkasernområde. Som jag tidigare redovisade är ju\r\navsikten med detta förslag att försöka förhindra en\r\ntvåbrigadsutbildning någon gång i framtiden i\r\nÖstersund.</pre><pre>Det har nu anförts så starka ekonomiska skäl från\r\nÖstersunds sida, att det har varit möjligt även för\r\nden borgerliga majoriteten i utskottet att köra över\r\nregeringsförslaget. Men nu kan vi höra\r\nkommentarer från officerare som arbetar på\r\nplaneringsstaberna, Arméstaben och\r\nFörsvarsstaben -- det påstås också att man har\r\nförankrat det hela även i departementet.\r\nOfficerarna säger att riksdagens beslut, som det är\r\nformulerat i betänkandet, kan tolkas så, att man i\r\nalla fall tänker slå ihop I 5 och A 4. Jag vill därför\r\nställa samma fråga till Jan Erik Ågren som jag\r\nställde till Arne Andersson: Hur tänker ni agera?\r\nDet är alldeles uppenbart så, att myndigheterna\r\nanser att riksdagsbeslutet är så luddigt att de i alla\r\nfall kan genomföra det förslag som regeringen har\r\nanvisat. Vad tänker Jan Erik Ågren göra för att\r\nförhindra detta?</pre><pre>Anf. 49  JAN ERIK ÅGREN (kds) replik:</pre><pre>Herr talman! I mitt anförande redogjorde jag\r\nkortfattat för de föreslagna förändringarna som\r\nman i Östersund vill se genomförda. Jag sade vidare\r\natt jag förutsätter att det beslut som vi skall fatta i\r\ndag kommer att leda till att det blir möjligt att\r\ngenomföra dessa förändringar. Jag är övertygad om\r\natt man kommer att ta till vara de fördelar som\r\nuppstår vid ett sådant genomförande, fördelar som\r\när till gagn både för försvaret och för samhället i\r\nstort.</pre><pre>Jag förutsätter att det som utskottet uttalar i\r\nbetänkandet är tillräckligt klart och att det som sägs\r\nhär i kammaren i dag ytterligare kommer att\r\nklargöra att det blir förändingar i enlighet med\r\ndagens beslut och med det som var kontentan av\r\nmitt anförande.</pre><pre>Anf. 50  STURE ERICSON (s) replik:</pre><pre>Herr talman! Det är många organisatoriska\r\nförändringar på gång inom försvaret, och det är\r\nmånga myndigheter som är inblandade, bl.a. det\r\nnya Fortifikationsverket, det nya Personalverket\r\nsom skall ersätta Värnpliktsverket, det nya\r\nhögkvarteret som skall ersätta en lång rad\r\nförsvarsmyndigheter.</pre><pre>Uppenbarligen tänker man på planeringsstaberna\r\natt planera enbart till det egna verkets fördel och\r\nstrunta i de kostnader som uppstår i andra\r\nsamhällssektorer. Riksdagen har lagt ett\r\ntotalperspektiv på det hela och sett vad som är\r\ngynnsammast för samhället. Men de militära\r\nplanerarna tänker hålla fast vid det som är\r\ngynnsammast för den egna trånga verksamheten\r\noch samtidigt bortse från ett större perspektiv. Det\r\när här som majoritetens representanter måste säga\r\nifrån, Jan Erik Ågren. Ni har inte satt ner foten\r\ntillräckligt hårt genom de skrivningar som finns i\r\nbetänkandet. Vad tänker ni göra ytterligare?</pre><pre>Anf. 51  JAN ERIK ÅGREN (kds) replik:</pre><pre>Herr talman! Jag vill påstå att det som sägs i\r\nutskottets betänkande och det som sägs i\r\nkammaren i dag är tillräckligt bestämt. Jag\r\nförutsätter att regleringsbrevet kommer att visa att\r\njag har uttryckt det som kan förväntas vid den\r\nfortsatta hanteringen av Östersundsfrågan. Jag kan\r\nförsäkra Sture Ericson att min bestämda\r\nuppfattning är att Östersundsmodellen skall\r\ngenomföras. Jag kommer också fortsättningsvis på\r\ndet sätt som jag kan och som är möjligt och\r\nnödvändigt att följa upp frågan.</pre><pre>Anf. 52  INGEGERD SAHLSTRÖM (s):</pre><pre>Herr talman! Låt mig inledningsvis betona att jag\r\ntill största delen instämmer i de socialdemokratiska\r\ndeklarationerna när det gäller inriktningen av den\r\nkommande verksamheten inom totalförsvaret.</pre><pre>Beträffande kostnaderna för försvaret är det för\r\nmig mycket svårt att förstå varför vi i Sverige inte --\r\nsom man gör i andra länder -- skär ner i\r\nförsvarsutgifterna och därmed minskar\r\nförsvarskostnaderna. Jag vill betona att jag\r\ninstämmer i de åsikter som Sture Ericson gav\r\nuttryck för i början av sitt inledningsanförande.</pre><pre>I en del gällande totalförsvaret -- nämligen\r\nluftvärnets organisation -- delar jag dock inte den\r\nuppfattning som mina socialdemokratiska\r\npartikamrater i utskottet har.</pre><pre>Herr talman! För knappt ett år sedan fattades i\r\ndenna kammare beslut om att Lv 6 skulle flyttas till\r\nHalmstad. Detta var enligt min mening ett mycket\r\nklokt beslut. Samarbetet mellan Lv 6 och I 16 var\r\nsedan länge påbörjat. Bl.a. har Lv 6 under en rad\r\når övat på Ringenäs skjutfält.</pre><pre>Efter förra årets försvarsbeslut vidtogs omfattande\r\nförberedelser för att på bästa sätt verkställa\r\nbeslutet. Detta arbete har lett till att det för den del\r\nav luftvärnet som är föreslaget att flytta till\r\nHalmstad inte finns några farhågor när det gäller\r\nförlorad kompetens. I de ekonomiska diskussioner\r\nsom har förts angående omorganisationen måste\r\npersonalens kompetens -- enligt min mening -- vara\r\nen viktig faktor. Huvuddelen av den militära\r\npersonalen vid Lv 6 är beredd att flytta till\r\nHalmstad. Några har redan skaffat bostad där.</pre><pre>Herr talman! Jag, liksom utskottsmajoriteten,\r\nanser att detta förhållande är av stor vikt när nu\r\nfrågan om placeringsort för luftvärnet återigen\r\ndiskuteras här i kammaren. En ändring av beslutad\r\nlokaliseringsort under pågående förberedelser för\r\nflyttning skulle inte inge något förtroende för\r\nkommande beslut.</pre><pre>Herr talman! Men det är inte bara personalen vid\r\nLv 6 som måste kunna lita på fattade beslut. Även\r\nvid I 16 är det av vikt att personalen kan se framåt\r\noch planera för framtiden. Efter flera års utredande\r\noch osäkerhet måste nu ett beslut fattas och\r\nverkställas.</pre><pre>För oss socialdemokratiska riksdagsledamöter på\r\nHallandsbänken är det av stor betydelse att även\r\nframdeles en viktig del av försvaret är förlagd till\r\nvästkusten. För mig är det viktigt att markera viljan\r\ntill försvar också av denna del av landet.</pre><pre>En armégarnison är självklart även en stor\r\narbetsplats i en kommun. En betydande del av\r\npersonalen är civilanställd. Den under året\r\nuppblossande debatten om luftvärnets placering\r\nhar naturligtvis skapat oro för jobben och\r\nframtiden, framför allt i en kommun som just nu är\r\nhårt drabbad av arbetslöshet.</pre><pre>I Halmstad har vi under senare år vant oss vid att I\r\n16 i hög grad har samarbetat med kommun,\r\nlandsting och länsstyrelse på ett ganska\r\nokonventionellt sätt. Samarbetsprojekt av olika\r\nslag har rönt stor uppskattning. Detta är goda\r\nexempel på hur civil och militär verksamhet\r\ntillsammans kan hushålla med offentliga medel. Jag\r\nhoppas och tror att denna samverkan nu skall\r\nutvecklas ytterligare. Möjligheterna finns.</pre><pre>Jag har, herr talman, tidigare i min motion\r\ndeklarerat mina åsikter gällande flyttningen av Lv 6\r\ntill Halmstad och den samlokalisering som därmed\r\nsker med Hallands regemente I 16/Fo 31. Motionen\r\när tillstyrkt, vilket innebär att jag och övriga\r\nhalländska socialdemokrater i fråga om luftvärnets\r\ngrundorganisation kommer att följa utskottets\r\nmajoritetsförslag.</pre><pre>Anf. 53  ARNE ANDERSSON (m) replik:</pre><pre>Herr talman! Av naturliga skäl har jag inte\r\nanledning att ha någon avgörande invändning mot\r\nslutsatsen i Ingegerd Sahlströms anförande. För\r\nklarhetens skull hade det dock varit roligt om de två\r\nsocialdemokratiska damerna -- jag tänker då på\r\nKarin Wegestål, som höll ett patetiskt anförande\r\nför en stund sedan...</pre><pre>(Andre vice talmannen: Repliken nu gäller\r\nIngegerd Sahlström.)</pre><pre>Ja, jag ville fråga varför Ingegerd Sahlström inte\r\nefterlyste denna kunskap hos sin egen partivän. Då\r\nhade vi kunnat få den samlade socialdemokratiska\r\nklokskapen redovisad här i kammaren.</pre><pre>Anf. 54  INGEGERD SAHLSTRÖM (s)\r\nreplik:</pre><pre>Herr talman! Jag får väl tacka Arne Andersson, för\r\njag förstår att han menade att jag står för\r\nklokskapen. Jag kan tala om för honom att jag och\r\nKarin Wegestål med samma patos känner för denna\r\nfråga men på något olika sätt. Det är trevligt att\r\nman i ett stort parti som vårt kan få ha en egen\r\nåsikt. Jag håller på Halland och Halmstad och det\r\nbeslut som fattades förra året i denna kammare.</pre><pre>Anf. 55  SVEN-OLOF PETERSSON (c):</pre><pre>Herr talman! Som Gunhild Bolander nämnde i sitt\r\nanförande tidigare här i dag finns det ett särskilt\r\nyttrande nr 2 fogat till utskottets betänkande. Detta\r\nsärskilda yttrande bygger på en motion som jag\r\nsjälv har väckt och där jag har anfört skälen för att\r\nett svenskt dykericentrum för landets totala\r\nmaritima verksamheter bör lokaliseras till\r\nKarlskrona. Av rent formella skäl står Gunhild\r\nBolander för detta särskilda yttrande. Det visar att\r\nyttrandet också har Centerns stöd.</pre><pre>I min motion redovisas skälen för att detta\r\ndykericentrum bör lokaliseras till Karlskrona. Jag\r\npekar bl.a på marinens dykarskola samt landets\r\nenda dyktorn, ett av de få som finns i Europa. Avtal\r\nfinns om övningsverksamhet såväl med olika\r\nintressenter inom den statliga sektorn,\r\nKustbevakningen bl.a., som med andra\r\nintressenter inom verksamheter som har med den\r\nmarina miljön att göra. På platsen finns en\r\ntryckkammare, och inom marinens område i\r\nKarlskrona pågår uppbyggnad av en anläggning för\r\nutbildning och övning i sjöräddning, om den inte\r\nrent av nu är färdigställd.</pre><pre>Det är glädjande att läsa utskottets skrivningar om\r\nmin motion. De är bra och mycket positiva. Jag kan\r\ninte annat än tolka dem såsom ett stöd för\r\nmotionens syfte. Utskottet pekar självfallet på den\r\növersyn av marinens dykeriverksamhet som pågick\r\nnär betänkandet skrevs. Såvitt jag känner till\r\nföreligger nu utredningsresultatet. Utskottet pekar\r\nockså på värdet av sambruk och ett optimalt\r\nutnyttjande av de investeringar som har gjorts i\r\ndenna anläggning.</pre><pre>Detta är utmärkt. Utskottets skrivning bör ligga till\r\ngrund när man sammanfattar synpunkterna på\r\nförslaget om en eventuellt förändrad organisation\r\npå detta område.</pre><pre>I det särskilda yttrandet, som för övrigt också har\r\nfått stöd av en socialdemokratisk ledamot i\r\nutskottet, konstateras att ett dykericentrum bör\r\ninrättas och lokaliseras till Karlskrona. Inte minst\r\nsambruksskäl, personella skäl och ekonomiska skäl\r\ntalar för detta.</pre><pre>Om det skulle finnas anledning att på nytt se på\r\ndenna fråga, anser vi att det kan göras i anslutning\r\ntill den utredning om den samlade statliga maritima\r\nverksamheten som utskottet föreslår skall komma\r\ntill stånd. Jag tror att denna utredning, detta\r\nförutan, kommer att bli en positiv utredning genom\r\natt man får en total översyn av samhällets samlade\r\nengagemang i dessa frågor, behov och resurser samt\r\nframför allt resursutnyttjande. Det kan vara en\r\nvälbehövlig genomlysning, som inte bara pekar på\r\nproblemen utan också visar på de möjligheter och\r\npositiva effekter som redan i dag finns på detta\r\nområde. Utskottets skrivning bör väga tungt, när\r\ndetta ärende framöver skall avgöras.</pre><pre>I övrigt vill jag liksom många andra talare här\r\nkonstatera att det försvarsbeslut som vi i fjol fattade\r\nvar avsett att vara ett långsiktigt beslut, som skulle\r\nsträcka sig fem år framåt i tiden. Långsiktigheten\r\nblev tyvärr inte så lång som vi hade hoppats. Olika\r\nrealiteter runt om har medfört att en del saker har\r\nfått ses över igen.</pre><pre>Men långsiktigheten är alltid viktig, inte minst för\r\nden verksamhet som försvarsmakten bedriver.\r\nFörsvaret kräver med tanke på hotbild och risker\r\nen större långsiktighet än många andra frågor.\r\nFramför allt när det gäller utveckling av olika\r\nindustriella projekt för försvarets del är det viktigt\r\natt vi inte fattar alltför snabba och tvära beslut utan\r\nhandlar långsiktigt.</pre><pre>Jag tänker t.ex. på marinens nybyggnation och\r\nrenoveringar, som skapar ett jämnt utnyttjande av\r\nkompetensen när det gäller beläggning och\r\nkunskaper i den svenska varvsindustrin, i synnerhet\r\nvid Karlskronavarvet. Vi har här en världsunik\r\nkompetens på fartygsbyggande, såväl när det gäller\r\nny teknik över ytan som när det gäller beprövad\r\nteknik, som i sig är världsunik bl.a. vid byggande av\r\nfartyg i glasfiberarmerat kompositmaterial.</pre><pre>När det gäller resurserna är det viktigt att se till att\r\ndet finns balans i de olika budgetarna, i synnerhet i\r\nmarinens. Detta i sig skapar förutsättningar både\r\nför en förnyelse och ett vidmakthållande samt för\r\nen ökad kompetens, inte minst beträffande\r\nfartygsbyggande.</pre><pre>Även andra bitar är viktiga i fråga om den marina\r\nsidan. Det finns i propositionen förslag, som\r\nutskottet har ställt sig bakom, bl.a. en samordning\r\nmellan KA 2 och Karlskrona örlogsskolor i fråga\r\nom ledningsfunktioner och administrativa\r\nfunktioner samt vissa delar av utbildningen. Ett\r\nbeslut i detta avseende bör enligt mitt förmenande\r\npå sikt följas av motsvarande beslut på andra\r\nplatser med motsvarande verksamheter och\r\nfunktioner.</pre><pre>Flygvapnets organisation inför framtiden skall\r\nkoncessionsprövas. Denna prövning skall\r\nsjälvfallet genomföras enligt gällande lagar. Jag vill\r\ndock betona att det när det gäller den framtida\r\norganisationen också är viktigt att man ser till den\r\ngeografiska, dvs. den verksamhetsmässiga\r\nplaceringen i geografin, så att de investeringar som\r\nredan i dag är gjorda får en bra slagkraft i sambruk\r\nmed andra intressenter.</pre><pre>Jag tror att vi inom den närmaste tiden kommer att\r\nfå en diskussion här i kammaren om\r\nflygräddningsorganisationen och sjöräddningen.\r\nMen jag vill understryka att det i propositionen\r\nnoteras att flygräddningsorganisationen skall ses\r\növer. Också här är det viktigt att man tänker på\r\nsambruksfaktorerna och att man inser fördelarna\r\nmed att ha en dygnetruntberedskap, inte bara för\r\nflygets egen räddningstjänst utan också för\r\nsamverkan med det fredstida civila samhället. Jag\r\ntänker på fartygsrörelser och annat som sker på\r\nhavet, inte minst i södra Östersjön, men också på\r\ntransporter från öar av sjuka och skadade. Där har\r\nflygvapnets helikopterinsatser varit av stort värde.</pre><pre>Värnpliktsfrågorna kommer upp i ett betänkande,\r\nförhoppningsvis redan under hösten -- annars\r\nunder nästkommande år. Det är viktigt att den\r\nremissrunda som pliktutredningens betänkande är\r\nföremål för blir så bred och allsidig som någonsin är\r\nmöjligt. Jag vill här poängtera att pliktutredningen\r\nslår fast grunderna för en allmän värnplikt, att alla\r\nskall mönstra och att vi skall placera de mönstrande\r\ni olika kategorier, i den militära delen, i den civila\r\ndelen eller i utbildningsreserven.</pre><pre>Herr talman! Med detta yrkar jag bifall till\r\nutskottets hemställan.</pre><pre>Anf. 56  CHRISTER SKOOG (s):</pre><pre>Herr talman! Den socialdemokratiska motionen i\r\ndetta ärende är ganska omfattande. Jag har tänkt\r\natt ta upp de delar som berör marinens verksamhet,\r\ndvs. den del av försvaret som finns på havet, i våra\r\nskärgårdar och i kustbandet.</pre><pre>Först vill jag med anledning av Sven-Olof\r\nPeterssons anförande säga att det är viktigt att\r\nytterligare lyfta fram det faktum att\r\nräddningshelikoptrarna i Östersjön har större\r\nbetydelse i det internationella perspektivet i dag --\r\ninte minst de på sträckan Kallinge--Gotland. I de\r\nbaltiska staterna finns det inte så mycket av denna\r\nresurs, och då kanske vi i Sverige kan göra en insats\r\nmed de räddningshelikoptrar som finns. De står\r\nstrategiskt placerade och kan hjälpa till vid en\r\neventuell sjöolycka eller liknande.</pre><pre>I vår motion tar vi återigen upp frågan om att en\r\ncivil oberoende ubåtskommission borde tillsättas.\r\nUtskottsmajoriteten fortsätter att förvägra oss\r\ndetta med motiveringen att det pågår s.k.\r\nexpertsamtal och att statsminister Bildt har varit i\r\nMoskva och tagit upp frågan.</pre><pre>Jag tycker för min del att det faktum att det pågår\r\nexpertsamtal inte är ett tillräckligt skäl att inte\r\ntillsätta en kommission. Visst är det bra att de\r\npågår, men jag tror att det skulle vara bra om en\r\noberoende civil kommission fick se över frågan.\r\nDen skulle verkligen kunna ge skattebetalarna i\r\nSverige svar på frågan om huruvida alla de miljoner\r\nsom har använts till att jaga ubåtar har varit\r\nbefogade eller ej.</pre><pre>Jag vill inte värdera det i dag, men att inte tillsätta\r\nen sådan kommission kan onekligen leda till att\r\nmisstankar om att utskottsmajoriteten vill dölja\r\nnågonting för skattebetalarna finns kvar. Jag\r\nhoppas att det inte är på det sättet. Jag hoppas att\r\nmajoritetens talesman Arne Andersson har några\r\nsynpunkter i detta avseende som åtminstone\r\ntillfälligtvis kan stilla oron ute bland\r\nskattebetalarna.</pre><pre>I vår motion och i flera andra motioner har\r\nsynpunkter på att man borde se över hela den\r\nstatliga maritima verksamheten -- hela den statliga\r\nmaritima strategin -- tagits upp. Det finns i dag\r\nmånga aktörer ute på haven runt våra kuster. Utom\r\nmarinen som sådan -- kustartilleriet och flottan --\r\nfinns sjöpolisen och Sjöfartsverket där. Om man\r\nvill utöka kartan kan jag nämna att där finns\r\nytterligare aktörer: Kustbevakningsverket och\r\nFiskeriverket.</pre><pre>I den socialdemokratiska motionen har vi tagit upp\r\ndenna fråga. Ett enhälligt utskott har också\r\nföreslagit riksdagen att den skall ge regeringen till\r\nkänna att en sådan parlamentarisk utredning bör\r\ntillsättas. Jag vet att det har oroat en del av de\r\nmänniskor som har jobb inom t.ex.\r\nkustbevakningen, marinen eller sjöpolisen.</pre><pre>Vårt enda syfte med förslaget är att få en så effektiv\r\nverksamhet som möjligt och att kunna utnyttja\r\nresurserna på ett riktigt sätt. Vi är alla medvetna\r\nom att Sveriges ekonomi inte är den bästa\r\ntänkbara. Det gäller därför att på ett optimalt sätt\r\nanvända de resurser som vi gemensamt har skaffat.</pre><pre>En för mig viktig bevekelsegrund i detta avseende\r\när att det medborgerliga inflytandet och insynen i\r\nverksamheten inte får minska utan snarare helst\r\nbör öka. Det är en väldigt viktig del. Om man sedan\r\nkan hitta former för sambruk och samverkan är det\r\nmycket bra.</pre><pre>Vi har också tagit upp en annan fråga som är litet\r\nkänslig och som jag vet att många talar om -- dock\r\ninte offentligt. Det gäller den konflikt som finns\r\ninbyggd i marinens verksamhet. Där finns en\r\nkonflikt mellan å ena sidan kustartilleriet och\r\nkustartilleristerna och å andra sidan flottan och\r\nflottisterna.</pre><pre>Nu säger många att det är en generationssak och att\r\nkonflikten kommer att växa bort. Men jag tror att\r\ndet fortfarande finns anledning att se över\r\nverksamheten. Jag tror att många goda\r\nskattepengar rinner mellan stolarna och att det\r\nfinns all anledning att se över om man kan göra en\r\nsammanslagning av dessa bägge grenar inom\r\nmarinen.</pre><pre>I det sammanhanget bör man särskilt beakta var\r\nutbildningen kan utföras på ett så billigt och bra sätt\r\nsom möjligt, så att man inte gör några\r\nfelinvesteringar innan man har sett över hela\r\nsituationen.</pre><pre>Det som också är viktigt i samband med detta är att\r\nverkligen se till att vi får en utveckling av\r\nkommande fartygsgenerationer, dvs. de nya fartyg\r\nsom skall finnas i statlig ägo framöver, inte bara för\r\nflottan utan även för kustartilleriet. Det är inte\r\nminst viktigt med tanke på den kapacitet som finns\r\npå Karlskronavarvet i dag, där man är\r\nvärldsledande och har lyckats med stora, fina\r\nexportaffärer. Men basen är ändå underhåll och\r\nutveckling av fartyg för den svenska marinen. I\r\ndetta sammanhang får inte ubåtarna och\r\nutvecklingen kring dem glömmas bort.</pre><pre>Det finns dock en del smolk i glädjebägaren nu.\r\nDet beslut som riksdagen fattade förra året i vad\r\ndet gäller ombyggnad av sex patrullbåtar till en\r\nkostnad av 400 miljoner kronor är, om man skall tro\r\nlokalpressen, tydligen föremål för särskild prövning\r\ni regeringen. Pressen i Blekinge skrev om detta i\r\nsamband med försvarsminister Anders Björcks\r\nbesök i länet.</pre><pre>En berättigad fråga till någon som känner sig\r\nansvarig kan vara om beställningen blir av, eller om\r\nde anställda på Karlskronavarvet skall sväva i\r\novisshet även framöver.</pre><pre>Det finns också ett förslag i regeringens proposition\r\nom att Muskövarvet skall säljas ut och privatiseras.\r\nJag vet inte om det är ett led i den allmänna\r\nprivatiseringsvåg regeringen håller på med, men vi\r\nsocialdemokrater tycker inte att det finns någon\r\nanledning att privatisera och sälja ut en sådan\r\nmycket viktig verksamhet i det svenska\r\ntotalförsvaret. Däremot kan vi mycket väl tänka oss\r\nen bolagisering -- det motsätter vi oss inte. Men\r\nvarvet skall drivas med om inte statlig kontroll, så i\r\nalla fall med ett mycket starkt inflytande på denna\r\nviktiga verksamhet.</pre><pre>Det har till utskottets betänkande fogats ett särskilt\r\nyttrande från Gunhild Bolander och mig själv. Där\r\ntas frågan om ett dykericentrum upp. Det har sedan\r\nutskottets betänkande skrevs kommit till min\r\nkännedom att utredningen är klar. Utredningens\r\nförslag innebär att all ny verksamhet skall etableras\r\ni Stockholmsområdet. Det är en mycket underlig\r\nslutledning, därför att Stockholm är som en\r\nmagnet. Man hittar alla fördelar man vill hitta i\r\nStockholm. Jag vill påstå att det finns lika många\r\nfördelar i Karlskrona, inte minst med tanke på den\r\nsamordning och det sambruk som var tanken när\r\nman utlokaliserade Kustbevakningsverket och\r\nannan verksamhet. Det tar inte längre tid mellan\r\nKarlskrona och Lunds lasarett än mellan Muskö\r\noch Karolinska sjukhuset.</pre><pre>Herr talman! Jag vill med detta, utöver de\r\nreservationer jag tidigare yrkade bifall till, också\r\nyrka bifall till reservation nr 11. Reservation 1 av\r\nSture Ericson har jag tidigare yrkat bifall till.</pre><pre>Anf. 57  Försvarsminister ANDERS BJÖRCK\r\n(m):</pre><pre>Herr talman! Christer Skoog ställde en fråga om\r\nhuruvida renoveringen av sex patrullbåtar till en\r\nkostnad av 400 miljoner kronor blir av. Jag kan ge\r\nett visst svar på den frågan, och jag kan säga varför\r\nfrågan inte är avgjord. Det beror helt enkelt på\r\ndagens debatt.</pre><pre>Jag kan försäkra Christer Skoog en sak. Om hans\r\npartis reservationer skulle bifallas finns det över\r\nhuvud taget inga möjligheter att genomföra denna\r\nrenovering. Man kan inte ta bort 4,7 miljarder\r\nkronor under innevarande försvarsbeslutsperiod\r\noch sedan, som föreslås i Allan Larssons rapport, ta\r\nbort ytterligare 10 miljarder och tro att man skall\r\nkunna renovera båtar. Det budskapet vill jag klart\r\nföra fram.</pre><pre>Även om Christer Skoog slåss för sysselsättningen i\r\nsin valkrets, vilket jag högaktar honom för, kan\r\nsocialdemokratiska riksdagsledamöter inte resa\r\nland och rike runt, inkl. den egna valkretsen, och\r\nsäga att de slår vakt om ett visst förband eller\r\nprojekt bara för att det råkar ligga i den egna\r\nvalkretsen, och sedan rösta tvärtemot i kammaren.\r\nRösta på utskottsmajoritetens hemställan, Christer\r\nSkoog, så ökar möjligheterna att få igenom\r\npatrullbåtsrenoveringen.</pre><pre>Den var självklar innan Socialdemokraterna\r\nkrävde som ett villkor för att vara med om\r\nstabiliseringspropositionen att man också tog en\r\nrejäl bit av försvarets budget. Glöm aldrig bort att\r\ndet inte går att lura väljarna! Jag skall göra vad jag\r\nkan för att se till att de får veta sanningen.</pre><pre>Man kan inte i riksdagens talarstol eller i bänken\r\nsäga en sak och rösta på ett sätt, och sedan åka hem\r\ntill den egna valkretsen och säga att man stöder ett\r\nprojekt som man just har varit med om att slå\r\nundan benen för finansieringen av. Jag kommer att\r\nägna min försvarsministertid åt att verkligen\r\nförsöka klargöra sambandet mellan hur man röstar\r\nhär i kammaren och vilka projekt som sedan kan\r\ngenomföras i den egna valkretsen.</pre><pre>Anf. 58  CHRISTER SKOOG (s) replik:</pre><pre>Herr talman! Det är helt klart att vi har att\r\nprioritera hur de totala ekonomiska resurserna\r\nskall användas. Vad gäller dessa robotbåtar\r\nkonstaterade jag tillsammans med övriga\r\nledamöter från den socialdemokratiska gruppen\r\nnär frågan behandlades här i riksdagen för ett år\r\nsedan att det inte fanns så stora samhällsresurser\r\növer att det var möjligt att renovera dessa båtar. Vi\r\navgav en reservation i detta avseende som innebar\r\natt vi inte ställde oss bakom renoveringen för 400\r\nmiljoner kronor. Det fanns inga resurser.</pre><pre>Det budskapet har gått hem hos de anställda på\r\nKarlskronavarvet. Den politiska debatten har vi\r\ngivetvis tagit. Men man kan inte se en sådan fråga\r\nisolerat. Det finns mycket annat som vi som parti\r\nhar att prioritera. Vi gjorde det valet. Men\r\nregeringen, med Anders Björck i spetsen,\r\nbedömde att det fanns möjligheter att göra denna\r\nrenovering. Ni drev också igenom detta i\r\nkammaren, och det blev riksdagens beslut.</pre><pre>Här finns den största skillnaden. När riksdagen\r\nfattar ett beslut finns det fortfarande en och annan\r\nute i vårt land som tror på detta, och det är bra.\r\nMen tyvärr har sanningen sprungit ifatt regeringen.\r\nDet gäller inte minst på marinens område, där\r\nmarinchefen har gjort en överplanering och försökt\r\natt tränga in för mycket inom sina ramar, vilket gör\r\natt dessa viktiga projekt inte går att genomföra.</pre><pre>Det är detta budskap som jag tänker föra fram i min\r\nvalkrets.</pre><pre>Anf. 59  Försvarsminister ANDERS BJÖRCK\r\n(m):</pre><pre>Herr talman! Sanningen har hunnit ikapp, säger\r\nChrister Skoog. Det är i så fall någonting annat som\r\nhar hunnit ikapp. Det försvarsbeslut som fattades\r\nförra året skulle vi utan vidare ha kunnat\r\ngenomföra också vad avser den aktuella\r\nrenoveringen om vi inte hade fått den smäll i form\r\nav avvikelse från försvarsbeslutet som\r\nstabiliseringspropositionen innebar. Hade detta\r\nicke inträffat hade vi sluppit diskussionen om\r\nÖstersund, luftvärnsorganisationen i södra Sverige\r\nsamt materielprojekt -- Bamse eller inte Bamse --\r\noch frågan om renovering av de här aktuella\r\nfartygen.</pre><pre>Vi kan inte genomföra projekt när det inte finns\r\ntillräckligt med pengar. Det går inte att säga: Ta det\r\nnågon annanstans. Genom de extra kostnader som\r\nvi nu får genom det beslut som riksdagen\r\nförmodligen kommer att fatta vad gäller\r\nluftvärnsorganisationen, har vi ytterligare\r\nsparbeting att ta igen. Det är viktigt att aldrig\r\nglömma kopplingen mellan kostnader och dessa\r\nprojekt, vare sig det gäller materiel eller\r\nfredsförband.</pre><pre>Anf. 60  CHRISTER SKOOG (s) replik:</pre><pre>Herr talman! Det är riktigt. Man måste ha ekonomi\r\nför att kunna genomföra de önskemål som man har.\r\nNär riksdagen för ett år sedan fattade beslut gjorde\r\nvi den bedömningen att dessa pengar inte fanns.</pre><pre>Det handlar också om vilken prioritering man vill\r\nha. Frågan är om man skall ha robotbåtar på havet\r\neller kanske stridsvagnar på den skånska slätten, i\r\növre Norrland eller någon annanstans. Det har litet\r\ngrand att göra med vilken säkerhetspolitisk\r\nbedömning man gör av utvecklingen runt omkring\r\nvårt land, om det finns något direkt omedelbart hot\r\nom att det skall komma främmande trupp in på vårt\r\nterritorium eller inte. Det är detta som styr var man\r\nvill lägga pengarna ur försvarshänseende,</pre><pre>Den ekonomiska utvecklingen har inte blivit den\r\nbästa tänkbara, och det beklagar även jag. Det har\r\ndrabbat många områden och många människor.\r\nTyvärr måste jag konstatera att det även kommer\r\natt drabba de anställda på Karlskronavarvet och en\r\nstor del av sysselsättningen på detta viktiga varv.</pre><pre>Anf. 61  STURE ERICSON (s) replik:</pre><pre>Herr talman! När försvarsministern lämnar det\r\nskrivna manuset och försöker debattera på fri hand\r\nblottas hans okunnighet om det revir han är satt att\r\nansvara för. Frågan om robotbåtarnas\r\nmodernisering har inget som helst med\r\nkrisuppgörelsen att göra.</pre><pre>Anders Björck har själv lagt fram en proposition i\r\nvilken han säger att han har uppfyllt\r\nkrisuppgörelsen. Han har nämligen anslutit sig till\r\nett förslag från överbefälhavaren. Där finns inte\r\npartrullbåtsrenoveringen med. Det kan jag\r\nförsäkra Anders Björck, om han nu inte har läst sin\r\negen proposition.</pre><pre>Det är fråga om helt andra saker. Det har sparats\r\nför litet. Man har inte uppfyllt krisuppgörelsen. Det\r\när därför vi har avgett reservation 2 till detta\r\nbetänkande.</pre><pre>Anledningen till att dessa patrullbåtar eventuellt\r\ninte blir moderniserade är helt enkelt att man i det\r\nförsvarsbeslut som ni röstade igenom i våras hade\r\npackat in så mycket verksamhet inom marinen att\r\npengarna tagit slut inom kortare tid än ett år. Jag\r\ntror att man har ett minus på ca 270 miljoner. Man\r\nkan förvänta underskott på miljardbelopp under\r\nden innevarande försvarsbeslutsperioden. Det är\r\ndärför som man nu måste ta bort ett sådant projekt\r\nsom robotbåtsmoderniseringen. Så förhåller det\r\nsig, herr försvarsminister.</pre><pre>Anf. 62  Försvarsminister ANDERS BJÖRCK\r\n(m):</pre><pre>Herr talman! Så förhåller det sig faktiskt inte. Med\r\nall respekt för skrivna manus och annat, skulle det\r\nnog inte skada om Sture Ericson hade ett skrivet\r\nmanus innan han ger sig in i debatten. Då skulle det\r\nbli litet mer stringens.</pre><pre>Vad det handlar om är att vi på grund av\r\nkrisuppgörelsen har tvingats att se över en rad\r\nprojekt. I ett antal avseenden har regeringen gått\r\ntill riksdagen med förslag i budgetpropositionen.\r\nDet är mitt ansvar som försvarsminister att avgöra\r\ni vilken utsträckning den här typen av projekt kan\r\ngenomföras inom ramen för de bemyndiganden\r\nsom är givna eller om det måste ske förändringar.</pre><pre>Renovering av den här typen av fartyg är, vilket\r\nSture Ericson nog trots allt känner till, en\r\nkomplicerad affär. Det finns olika graderingar.\r\nMan kan renovera stidsledningsutrustning,\r\nrenovera eller byta ut vapen, man kan renovera\r\nmotorer, vilket är aktuellt i detta fall. Allt detta ger\r\nen mycket annorlunda kostnadsbild beroende på\r\nvilket av dessa nivåer man väljer.</pre><pre>Jag har noga satt mig in i denna fråga. Jag vet inte i\r\nvilken utsträckning Sture Ericson är kunnig om de\r\nolika alternativ som utreds. Det skulle vara\r\nintressant att anställa en enklare utfrågning med\r\nhonom på denna punkt här och nu för att se om han\r\nverkligen känner till de alternativ som diskuteras.</pre><pre>Det går inte, vilket Sture Ericson tycks tro, att ge\r\nklartecken för igångsättande av projekt när\r\nkrisuppgörelsen allmänt sett reducerat resurserna\r\nför verksamheten. Som Sture Ericson säkert också\r\nkänner till ligger det inom regeringens kompetens\r\natt verkställa eller inte verkställa -- och vidta andra\r\nåtgärder -- de bemyndiganden som riksdagen har\r\ngivit.</pre><pre>Anf. 63  STURE ERICSON (s) replik:</pre><pre>Herr talman! Anders Björck talar i cirklar runt det\r\nfaktum att marinen under kortare tid än ett år har\r\nskaffat sig ett stort underskott. Jag har i denna fråga\r\nframför allt som källa representanter för företaget\r\nsom skulle ha genomfört renoveringen av\r\nrobotbåtarna samt personer inom Försvarsstabens\r\nplaneringsavdelning.</pre><pre>Deras besked är entydigt. Marinen har för dyr drift,\r\noch därför uppstår underskott. Det underskottet\r\nmåste givetvis täckas under\r\nförsvarsbeslutsperioden. Det rör sig om\r\nmiljardbelopp. En besparingsåtgärd som man nu\r\növerväger är, som Christer Skoog nämnde, att inte\r\nmodernisera robotbåtarna.</pre><pre>Kring detta faktum kan Anders Björck tydligen\r\nhålla långa anföranden, men han undviker hela\r\ntiden det enkla faktum att detta försvarsbeslut inte\r\nvar särskilt balanserat. Bara inom marinen rör det\r\nsig om miljardunderskott.</pre><pre>Anf. 64  Försvarsminister ANDERS BJÖRCK\r\n(m):</pre><pre>Herr talman! Det torde väl ändå stå klart även för\r\nSture Ericson att om man gör en nedskärning under\r\nde närmaste fyra åren med 4,7 miljarder kronor,\r\nvilket är vad han vill, så ökar det inte möjligheterna\r\natt genomföra den här renoveringen.</pre><pre>Renoveringen kan komma att bestå av olika\r\ntrappsteg. Det står inget i försvarsbeslutet om hur\r\nden här renoveringen skall ske och på vilken nivå.\r\nOm Sture Ericson vill ha den här renoveringen är\r\ndet ingen större konst att se till att erforderliga\r\nmedel verkligen ställs till förfogande.</pre><pre>Marinens ekonomi har självfallet en betydelse i\r\nsammanhanget. Där arbetar man för att komma i\r\nnivå med den budget som är fastställd. Om man\r\ninte gör det förs eventuella överskridande\r\nkostnaderna över i ny räkning. Då slår det\r\nnaturligtvis på framtiden. Det är inget nytt och\r\ninget ovanligt. Det nya är möjligtvis att de mycket\r\nstora överskridanden som vi hade under tidigare\r\nperioder nu icke finns.</pre><pre>Andre vice talmannen anmälde att Sture Ericson\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 65  HENRIK LANDERHOLM (m):</pre><pre>Herr talman! Jag skall i mitt anförande\r\nkommentera huvuddelen av de socialdemokratiska\r\nreservationer som följer utskottets betänkande.</pre><pre>Trots att majoriteten verkligen ansträngt sig för att\r\nåstadkomma samsyn och sträckt sig långt i\r\nskrivningarna har reservationer i mängd kommit\r\nsom brev på posten. Jag tycker att reservationer\r\nsom en obligatorisk påföljd på grundval av krav i\r\npartimotioner är en dålig socialdemokratisk\r\ntradition i riksdagen. Dåligt underbyggda krav i\r\npartimotioner blir inget annat än dåliga\r\nreservationer.</pre><pre>Lika dåligt -- även om ambitionen naturligtvis är att\r\ngöra det hela smakligare -- är att de nu fyller sina\r\nreservationer, precis som förra året, med nya\r\nmotiv. Dessutom kom de dragande med nya\r\nreservationer och ett särskilt yttrande vid\r\njusteringstillfället i utskottet. Det är ju nästan\r\nomöjligt att nå samförstånd när hela utskottet inte\r\nges möjlighet att ta ställning till de argument som\r\nframförs i reservationerna.</pre><pre>Av 13 socialdemokratiska reservationer och ett\r\nsärskilt yttrande gavs ingen förvarning i utskottet\r\nom tre. Jag hoppas på bättring till nästa år.</pre><pre>Den första och viktigaste invändningen mot de\r\nsocialdemokratiska förslagen är den\r\nverklighetsfrämmande synen på försvarets behov\r\nav pengar. ÖB menar att minst 15 miljarder tas från\r\nförsvaret om de socialdemokratiska förslagen\r\nvinner gehör. Det har försvarsministern vidimerat.\r\nSocialdemokraterna har själva skrutit med att\r\nåtminstone åtta miljarder försvinner i nästa period\r\nom teknikfaktorn tas bort. Varför? Hur skall de\r\nuppgifter som vi var överens om i 1992 års\r\nförsvarsbeslut kunna lösas utan pengar?</pre><pre>Försvarsbeslutet bygger ju faktiskt på en tioårig\r\nuppbyggnadsperiod, steg för steg, efter decennier\r\nav inte alltid lyckosam politik. Först efter\r\nsekelskiftet står försvaret redo att lösa uppgifterna\r\ni 1992 års försvarsbeslut. Varför skall vi avbryta den\r\nmoderniseringen nu? Vilka uppgifter i\r\nförsvarsbeslutet är det Socialdemokraterna vill\r\növerge? Varför hycklar ni engagemang för Bamse\r\noch svensk försvarsindustri när ni ändå inte är\r\nberedda att ta fram plånboken?</pre><pre>Socialdemokraterna är vidare inte nöjda med\r\nkrisuppgörelsens besparingsmål och den förhatliga\r\nteknikfaktorn. Det har avhandlats tidigare här i\r\ndag. Jag inskränker mig till att yrka avslag på\r\nreservationerna 2 och 3.</pre><pre>Försvarets ledning har däremot inte diskuterats.\r\nDen behandlas i reservationsform. I likhet med\r\nförra året skall det bara bli ett militärområde, men\r\ntill skillnad mot förra året föreslås nu endast en\r\narmékårsstab i norr, inte två. Det är ett förslag som\r\nskulle innebära ett enda militärområde från\r\nSmygehuk ända upp till Treriksröset. Låt mig för en\r\ngångs skull citera ÖB. Han menar:\r\n''Försvarsförberedelserna får tillräcklig kvalitet\r\nförst om en chef med stab kan ägna hela sin kraft åt\r\ndetta arbete.''</pre><pre>Högkvarteret kan inte tillsammans med alla de\r\nuppgifter som kontakten med den politiska\r\nledningen kräver också ha till uppgift att leda\r\nstriden i södra Sverige. Nu genomförs en\r\nförändring som innebär att en del ansvarsuppgifter\r\ntas ifrån militärbefälhavarna, nämligen\r\nproduktionsledningen av arméförbanden, för att\r\nmöjliggöra en effektiv ledning av integrerade\r\noperationer i landets olika delar.</pre><pre>Det går inte att leda och samordna operationer på\r\ndet sätt som Socialdemokraterna föreslår över de\r\n449 000 kvadratkilometer som Sveriges yta utgör.\r\nFörslaget går tvärtemot krigserfarenhet och\r\ninternationell utveckling. Det är en orealistisk\r\nskrivbordsprodukt. Under skrivbord står vanligtvis\r\npapperskorgar. Låt det vara en antydan om var\r\nförslaget egentligen hör hemma.</pre><pre>Vad gäller behovet av värnpliktsutbildning kan jag\r\nbara konstatera att vi är oense.\r\nSocialdemokraterna tror inte att ÖB har tagit till\r\nvara alla möjligheter att spara. Jag tror det.\r\nUtskottsmajoriteten pekar ändå på det som ligger\r\ni myndigheternas eget intresse, nämligen att aldrig\r\növerutbilda och att verkligen använda den personal\r\nsom finns utbildad och i första hand använda den\r\ntill den uppgift som den är utbildad för. Det nya\r\nsystemet för personalförsörjning tillåter detta och\r\ngör att man spar pengar.</pre><pre>Även här uppfattar jag det socialdemokratiska\r\nförslaget som en ren papperskonstruktion, under\r\ndet att ÖB:s och regeringens volymminskningar\r\nbygger på verkliga förhållanden.</pre><pre>Frågan om s.k. dubbelbrigadutbildning är\r\nnaturligtvis värd att pröva, liksom alla möjliga\r\nbesparingar i fredsproduktionen. Möjligheterna till\r\nbesparingar är emellertid ganska små eftersom en\r\nannan handlingsväg redan valts, nämligen\r\nbrigadutbildning där pansar- och\r\ninfanteriförbanden dels samlokaliserats med, dels\r\ngivits utbildningsansvar för t.ex. underhålls- och\r\ningenjörsförband. Varje sådan sammanslagning\r\nmellan specialtruppsslagsförband och pansar- eller\r\ninfanteriförband spar 15--25 miljoner. Många är\r\nredan gjorda eller beslutade, t.ex. i Boden,\r\nSollefteå, Kristinehamn, Linköping, Skövde,\r\nHalmstad och Hässleholm.</pre><pre>Utbildning av två brigader per regemente spar\r\nenligt Överbefälhavaren överslagsmässigt 25--30\r\nmiljoner per år. På många platser är det här\r\nalternativet uteslutet -- det tar inte motionen\r\nhänsyn till -- på grund av redan gjorda\r\nsamlokaliseringar och investeringar. Därmed är\r\nbesparingen inte möjlig. Fördelen med\r\ndubbelbrigadutbildning är naturligtvis\r\nrationaliteten, men nackdelarna är inte tillräckligt\r\nbelysta.</pre><pre>Dubbelbrigadutbildning skulle t.ex. få allvarliga\r\nkonsekvenser för dels mobiliseringssäkerheten,\r\ninte minst utspridningen över ytan, dels för både\r\nden kort- och långsiktiga återtagningsförmågan.\r\nDen har diskuterats alldeles för litet här i dag. Jag\r\ntycker att den socialdemokratiska reservationen är\r\nkategorisk och ogenomtänkt. Därför gläder det mig\r\natt vi i stället för att fatta ett förhastat beslut i dag\r\nfår anledning att återkomma till frågan om\r\ndubbelbrigadutbildning och anledning att\r\nåterkomma till hela återtagningsproblematiken i\r\nFörsvarsberedningen.</pre><pre>Låt mig så gå över till stridsvagnsfrågan.\r\nReservationen hävdar insinuant att\r\nregeringspartierna stödda på Ny demokrati förra\r\nåret vägrat att se över frågan om\r\npansarvärnsförmågan och\r\nmekaniseringsproblematiken och även behovet av\r\nlättare stridsfordon, pansarbrytande vapen och\r\npansarvärnshelikoptrar. Detta var direkt ur den\r\nsocialdemokratiska reservationen. Sanningen, som\r\nredovisats tidigare här i dag, är att\r\nstridsvagnsfrågan utretts i snart 15 år.</pre><pre>I underlaget till Överbefälhavarens Försvarsmakt\r\n90 finns den noggrannaste jämförelse mellan\r\nattackhelikoptrar och stridsvagnar som gjorts i\r\nSverige. Slutsatsen är helt entydig. Jag vill med\r\nkraft vända mig mot det resonemang som Sture\r\nEricson framförde tidigare att huvuddelen av\r\nförsvarets personal skulle motsätta sig\r\nstridsvagnsanskaffningen. Detta är rent nonsens.</pre><pre>Attackhelikoptersystemet ensamt eller i\r\nkombination med mer eller mindre kvalificerade\r\nmarkstridsförband har mycket begränsade\r\nmöjligheter att på ett avgörande sätt påverka en\r\nangripares styrketillväxt och i det närmaste\r\nobefintliga möjligheter att slå en redan landstigen\r\neller luftlandsatt fiende. Jag tycker att det svenska\r\nförsvaret skall ha den möjligheten och den\r\nkapaciteten.</pre><pre>Praktiska erfarenheter av hur t.ex.\r\nattackhelikoptrar skulle klara den uppgift som\r\nstridsvagnarna löser -- att ta och hålla terräng --\r\nsaknas helt enkelt också internationellt därför att\r\nde inte används och inte bör användas på det sättet.\r\nDet förtjänar dessutom att nämnas att\r\nattackhelikoptrar kostar kanske tre till fyra gånger\r\nså mycket som stridsvagnar. Attackhelikoptrar är\r\njättebra, men med de socialdemokratiska nivåerna\r\nblir det definitivt inga pengar över till\r\nattackhelikoptrar -- någonsin.</pre><pre>Satsningen på pansarvärnsförmågan i övrigt\r\nbehöver Socialdemokraterna inte oroa sig för. Den\r\nutvärderas kontinuerligt. Det har inte minst under\r\nhela 80-talet pågått ett stort projekt inom armén,\r\nvilket utvärderas inom ramen för arméns\r\nstudieverksamhet.</pre><pre>Det finns många studier att ta del av för den som\r\när verkligt intresserad och inte bara vill ta politiska\r\npoäng på att motsätta sig ett stort och dyrt projekt.\r\nRobot 56 BILL, Strix, Bonus och nytt pansarskott\r\nanskaffas efter hand på de ekonomiska nivåer som\r\nregeringen föreslår.</pre><pre>Att än en gång kräva utredning i denna fråga är att\r\nmedvetet förhala arméns enskilt viktigaste\r\nmaterielprojekt.</pre><pre>Även i frågan om sammanslagning av kustartilleriet\r\noch flottan reserverar sig Socialdemokraterna till\r\nförmån för partimotionens kategoriska skrivning.\r\nJag tycker att chefen för Marinen gör ett\r\nimponerande arbete för att samla krafterna. Vad\r\nskall då politisk klåfingrighet tjäna till, annat än att\r\nunderblåsa de motsättningar som faktiskt finns?\r\nNågra stora ekonomiska vinster kommer detta inte\r\natt ge, oavsett om chefen för Marinen lyckas i sitt\r\narbete eller om s-förslaget går igenom.\r\nSamordningsvinsterna förefaller i huvudsak redan\r\ngjorda genom samordningen i ledningsstrukturen.</pre><pre>I frågan om färre flygkommandon ställer jag mig\r\nfrågande till den socialdemokratiska\r\nargumentationen. Det hävdas bl.a. att ett\r\navskaffande av militärbefälhavarnivån kan\r\nmotiveras av det säkerhetspolitiska läget. Min\r\ndefinitiva uppfattning är den att den\r\nmilitärterritoriella indelningen skall stå över sådana\r\nkortsiktiga hänsynstaganden. För mig, och\r\nflygvapenchefen delar denna uppfattning, är det\r\nsjälvklart att antalet flygkommandon skall vara\r\ndetsamma som antalet milon. Han framhåller att\r\ninte minst uthålligheten i ledningssystemet kräver\r\ndet.</pre><pre>Synpunkten att den högre regionala nivån -- alltså\r\nmilostaberna och militärbefälhavarna, som leder\r\nintegrerade operationer av marinstridskrafter,\r\narméstridskrafter och flygstridskrafter -- är\r\nföråldrad kan jag inte dela, lika litet som jag kan ta\r\nansvar för det antal direkt underställda chefer som\r\nhögkvarterat faktiskt skulle få enligt det\r\nsocialdemokratiska förslaget.</pre><pre>Jag skulle vilja säga att grundläggande\r\npsykologiska kunskaper ger vid handen att det är\r\nomöjligt att leda så många förband på det sättet.\r\nMen om avsikten är att minska antalet förband, så\r\natt antalet blir ungefär lika stort som det antal\r\nmilitärområden som vi för närvarande har, kan man\r\nnaturligtvis ha en viss förståelse för förslaget.</pre><pre>Det förslag om fem storflottiljer som\r\nSocialdemokraterna för fram behöver knappast\r\nkommenteras. Att redan nu fatta beslut om att vi\r\nskall ha just fem flottiljer är för tidigt, liksom också\r\natt avgöra var dessa skall placeras. Jag tycker att\r\ndenna fråga i enlighet med förra vårens\r\nförsvarsbeslut skall beredas i Försvarsberedningen\r\ninför ett beslut 1995.</pre><pre>När det gäller det socialdemokratiska särskilda\r\nyttrandet om inriktningen av försvarspolitiken är\r\ndet lätt att instämma i huvuddelarna, även om\r\ndenna möjlighet aldrig gavs i utskottet. De\r\nförhoppningar om ekonomiska vinster som en\r\nkonsekvent tillämpad ettårig återtagningstid skulle\r\nkunna ge kommer nog däremot snabbt att grusas.\r\nHandlingsfrihet i denna bemärkelse när det gäller\r\natt klara en kust- och gränsinvasion kostar\r\ningenting extra. Frågan om längre återtagningstid\r\nbör behandlas i nästa mer långsiktiga\r\nförsvarsbeslut.</pre><pre>Jag tycker inte heller att vi skall överskatta\r\nmöjligheterna att dels tolka politiska och militära\r\nsignaler i tid, dels omsätta dessa signaler i politiska\r\nbeslut och verklighet. Det gör att frågan om en\r\nlängre återtagningstid verkligen måste diskuteras\r\nigenom. Det måste finnas ett system med låga\r\ntrösklar för att detta skall fungera.</pre><pre>Verklig återtagningsförmåga måste finnas inbyggd.\r\nDet är inte denna som åsyftas med tidsangivelsen\r\nett år. Den tid som där åsyftas är den tid som\r\nförsvaret maximalt kan få på sig för att höja sin\r\nkapacitet -- inom ramen för nuvarande personella\r\noch materiella organisation -- från uppgiften att\r\nbetryggande kunna motstå ett strategiskt överfall,\r\nvilket vi skall klara av vid kontrollpunkten 1997, till\r\natt efter mobilisering kunna klara alla de i\r\nförsvarsbeslutet angivna uppgifterna inkl. ett\r\nväpnat angrepp över kust eller gräns.</pre><pre>Herr talman! I praktiken är den socialdemokratiska\r\npolitiken som den presenteras i reservationerna\r\ninget alternativ, och definitivt inget sammanhållet\r\nalternativ. Pengar och verksamhet diskuteras inte i\r\nsamma termer, om ens på samma dag.\r\nReservationerna utgör nålstick mot den\r\nsammanhållna politik som propositionen och\r\nutskottets betänkande ger uttryck för.</pre><pre>Kvalitetssatsningar är vi överens om i ord -- det\r\ngäller t.ex. satsningen på Bamse -- men när det\r\nverkligen gäller, när det kommer till handling, lyser\r\näven detta år röd lampa för viktiga moderniseringar\r\ni de socialdemokratiska reservationerna.</pre><pre>Jag instämmer i Arne Anderssons yrkande om\r\nbifall till försvarsutskottets hemställan.</pre><pre>Anf. 66  STURE ERICSON (s) replik:</pre><pre>Herr talman! Henrik Landerholm är ju anställd på\r\ndepartementet, så det var väl en\r\ndepartementsprodukt som vi nyss lyssnade till. Han\r\när dessutom stridsvagnsofficer i reserven, och det\r\nförklarar hans inställning till anskaffning av\r\nstridsvagnar för kanske 25 miljarder kronor.</pre><pre>Vad jag inte begriper är att han som den militärt\r\nkunnige person han är anser att man inte skall\r\nutnyttja de tusentals brigadutbildade värnpliktiga\r\nsom vi har, utan skall utbilda flera sådana. Det\r\nstrider mot värnpliktslagen, där det föreskrivs att vi\r\nskall utbilda bara för stridsorganisationens behov.\r\nDet behovet är fyllt.</pre><pre>Visserligen tappas denna reserv av under de\r\nkommande åtta åren, men vi bör utnyttja den och\r\nkan därigenom spara hundratals miljoner kronor.</pre><pre>Vad sedan gäller våra ekonomiska förslag har vi\r\nföreslagit att man skall försöka undvika ökningar av\r\nde samlade försvarsutgifterna, och vi ligger kvar på\r\nden nivå som vi ville ha i juni 1992 och som vi\r\nönskade skulle vara oförändrad under\r\nförsvarsperioden.</pre><pre>Att vi är så återhållsamma beror på att vi vet att det\r\när förenat med kostnader att genomföra de ganska\r\nstora omstruktureringar och rationaliseringar som\r\nmåste göras de närmaste åren. Vi delar också\r\nåsikten att det kan vara klokt att avvakta den\r\nsäkerhetspolitiska utvecklingen. Att vårt land\r\nligger kvar på oförändrad nivå gör faktiskt att\r\nSverige är nästan unikt i dagens Europa, Henrik\r\nLanderholm. Alla andra skär ned.</pre><pre>Anf. 67  HENRIK LANDERHOLM (m)\r\nreplik:</pre><pre>Herr talman! Låt mig först kommentera de\r\nekonomiska nivåerna. Det är lätt att säga så som\r\nSture Ericson säger, men 4,7 miljarder under denna\r\nperiod, 10 miljarder under nästa period och enligt\r\nmotionen i anslutning till\r\nkompletteringspropositionen kanske 5--6 miljarder\r\nårligen från slutet av 90-talet omöjliggör ett\r\nuppfyllande av de uppgifter som vi tillsammans gav\r\nförsvaret i 1992 års försvarsbeslut.</pre><pre>Sture Ericson har rätt att anse att vi skall rusta ned,\r\nmen då får han ange för mig och för alla andra här\r\ni kammaren vilka uppgifter han tycker att vi redan\r\nnu kan överge i 1992 års försvarsbeslut. Skulle\r\nSture Ericson säga det, skulle jag respektera det\r\nsom han säger.</pre><pre>När det gäller stridsvagnsanskaffningen noterar jag\r\natt Sture Ericson inte har ett enda argument i sak\r\nför den rigida hållning som socialdemokratin har\r\nintagit. Jag tycker att det är ett billigt sätt att\r\nförsöka vinna politiska poäng att, i linje med\r\ntraditionen att kalla kustkorvetter för plåtschabrak,\r\nkalla stridsvagnar för plåtklumpar, som Sture\r\nEricson gjorde i Länstidningen i tisdags.</pre><pre>De utvärderingar som behöver göras av\r\npansarvärnsförmågan finns. Jag har framför mig på\r\nbänken en sådan, som jag med nöje skall delge\r\nSture Ericson efter denna debatt. Han kan där\r\nexakt ord för ord läsa den analys som gjorts av\r\nattackhelikoptrars och stridsvagnars förmåga.</pre><pre>Låt mig sist av allt säga någonting om användningen\r\nav utbildade soldater. Visst har Sture Ericson rätt i,\r\noch det uttalar också utskottsmajoriteten, att vi\r\nskall utnyttja alla utbildade soldater. Men Sture\r\nEricson har med hjälp av rent teoretiska\r\nberäkningar kommit fram till hur många det skall\r\nbli fråga om. ÖB och regeringen har sett till vilket\r\nantal som finns, vilken utbildning de har och i vilket\r\nåldersläge de är, och man har också tagit hänsyn till\r\nom de skall utnyttjas i det territoriella försvaret\r\neller på annat sätt. På detta sätt har man kommit\r\nfram till den besparing som utskottet nu föreslår.</pre><pre>Anf. 68  STURE ERICSON (s) replik:</pre><pre>Herr talman! Antalet soldater i fem brigader\r\nbestående av 5 000 man vardera blir 25 000.\r\nRegeringen anser att bara 2 000 av dessa 25 000 kan\r\nutnyttjas. Vi tror att många fler kan utnyttjas och\r\natt hundratals miljoner kronor kan sparas in.</pre><pre>För att skapa utrymme för den modernisering som\r\nkrävs har vi fört fram ett tiotal större förslag i våra\r\nreservationer, förslag som grovt räknat ger ungefär\r\n1 miljard om året till ökade satsningar på ny\r\nmateriel när en konsekvent tvåbrigadsutbildning\r\nhar genomförts. För övrigt vill jag tacka Henrik\r\nLanderholm för att han åtminstone antydde en viss\r\nreträtt när det gäller tvåbrigadsutbildning.</pre><pre>Ungefär 1 miljard kan vi lösgöra genom\r\nrationaliseringar för materielanskaffning för\r\nmodernisering. Våra resonemang går faktiskt ihop,\r\nmen jag förstår ju att Henrik Landerholm här\r\nmåste företräda Anders Björcks departement. Han\r\nhar ju betalt för det.</pre><pre>Anf. 69  HENRIK LANDERHOLM (m)\r\nreplik:</pre><pre>Herr talman! Jag har inte mycket betalt. Men jag\r\nskulle företräda departementet med glädje även\r\nom jag skulle vara tvungen att göra det gratis.</pre><pre>Jag vill återigen kommentera frågan om\r\nutbildningen av soldaterna. Med det system som\r\nfinns nu finns det inget som helst intresse hos de\r\nmilitära myndigheterna att använda de utbildade\r\nsoldaterna. Sture Ericsons antaganden är en ren\r\npapperskonstruktion.</pre><pre>Det är självklart att vi skall diskutera frågan om\r\ndubbelbrigaderna. Vi skall diskutera alla\r\nmöjligheter att spara i fredsorganisationen. Men i\r\nden motion ni har väckt och den reservation som ni\r\nhar fogat till betänkandet vill ni att detta skall\r\navgöras snabbt och direkt och att regeringen skall\r\nåterkomma med förslag.</pre><pre>Det finns stora nackdelar med dubbelbrigaderna.\r\nHur skall vi kunna växla upp antalet brigader om\r\ndet redan är fullt överallt? ÖB:s gamla förslag om\r\ndubbelbrigader byggde på att alla män gavs en\r\ngrundläggande utbildning. Vi klarar alltså inte\r\nåtertagningsförmågan. Med det nuvarande\r\nsystemet finns inte denna buffert av utbildade män\r\nutan allt måste göras om från början.</pre><pre>Fler regementen i grundorganisationen ger en\r\nstörre befälskader som grund för återtagning. Det\r\nger också totalt sett fler utbildingsanordningar, fler\r\növnings- och skjutfält och mera slack i\r\norganisationen -- som behövs för att klara en\r\nåtertagning. Kanske är den återtagningsförmågan\r\nvärd de några hundra miljoner kronor om året som\r\nen sådan förändring skulle spara in.</pre><pre>Ni kallar 5--6 miljarder i slutet av 90-talet för stora\r\nbesparingsförslag. En förändring mot\r\ndubbelbrigadutbildning skulle kanske ge 200--300\r\nmiljoner kronor. Det här är att diskutera\r\npenningsummor som inte kan jämföras under\r\nsamma dag. De stora besparingarna är ännu inte\r\nredovisade. Pengarna räcker inte till de stora och\r\nviktiga materielprojekt som är grunden för den\r\nmodernisering av svenska försvaret som angavs i\r\nförsvarsbeslutet 1992.</pre><pre>Jag noterar också att jag inte har fått något svar på\r\nfrågan om vilka uppgifter i 1992 års försvarsbeslut\r\nsom måste överges för att det skall vara möjligt att\r\nfölja de socialdemokratiska anslagsnivåerna.</pre><pre>Anf. 70  SVEN LUNDBERG (s):</pre><pre>Herr talman! Jag får harangera försvarsministern\r\nför att han är så uthållig och fortfarande är kvar i\r\nkammaren. Vi är inte så många här, och kanske är\r\ndet snart bara han och jag kvar. Jag får tolka det\r\nsom ett genuint intresse för försvarspolitiken.</pre><pre>Herr talman! I den proposition som ligger till grund\r\nför debatten i dag, kan man ta del av\r\nförsvarsministerns resultatbedömning för armén för\r\n1991/92. I propositionen framgår bl.a.:\r\n''Krigsförbandsutvecklingen har i huvudsak nått\r\nangivna mål. Brister i krigsduglighet kvarstår vid\r\nvissa förband på grund av uteblivna eller\r\nreducerade övningstillfällen samt materiella brister\r\nsåväl vad gäller kvalitet som kvantitet och\r\ntillgänglighet.'' Vidare anser försvarsministern att\r\ndetta medför att grund- och\r\nrepetitionsutbildningen samt den materiella\r\nförnyelsen bör prioriteras. Dessa frågor har\r\nförsvarsministern varit inne på tidigare i dag.</pre><pre>Herr talman! Ja, det centrala problemet för armén\r\när brister i arméförbandens krigsduglighet på grund\r\nav eftersatt materiell förnyelse och eftersatta\r\növningstillfällen. Den socialdemokratiska linjen är\r\natt förstärka arméförbandens krigsduglighet med\r\nhjälp av materiell förnyelse och bättre\r\nutbildningsbetingelser. Den linjen tycks nu de flesta\r\nvara överens om. Men det här fordrar också att\r\nekonomiska förutsättningar för den nödvändiga\r\nkvalitetshöjningen inom arméns organisation\r\nskapas.</pre><pre>Vi socialdemokrater har visat på sätt att i en\r\nallmänt krympande ekonomi kunna skapa\r\nutrymme för en kvalitetshöjning i arméns\r\nkrigsorganisation. Här har vid flera tillfällen i dag\r\nhänvisats till sambandet mellan ekonomi, önskemål\r\noch behov. Men det bör göras klart att det är den\r\nnuvarande regeringen som bär ett stort ansvar för\r\nden ekonomiska situationen i landet och som\r\nnaturligtvis slår på alla politikområden. Vi tvingas\r\nkonstatera att även försvaret måste utsättas för\r\nförändringar. Det här har också försvarsministern\r\nvarit inne på tidigare i dag.</pre><pre>Jag konstaterar också att försvarsministern i\r\npropositionen uttalar att den påbörjade\r\nomstruktureringen av armén i form av\r\nsammanslagningar och nedläggningar av\r\nfredsetablissementet skall fullföljas.\r\nFörsvarsministern anser vidare att för att\r\nsparmålen i 1992 års stabiliseringsproposition skall\r\nkunna uppfyllas måste ytterligare reduceringar\r\ngenomföras i grundorganisationen jämfört med vad\r\nsom anges i beslutet.</pre><pre>Men på ett par väsentliga områden där\r\nförsvarsministern har lagt fram förslag till\r\nförändringar går det att konstatera att dessa är\r\ndåligt underbyggda.</pre><pre>Först och främst gäller det förslaget att A 4 i\r\nÖstersund skall lämna sitt kasernområde och\r\nsamordnas med I 5. Det förslaget har inte tillstyrkts\r\nav utskottet. I Östersund har de civila och militära\r\nmyndigheterna i samarbete utarbetat ett förslag\r\nsom bättre tillgodoser krav på rationalitet och\r\nflexibilitet. Utskottet delar uppfattningen i de\r\nslutsatser som har framkommit i förslaget från\r\nÖstersund. Utskottet ställer sig bakom förslaget.\r\nRepresentanter från de statsbärande partierna har\r\nuttalat att detta är den rätta och riktiga tolkningen\r\nav riksdagens beslut. Sture Ericson har redovisat\r\natt det har förekommit andra tolkningar inom det\r\nmilitära etablissementet.</pre><pre>Försvarsministern föreslår också att med hänsyn till\r\nbehovet av att säkerställa erforderlig\r\nkompetensutveckling och för att åstadkomma en\r\nlångsiktig besparingseffekt, bör\r\nluftvärnsutbildningen i södra militärområdet i\r\nhuvudsak koncentreras till endast ett\r\nverksamhetställe. Han föreslår i propositionen att\r\nLv 4 i Ystad läggs ned och att Lv 6 i Göteborg\r\nomlokaliseras till Halmstad.</pre><pre>Vi socialdemokrater delar uppfattningen att\r\nluftvärnet bör koncentreras till ett\r\nverksamhetsställe i Milo syd. Men vi anser att Lv 6\r\nborde samlokaliseras med Lv 4. Enligt den\r\nutredning som har gjorts av chefen för armén har\r\nLv 4 de bästa utbildningsbetingelserna.\r\nEkonomiskt är Ystadsalternativet att föredra\r\njämfört med en lokalisering till Halmstad, som i sin\r\ntur kräver betydande investeringar.</pre><pre>Försvarsministern har inte heller i den här frågan\r\nhaft någon framgång -- tyvärr.</pre><pre>Efter diverse turer mellan Ny demokrati och\r\nregeringen har det blivit en kompromiss som\r\ninnebär att Lv 4 inte läggs ner men att Lv 6\r\nsamlokaliseras till Halmstad.</pre><pre>Vart tog då målsättningen vägen om att säkerställa\r\nen erforderlig kompetens och att uppnå en\r\nlångsiktig besparingseffekt? Vart tog inriktningen\r\nvägen om att koncentrera verksamheten till ett\r\nställe för luftvärnet i Milo Syd? Det blev ingenting\r\nav detta! Kompromissen innebär i stället en icke\r\nönskvärd uppsplittring av kompetensen inom\r\nluftvärnet, samtidigt som besparingarna uteblir.\r\nDet här kommer att ge betydande problem för\r\nframtiden när det gäller luftvärnets organisation i\r\nde södra delarna av landet.</pre><pre>Herr talman! Jag sade tidigare att vi\r\nsocialdemokrater anvisat vägar till långsiktigt\r\nhållbara besparingar i arméstrukturen för att skapa\r\nutrymme för en materiell förnyelse inom arméns\r\nkrigsorganisation. Den i särklass största\r\nbesparingen som vi socialdemokrater föreslår är en\r\növergång till tvåbrigadutbildning. Jag lyssnade\r\nockså på Anders Björck när han var i Sälen. Han\r\nnoterade att betydande besparingar kan göras med\r\nhjälp av tvåbrigadutbildningen.</pre><pre>Vi socialdemokrater noterar att vår linje om\r\ntvåbrigadutbildning får stöd av allt fler, även från\r\nden militära personalen ute på förbanden och här i\r\nkammaren av Henrik Landerholm.</pre><pre>Herr talman! Om vi skall kunna åstadkomma en\r\nkvalitetshöjning inom arméns krigsorganisation,\r\nvilket vi alla önskar, borde vi söka nå breda\r\nuppgörelser som håller långsiktigt. Men det\r\nförutsätter att vi kommer bort från den\r\nkortsiktighet som för närvarande präglar\r\nförsvarspolitiken här hemma.</pre><pre>Herr talman! Jag yrkar bifall till reservationerna 8\r\noch 9.</pre><pre>Anf. 71  HENRIK LANDERHOLM (m)\r\nreplik:</pre><pre>Herr talman! Låt mig kort säga någonting om\r\nluftvärnsutbildningen. Den kompromiss som\r\nutskottsmajoriteten står bakom innebär inte att vi\r\nkommer att inom armén totalt sett utbilda vid fler\r\nverksamhetsställen än vad som skulle ha blivit fallet\r\nom den socialdemokratiska reservationen hade gått\r\nigenom. I så fall hade ju verksamhet fortfarande\r\nfunnits i Halmstad resp. i Ystad.</pre><pre>Att beredskapen -- eller vi kanske skall säga den\r\noperativa förmågan -- skulle gå ned bl.a. för\r\nHawksystemen, om vi hade fullföljt förslaget att\r\nflytta luftvärnsutbildningen från Ystad till\r\nHalmstad, har utskottsmajoriteten tagit hänsyn till.\r\nDet är en salomonisk lösning som har uppnåtts.\r\nDen kostar tyvärr mer, och det är nu upp till\r\nregeringen att försöka lösa det problemet.</pre><pre>Så en kort kommentar när det gäller\r\ndubbelbrigadutbildningen. Jag tror definitivt inte\r\natt den är något alexanderhugg som kan lösa arméns\r\nekonomiska problem.</pre><pre>Som jag angav i mitt huvudanförande, måste också\r\nfrågan om dubbelbrigadutbildning prövas i\r\nförsvarsberedningen, liksom alla andra möjligheter\r\natt söka efter effektiv förbandsproduktion. Men\r\ndet jag uppehöll mig vid, som jag hoppas att Sven\r\nLundberg lyssnade på, var alla de nackdelar som\r\ninte är tillräckligt belysta, vare sig i den\r\nsocialdemokratiska partimotionen, i den\r\nsocialdemokratiska reservationen eller i debatten i\r\növrigt, som ett införande av utbildning av\r\ndubbelbrigader vid ett fåtal förband skulle\r\ninnebära. Jag tänker på konsekvenserna för\r\nåtertagningsförmågan på kort och lång sikt resp.\r\nmobiliseringssäkerheten, på grund av arméns då\r\nbegränsade utspridning över ytan.</pre><pre>De nackdelarna är stora, och de gör att min\r\npreliminära slutsats är att idén sannolikt inte är\r\nmöjlig att genomföra. Likväl tycker jag att vi skall\r\nvara öppna också för socialdemokratiska förslag\r\noch diskutera denna liksom andra\r\nförbandsproduktionsfrågor i försvarsberedningen\r\noch återkomma med ett ja eller nej i förslag längre\r\nfram.</pre><pre>Anf. 72  SVEN LUNDBERG (s) replik:</pre><pre>Herr talman! Låt mig först konstatera med\r\nanledning av Henrik Landerholms replik att vårt\r\nförslag i den centrala delen av luftvärnsfrågan, när\r\ndet gäller att få ett utbildningsställe i Milo Syd, är\r\nbortspelat. Det innebär att det blir en uppsplittring\r\nsom ingen av oss önskade. Inte heller uppnås den\r\nbesparingseffekt och den rationalitet som låg i\r\nförslaget.</pre><pre>Ni gjorde upp med Ny demokrati om en\r\nkompromiss. Men Ny demokrati var så att säga på\r\nvår linje, som var den rationella och riktiga. När vi\r\nbesökte Ystad, Göteborg och Halmstad fick vi ett\r\nbra underlag. Vi kunde väl egentligen alla\r\nkonstatera att Ystadsalternativet var att föredra,\r\nmen det är ett uttryck för den parlamentariska\r\nsituationen att vi nu får denna kortsiktighet och\r\ndåliga lösningar på grund av detta. Det är att\r\nbeklaga. Som jag sade, kommer dagens beslut\r\nnaturligtvis att innebära problem för framtiden när\r\ndet gäller luftvärnsorganisationen i Milo Syd.</pre><pre>Tvåbrigadsutbildningen är inget alexanderhugg\r\nsom löser alla problem, säger Henrik Landerholm.\r\nNej, förvisso inte, men den innebär ändå\r\nrationalitet i fråga om utbildning av brigaderna, och\r\nden innebär också en betydande besparing.</pre><pre>Visst kan man pröva socialdemokraternas uppslag,\r\nsäger Henrik Landerholm. Tvåbrigadsutbildningen\r\när den väg som vi anvisar framöver i en krympande\r\nekonomi. Här finns det ju möjlighet att göra\r\nbesparingar. Och det finns, som sagt, många ute på\r\nförbanden som delar den uppfattningen.</pre><pre>Anf. 73  HENRIK LANDERHOLM (m)\r\nreplik:</pre><pre>Herr talman! Jag angav i mitt huvudanförande de\r\nrationalitetsfördelar som ett dubbelbrigadssystem\r\nskulle kunna innebära. Men ni kräver inte att det\r\nskall prövas utan att det skall genomföras, och det\r\när något helt annat. Ni gör det kategoriskt i\r\npartimotionen och ni gör det kategoriskt i\r\nreservationen. Ni kräver att regeringen skall\r\nåterkomma med ett förslag om hur systemet skall\r\nutformas. Det tycker jag är onyanserat, och jag\r\nanser att frågan inte har undergått tillräcklig\r\nprövning.</pre><pre>Jag motsäger inte att det finns människor som har\r\ndiskuterat detta, men vad Sven Lundberg helt\r\nbortser ifrån är att redan tidigare -- jag höll på att\r\nsäga redan under socialdemokratisk regeringstid --\r\ngjordes ett vägval som innebär att huvudlinjen har\r\nvarit och fortsätter vara samlokalisering av\r\nspecialtruppsförband och brigadproducerande\r\nförband, dvs. pansar- och infanteriförband.</pre><pre>De samlokaliseringarna ger också stora\r\nbesparingar, om än inte på miljonen när lika stora\r\nbesparingar som den dubbelbrigadutbildning som\r\nSven Lundberg inte föreslår skall prövas utan\r\nkräver att regeringen skall återkomma med förslag\r\nom hur den skall genomföras. Det är dåligt\r\nunderbyggt.</pre><pre>Anf. 74  SVEN LUNDBERG (s) replik:</pre><pre>Herr talman! Det råder ingen tvekam om vad vi\r\nsocialdemokrater vill på den här punkten. Nu\r\nkommer vi inte att få igenom vårt förslag i dagens\r\nbeslut, men försvarsministern finns ju här i\r\nkammaren, och han har för sin del sett stora\r\nbesparingseffekter i vårt förslag och är säkert\r\nintresserad av att spara pengar även i försvaret.</pre><pre>Det finns rationella skäl för att genomföra vårt\r\nförslag, och då kan ju ändå debatten i dag vara en\r\nklar signal till regeringen att börja förbereda ett\r\ngenomförande av det, om man skall hinna med det\r\nunder den här mandatperioden -- det kan ju finnas\r\nen annan majoritet inom kort.</pre><pre>Anf. 75  Försvarsminister ANDERS BJÖRCK\r\n(m):</pre><pre>Herr talman! Sven Lundberg hade vissa synpunkter\r\npå lösningarna i Östersund resp. av\r\nluftvärnsproblematiken. Låt mig än en gång\r\nunderstryka att när snabba besked efterlyses av\r\nriksdagen -- det var ju en beställning att det skulle\r\ngå snabbt -- kan det naturligtvis alltid uppstå en\r\ndiskussion om beredningsunderlaget. Det vore\r\nkonstigt, om det inte gjorde det.</pre><pre>Det vore också konstigt, om inte starka regionala\r\neller lokala intressen protesterade. Min erfarenhet\r\när att det spelar ingen roll vilket underlag som\r\npresenteras. Den lokala reaktionen blir lika stark\r\nändå, och den påverkas inte i någon större\r\nutsträckning av det sifferunderlag som presenteras.\r\nI de fall då sifferunderlaget icke har ifrågasatts i\r\nförsvarsutskottet eller i kammaren har protesterna\r\nvarit precis lika starka som i de fall då det har varit\r\ndiskussioner här.</pre><pre>Egentligen skall vi som är försvarsvänner vara\r\nglada över detta. Det vore ju alldeles förfärligt, om\r\nönskemålen om att bli av med förbanden vore\r\noerhört starka. Vi bör rimligtvis vara glada över att\r\nman vill behålla sitt förband. Det är inte på alla\r\nställen i världen som det förhållandet råder.</pre><pre>Jag begärde ordet därför att Sven Lundberg\r\nefterlyste -- han använde det ordet -- breda\r\nlösningar. Jag delar helt hans uppfattning. En del av\r\nförbandskarusellerna och förbandsdiskussionerna,\r\nsom inte minst har varit flitigt förekommande i\r\nmedia, ökar naturligtvis inte allmänhetens\r\nförtroende, vare sig för riksdagen, för\r\ndepartement, för försvarsledning eller skall vi säga\r\nför försvaret i största allmänhet. Det vore konstigt\r\nom effekten blev att förtroendet ökar.</pre><pre>Just därför är det så viktigt att man inte av snäva\r\npartitaktiska skäl utnyttjar den här typen av\r\nsituationer, när vi gemensamt har fått ett ansvar i\r\nriksdagen att vidta besparingar. Det är lätt hänt att\r\nbarnet far ut med badvattnet.</pre><pre></pre><pre>Det är klart att det förekommer överord. Vi kan\r\nalla göra oss skyldiga till sådana i den politiska\r\ndebattens hetta. Men ytterst har vi ett ansvar för att\r\nförsvaret bedrivs rationellt och att\r\nskattebetalarna -- inte generalerna -- får ut maximal\r\neffekt av varje skattekrona. Vi har inte ett försvar\r\nför generalernas eller amiralernas skull. Vi har det\r\nför att försvara Sverige, vårt land, men också det\r\ndemokratiska systemet och de värderingar som vi\r\nalla, trots att det finns politiska olikheter, slår vakt\r\nom och helhjärtat ställer upp på. Den aspekten\r\nkommer nästan alltid bort i försvarsdebatten.</pre><pre>När det gäller breda lösningar finns det forum för\r\nsådana, nämligen riksdag, försvarsutskott och inte\r\nminst den försvarsberedning som har tillsatts. Om\r\ndiskussionen förs i den lugna och sakliga ton som\r\nSven Lundberg och många med honom -- dock inte\r\nalla -- här har anslagit är jag övertygad om att det\r\nfinns goda förutsättningar för att man, med respekt\r\nför varandras åsikter, hittar lösningar. Vi har ju\r\nändå en sådan tradition. Men om man till varje pris\r\nvill ställa till rabalder, skrika högt, finna fel och\r\nförsöka leta fram möjligheter att angripa\r\nregeringen kan man kanske vinna en och annan\r\nkortsiktig politisk poäng -- jag är inte säker på att\r\nman gör det, eftersom väljarna är litet listigare än\r\nså -- men då handlar det inte om att man är särskilt\r\nkonstruktiv.</pre><pre>Jag vill avsluta med att säga att det finns fyra partier\r\ni regeringen. Vi har med stor lätthet, även om det\r\nhar förts diskussioner, lyckats komma fram till\r\ngemensamma lösningar på försvarsområdet. Vi har\r\nkommit fram till dessa tillsammans med Ny\r\ndemokrati. Det har gått utmärkt, även om det\r\nibland har funnits väldigt olika utgångspunkter. Det\r\nkanske finns anledning att fundera över varför\r\ndetta samarbete icke har kommit att omfatta\r\nSocialdemokraterna. Jag tror inte att det är Sven\r\nLundbergs fel. Det finns andra skäl.</pre><pre>Anf. 76  SVEN LUNDBERG (s) replik:</pre><pre>Herr talman! Jag beklagar naturligtvis att\r\nunderlaget i det exempel som jag tog upp var så\r\nbristfälligt. Jag kan också hålla med om att det så\r\natt säga kan ske olycksfall i arbetet. Men jag vet att\r\nman i det arbete som utfördes i Östersund, mellan\r\nmilitära och civila myndigheter, redan i ett tidigt\r\nskede hade dessa tankegångar och förslag. Men de\r\nhar inte fångats upp av arméchefen eller\r\ndepartementet. Det beklagar jag.</pre><pre>Lv-frågan kanske vi inte behöver kommentera så\r\nmycket mer. Den är ett resultat av den\r\nparlametariska situationen i riksdagen. Den är\r\nockså beklaglig.</pre><pre>Jag skall kommentera frågan om breda\r\nuppgörelser. Ja, det är bra, Anders Björck, om vi\r\nkan få mer av den lugna tonen och den sakliga\r\ninriktningen i försvarspolitiken. Vi vet ju alla vad\r\ndet innebär för anställda om försvarspolitiken blir\r\nalltför kortsiktig och ryckig.</pre><pre>Jag beklagar att det har funnits exempel på att\r\nförsvarsministern har slängt fram förslag, som vi\r\nhar fått ta ställning till här i riksdagen utan de\r\nförberedande diskussioner som vi har krävt. Det är\r\nnaturligtvis inte bra för samförståndsandan.</pre><pre>Det här handlar nog i väldigt stor utsträckning om\r\natt vi måste komma bort från de ideologiska eller\r\ndogmatiska bindningarna i försvarspolitiken. Jag är\r\nnaturligtvis medveten om att alla de utfästelser som\r\nModeraterna gjorde i det senaste valet -- om ett\r\npåslag med 20-27 miljarder kronor -- naturligtvis\r\nbinder Moderaterna väldigt hårt. Men jag tror att\r\nalla inser att det var alltför orealistiska förslag.\r\nAnders Björck, jag tror att Moderaterna kan skilja\r\nsig från dessa utan att skämmas och att vi kan\r\ninträda på en ny väg för att nå de här breda\r\nuppgörelserna.</pre><pre>Anf. 77  Försvarsminister ANDERS BJÖRCK\r\n(m):</pre><pre>Herr talman! Jag har tidigare i dag fått -- får jag väl\r\nsäga -- beröm från flera håll för att jag just har varit\r\nodogmatisk som försvarsminister. Jag har\r\ngenomfört förändringar som man inte hade trott att\r\njag skulle medverka till. De fyra regeringspartierna\r\noch även Ny demokrati har i år faktiskt, som jag\r\nsade, lyckats få fram lösningar som har ett\r\nparlamentariskt underlag. Jag kan försäkra att det\r\ninte är alldeles enkelt. Det går inte att vara särskilt\r\ndogmatisk i sådana situationer.</pre><pre>Det är faktiskt en försvarsministers uppgift att\r\nlägga fram förslag till riksdagen. Om det sker\r\nsnabba förändringar och det kommer snabba\r\nbeställningar i form av krispaket med vidhängande\r\nbud om att man redan i januari skall lägga fram\r\nförslag -- vilket var en direkt riksdagsbeställning,\r\ndet är bara att läsa riksdagsskrivelsen -- är det klart\r\natt det går undan. Får jag ändå nämna att de förslag\r\nsom har behandlats under tidigare skeden under\r\ndet här året, t.ex. nedläggningen av F 6, förändrade\r\nvärnpliktsförmåner och besparingar för\r\ncivilförsvaret, kom till utomordentligt snabbt. Men\r\ndetta skedde faktiskt i en uppgörelse som\r\ninkluderade Socialdemokraterna. Man får väl ändå\r\nsäga att det förekom en bred uppgörelse över\r\npartigränserna.</pre><pre>Frågan om det skall vara en tvåbrigadslösning eller\r\ninte är förvisso inte avgjord. Den är väl någonting\r\nsom lämpar sig för en inträngande och saklig debatt\r\ni den försvarsberedning som finns, där man får ge\r\noch ta liksom på andra områden. Men det är\r\nfaktiskt inte lämpligt att man nu fattar ett beslut\r\nutan den här beredningen, med tanke på de\r\noerhörda konsekvenser detta medför för försvaret\r\nmen också för de orter som berörs.</pre><pre>Man skall heller inte misstro varandras avsikter. Jag\r\nkan försäkra kammaren att Henrik Landerholm\r\nnär han här håller anföranden i försvarsfrågor inte,\r\nsom påstods för en liten stund sedan, läser upp\r\nskrivna departementspapper. Han håller heller inte\r\nanföranden av det slag som han har gjort i dag\r\ndärför att han har betalt av Försvarsdepartementet.\r\nJag tror inte att hans truppslagstillhörighet\r\npåverkar honom som försvarspolitiker, som\r\npåstods här, när det gäller viktiga avvägningsfrågor\r\ninom armén.</pre><pre>Herr talman! Jag har i snart 25 år varit\r\nriksdagsledamot. Jag valdes in 1968. Jag har\r\ndebatterat med en lång rad av socialdemokrater\r\nsom har varit politiskt sakkunniga i olika\r\ndepartement. Jag kan försäkra -- och det går bra att\r\ntitta i kammarens protokoll -- att jag inte vid något\r\ntillfälle i debatten i kammaren har försökt att så ut\r\nmisstroende när det gäller deras trovärdighet. De\r\ngör en god tjänst som politiskt sakkunniga, till på\r\nköpet mot mycket blygsam ersättning.</pre><pre>Anf. 78  SVEN LUNDBERG (s) replik:</pre><pre>Herr talman! Anders Björck håller inte ordning på\r\nreplikomgångarna. Detta var en replik till mig, och\r\njag har alltså inte sagt att Henrik Landerholm läser\r\nuppskrivna manuskript från departementet och att\r\nhan är avlönad av departementet. Det enda som jag\r\nsade i det sammanhanget var att Henrik\r\nLanderholm ju har goda kontakter med\r\ndepartementet och skulle kunna påverka en positiv\r\nutveckling när det gäller tvåbrigadsutbildningen.\r\nDet var vad jag sade. Så den här repliken till mig\r\nvar felriktad. Det var ett bomskott.</pre><pre>Försvarsministern sade att han harangerats för sina\r\nodogmatiska lösningar. Jag hörde också det, men\r\ndet var ju från företrädare för ett av\r\nregeringspartierna. Det är ganska normalt att man\r\ngör så. Jag tror inte att man behöver slicka i sig det\r\nså mycket. Vi har ändock under den här tiden\r\nupplevt att Anders Björck har gått litet snabbt fram\r\nibland. När det gällde MOB-förbanden begärde vi\r\natt snabbt få ärendet tillbaka från regeringen sedan\r\nPliktutredningen hade lagt fram sitt förslag. Men så\r\nblev det icke. Det finns också andra exempel på\r\ndet.</pre><pre>När det gäller breda uppgörelser pekar Anders\r\nBjörck på krisuppgörelsen med\r\nSocialdemokraterna. Låt det bli ett gott exempel på\r\nhur man kan ställa upp för breda lösningar när\r\nsituationen så kräver. Det gjorde\r\nSocialdemokraterna. Det tog vi inte många poäng\r\npå, men vi ansåg att det var nödvändigt att göra\r\ndetta för ekonomins och landets skull. Inom vårt\r\nområde, försvarspolitiken, finns det all anledning\r\nför alla parter att anstränga sig.</pre><pre>Anf. 79  Försvarsminister ANDERS BJÖRCK\r\n(m):</pre><pre>Herr talman! Jag är naturligtvis ledsen om Sven\r\nLundberg uppfattade mina ord om Henrik\r\nLanderholms förträfflighet och oväld som någon\r\nform av pekpinne till honom. Det var bara en\r\nallmän sakupplysning till kammarens ledamöter\r\nsom jag tog mig friheten att komma med när jag\r\nändå beträdde talarstolen. Detta var absolut inte\r\nriktat mot Sven Lundberg.</pre><pre>För varje statsråd -- men naturligtvis också för\r\nriksdagsutskott och rikdagsledamöter -- ligger det\r\nen paradox i att vi ibland får beställningar från\r\nriksdagen. Det gäller ingalunda bara\r\nFörsvarsdepartementet. Vi får beställningar om att\r\nman skall spara på vissa områden eftersom läget är\r\nbekymmersamt och det skall gå snabbt. När vi\r\nsedan effektuerar detta som goda, lydiga\r\nparlamentariska tjänare -- det blir man efter några\r\ndecennier i riksdagen -- får man naturligtvis vara\r\nberedd att få kritik för att det går för snabbt. Det\r\nkänns inte alltid särskilt rättvist. Det är inte så att\r\njag har haft någon större längtan att gripa in vad\r\ngäller Östersund eller luftvärnsproblematiken i\r\nsödra Sverige. Jag hade varit utomordentligt glad\r\nom jag hade sluppit detta. Det var inte mitt förslag.\r\nDet kom som en följd av ett krispaket, som var\r\nnödvändigt för landet men som fick\r\nbekymmersamma konsekvenser för försvaret. Men\r\nvi måste veta var vi skall sätta ner foten. Kommer\r\ndet beställningar om snabbhet får riksdagen\r\nursäkta om man uppfyller riksdagens krav.</pre><pre>Det finns ju alltid en möjlighet att göra justeringar\r\nhär. Jag tycker att vi skall ta tillfället i akt när det\r\ngäller större strukturförändringar. Dit hör\r\ndiskussionen om tvåbrigadssystem. Jag tycker att\r\nman skall ta god, eller åtminstone rimlig, tid på sig\r\nför att fundera över detta. Det gäller också en rad\r\nandra saker som vi nu i lugn och ro skall diskutera\r\ni Försvarsberedningen. Vi fattar försvarsbeslut vart\r\nfemte år, just för att man skall kunna göra den\r\ntypen av bedömningar. Jag har sagt åtskilliga\r\ngånger att 1997 års försvarsbeslut självfallet\r\nkommer att bli mycket viktigt, inte minst vad avser\r\nde ekonomiska ekonomerna.</pre><pre>Jag har ingen annan uppfattning än t.ex.\r\nfolkpartiledaren Bengt Westerberg om att det är\r\nsjälvklart att om läget runt omkring oss vore\r\nutomordentligt och demokratin t.ex. var fast\r\nförankrad i Ryssland, skulle vi naturligtvis kunna\r\ngöra justeringar i försvarsanslaget. Det är därför vi\r\nhar försvarsbeslut. Ju mera enighet vi kan uppnå i\r\ndessa långsiktiga frågor, desto bättre är det.</pre><pre>Herr talman! Jag vill understryka att det inte är\r\nnågon enkel pedagogisk uppgift att försöka\r\növertyga svenska folket om vikten av ett bra\r\nsvenskt försvar som håller långsiktigt. Det är\r\nframför allt inte lätt när det är kärvt i\r\nsamhällsekonomin. Därför är det så viktigt med en\r\nlugn samtalston och att man hjälps åt att ta ansvar.</pre><pre>Jag har fått uppleva en tradition. Jag sysslade med\r\nförsvarsfrågor även för ett antal år sedan när\r\nsocialdemokratiska försvarspolitiker som Sven\r\nAndersson, Anders Thunborg, Erik Holmkvist\r\nm.fl. var utomordentligt lätta att ha att göra med\r\noch diskutera med. Vi tyckte inte alltid på samma\r\nsätt, men det fanns ett bra samtalsklimat som\r\nbetydde mycket för försvarets utveckling.</pre><pre>Anf. 80  STIG GRAUERS (m):</pre><pre>Herr talman! Inledningsvis vill jag yrka bifall till\r\nutskottets hemställan.</pre><pre>Dagens debatt har med all tydlighet visat på de\r\nskillnader i bedömningar som föreligger mellan\r\nregeringspartierna å ena sidan och\r\nsocialdemokratin å den andra.</pre><pre>Regeringspartierna tar sin utgångspunkt i den\r\nsäkerhetspolitiska målsättning som låg till grund för\r\n1992 års försvarsbeslut. Denna, som det rådde\r\nenighet om, bildar alltså bas för de mål och\r\nuppgifter för totalförsvaret som varit vägledande\r\nför utskottsmajoriteten.</pre><pre>Socialdemokraterna reser, i detta betänkande, inga\r\nformella invändningar mot formuleringarna av de\r\nsäkerhetspolitiska målen. Reellt gör de emellertid\r\ndet. Detta framgår av deras reservationer som är\r\nfogade till dagens betänkande. Det framgår också\r\nav den socialdemokratiska partimotionen, vari\r\nframhålls att en krympning av det militära försvaret\r\ni flera länder i Europa kan tjäna som förebild för\r\nkrympning även av det svenska försvaret.</pre><pre>Jag hävdar att detta inte är en relevant jämförelse\r\noch att den därför inte kan utgöra underlag för\r\nbeslut om vårt svenska försvars utformning. Vårt\r\nförsvar har under en följd av år formats för att\r\ntillgodose våra behov av frihet och fredlig\r\nsamverkan i vår del av världen. Många av de\r\nfrämmande stater, med vilka jämförelse nu görs,\r\nhar haft andra mer omfattande motiv för de\r\nsatsningar de tidigare gjort på sina militära försvar.\r\nDeras motiv har resulterat i kraftiga upprustningar\r\nunder de gångna årtiondena, då vi ej upprustat utan\r\nsnarare nedrustat.</pre><pre>Från majoritetens sida har det säkerhetspolitiska\r\nställningstagandet naturligt nog påverkats av de\r\nhotbilder som noterats i vår omvärld.</pre><pre>Vi menar att det är för tidigt att dra långtgående\r\nväxlar på det förhållandet att t.ex. Warszawapakten\r\nhar upplösts. Osäkerheten om utvecklingen i de\r\nstater som ingick i den pakten är fortfarande stor.\r\nRyssland förblir, trots de oroligheter som vi\r\ndagligen får information om, en maktfaktor, inte\r\nminst genom sin storlek men också genom den\r\nmilitära respotential man förfogar över och som de\r\nfacto utgör ett reellt hot.</pre><pre>NATO-länderna och några andra länder i vår\r\nnärhet avrustar, säger man i den\r\nsocialdemokratiska reservationen. Detta är rätt,\r\nmen tyvärr förblir dessa länders relativa styrka efter\r\nnedrustningarna överlägsna vår. De har, som jag\r\nnämnde, under en lång följd av år då Sverige låg\r\nstill eller nedrustade kontinuerligt byggt upp sina\r\nförsvarskrafter.</pre><pre>Herr talman! Det skulle leda för långt att här\r\nnärmare redovisa en ingående hotbildsanalys. Jag\r\nnöjer mig med att notera att socialdemokratin inte\r\nförmått dra de slutsatser, som förefaller mig\r\nfullkomligt självklara, av det material kring\r\nhotbilden som i dag finns tillgängligt.</pre><pre>Låt mig avslutningsvis säga att vi moderater tar\r\nkonsekvenserna av 1992 års stabiliseringspolitiska\r\nproposition, även om vi beklagar att 1992 års\r\nförsvarpolitiska beslut inte kom att gälla. Den\r\noförmåga att fatta beslut i försvarsfrågan som\r\nföregick 1992 års beslut liksom den ovisshet som\r\nförelegat efter stabiliseringspropositionen och före\r\ndagens beslut, har kostat alldeles för mycket\r\nförsvarskraft och spillt alldeles för mycket av den\r\nenergi försvaret så väl behövt för att konsolidieras\r\nefter 1992 års beslut.</pre><pre>Herr talman! Jag yrkar bifall till utskottets\r\nhemställan.</pre><pre>Anf. 81  BRITT BOHLIN (s):</pre><pre>Herr talman! Jag skall börja med att säga några ord\r\nom personalen och personalpolitiken. Det har ekat\r\nihåligt tomt från den här talarstolen om just dessa\r\nfrågor. Det har inte gjorts någon större analys av\r\nhur personalen och personalfrågorna just nu\r\nhanteras. Det beror nog på att vi i försvarsutskottet\r\nhar fört en diskussion om hur vi skall hantera de här\r\nfrågorna på litet längre sikt. Jag har uppfattat det\r\nsom om vi är eniga om att vi under höstens arbete\r\nskall gå hårdare in på personalfrågor och\r\npersonalpolitik. Därför lämnar även jag det ämnet\r\nnu, även om det i högsta grad är angeläget att\r\ndiskutera.</pre><pre>Jag skall i stället, vilket säkert förvånar mina\r\nutskottskamrater, ge mig in på en liten loop när det\r\ngäller flygvapnet. Det betänkande som vi nu\r\ndebatterar är av den arten att det finns mycket få\r\nkonkreta förslag när det gäller flygvapnet.</pre><pre>Skälet till detta är bl.a. det beslut om ytterligare\r\nkoncentration av flygvapnets verksamhet som\r\nfattades i stabiliseringspropositionen. Där framgår,\r\nvilket vi är överens om, att ytterligare en flottilj\r\nskall läggas ned. Beslut om vilken det blir skall\r\nfattas 1995 efter det att bl.a. koncessionsprövning\r\nhar skett.</pre><pre>Det pågår nu inom flygvapnet en översyn och\r\nprövning av så gott som samtliga verksamheter.\r\nSkälen till det är flera. En del föranleds av\r\nförsvarsbeslutet förra sommaren, och en del är\r\nnormal effektivisering av verksamheten.\r\nYtterligare ett annat och mycket viktigt skäl är\r\ngenerationsväxlingen till JAS 39 Gripen. Det är\r\ninte den enda materiella förnyelsen som föranleder\r\norganisationsförändringar. Nytt\r\nstridsledningssystem och mer kvalificerad\r\nradarutrustning, t.ex. flygplansburen radar, är nog\r\nså viktigt.</pre><pre>Vi har en samstämmig syn på den\r\nfredsorganisatoriska utvecklingen inom flygvapnet.\r\nEn normalflottilj skall i framtiden bestå av tre eller\r\nfler divisioner om koncessionen så medger, och\r\nantalet divisioner skall vara 16. Det har riksdagen\r\nbeslutat. Men vad vi inte så ofta talar om är allt\r\nannat som också ingår i flygvapnet. Det är ju långt\r\nifrån bara dessa 16 divisioner det handlar om.\r\nSällan eller aldrig talas det om de 25 ytterligare\r\n''flygande'' förbanden, t.ex. fyra SK 60 lätta attack-\r\ndivisioner, transportflyget, helikoptergrupper och\r\nsignalspaningsförband. Det finns inte bara flyg i\r\nflygvapnet. Det finns basförband, stridslednings-\r\noch verkstadsförband m.m., inalles 43 ytterligare\r\nförband. Det är alltså totalt 84 förband vi borde\r\ndiskutera och inte endast de 16 flygdivisionerna\r\nsom vi värnar om och vill behålla.</pre><pre>Att då som planerings- och arbetshypotes utgå från\r\natt alla dessa pusselbitar skall falla på plats hösten\r\n1995, så snart koncessionsprövningen är klar, är\r\nnog att göra som strutsen. Man stoppar huvudet i\r\nsanden och skjuter alla problem framför sig. Det\r\nger för all del oss en lugn och bekymmersfri tillvaro\r\nfram till dess, men priset för detta kan bli väldigt\r\nhögt. För flygvapnets hela personal är det\r\nnaturligtsvis ytterst pressande att leva med denna\r\nosäkerhet om framtiden. Inte minst därför bör vi\r\ngöra vad vi kan för att i någon mån undanröja\r\novissheten.</pre><pre>Det finns dessutom mycket starka ekonomiska skäl\r\nsom talar för att vi nu måste vara öppna och lägga\r\nalla korten på bordet i de frågor där vi så kan göra.\r\nJag anser t.ex. att det skulle vara av stort värde om\r\nvi här i dag kunde slå fast den absoluta\r\nnödvändigheten av en samordning i planeringen\r\nmellan flygvapnet och armén vad gäller\r\nnybyggnation och investeringar i Halmstad. Någon\r\neller några av flygvapnets skolor som i dag finns på\r\nF 14 borde med fördel kunna lokaliseras till\r\nflottiljer. Det är lämpligt att göra det nu så\r\nluftvärnets behov av lokaler kan tillgodoses på\r\neffektivaste sätt.</pre><pre>Men för att kunna genomföra dessa kloka\r\nlösningar, utan risk för att investera i ''fel'' flottilj\r\nbör vi kunna ge beskedet att vi avser att på lång sikt\r\nbedriva fortsatt verksamhet vid t.ex. F 21 i Luleå,\r\nF 16 i Uppsala och F 7 i Såtenäs.</pre><pre>Detta innebär inte att de icke uppräknade\r\nflottiljerna står inför nedläggning, men vi vet ju att\r\nbeslut redan är fattat om reducering av en\r\nflygflottilj 1995. Mycket talar för att vi kan minska\r\nmed ytterligare en flottilj, alternativt ett eller flera\r\nverksamhetsställen eller verksamheter. Frågan om\r\nvilken eller vilka flottiljer som kan avvecklas kan vi\r\ndock inte avgöra innan koncessionsprövningen är\r\nklar. Men vi bör ge denna planeringsinriktning nu.</pre><pre>Jag skall nu återkomma till alla de övriga\r\nflygvapenförbanden. Jag tror att reduceringar är\r\nmöjliga genom en koncentration till flygflottiljerna.\r\nMan måste dock vara medveten om att det finns en\r\nbrytpunkt där kostnader och, framför allt,\r\neffektivitet kan ifrågasättas om det geografiska\r\nansvarsområdet blir alltför stort.</pre><pre>Jag utgår ifrån att det är högst sannolikt att i några\r\nav alla de stödförband till de flygande förbanden\r\nsom jag redan nämnt -- 43 stycken -- kan\r\nreduceringar och rationaliseringar genomföras så\r\natt krigsorganisationen och därmed också\r\nfredsorganisationen kan minskas.</pre><pre>Utöver de områden jag här har berört måste\r\nverksamheten vid F 13 Malmen också granskas.\r\nDet föreslås ju också. Det verkar över huvud taget\r\nhelt orimligt att vi skall avvakta till hösten 1995 och\r\nfå allt av chefen för flygvapnet samlat underlag.\r\nFlygvapnets alla utredningar borde kontinuerligt\r\navtappas för att ge riksdagen, utskottet och\r\nregeringen en skälig möjlighet att få insyn i och\r\nstyra inriktningen. Jag tror att det vore av stort\r\nvärde om vi alla här i salen, inkl. försvarsministern,\r\nansåg och markerade detta i dag.</pre><pre>Slutligen vill jag något utveckla vår syn på\r\nledningen av flygstridskrafterna. Det är riktigt att\r\nvi har en ganska omfattande och lång reservation\r\npå detta område; drygt en och en halv sida. Vad\r\nHenrik Landerholm läser och inte läser har\r\ndebatterats här i dag. Något som jag vet att han\r\nläser är våra socialdemokratiska motioner. Jag är\r\ndock alldeles övertygad om, efter Henrik\r\nLanderholms tolkning, att vi borde ha gjort den\r\nändå fylligare för att förklara hur vi ser på detta.</pre><pre>Det är alltmer uppenbart att den faktiska\r\nutvecklingen innebär att de grundläggande motiv vi\r\nhar för de förändringar av ledningsorganisationen\r\nvi just nu står i begrepp att genomföra redan är\r\npasserade. Vi har t.ex. satt större värde på att i lugn\r\noch ro genomföra den planerade\r\norganisationsförändringen än att ständigt sträva\r\nefter den bästa ledningsstrukturen. Jag är\r\npersonligen övertygad om att vi därmed kraftigt\r\nunderskattar personalens förmåga och vilja att nå\r\noptimala lösningar. Det finns väldigt många som i\r\ndag med all rätt funderar över om denna långa\r\nhierarkiska stege är praktiskt användbar i en kris-\r\neller krigssituation, sådan vi har sett den i t.ex.\r\nGulfkriget. Oavsett hur skickliga och vassa våra\r\nstridande förband är så är det helt avgörande för\r\nresultatet om vi kan samverka och uppträda med\r\nstor flexibilitet.</pre><pre>Våra flygstridskrafter måste faktiskt kunna verka\r\növerallt nästan samtidigt. Så är det i ett väldigt stort\r\nland med få plan. Vi har ingen tid -- det vill jag\r\nunderstryka -- för onödigt konfererande och\r\ndiskussioner om ansvarsfrågor m.m. Det måste\r\nnaturligtvis vara de krav som hotet medför som, i\r\nkombination med våra egna möjligheter och\r\nresurser, utgör grundstenarna för utformningen av\r\nvår ledningsorganisation. Vi borde därför\r\nomedelbart försöka inrikta oss mot två\r\nflygkommandon.</pre><pre>Det finns egentligen bara ett skäl till varför\r\nflygkommandona föreslås bli tre i stället för mera\r\nrationella två, och det är anpassningen till MILO-\r\nnivån. Men skälen för att förändra den\r\norganisationen och låta nivån utgå är exakt\r\ndesamma. LEMO säger: Reduktion av antalet\r\nkvalificerade förband med hög kvalitet och stor\r\nrörlighet i förening med kommunikations- och\r\ninformationsteknikens utveckling skulle\r\nmöjliggöra -- eller t.o.m. göra det lämpligt -- att den\r\noperativa ledningen utövas enbart centralt.</pre><pre>Det naturligaste är nu att avveckla den gamla högre\r\nregionala ledningen -- den har vi haft sedan 1966,\r\ndå var den säkert tidsenlig och bra -- och i stället\r\nkoncentrera oss på en central operativ nivå och en\r\nlägre regional taktisk nivå. Så skulle vi få en\r\nverklighetsanpassad ledningsorganisation.</pre><pre>Henrik Landerholm säger att det är helt omöjligt.\r\nDet går inte att genomföra. Det är möjligt att\r\nHenrik Landerholm har rätt. Han är ju mycket\r\nkompentent i dessa frågor. Jag måste då fråga: Hur\r\nkan NATO inbilla sig att det går att utöva ledning\r\növer ett mycket mycket större geografiskt område\r\noch med mycket fler förband än vad vi har här i\r\nSverige, med en ledningsorganisation? De tror att\r\nde kan det.</pre><pre>Ett annat exempel är Gulfkriget. Ledningen för\r\nhela operation Gulfkriget utövades faktiskt, inte av\r\nmassor av händer, utan av en.</pre><pre>Nu har jag uppehållit mig länge vid\r\nflygstridskrafterna. Det finns goda skäl att göra det.\r\nDet är en högprioriterad verksamhet. Det är,\r\nåtminstone i budgetsammanhang, det största\r\nvapenslaget. Även om det i det betänkande vi nu\r\ndebatterar finns så få konkreta förslag pågår det\r\noch förbereds omfattande strukturella\r\nförändringar. Jag är glad att insikten om\r\nnödvändigheten av detta är stor inom hela\r\nflygvapnet, och jag har gott hopp om att vi skall\r\nkunna genomgå förändringen betydligt styrkta. För\r\natt klara detta måste dock öppenheten bli större\r\nfrån alla inblandade parter. Vi har möjlighet att ge\r\ndessa besked här i dag och jag vill gärna uppmana\r\nföreträdarna för regeringspartierna att göra det.</pre><pre>Det skulle vara en väldig styrka för detta parlament\r\noch för försvarsutskottet om vi kunde arbeta fram\r\nden här förändringen utan att hamna i de\r\npartipolitiska skyttegravarna. Om jag har förstått\r\ndet rätt är den politiska enigheten ganska stor kring\r\ndessa frågor. Varför inte, för en gångs skull,\r\nframhålla de områden där vi faktiskt är överens?\r\nJag tror att det vore av stort värde, inte minst för\r\nflygvapnets personal.</pre><pre>Herr talman! Vi socialdemokrater har nu mycket\r\nöppenhjärtigt visat hur vi ser på den fortsatta\r\nutvecklingen inom totalförsvaret. Det inbjuder\r\nnaturligtvis till all sorts kritik. Vi har velat få en\r\nöppenhjärtig, rak, ärlig debatt om hur försvaret\r\nskall kunna utvecklas i framtiden. Jag tror inte att\r\nnågon del av försvaret, eller försvaret som helhet,\r\ngynnas av att vi lägger locket på i väsentliga frågor.</pre><pre>Herr talman! Jag yrkar bifall till de\r\nsocialdemokratiska reservationerna 13 och 14.</pre><pre>Anf. 82  HENRIK LANDERHOLM (m):</pre><pre>Herr talman! Om alla socialdemokrater hade\r\nsamma öppna inställning och vilja att diskutera som\r\nBritt Bohlin har i flygvapenfrågorna och försvarets\r\nledningsfrågor, och om detta gällde även\r\nstridsvagnsfrågan, skulle vi ha bättre\r\nförutsättningar att komma överens.</pre><pre>När det gäller frågan om fem flygflottiljer är ju\r\nsanningen att varken Britt Bohlin eller jag kan säga\r\nom flygvapnets 16 divisioner i framtiden bäst skall\r\nlokaliseras på fem sex eller möjligtvis -- även om jag\r\ninte tror det -- sju divisioner. Den diskussionen har\r\nvi haft i utskottet. Majoriteten har kommit fram till\r\natt det inte är lämpligt att fatta beslut nu, och med\r\ntydlig inriktning att det är fem divisioner som gäller.</pre><pre>Därmed inte sagt att vi inte skall göra några\r\nförberedelser före 1995. Självklart måste allt det\r\nunderlag som behövs när vi skall fatta beslutet efter\r\nmiljöprövningarna 1995 finnas framtaget. Det finns\r\nett riksdagsbeslut från juni förra året som mycket\r\ntydligt lägger denna uppgift på\r\nförsvarsberedningen. Det var faktiskt en av de\r\ngrundläggande anledningarna till att\r\nförsvarsberedningen tillsattes.</pre><pre>Ledningsfrågorna är egentligen ovanligt\r\nolämpliga -- jag skall inte säga för en politisk\r\ndebatt, det är de lämpliga för. Det skall ju inte sitta\r\nnågra ideologiska skygglappar på ledamöterna när\r\nvi diskuterar detta. Låt oss titta tillbaka på\r\nhistorien. Det har nämnts årtal både från 1950- och\r\n1960-talet, och man har sagt att den nuvarande\r\norganisationen härstammar därifrån. Det är inte\r\nriktigt sant. Vi har minskat antalet militärområden\r\nmycket kraftigt. Vi är nere i tre nu.</pre><pre>Britt Bohlin nämner NATO som exempel på en\r\norganisation som leder sina styrkor över större\r\nområden. Det är förvisso sant. Jag tycker att de\r\nexempel när det gäller MILO-nivån som vi har från\r\nFinland och Norge, som ligger avsevärt närmare\r\noss, är mer intressanta.</pre><pre>Diskussionen om hur och inom vilka\r\nstorleksområden som stridskrafterna skall ledas är\r\nmycket intressant. Jag instämmer i ett av\r\nargumenten i den socialdemokratiska\r\nreservationen, nämligen att utvecklingen av\r\nledningssystem och informationsteknik självklart\r\nefter hand ställer nya krav och ger nya möjligheter\r\nför effektiv ledning. Men vi skall komma ihåg att\r\nvi inte är där ännu. Låt de LEMO-förslag som det\r\nfattades beslut om i försvarsbeslutet 1992 ligga fast.\r\nLåt antalet militärområden ligga kvar på tre. Låt\r\nantalet flygkommandon överensstämma med\r\nantalet militärområden, precis som chefen för\r\nflygvapnet ansåg så sent som i januari förra året --\r\noch såvitt jag vet, fortfarande anser. Det är en\r\ngaranti för uthållighet i ledningssystemet. Studier\r\noch prov av alternativ som skulle kunna leda till ett\r\nflygkommando visar att ett så stort antal\r\nunderställda chefer är ett mycket svårt sätt att leda\r\nförbanden. Jag tror mycket starkt, och stöder mig\r\ndär på den militära expertisen som har erfarenhet\r\nav dessa ledningssystem, att MILO-nivån behövs.\r\nDet behövs en integrerad ledning av operationer på\r\nolika krigsskådeplatser, dvs. en samverkan mellan\r\nflyg-, marin- och arméstridskrafter</pre><pre>Anf. 83  BRITT BOHLIN (s) replik:</pre><pre>Herr talman! Jag skall inte fördjupa mig ytterligare\r\ni detta med ledningsorganisationen, vilken jag\r\nfaktiskt tror är av begränsat intresse för övriga\r\nriksdagsledamöter. Men vi kanske kan återgå till\r\nden frågan i försvarsutskottet.</pre><pre>Jag tror på och känner ganska stor förtröstan när\r\ndet gäller den teknologiska utvecklingen. Jag tror\r\natt vi faktiskt utnyttjar den i syfte att göra vår\r\norganisation så vettig som möjligt. Det känns i\r\nryggmärgen att det är nödvändigt att\r\nledningsstrukturen hänger med, om vi skall lägga\r\nner en hel del kraft/energi och pengar på att se till\r\natt det finns stor kompetens hos våra stridande\r\nförband. I annat fall gör vi ett allvarligt misstag --\r\ndet är jag ganska så övertygad om. Vi får\r\nåterkomma också till den diskussionen.</pre><pre>När det sedan gäller jämförelsen mellan\r\nstridsvagnar och flygstridskrafter vill jag säga att\r\njag inte gärna vill vara med i en diskussion om dessa\r\nbåda vapenslag. Jag tror att skillnaderna är alldeles\r\nför stora. Det skulle bli en alltför märklig debatt om\r\nvi ägnade oss åt den sortens diskussioner. Vid ett\r\nannat tillfälle kan vi dock ta upp de här sakerna.</pre><pre>Så till frågan om det skall vara fem eller sex\r\nflottiljer. Jag tycker nog att man fortsättningsvis\r\nskall hålla fast vid en planeringsinriktning som\r\ninnebär att det skall vara fem flottiljer. Vi har inte\r\npå något sätt varit oense om den saken när frågan\r\ndiskuterades i samband med försvarsbeslutet. Det\r\när inte alldeles säkert att detta kan genomföras av\r\nbl.a. miljöskäl. Planeringsinriktningen bör dock\r\nvara vad som här anförts.</pre><pre>Däremot bör vi se över alla de andra förbanden. Är\r\ndet verkligen så att vi inte kan göra någonting över\r\nhuvud taget i avvaktan på att miljöprövningen blir\r\ngjord? Om det är så, blir tröskeleffekten väldigt\r\nstor 1995 när miljöprövningen är klar.</pre><pre>Det skulle, som sagt, vara av värde om\r\nregeringspartierna kunde ge uttryck för en åsikt i\r\ndenna fråga här och nu.</pre><pre>Anf. 84  HENRIK LANDERHOLM (m)\r\nreplik:</pre><pre>Herr talman! Jag vill framhålla att vi inte är så dåligt\r\növerens som reservationen kanske ger vid handen.\r\nEnligt min uppfattning är det dock onödigt att fatta\r\nett inriktningsbeslut redan nu.</pre><pre>Vad gäller arbetet med förberedelserna inför\r\ngrundorganisationsbeslutet i fråga om flygvapnet --\r\nnågot som kan ske tidigast 1995 -- pågår faktiskt ett\r\narbete. Vi har ju en Försvarsberedning, Flygstaben\r\noch Försvarsdepartementet som mycket intensivt\r\narbetar med dessa frågor.</pre><pre>Att vid den här tidpunkten låsa sig tycker jag är\r\nonödigt. Vi har den inriktning vi har. Att trycka på\r\ndetta just nu känns inte speciellt angeläget,\r\neftersom en process faktiskt fortgår. Det handlar\r\ninte om att vi bara skall vänta på att\r\nmiljöprövningen blir klar för att sedan börja samla\r\nin allt det underlag som behövs för ett beslut om\r\nflottiljerna.</pre><pre>Anf. 85  BRITT BOHLIN (s) replik:</pre><pre>Herr talman! Jag upprepar att jag inte gärna vill\r\nförlänga debatten. Men jag vill ge ett exempel på\r\nhur tokigt det kan bli om vi gör som Henrik\r\nLanderholm här föreskriver, dvs. om vi väntar med\r\nallt och avvaktar den magiska dagen 1995 när allt\r\nskall ses i ett förklarat ljus.</pre><pre>Vad som kommer att ske är stora nybyggnationer\r\noch investeringar i Halmstad bara några hundra\r\nmeter från den plats där F 14 för närvarande har\r\nsina lokaler. Men vi utreder ju om det inte är\r\nlämpligt att flytta från de lokalerna och att i stället\r\nförlägga flygvapnets skolor till andra flottiljer. Det\r\när helt oacceptabelt från skattebetalarnas synpunkt\r\nom vi inte lyckas att i en så enkel fråga som den om\r\nHalmstad t.ex. hålla ihop två vapengrenar och\r\nplaneringen för dessa båda. Vad jag syftar till är att\r\nvi inte får göra onödiga investeringar så att säga\r\nmed väldigt blå ögon.</pre><pre>Anf. 86  SIGRID BOLKÉUS (s):</pre><pre>Herr talman! I fjolårets försvarsdebatt försökte\r\nflera riksdagsledamöter från Gävleborgs län\r\növertyga riksdagen om hur viktigt Hälsinge\r\nregemente I 14 är från försvarssynpunkt. I denna\r\ndebatt säger en talare att försvarsutskottet insåg att\r\nI 14 inte borde läggas ner. Ändå fattades beslutet.</pre><pre>Jag skall inte gråta över spilld mjölk. I stället skall\r\njag hålla mig till frågan om statens vapen.</pre><pre>I en partimotion anför vi socialdemokrater att en\r\nstor fråga i det brottsförebyggande arbetet är att\r\nbegränsa tillgången på illegala vapen. Vi skriver i\r\nmotionen att skyndsamma åtgärder måste vidtas\r\nför att förhindra stölder ur militära förråd samt att\r\ndet behövs ökad kontroll och säkrare förvaring\r\näven när det gäller vapen i hemvärnet.</pre><pre>Motionen avstyrks av ett enigt försvarsutskott med\r\nhänvisning till att de åtgärder som motionärerna\r\nefterlyser är beaktade eller kommer att beaktas i\r\ndet arbete som drivs av överbefälhavaren.</pre><pre>Även om vi socialdemokrater i justitieutskottet inte\r\när nöjda med behandlingen av motionen kommer\r\njag inte att yrka bifall på denna punkt. Däremot vill\r\njag delge kammaren några synpunkter, kort\r\ninformera i de frågor om förvaring och åtgärder när\r\ndet gäller civila vapen som ligger på vårt bord samt\r\nställa några frågor som inte besvaras i betänkandet.\r\nÄven jag uppskattar att försvarsministern finns här\r\ni kammaren. Jag hoppas att han lyssnar på mina\r\nfrågor.</pre><pre>Till justitieutskottets arbetsområde hör Polisens\r\nverksamhet, förebyggande av brott, vapenlagen\r\noch vapenförordningen. Vapenlagen och\r\nvapenförordningen kan inte tillämpas när det gäller\r\nstaten.</pre><pre>Vad gäller för förvaring av civila vapen? Jo, ett\r\nvapen som är odelat måste förvaras i godkänt\r\nsäkerhetsskåp. Förvaras vapnet delat, dvs. med en\r\nvital del borttagen, skall vapnet eller den vitala\r\ndelen förvaras i låst utrymme av lägst standard som\r\nmotsvarar stöldskyddsskåp 2. Den resterande delen\r\nav vapnet samt ammunitionen skall förvaras var för\r\nsig i andra låsta utrymmen.</pre><pre>Vilka krav ställs på förvaring av statens vapen? Där\r\nräcker det att vapen och ammunition förvaras\r\nåtskilda och att vapnet görs obrukbart genom att en\r\nvital del avlägsnas och förvaras inlåst eller gömd --\r\nalltså inget krav på vapenskåp, och vitala delar\r\nbehöver bara gömmas.</pre><pre>I detta betänkande upprepar försvarsutskottet att\r\nfrågan om säker förvaring är mycket viktig. Men\r\ndet verkar gå långsamt när det gäller den\r\nanpassning till vapenlagen som utskottet förutsatt\r\nskyndsamt skall komma till stånd.</pre><pre>Den nya vapenlagen antogs här i kammaren den 28\r\nmaj 1991, och inför den debatten fick jag beskedet\r\natt förslag när det gäller militära vapen redan då\r\nbereddes i Försvarsdepartementet. Enligt\r\nbetänkandet har också ÖB i september 1992\r\nredovisat förslag till regeringen. Vad innebär i\r\npraktiken en anpassning till vapenlagen? Kommer\r\nkraven på statens, dvs. våra gemensamma, vapen\r\natt vara som de krav som ställs på privata vapen när\r\ndet gäller tillsyn och förvaring? Det är min\r\nviktigaste fråga.</pre><pre>Det har förekommit oroväckande uttalanden om\r\natt ekonomin sätts före säkerheten. I en\r\nvapendebatt i TV framkom att försvaret anser att\r\ndet blir alltför dyrt att förse hemvärnsmän med\r\nvapenskåp.</pre><pre>I samband med inbrott som gjordes i ett par\r\nmobiliseringsförråd i Hede förra veckan sades det\r\natt det skulle blir för dyrt att installera larm.</pre><pre>Samma svar fick jag inför denna debatt från en\r\ntalesman för ÖB: ''Det kostar för mycket att bygga\r\nsäkrare förvaringsutrymmen. Vi kommer att flytta\r\nvapnen successivt.''</pre><pre>I betänkandet sägs samma sak: ''ÖB anmäler att de\r\nreduceringar som nu görs i krigsorganisationen ger\r\nmöjlighet att på sikt avveckla ett antal\r\nbyggnadstekniskt mindre motståndskraftiga\r\nförråd.'' Detta med ''på sikt'' kan innebära många\r\når. Är det rätt och riktigt att det när det gäller\r\nstatens vapen är ekonomin som går först och att det\r\nnär det gäller civila vapen är säkerheten som är nr\r\nett?</pre><pre>De besparingar som försvaret gör i fråga om\r\nbristfällig förvaring och tillsyn ger ökade kostnader\r\nför bl.a. Polisen. De militära vapen som finns\r\nutplacerade i hem och förråd upplevs dessutom av\r\nmånga som ett hot och inte, som det var tänkt, som\r\nen trygghet och ett försvar.</pre><pre>Vi ställer höga krav på Polisens effektivitet. Polisen\r\nskall förhindra brott, lösa brott samt ha kunskap\r\nom antalet legala vapeninnehav och om vilka och\r\nhur många illegala vapen som är i omlopp. Det är\r\nvår skyldighet att se till att Polisen har möjlighet att\r\nklara de krav som samhället ställer. Vad har\r\njustitieutskottet och Justitiedepartementet själva\r\ngjort för att försöka förhindra stölder och missbruk\r\nav de vapen som vi ansvarar för?</pre><pre>Sverige har, såvitt jag vet, Europas strängaste\r\nvapenlag när det gäller kontroll och säkerhet. Höga\r\nkrav ställs på lämplighet och personlig vandel innan\r\nvapenlicens beviljas. Dessutom skall det föreligga\r\nett klart behov. Det är bra att Överbefälhavaren\r\nanför att personbedömningen skall få ökad\r\nbetydelse vid antagning av hemvärnsmän. Enligt\r\nvapenlagen kan en sportskytt eller jägare fråntas\r\nvapen vid t.ex. missbruk och olämpligt uppförande.\r\nFråntas hemvärnsmän vapnet av samma skäl och\r\nnär de inte kan uppfylla sitt uppdrag inom\r\nhemvärnet?</pre><pre>Trots vår stränga vapenlag finns det brister. Jag\r\navser då t.ex. stölder vid vapentransporter och\r\n''virrhjärnor'' som legalt innehar vapen och dödar\r\noch skadar medmänniskor. Rikspolisstyrelsen har\r\nfått i uppdrag att påtala bristerna och komma med\r\nförslag, kartlägga alla legala civila vapen,\r\nåterkallade vapen, utreda den illegala\r\nvapenmarknaden, redovisa den bevakning vi har\r\nför att förhindra att vapen smugglas in m.m.\r\nUppdraget skall redovisas den 30 november i höst.\r\nHar försvaret någon överblick eller vetskap i fråga\r\nom antalet statliga vapen som delats ut till\r\nhemvärnsmän och officerare?</pre><pre>Det finns säkert ärvda vapen utan licens i flera hem.\r\nDärför skall vapen och ammunition kunna lämnas\r\nin på polisstationerna fr.o.m. den 1 juli i sommar\r\noch tre månader framåt, s.k. vapenamnesti. Den\r\nsom önskar söka licens på det vapen som innehafts\r\nutan tillstånd skall kunna göra det.</pre><pre>Straffen för olaga innehav kommer att skärpas. För\r\nringa grad blir straffet oförändrat böter eller\r\nfängelse i sex månader, för normal grad blir det\r\nfängelse i högst ett år och för grovt brott blir det\r\nfängelse i lägst sex månader och högst fyra år. Det\r\nfinns unga män som går omkring med pistolhölster\r\noch pistol. De skall vara klara över att det är ett\r\nallvarligt brott. Detsamma gäller dem som öppet\r\nskryter om att de har automatvapen hemma.</pre><pre>Militära vapen är mycket stöldbegärliga och\r\nanvänds allt oftare vid grova brott. Under åren\r\n1972--1990 stals mer än 17 000 skjutvapen, drygt\r\n800 skarpladdade stridsvagnsminor och mer än 500\r\ngranater. Av de stulna skjutvapnen har ca 4 000\r\nkommit till rätta. Att 13 000 vapen skulle snurra\r\nrunt på den illegala marknaden är troligen en siffra\r\ni underkant, med tanke på insmugglade vapen.</pre><pre>Sedan beslutet om den nya vapenlagen fattades i\r\nmaj 1991 har mycket som är alarmerande hänt.\r\nAnvändningen av skjutvapen i samband med brott\r\nökar. Antalet vapenstölder ökar. År 1992 var ett\r\nsvart år, storkapet i Botkyrka borträknat. Då\r\nlänsades ju en betongkasun innehållande 124\r\nkpistar, 92 automatikarbiner och 5 kulsprutor. Mot\r\nslutet av 1992 minskade antalet vapenstölder något.\r\nMen det är tveksamt om de strängare\r\nbestämmelserna för vapenförvaringen avseende\r\nprivata vapen, som infördes den 1 juli 1992, då\r\nhunnit ge resulat.</pre><pre>Hur inbrottssäkra och bevakade är de militära\r\nförråden i andra länder? Vid inbrott i militärförråd,\r\nsom oftast upptäcks av en slump och först efter lång\r\ntid, spekuleras det i om det proffsiga brottet är ett\r\nbeställningsverk av internationell kriminalitet eller\r\nav terrororganisationer. De flesta förråden i\r\nSverige uppfyller de krav som ställdes för 20 år\r\nsedan. Brottslingarna däremot har hängt med i\r\nutvecklingen och har sladdlösa borrar och\r\nskärbrännare.</pre><pre>Att våra militärförråd skall bli säkrare på sikt inger\r\ninte tro och tillit. Det är oroväckande med tanke på\r\nbrottsutvecklingen och högerextremistiska rörelser\r\ni Sverige -- t.ex. Vitt ariskt motstånd, VAM. I och\r\nmed att det blir öppnare gränser kan svenska\r\nmilitärförråd bli riktigt intressanta för IRA och\r\nandra terrororganisationer.</pre><pre>Herr talman! Till sist vill jag säga att jag hoppas att\r\njag skall få svar på de frågor som jag har ställt.</pre><pre>Anf. 87  PER STENMARCK (m):</pre><pre>Herr talman! I och med dagens försvarspolitiska\r\nbeslut når vi slutet på en sex månader lång, och\r\ntidvis intensiv, debatt om den bästa lokaliseringen\r\nav luftvärnsutbildningen i södra Sverige.</pre><pre>Det som vi i dag har att ta ställning till är det\r\nsparbeting på försvarets område som blev resultatet\r\nav höstens krisuppgörelser. Detta skedde bara ett\r\nhalvår efter det att riksdagen hade lagt fast ett\r\nfemårigt försvarsbeslut, med förhoppningen att\r\nramarna skulle ligga fast under hela 1990-talet.</pre><pre>Genom krisuppgörelsen fick Överbefälhavaren i\r\nuppdrag att ta fram de nödvändiga\r\nbesparingsalternativen. Med en kort motivering\r\nföreslog ÖB att Lv 4 skulle läggas ner. I huvdsak\r\nskulle Lv 4 omfattas av en samlokalisering till\r\nHalmstad. Detta blev också regeringens\r\nställningstagande i budgetpropositionen.</pre><pre>Det fanns på ett tidigt stadium anledning att\r\nkonstatera att det definitivt inte var någon\r\nsjälvklarhet att just detta skulle bli riksdagens\r\nbeslut.</pre><pre>I en gemensam motion, undertecknad av\r\nrepresentanter för samtliga fyra borgerliga partier i\r\nMalmöhus län, ställde vi ett antal frågor.</pre><pre>Den första frågan gällde vilka de olika\r\nkostnadsalternativen var, när det gällde både den\r\nkortsiktiga och den långsiktiga besparingen, för en\r\nsamlokalisering av krigsförbandsutbildningen för\r\nLv 4 och Lv 6 till Ystad, Halmstad resp. Göteborg.</pre><pre>Den andra frågan gällde vilka investeringar som\r\nskulle bli nödvändiga på de olika ställena.</pre><pre>Den tredje frågan gällde tillgången till lämpliga och\r\nlätt åtkomliga övningsfält i områdena kring de tre\r\norterna och vilka investeringar som skulle bli\r\nnödvändiga på det området.</pre><pre>I en fjärde fråga tog vi upp det som ÖB själv hade\r\nhänvisat till i sin rapport, nämligen risken för\r\nkompetenssvackor i delar av luftvärnssystemet om\r\nLv 4 skulle avvecklas.</pre><pre>Med dessa frågeställningar som bakgrund, tycker\r\njag att det finns anledning att i dag konstatera att\r\nde utredningar som därefter gjordes visade att vi\r\nvar på väg att begå ett misstag om vi genomförde\r\nnedläggningen av Lv 4 och flyttade utbildningen.</pre><pre>Dagens riksdagsbeslut är en bekräftelse på detta.</pre><pre>När nu Lv 4 kommer att finnas kvar i Ystad är det\r\ndärför en seger för sakligheten i debatten och för\r\nde insatser som gjordes -- framför allt på det lokala\r\nplanet -- för att ta fram ett sakligt beslutsunderlag.\r\nDetta var viktigt, därför att ju sakligare\r\nbeslutsunderlaget blev, desto mer kom också att\r\ntala för en fortsatt lokalisering av\r\nluftvärnsutbildning till Ystad.</pre><pre>Detta framgår också av försvarsutskottets eget\r\nbetänkande, där det bl.a. står så här:</pre><pre>''Utskottet har också granskat\r\nutbildningsbetingelserna i de skilda\r\nlokaliseringsalternativen. Utan tvekan föreligger\r\ndärvid de bästa möjligheterna i Ystad -- -- --.''</pre><pre>Man gör också tillägget att ''de bedöms kunna bli\r\nbra i Halmstad och godtagbara i Göteborg''.\r\nUnderförstått: Då krävs det investeringar, som\r\nsannolikt är större än de som är nödvändiga i Ystad.</pre><pre>Det som nu sker, i och med majoritetsskrivningen i\r\nförsvarsutskottets betänkande, är att vi i frågan om\r\nluftvärnets placering i södra Sverige går tillbaka till\r\nden situation som gällde efter det försvarspolitiska\r\nbeslutet våren 1992. Detta är, som jag ser det, en\r\nstyrka.</pre><pre>Vi var den gången överens om att det\r\nförsvarspolitiska beslut som då fattats skulle ge\r\nförsvaret arbetsro för hela försvarsperioden och\r\nförhoppningsvis för resten av 1990-talet. Dagens\r\nbeslut, i denna del, ger möjlighet att fortsätta med\r\ndetta.</pre><pre>Anf. 88  LISBETH STAAF-IGELSTRÖM\r\n(s):</pre><pre>Herr talman! Försvarssektorn svarar för betydande\r\ndelar av sysselsättningen inom Karlstads- och\r\nKristinehamnsregionen. Regionens arbetsmarknad\r\nhar därför drabbats särskilt hårt genom de\r\nförändringar som de senaste åren genomförts inom\r\nförsvarssektorn i vår region. Bergslagens\r\nmilitärområde har avvecklats, försvarets\r\nförvaltningsbyggnad Karolinen i Karlstad har\r\nsuccessivt minskat sin verksamhet och\r\nnedskärningar inom försvarsindustrin har inneburit\r\natt ca 1 800 arbetstillfällen har försvunnit.</pre><pre>Riksdagens beslut om fusionen av A 9 i\r\nKristinehamn och I 2 i Karlstad, som i december\r\nföljdes upp av regeringsbeslut om samlokalisering\r\ntill Kristinehamn, var därför av stor betydelse för\r\natt trygga verksamhet och sysselsättning för\r\nkommande år.</pre><pre>Fusionen innebär dels besparingar, dels\r\ncentralisering av Värmlandsbrigaden. Fusionen\r\nskall enligt riksdagsbeslutet träda i kraft den 1 juli\r\n1994. För att förbereda fusionen och\r\nsamlokaliseringen krävs investeringar i\r\nKristinehamn av bygg- och anläggningsarbeten för\r\nca 100 miljoner kronor.</pre><pre>Dessa investeringar kommer vid en tidpunkt då\r\narbetslösheten i regionen inom byggsektorn uppgår\r\ntill ca 30 %. Det är därför synnerligen angeläget att\r\nfusionen av A 9 och I 2 fullföljs.</pre><pre>När Värmlandsbrigaden etableras i Kristinehamn\r\ninnebär det ett tillskott på 200 anställda och 475\r\nvärnpliktiga. I en kommun som drabbas mycket\r\nhårt av arbetslöshet är därför den beslutade\r\nlokaliseringen av Värmlandsbrigaden till\r\nKristinehamn mycket betydelsefull för kommunens\r\nservicenäringar. Underlag för kommunal service\r\nförstärks också i ett längre perspektiv.</pre><pre>Herr talman! Karlstadsregionen har, som jag\r\ntidigare nämnt, drabbats hårt av\r\nrationaliseringarna inom försvarssektorn. Därför\r\när det positivt att Försvarets sjukvårdscentrum\r\nlokaliseras till Karlstadsregionen.</pre><pre>Vidare anser jag att ett riskcentrum skall\r\nlokaliseras till Karlstad. Riskcentrets bärande idé är\r\natt skapa en mötesplats för forskare och praktiker\r\ninom området. Centret skall genom sin verksamhet\r\nstimulera till ett vetenskapligt och praktiskt\r\nnyttjande för att öka säkerheten och minska\r\nsårbarheten i samhället.</pre><pre>Detta skall ske genom forskning och utveckling av\r\nprodukter och tjänster, provning samt utbildning.\r\nCentrumidén syftar till en helhetssyn på säkerhet,\r\nsårbarhet och risk utifrån såväl vetenskapliga\r\nperspektiv som samhälleliga och humanitära\r\naspekter.</pre><pre>Centrets huvuduppgift är att, i lämplig\r\nreferensmiljö, utveckla och sprida kvalificerade\r\nkunskaper och erfarenheter. Centret skall arbeta\r\ntvärvetenskapligt och tillämpningsnära.</pre><pre>Herr talman! Jag vill med mitt inlägg understryka\r\nvikten av att fusionen mellan I 2 och A 9 fullföljs.\r\nVi socialdemokrater på Värmlandsbänken kommer\r\natt avstå från att delta i voteringen när det gäller\r\nreservation nr 8 för att markera vår ståndpunkt i\r\ndenna fråga.</pre><pre>Anf. 89  ARNE ANDERSSON (m) replik:</pre><pre>Herr talman! Jag vill gärna medge att repliken\r\nkanske är onödig, men det var oerhört lockande att\r\ngå upp. Lisbeth Staaf-Igelström berättade om de\r\nstora militära förändringar och neddragningar som\r\nhar gjorts i Karlstad, och hon förordade att man för\r\nden skull skall bygga som sjutton i Kristinehamn.\r\nDet uttalandet hade inte någon stark prägel av\r\nlogik.</pre><pre>Sakligt sett är det så att utskottet har avstyrkt\r\nmotionen i fråga, av det enkla skälet att ärendet om\r\natt fusionen skall fullföljas i Kristinehamn\r\nprogramenligt går vidare, om än litet sakta. Det har\r\nutskottet också gett uttryck för. Uppdraget till\r\nChefen för armén lämnades i december, och det\r\nfullföljs nu alltså, om än inte i den takt som vi hade\r\nönskat.</pre><pre>Jag gjorde detta inlägg på grund av avsaknaden av\r\nlogik i Lisbeth Staaf-Igelströms infallsvinkel.</pre><pre>Anf. 90  LISBETH STAAF-IGELSTRÖM (s)\r\nreplik:</pre><pre>Herr talman! Om Arne Andersson hade lyssnat\r\nordentligt på mitt inlägg skulle han ha hört att jag\r\nsade att försvarssektorn svarar för betydande delar\r\nav sysselsättningen inom Karlstads- och\r\nKristinehamnsregionen. Så uttryckte jag mig. Jag\r\nanser att det är mycket viktigt att vi i Värmland får\r\nbehålla Värmlandsbrigaden. Vi har gått med på\r\nfusionen därför att vi anser att vi rent\r\nbesparingsmässigt därmed tillgodoser vissa delar.</pre><pre>Jag anser att det inte saknades logik i mitt inlägg.</pre><pre>Anf. 91  ARNE ANDERSSON (m) replik:</pre><pre>Herr talman! Efter denna lysande avslutning tycker\r\njag inte att Lisbeth Staaf-Igelström skall fortsätta\r\natt driva frågan om Värmlandsbrigaden. Den blir\r\nnog lokaliserad till ett eller annat ställe i Värmland,\r\nmed eller utan logik.</pre><pre>Anf. 92  LISBETH STAAF-IGELSTRÖM (s)\r\nreplik:</pre><pre>Herr talman! Jag tolkar det så att fusionen kommer\r\natt fullföljas. Om Arne Andersson anser att det\r\nsaknas logik i mitt anförande får det står för\r\nhonom. Jag anser att Karlstads-  och\r\nKristinehamnsregionen hänger samman, som jag\r\nsade i mitt inlägg.</pre><pre>Anf. 93  BÖRJE NILSSON (s):</pre><pre>Herr talman! I försvarsutskottets betänkande finns\r\ndet också ett mycket viktigt avsnitt om\r\nförsvarsmakten och miljön. I det sammanhanget\r\nbehandlas den socialdemokratiska motionen från\r\nKristianstads län om etablering av en miljövärnskår\r\ni Kristianstad.</pre><pre>Låt mig först säga att det ökade intresse som man\r\ninom försvaret nu visar miljöfrågorna och det\r\narbete som pågår där på detta område, vilket\r\nredovisats i programplanen ÖB 93, är\r\nutomordentligt glädjande. Det är ytterst angeläget\r\natt försvaret tar ansvar för att återställa\r\nmiljöskadade markområden efter militära övningar\r\noch också tar hand om destruktion av ammunition\r\noch annat. Även en del andra värdefulla initiativ\r\nredovisas, nämligen upprättande av en\r\növergripande miljöpolicy samt inrättande av en\r\nförsvarets miljöberedning. Allt detta är naturligtvis\r\nmycket värdefulla initiativ.</pre><pre>Vi kan alltså konstatera att en omfattande\r\nverksamhet har påbörjats inom försvarsmakten\r\nmed syfte att vårda och återställa miljön. Allt detta\r\nmåste hälsas med stor tillfredsställelse.</pre><pre>Det arbete som pågår inom försvaret i detta\r\navseende tangerar vår motion. Men i motionen från\r\nKristianstads län om etablering av en miljövärnskår\r\ntas ett betydligt vidare grepp på miljöarbetet än vad\r\nutskottet gör i sitt betänkande genom att vi som\r\nskrivit motionen syftar till att bygga upp en rent\r\ncivil verksamhet i enlighet med FN-studien som\r\nredovisades vid den stora konferensen i Rio de\r\nJaneiro i somras. I studien rekommenderades att\r\nman skapar en internationell miljöräddningstrupp\r\nsom står till förfogande när ett land begär hjälp vid\r\nmiljökatastrofer och nödlägen.</pre><pre>Det finns alltså en väsentlig skillnad i detta. Jag vill\r\nalltså betona att det är oerhört viktigt att det\r\nhandlar om en civil verksamhet och att den måste\r\nha denna karaktär. Det hade varit önskvärt att\r\nmotionen hade behandlats av det utskott som har\r\ntotalansvaret för miljöfrågorna, nämligen\r\njordbruksutskottet. Alternativt hade man kunnat\r\ntänka sig att försvarsutskottet helt hade överlämnat\r\nmotionen till jordbruksutskottet eller införskaffat\r\nett yttrande. Jag tror att motionen därmed hade fått\r\nen mer korrekt och allsidig behandling. Som vi ser\r\ndet är det beklagligt att denna motion så att säga\r\nhar blivit lottad på försvarsutskottet.</pre><pre>Man kan i och för sig tänka sig vissa kopplingar\r\nmellan försvarsmakten och miljösträvandena där\r\noch etablering av en civil organisation som skall\r\nagera operativt på miljöområdet. Det är t.o.m.\r\nönskvärt med en sådan koppling. Det pekar vi på i\r\nmotionen. Man kan ju vinna mycket stora fördelar\r\nmed att samordna dessa olika insatser. På det sättet\r\nfår man en effektiv organisation med mycket hög\r\nmiljökompetens.</pre><pre>Jag tror att det är viktigt att sådana frågar hamnar\r\nrätt och att huvudansvaret för miljöfrågorna i stort,\r\nspeciellt för vår motion, läggs hos Miljö- och\r\nnaturresursdepartementet som har bredare\r\nkunskaper och ett motsvarande utskott.</pre><pre>När det gäller en miljövärnskår i Kristianstad sker\r\ndet redan kontakter mellan kommunen och Miljö-\r\noch naturresursdepartementet som verkar\r\nlovande.</pre><pre>Vi kommer också mycket väl ihåg att Kristianstad i\r\nfjol drabbades mycket hårt i samband med\r\nförsvarsbeslutet då. Det innebar att både P 6 och\r\nA 3 kommer att försvinna. Kristianstad har alltså\r\nblivit en mycket hårt utsatt ort i dessa sammanhang.\r\nDet finns alltså lediga resurser där i fråga om\r\npersonal, kunskap och lokaler. Vi menar att det är\r\nviktigt att man tar vara på detta. Genom en\r\nförläggning dit kan det också ske ett mycket nära\r\nsamarbete med högskolan när det gäller utbildning\r\noch forskning. Högskolan skall nämligen ta i\r\nanspråk en del av byggnaderna på P 6 som nu blir\r\nlediga.</pre><pre>Jag kan också nämna att vi från svensk sida har\r\nställt oss mycket positiva till tanken i FN-studien\r\nom att militära resurser används i civila strävanden.\r\nHela det svenska förberedelsearbetet inför\r\nUNCED syftade ju till att rikta uppmärksamhet på\r\nmöjligheterna att använda militär teknik och\r\nkunskap för miljöändamål. Den svenske\r\nmiljöministern betonade i sitt anförande vid\r\nkonferensen att både tekniskt kunnande och\r\npengar måste föras över från den militära sektorn\r\ntill miljösektorn. Det är alltså viktigt att notera\r\ndetta i denna fråga.</pre><pre>Som vi ser det finns det en mycket bred uppslutning\r\nbakom tanken om ett civilt miljövärn. Vi anser att\r\ndetta är mycket förpliktande för Sverige. Det är\r\ndärför viktigt att man här hemma backar upp dessa\r\nidéer och avsätter resurser för en civil\r\nmiljövärnskår.</pre><pre>Slutligen kan jag notera att det är positivt med det\r\nökande intresset från försvarsmaktens sida när det\r\ngäller miljöfrågorna -- att ta ansvar, vårda och\r\nåterställa miljön. Det som jag vill påpeka är att den\r\nsocialdemokratiska motionen Fö304 har ett vidare\r\nsyfte än vad som har framskymtat i betänkandet.\r\nDen fråga som vi tar upp är ytterst angelägen. Vi\r\nser en miljövärnskår som en stor tillgång nationellt\r\noch internationellt. Vi får nu naturligtvis driva\r\ndenna fråga på andra vägar. Jag tycker att\r\njordbruksutskottet ligger närmast till att ta hand\r\nom frågor av denna karaktär, eftersom detta\r\nutskott har ett totalansvar för miljöfrågorna.</pre><pre>Anf. 94  STEN ÖSTLUND (s):</pre><pre>Herr talman! Ett enhälligt utskott föreslår att den\r\nstatliga marina verksamheten skall granskas av en\r\nparlamentarisk utredning.</pre><pre>I den marina verksamheten ingår\r\nKustbevakningen. Den har varit utsatt för ett nära\r\nnog ständigt utredande under efterkrigstiden. Bara\r\nunder 80-talet utreddes den två gånger. Därefter\r\nbildades den nuvarande myndighetsorganisationen\r\nunder stor politisk enighet under socialdemokratisk\r\nregeringstid år 1988. Det slogs då fast att\r\nKustbevakningen skall vara en civil\r\nmyndighetsorganisation i fredstid som samverkar\r\nmed marinen i krigstid.</pre><pre>I samband med att beslutet fattades om den nya\r\nkustbevakningsorganisationen, som utfördes i\r\nKustbevakningen som en av riksdag och regering\r\nuttalad uppgift och som skall vara genomförd 1994,\r\nbekräftade år 1992 den nuvarande borgerliga\r\nregeringen Kustbevakningens status och uppgifter i\r\nett särskilt beslut.</pre><pre>Den samverkan med andra myndigheter, och då\r\nsärskilt Marinen, som förutsattes i 1988 års beslut\r\ngenomförs nu i den nyligen beslutade\r\norganisationen.</pre><pre>Inom Kustbevakningen har också ett arbete inletts\r\nmed en översyn av den egna\r\nledningsorganisationen. En rad pågående\r\nutredningar berör dessutom Kustbevakningen, för\r\nvilket mycket tid och resurser tas i anspråk, inte\r\nminst i ledningsorganisationen inom\r\nkustbevakningen. Nämnas kan:</pre><pre>--LEMO, Utredningen om organisationsstrukturen\r\npå Försvarsdepartementets område.</pre><pre>--Vidgad samverkan mellan Kustbevakningen och\r\nSjöpolisen, efter den just avslutade\r\nSjöpolisutredningen.</pre><pre>--Gränskontrollutredningen i UDH inför ett EG-\r\nmedlemskap.</pre><pre>--Sjöräddningens organisation. Sjöfartsverket\r\nutreder för Kommunikationsdepartementet.</pre><pre>--Hot- och riskutredningen, bl.a. om\r\nflyktinghanteringen.</pre><pre>Som jag inledningsvis har påvisat är\r\nKustbevakningen i dess nuvarande form en ung\r\norganisation och i fullt arbete med att genomföra\r\nde av oss här i riksdagen fattade besluten.</pre><pre>Det förslag som utskottet lägger fram i enighet om\r\natt ytterligare dra in Kustbevakningen i en ny\r\nutredningsomgång om statens marina verksamhet\r\nbidrar inte till det arbetsklimat som denna\r\nutredningsnötta verksamhet så väl skulle behöva.</pre><pre>Inte minst har det underliggande ifrågasättandet av\r\nKustbevakningen som civil myndighet skapat oro\r\nbland de anställda i organisationen.</pre><pre>Herr talman! Jag utgår från att de i huvudsak civila\r\nuppgifter som åligger Kustbevakningen i fredstid\r\nockså i framtiden skall vara och utföras av en civil\r\nmyndighet.</pre><pre>Lika litet som vi på land skall ha annat än den civila\r\norganisationen för polisen som utför polisiära\r\nuppgifter eller den civila myndigheten Tullen, som\r\nutför tullens uppgifter, lika litet skall vi ha annat än\r\nen civil kustbevakning som utför de övervaknings-\r\noch skyddsuppgifter som i dag åligger\r\norganisationen gentemot allmänheten.</pre><pre>Herr talman! Jag utgår från att det kommer att\r\nframgå av direktiven till den parlamentariska\r\nutredning som riksdagen i dag av allt att döma\r\nkommer att besluta om.</pre><pre>Anf. 95  STINA ELIASSON (c):</pre><pre>Herr talman! Försvarsutskottets ställningstagande\r\nnär det gäller samordningen och rationaliseringen\r\nav produktionen i Östersunds garnison är klokt.\r\nDet sparmål som statsmakterna uppsatte för de\r\nnärmaste tio åren var 90 miljoner kronor netto. I\r\ngott och konkret samarbete mellan de militära\r\nmyndigheterna i Östersund, Länsstyrelsen i\r\nJämtlands län, Östersunds kommun och högskolan\r\nhar ett förslag tagits fram som klarar inte enbart\r\nbesparingskravet på 90 miljoner kronor, utan\r\nförslaget innebär dessutom att det blir ända upp till\r\n300 miljoner kronor billigare för staten.</pre><pre>Militären i Östersund har tagit ansvar för sin\r\nuppgift inom försvaret och dessutom insett sin roll i\r\nett vidare perspektiv. Östersundsförslaget\r\nredovisar alla kostnader som skulle bli en följd av\r\nregeringsförslaget, nämligen ombyggnads- och\r\nnybyggnadskostnader för försvaret och för\r\nhögskolan, kaserner, motorområde, kontors- och\r\nundervisningslokaler. Ett enigt utskott har ställt\r\nupp på det unika Östersundskonceptet. Det är bra.</pre><pre>Det är otroliga och egendomliga antydningar som\r\nhar förekommet i debatten om att militärledningen\r\nskulle strunta i det riksdagsbeslut som säkerligen\r\nsnart är ett faktum. Men försvarsministerns ord, vi\r\nhar inte ett försvar för generalerna, utan för landets\r\nmedborgare, känns helt riktiga och i samband med\r\nÖstersundsgarnisonen särskilt viktiga. Förr i\r\nvärlden brukade man tala om kungsord. Detta\r\nuttalande är snudd på det.</pre><pre>Utskottets enighet på den här punkten och\r\nförsvarsministerns ord borgar för att\r\nregleringsbrevet kommer att följa det som\r\nriksdagen om en stund beslutar, nämligen att ge\r\nregeringen till känna ett beslut som bygger på\r\nÖstersundskonceptet. Det är bra. Jag yrkar bifall\r\ntill utskottets hemställan.</pre><pre>Anf. 96  GÖTHE KNUTSON (m):</pre><pre>Herr talman! Det blir ett kort inlägg från min sida,\r\nt.o.m. kortare än den tillmätta tiden tillåter.</pre><pre>Låt mig med anledning av Lisbeth Staaf-Igelströms\r\nanförande konstatera att det sannerligen inte\r\nföreligger några delade meningar på\r\nVärmlandsbänken om att det skulle vara mycket\r\nbra om det skapades ett s.k. kriscentrum i Karlstad.</pre><pre>Ingen av oss vet emellertid vad det är för någonting.\r\nDet är egentligen en innovation. Men vi utgår från\r\natt vi kan börja med att få till stånd en etablering av\r\nmyndigheter som redan finns i Karolinen -- dvs. den\r\nförvaltningsbyggnad som finns i Karlstad -- de\r\nmyndigheter som nu rationaliseras och dess värre\r\ndelvis försvinner.</pre><pre>Vi utgår från att Räddningsverket kan utvecklas\r\ngenom fortsatt kloka beslut i\r\nFörsvarsdepartementet och att det kan föranleda\r\nen vidare utveckling också av någonting som har\r\narbetsnamnet Riskcentrum. Det är bl.a. en\r\nmötesplats för internationella forskare. Vi har\r\nallihop motionerat om detta i riksdagen, genom\r\nunderlag som välvilligt ställts till förfogande från\r\nlänsstyrelsen. Det är ju så det går till.</pre><pre>Karlstad har, som vi alla har konstaterat genom\r\nåren, åderlåtits oerhört starkt. Vid\r\nZakrisdalsverken, där man har minskat antalet\r\nanställda från ca 1 200 till 0, blir det i dag i bästa fall\r\n40 kvar. Detta är ett väldigt hårt slag. Nu kan vi inte\r\nbara räkna ett plus på 200 i Kristinehamn genom\r\nfusionen där utan att också räkna med att det\r\nförsvinner ett helt regemente i Karlstad.</pre><pre>Nu har försvarsministern och även\r\nförsvarsutskottet varit så välvilligt inställda\r\ngentemot Karlstad och Värmland att man låter oss\r\nbehålla försvarets sjukvårdsorganisation. Det som\r\nhittills hetat Försvarets sjukvårdsstyrelse och nu\r\nskall heta Försvarets sjukvårdscentrum. Vi är\r\ntacksamma för det. Där har försvarsministern från\r\nbörjan fått gå emot alla remissinstanser, inte minst\r\nmilitärledningen, och endast haft stöd av sitt eget\r\nförnuft. Men nu får han också stöd av\r\nförsvarsutskottet.</pre><pre>Jag vet av erfarenhet att det är litet farligt att tacka\r\nför någonting i riksdagen när det har gått bra. Då\r\nkan det gå riktigt illa, för då vaknar någon och\r\nvänder på det hela. Men utskottet står som sagt\r\nenigt på den här punkten. Det är tacknämligt för\r\nKarlstad nu och i framtiden.</pre><pre>Får jag till sist också säga att vi skall vara mycket\r\nglada för att det bara är en reservation från\r\nsocialdemokratiskt håll då det gäller\r\ntvåbrigadsutbildning på hälften så många platser i\r\nSverige. Det skulle nog inte bli så värst mycket med\r\nfusionens framtid i Kristinehamn om den\r\nsocialdemokratiska anslagspolitiken på det här\r\nområdet genomfördes.</pre><pre>Det handlar dels om en minskning på 600 miljoner\r\nnu, dels om en utebliven kompensation för\r\nkronkursens fall, vilket innebär 4,6 miljarder\r\nmindre för det militära försvaret under den här\r\nperioden. Då blir det knappast resurser för att ha\r\nden fredsorganisation som majoriteten bakom det\r\nhär betänkandet vill genomföra och hålla fast vid\r\noch som vi är mycket tacksamma för, inte minst när\r\nvi noterar detta utifrån värmländska synpunkter.</pre><pre>Jag skulle gärna vilja säga till Lisbeth Staaf-\r\nIgelström och de andra socialdemokratiska\r\nkamraterna på Värmlandsbänken: Gör inte något\r\nhalvdant, rösta med majoriteten! Den är den enda\r\nsom säkerställer jobben i Kristinehamn.</pre><pre>Överläggningen var härmed avslutad.</pre><pre>Anf. 97  FÖRSTE VICE TALMANNEN:</pre><pre>Jag får meddela att anslag om kvällsplenum nu har\r\nsatts upp.</pre><pre>Beslut</pre><pre>Mom. 4 (oberoende civil ubåtskommission)</pre><pre>Utskottets hemställan bifölls med 165 röster mot\r\n124 för reservation 1 av Sture Ericson m.fl.</pre><pre>Mom. 5 (krisuppgörelsens besparingsmål)</pre><pre>Utskottets hemställan bifölls med 164 röster mot\r\n116 för reservation 2 av Sture Ericson m.fl. 10\r\nledamöter avstod från att rösta.</pre><pre>Mom. 6 (totalförsvarets militära del)</pre><pre>Utskottets hemställan bifölls med 275 röster mot 10\r\nför meningsyttringen av Jan Jennehag i\r\nmotsvarande del. 2 ledamöter avstod från att rösta.</pre><pre>Mom. 8 (den s.k. teknikfaktorn)</pre><pre>Utskottets hemställan bifölls med 173 röster mot\r\n117 för reservation 3 av Sture Ericson m.fl. 1\r\nledamot avstod från att rösta.</pre><pre>Mom. 9 (försvarsprisindex)</pre><pre>Utskottets hemställan bifölls med 175 röster mot\r\n116 för reservation 4 av Sture Ericson m.fl.</pre><pre>Mom. 31 (ändring av krigsmateriellagstiftningen)</pre><pre>Utskottets hemställan bifölls med 270 röster mot 21\r\nför reservation 6 av Robert Jousma.</pre><pre>Mom. 32, 34 och 35 (avveckling av JAS-projektet,\r\nm.m.)</pre><pre>Utskottets hemställan bifölls med 274 röster mot 12\r\nför meningsyttringen av Jan Jennehag i\r\nmotsvarande del. 4 ledamöter avstod från att rösta.</pre><pre>Mom. 42 (behovet av värnpliktsutbildning)</pre><pre>Utskottets hemställan bifölls med 165 röster mot\r\n124 för reservation 7 av Sture Ericson m.fl. 1\r\nledamot avstod från att rösta.</pre><pre>Maj-Inger Klingvall anmälde att hon avsett att\r\nrösta nej men markerats ha avstått från att rösta.</pre><pre>Mom. 51 (stororgarnisoner och brigadutbildning)</pre><pre>Utskottets hemställan bifölls med 166 röster mot\r\n121 för reservation 8 av Sture Ericson m.fl. 5\r\nledamöter avstod från att rösta.</pre><pre>Mom. 54 (luftvärnets grundorganisation)</pre><pre>Utskottets hemställan bifölls med 177 röster mot\r\n110 för reservation 9 av Sture Ericson m.fl. 3\r\nledamöter avstod från att rösta.</pre><pre>Mom. 63 (Bemyndigande rörande Arméförband:\r\nAnskaffning av materiel)</pre><pre>Utskottets hemställan bifölls med 163 röster mot\r\n118 för reservation 10 av Sture Ericson m.fl. 11\r\nledamöter avstod från att rösta.</pre><pre>Mom. 65 (sammanslagning av flottan och\r\nkustartilleriet)</pre><pre>Utskottets hemställan bifölls med 166 röster mot\r\n126 för reservation 11 av Sture Ericson m.fl.</pre><pre>Mom. 76 (flygkommandon)</pre><pre>Utskottets hemställan bifölls med 166 röster mot\r\n125 för reservation 13 av Sture Ericson m.fl.</pre><pre>Mom. 77 (storflottiljer)</pre><pre>Utskottets hemställan bifölls med 165 röster mot\r\n126 för reservation 14 av Sture Ericson m.fl.</pre><pre>Övriga moment</pre><pre>Utskottets hemställan bifölls.</pre><pre>5 §  Socialförsäkringsfrågor m.m.</pre><pre>Föredrogs</pre><pre>socialförsäkringsutskottets betänkande</pre><pre>1992/93:SfU17 Socialförsäkringsfrågor m.m.\r\n(prop. 1992/93:178 delvis).</pre><pre>Kammaren biföll utskottets hemställan om att\r\nbetänkandet skulle avgöras efter endast en\r\nbordläggning.</pre><pre>Anf. 98  NILS-OLOF GUSTAFSSON (s):</pre><pre>Herr talman! Under den senaste tiden har\r\narbetsskadeförsäkringen genomgått stora\r\nförändringar. Samordningstiden har utökats från 90\r\ntill 180 dagar. Denna samordning har vidare fått till\r\nföljd att en karensdag infördes i\r\narbetsskadeförsäkringen den 1 april i år.</pre><pre>Arbetsskadebegreppet och bevisreglerna har\r\nförändrats så, att antalet ersatta skadefall kommer\r\natt halveras. De övergångsregler som riksdagen har\r\nbeslutat om angående den senare förändringen\r\ninnebar ett övervältrande av kostnader på\r\ntrygghetsförsäkringarna, vilka administreras av\r\narbetsmarknadens parter. De hitintills genomförda\r\nförsämringarna innebär mycket stora ingrepp i\r\nförsäkringen.</pre><pre>Arbetsskadeförsäkringen bygger på\r\nskadeståndsrättsliga principer. Grunden för detta\r\när att den som skadas i sitt arbete skall ges rätt till\r\nfull kostnadstäckning för de skador som vållats\r\ngenom arbetet. Den här principen har riksdagen\r\nhittills i stor enighet ställt sig bakom. I den nu\r\naktuella propositionen sägs också att principen att\r\nen arbetsskada skall ersättas med högre belopp än\r\nannan skada alltjämt bör gälla. Dock anser\r\nföredragande statsrådet att kostnadsutvecklingen\r\ninom arbetsskadeförsäkringen samt att\r\narbetsskadesjukpenningen kan verka\r\nrehabiliteringshämmande gör att denna princip bör\r\ngälla först vid en bestående nedsättning av\r\narbetsförmågan.</pre><pre>Det föreslås i propositionen att den särskilda\r\narbetsskadesjukpenningen skall slopas --\r\nytterligare en mycket kraftig försämring av\r\nförsäkringen. Dessa förändringar kommer i många\r\nfall att innebära att den som skadas i sitt arbete får\r\nsämre ersättning än han skulle ha fått om han hade\r\nskadats av annan på sin fritid. Det kan inte vara\r\nrimligt att det skall vara på det sättet.</pre><pre>Allt detta öpnar vägen för skadeståndsprocesser\r\nvid allmän domstol mellan arbetstagare som\r\nskadats i sitt arbete och deras arbetsgivare. Sådana\r\nprocesser kan bli mycket dyrbara för båda parter\r\noch också för samhället. Vi har haft denna ordning\r\ntidigare, och vi som då var med vill inte ha den\r\ntillbaka. Jag kan försäkra kammarens ledamöter att\r\nom man frågar enskilda arbetstagare och\r\narbetsgivare vad de tycker, är svaret entydigt:\r\nSkadeståndsprocessandet var ett elände då och\r\nkommer att bli det nu också, om det här genomförs.</pre><pre>Som vi framhållit vid tidigare behandling av\r\narbetsskadeförsäkringen måste kostnaderna för\r\narbetsskadorna angripas på ett helt annat sätt.\r\nGenom att försämra försäkringen tar man ju inte\r\nbort några arbetsskador och arbetssjukdomar --\r\ninte en enda. Man gör det bara ännu värre för dem\r\nsom drabbas.</pre><pre>Det krävs helt andra åtgärder. Det krävs kraftfulla\r\noch målinriktade insatser för att få bort dåliga\r\narbetsmiljöer. Det är bara genom att minska\r\nantalet inträffade arbetsskador som vi kan lyckas.\r\nDet är viktigt att vi gör det, främst för att förhindra\r\nlidande och bekymmer för de drabbade men också\r\nför att bryta den negativa kostnadsutvecklingen i\r\narbetsskadeförsäkringen.</pre><pre>Vi har i tidigare diskussioner framhållit och gör det\r\nigen: Vi anser det vara fel att nu, när det skall\r\nutredas en annan ordning för sjuk- och\r\narbetsskadeförsäkringen, vidta omfattande\r\nförändringar. Om innehållet i\r\narbetsskadeförsäkringen kan behöva ändras, borde\r\ndet självklart ankomma på utredningen att göra\r\nsådana överväganden.</pre><pre>Om propositionens förslag antas av riksdagen,\r\nkommer det med alla säkerhet att leda till en\r\nmarkant minskning av antalet anmälda\r\narbetsskador. Värdet och tillförlitligheten av det\r\nstatistiksystem, ISA-systemet, som har byggts upp\r\nunder en följd av år kommer på så sätt att\r\nförsämras. Detta innebär i sin tur att möjligheterna\r\natt förebygga arbetsskador minskar, eftersom\r\nstatistiken haft och har en mycket viktig funktion i\r\ndetta sammanhang.</pre><pre>Detta uppmärksammas också i propositionen. Där\r\nsäger föredragande statsrådet att en sådan\r\nutveckling som jag här har beskrivit är oacceptabel\r\noch att frågan övervägs i regeringskansliet. Det är\r\nenligt min mening viktigt att ett förslag utarbetas\r\nskyndsamt.</pre><pre>I propositionen finns också förslag om beräkning av\r\nlivräntor. De regler som nu gäller har i många fall\r\ninneburit kraftiga såväl under- som\r\növerkompensationer. De förändringar som föreslås\r\ni propositionen löser, enligt ett enigt utskott, inte de\r\nproblem som föreligger beträffande under- och\r\növerkompensationer.</pre><pre>Utskottet är medvetet om att detta är svåra frågor.\r\nVi har haft grundliga diskussioner men kommit\r\nfram till att det behövs mer ingående analyser än\r\ntiden nu medger. Det får därför ankomma på\r\nregeringen att på nytt överväga hur ett rättvist och\r\nsamtidigt administrativt enkelt system för\r\nberäkning av arbetsskadelivräntor bör utformas.\r\nDet föreslår vi ett tillkännagivande om. Vidare\r\nföreslår utskottet -- under den tid som regeringen\r\nbehöver innan ett nytt förslag kommer -- en\r\ntillbakagång till de regler som gällde före den 1\r\njanuari 1993. De som har missgynnats av de\r\nnuvarande reglerna skall ges möjlighet att få sin\r\nlivränta omprövad. I och med det har utskottet\r\ngjort vad som tillfälligtvis har ansetts möjligt i en\r\nsvår teknisk fråga.</pre><pre>Herr talman! Jag yrkar bifall till den\r\nsocialdemokratiska reservationen.</pre><pre>Jag skall också säga några ord om de två särskilda\r\nyttranden som är fogade till betänkandet. Vi\r\nkonstaterar att regeringen vid utformningen av\r\ndirektiven till den beredning som skall föreslå en ny\r\nordning för sjuk- och arbetsskadeförsäkringen i\r\nväsentliga delar har beaktat våra synpunkter. Vi vill\r\nändå ytterligare markera att en ny försäkring,\r\nantingen den handhas av arbetsmarknadens parter\r\neller innebär en utveckling av den nuvarande\r\nförsäkringen, måste vara obligatorisk, uppbyggd\r\nenligt inkomstbortfallsprincipen och solidariskt\r\nfinansierad samt ha en fördelningspolitisk profil.\r\nFörsäkringen måste också vara utformad så att den\r\nhävdar arbetslinjen och stimulerar till förbättringar\r\nav arbetsmiljön.</pre><pre>I ett annat särskilt yttrande berör vi\r\nföretagshälsovården. När beslutet om avveckling\r\nav statsbidraget fattades, var vi kritiska till detta. Vi\r\nmenade att detta kunde få ske endast om en\r\nlagstiftning om obligatorisk företagshälsovård\r\ninfördes. Det förslag som finns i den nu aktuella\r\npropositionen är bara en konsekvensändring. Vi\r\nvill dock på detta sätt passa på att understryka\r\nföretagshälsovårdens viktiga roll. Vi anser att\r\nregeringen snarast bör återkomma med förslag om\r\nlagstadgad företagshälsovård.</pre><pre>Anf. 99  ARNE JANSSON (nyd):</pre><pre>Herr talman! Svenska politiken har utlovat en\r\nvälfärd, garanterad av socialförsäkringar, som är\r\nhelt orimlig. Arbetsmarknadsfondens\r\nskuldsättning ökar i raketfart. ATP kommer inte att\r\nhålla, osv. Vi har ett system, där vi betalar folk för\r\natt inte arbeta. 60 % av befolkningen avlönas av\r\nden offentliga sektorn eller av diverse\r\nförsäkringskassor.</pre><pre>Ny demokrati anser att bidrag är till för att hjälpa\r\ndem som har det sämst ställt eller inte kan klara sig\r\nsjälva på annat sätt. Miljonärer t.ex. skall inte\r\nbehöva barnbidrag.</pre><pre>Försäkringssystemen bör vara just\r\nförsäkringssystem, dvs. system där premierna kan\r\ntäcka försäkringskostnaderna. Detta gäller\r\ntrafikskadeförsäkring, arbetsskadeförsäkring och\r\narbetslöshetsförsäkring.</pre><pre>Dagens socialförsäkringssystem består av en\r\nmyriad av olika nivåer. Ingen -- förutom möjligen\r\nnågot fåtal tjänstemän på försäkringskassorna --\r\nhar i dag en överblick över alla system. Ingen kan\r\nt.ex. med någon logik förklara varför den som\r\nvårdar sjukt barn skall ha högre ersättning än den\r\nsom själv är sjuk. Ingen kan heller förklara hur man\r\npå ett effektivt och rationellt sätt skall kunna\r\növervaka och kontrollera att inte föräldern till ett\r\nsjukt barn även sjukskriver sig själv hos\r\narbetsgivaren.</pre><pre>Det nyss nämnda är endast ett axplock av orättvisor\r\ninom systemet samt av möjligheter att på ett\r\nolagligt sätt tillförskansa sig extra inkomster.</pre><pre>Alla vet att dagens system är otidsenligt och lätt att\r\nmanipulera med. Varför gör man då inget? Med ett\r\ndessutom löpande, intill galopperande,\r\nbudgetunderskott rullar man i stort sett tummarna\r\noch hänvisar till pågående utredningar.</pre><pre>Regeringen har nu sent omsider påbörjat ett arbete\r\nmot mer enhetlighet i ersättningsnivåerna alltefter\r\nNy demokratis intentioner, men helhetsbegreppet\r\nsaknas fortfarande. Alltför många inslag finns kvar\r\ni systemet som manar oseriösa människor att\r\nbidragsoptimera.</pre><pre>Ersättningsnivåerna vid frånvaro från arbete skall\r\nvara enhetliga, oavsett om orsaken till frånvaron är\r\nexempelvis sjukdom, arbetsskada, tillfällig vård av\r\nbarn, lönegaranti, smittbärarpeng eller\r\nberedskapsarbete. Även Lindbeckkommissionen\r\nbetonar vikten av enhetliga nivåer.</pre><pre>Lönegarantin är fortfarande föremål för\r\nomfattande bedrägerier och snedvrider\r\nkonkurrensen till nackdel för hederliga företagare.\r\nNy demokrati har motionerat om en total\r\nreformering av systemet.</pre><pre>Den generella ersättningsnivån i de allmänna\r\nförsäkringarna bör med hänsyn till nuvarande\r\nekonomiska läge bestämmas till 70 % av den\r\nförsäkrades inkomst. Ersättningsnivån skall\r\ninkludera sjuklön och ersättningar från av\r\narbetsgivaren betalda försäkringar.\r\nErsättningsnivån måste vara densamma i alla\r\nbehovssituationer, dvs. såväl vid egen sjukdom,\r\narbetsskada och barns sjukdom som vid annan vård\r\nav barn, arbetslöshet, garantilön utan arbete,\r\nberedskapsarbete och andra behovssituationer. Ju\r\nmer samhällsekonomin tillåts urholkas, desto mer\r\nnödvändigt blir det att reducera utgifterna i de\r\nallmänna försäkringarna. Det är också nödvändigt\r\natt kombinera lägre utgifter med egenavgifter för\r\nden som har löneinkomst.</pre><pre>Ett stimulansbidrag på ytterligare 10 % utges vid\r\naktiv, yrkesinriktad rehabilitering,\r\narbetsmarknadsutbildning med klart sikte på\r\narbete, beredskapsarbete och arbete med\r\ngarantilön. Detta stimulansbidrag skall gälla även\r\nför de människor som ställer sig till förfogande för\r\nrehabilitering men inte kan få det av olika orsaker.</pre><pre>Nuvarande tak på 7,5 basbelopp för\r\nberäkningsunderlaget bör med hänsyn till det\r\nstatsfinansiella och samhällsekonomiska läget\r\nsänkas till vad som motsvarar den maximala nivån i\r\narbetslöshetsförsäkringen, dvs. en genomsnittlig\r\nindustriarbetarlön eller ca 5 basbelopp. En sådan\r\nändring leder till större besparingar än vi tidigare\r\nhar angivit.</pre><pre>Fördelarna med detta system är många. Det är\r\nenkelt att administrera och lätt att förstå. Det ger\r\nlägre kostnader för såväl ersättningarna som dess\r\nadministration. Ju aktivare man är, desto högre\r\nersättning får man. Det lönar sig alltid att arbeta,\r\noch det finns en självrisk i alla delar av systemet.\r\nMer produktivt arbete blir utfört. Alla behandlas\r\nlika. Ingen får mer och ingen får mindre än någon\r\nannan. Det ger inte utrymme för spekulation\r\nmellan olika försäkringar.</pre><pre>Med de föreslagna nivåerna sparar staten åtskilliga\r\nmiljarder kronor. Till detta kommer avsevärda\r\ndynamiska effekter, som på litet sikt i stor\r\nutsträckning kommer att bidra till förbättrade\r\nstatsfinanser och en sund samhällsekonomi. De\r\nbesparingar som arbetsgivarna gör på detta dras in\r\nvia arbetsgivaravgifterna.</pre><pre>Med viss glädje kan jag konstatera att ett enat\r\nutskott anser det värdefullt att en bred\r\ngenomlysning av såväl utformningen som\r\nfinansieringen av en ny ordning för sjuk- och\r\narbetsskadeförsäkringen och förtidspensionen nu\r\nkommer att genomföras samt att direktiven\r\nmöjliggör detta.</pre><pre>Att utskottet dessutom inte ser något hinder i att de\r\nolika synpunkter som framförs i motionerna skall\r\nbli föremål för överväganden tolkar jag såsom\r\nmycket positivt. Skulle man därtill kunna bortse\r\nfrån all politik och enbart har Sveriges bästa\r\nframför ögonen, vore det en stor seger för oss alla.\r\nMen det är kanske litet för mycket att begära att\r\nalla samlar sig bakom Ny demokratis politiska linje.</pre><pre>Herr talman! För att underlätta utformningen av\r\nberedningens direktiv och därmed tillämpa en\r\neffektiv och bra målstyrning yrkar jag bifall till våra\r\nmotioner Sf244 samt Fi211 yrkande 8, vilka täcks av\r\nreservation 1 i betänkandet. Med riksdagens stöd i\r\nkommande votering har vi då inte bara snabbat upp\r\nprocessen för beredningen utan även sparat in på\r\nskattebetalarnas medel. Dessutom har vi bidragit\r\ntill att landsätta och förverkliga en vettig lösning.</pre><pre>Anf. 100  BERITH ERIKSSON (v):</pre><pre>Herr talman! Partierna har nu fått en anmaning att\r\nutse representanter till en kommande utredning om\r\nsjuk- och arbetsskadeförsäkringen.\r\nKommittédirektiven redovisas i betänkandet.\r\nDärmed är vårt motionsyrkande om en utredning\r\ntillgodosett.</pre><pre>Det råder en allmän enighet om att vårt\r\nsocialförsäkringssystem måste förändras, dels\r\ndärför att det finns inbyggda orättvisor i systemet,\r\ndels därför att kostnaderna för systemet tenderar\r\natt bli så höga att det inte längre är ekonomiskt\r\nförsvarbart.</pre><pre>Det faktum att socialförsäkringssystemet är en del\r\nav transfereringssystemet gör att\r\nsocialförsäkringssystemet blir oöverblickbart och\r\nohanterligt. Vi skulle därför vilja se att man gjorde\r\nen uppdelning -- en lösning där\r\nsocialförsäkringarna är frikopplade från\r\ntransfereringarna.</pre><pre>I kommittédirektiven redogörs för tre\r\nutredningslinjer. Den som tilltalade mig mest när\r\njag läste igenom direktiven är kanske den andra.\r\nDet står där att ett alternativt förslag till lösning bör\r\nvara en utveckling av den nuvarande försäkringen,\r\nså att försäkringarna vad gäller finansieringen ges\r\nen helt fristående ställning i förhållande till\r\nstatsbudgeten.</pre><pre>Mina tankar om att skilja på försäkringar och\r\ntransfereringar gör att jag då frågar mig vad som\r\nskall hända med de andra försäkringarna:\r\nexempelvis arbetslöshetsförsäkringen och\r\nföräldraförsäkringen. Pensionsförsäkringarna\r\nbehandlas i en annan utredning. Jag tycker att det\r\nhade varit värdefullt om det i direktiven hade\r\nfunnits en öppning för att man skulle kunna ta ett\r\nhelhetsgrepp på alla försäkringar.</pre><pre>Det som sedan skulle vara kvar som transfereringar\r\nskulle vara barnbidrag, bostadsbidrag,\r\nbidragsförskott, handikappersättning, vårdbidrag,\r\nersättning för kontaktdagar m.m. Man skulle\r\nutreda om det i transfereringssystemet finns flera\r\nbidrag än barnbidraget som skulle kunna göras\r\ngenerella för att göra besparingar inom byråkratin.</pre><pre>Vi skulle vilja se ett socialförsäkringssystem som\r\nhänger samman med tillväxten och som innebär en\r\nautomatisk anpassning till de totala ekonomiska\r\nresurserna. Det skulle vara ett system som varken\r\nfinansministrar eller riksdagsbeslut i princip skall\r\nkunna manipulera med för att reglera\r\nstatsfinanserna. Det skulle vara ett\r\ntransfereringssystem som blir ett mått på hur\r\nmycket av landets resurser riksdag och regering vill\r\nomfördela.</pre><pre>Så, herr talman, vill jag tala om Vänsterpartiets\r\nmeningsyttring och reservationerna.</pre><pre>Vänsterpartiet kommer att rösta för reservation 2.\r\nJag ställer mig helt bakom den mening\r\nSocialdemokraterna ger uttryck för där. Vi håller\r\nmed i kritiken av det faktum att man först är\r\növerens om att utreda sjuk- och\r\narbetsskadeförsäkringarna och sedan föregår\r\ndenna utredning genom att mer eller mindre slopa\r\nhela eller åtminstone stora delar av den\r\nförsäkringsgren som skall utredas.</pre><pre>Därtill bör nämnas -- vilket Nils-Olof Gustafsson\r\ngjorde -- att skärpningen av bevisregeln vid\r\nklassning av en arbetsskada redan är genomförd.\r\nFörlängningen av samordningstiden och\r\nnedsättningen av beloppen inom sjukförsäkringen\r\när genomförd. Det som fortfarande återstår är\r\nförslaget att efter 365 dagar skriva ned ersättningen\r\nmed ytterligare 10 %. Det blir intressant att se vad\r\nsom händer med det.</pre><pre>Det generella statsbidraget till företagshälsovården\r\ntogs bort 1993. Det beskrivs också i betänkandet.\r\nJag håller inte riktigt med om att det bara är en\r\nkonsekvensändring. Nu mönstras ju alla\r\nersättningar ut där förmånen utgått med anledning\r\nav vård som lämnats inom företagshälsovården.\r\nDärmed slås den ekonomiska grunden för\r\nföretagshälsovården ut.</pre><pre>Detta sker när betydelsen av det förebyggande\r\nhälsovårdsarbetet och kunskapen om arbetsmiljöns\r\nbetydelse för rehabiliteringsmöjligheterna äntligen\r\nhar börjat få genomslag i samhället.</pre><pre>I Vänsterpartiets meningsyttring tar vi även upp\r\nvårt motionsyrkande om att 180 dagar av de 240\r\nsom skall kunna tas ut vid närståendevård av person\r\nsom genom sjukvården har smittats av hiv skall vara\r\nsemesterlönegrundande.</pre><pre>Utskottsmajoriteten anser att det skulle bli för dyrt\r\nför en arbetsgivare om man räknar flera dagar än\r\n45 som semesterlönegrundande. I en annan del av\r\nbetänkandet påpekas det att antalet sjuka som i dag\r\nblivit smittade genom sjukvården alldeles riktigt är\r\nmycket litet. Ingen förväntar sig väl att antalet\r\nsmittade som smittats den vägen skall bli fler.</pre><pre>Förslaget när det gäller att något gottgöra dem som\r\nhar drabbats av hiv genom sjukvården är ju i sin\r\nhelhet mycket positivt. Jag tycker att det är ett\r\nutslag av en i sammanhanget opassande njugghet\r\natt då säga nej till Vänsterpartiets förslag vad gäller\r\nantalet semesterlönegrundande dagar. Det innebär\r\nju egentligen inte så stora ekonomiska\r\nkonsekvenser, men det skulle ha en stor\r\npsykologisk betydelse om man i detta fall följde de\r\nregler som redan finns inom sjukförsäkringen.</pre><pre>Herr talman! Jag yrkar härmed bifall till\r\nVänsterpartiets meningsyttring.</pre><pre>Anf. 101  SIGGE GODIN (fp):</pre><pre>Herr talman! I socialförsäkringsutskottets\r\nbetänkande 17 behandlas med anledning av\r\nproposition 1992/93:178 ett antal\r\nsocialförsäkringsfrågor.</pre><pre>Där finns bl.a. direktiven för en ny sjuk- och\r\narbetsskadeförsäkring, förslag till lag om avgiftsfria\r\nsjukvårdsförmåner för vissa hivsmittade, förslag till\r\nförbättringar för biståndsarbetare, förslag till\r\nslopande av arbetsskadesjukpenningen och ett\r\nklarläggande beträffande arbetsskadelivräntorna.\r\nJag skall beröra en del av frågorna i mitt anförande.</pre><pre>Herr talman! Jag vill först ta upp direktiven för en\r\nny sjuk- och arbetsskadeförsäkring. Direktiven har\r\ntagits fram efter den uppgörelse som skedde mellan\r\nregeringen och Socialdemokraterna i september\r\n1992.</pre><pre>Det är en självklarhet att en beredning av så stor\r\nvikt för hela svenska folket måste styras av distinkta\r\ndirektiv som leder till ett för välfärdsstaten gott\r\nresultat. Huvudalternativet för beredningen skall\r\ndå vara att föra över sjuk- och\r\narbetsskadeförsäkringarna till arbetsmarknadens\r\nparter.</pre><pre>Ett annat alternativ som skall utredas innebär att\r\nfinansieringen skall ges en helt fristående ställning\r\ni förhållande till statsbudgeten och få inriktningen\r\natt förstärka försäkringsmässigheten i systemet.</pre><pre>Ett tredje alternativ som skall utredas innebär en\r\nobligatorisk försäkring som kan tecknas av den\r\nenskilde eller dennes arbetsgivare under\r\nkonkurrens mellan olika försäkringsgivare.</pre><pre>Direktiven slår också fast att arbetsgivaren skall\r\nbekosta arbetsskadeförsäkringen eftersom\r\nansvaret åvilar arbetsgivaren i fråga om ersättning\r\nför arbetsskada.</pre><pre>Administrationsfrågorna är också viktiga så att inte\r\nden väl fungerande försäkringskasseorganisationen\r\nslås sönder utan att den kompetens som finns hos\r\npersonalen tas tillvara.</pre><pre>Herr talman! Utskottet har tagit del av de direktiv\r\nsom framförhandlats av regeringen och\r\nSocialdemokraterna. Det förvånar mig att\r\nSocialdemokraterna i ett särskilt yttrande tar upp\r\nsamma frågor. I yttrandet säger\r\nSocialdemokraterna att regeringen i väsentliga\r\ndelar beaktat deras synpunkter. Trots detta måste\r\nman utveckla nya argument för det som vi är\r\növerens om.</pre><pre>Jag vill påstå att direktiven är så välskrivna och\r\nsamtidigt så öppna att en mycket stor genomlysning\r\nav sjuk- och arbetskadeproblematiken kan göras.\r\nRehabiliteringslinjen skall fullföljas, vilket innebär\r\natt såväl arbetslinjen som förbättringar av\r\narbetsmiljön kommer att vara viktiga inslag i en ny\r\nförsäkring. Självfallet skall staten också ha ett\r\navgörande inflytande så att inte de som står utanför\r\narbetsmarknaden missgynnas. Eftersom\r\nSocialdemokraterna haft ett mycket stort\r\ninflytande på utformningen av direktiven\r\nförutsätter jag att vi är överens om att\r\ngrundläggande principer som rehabilitering,\r\nminskad långtidssjukskrivning och minskade\r\nohälsotal skall vara grunden även i en ny sjuk- och\r\narbetsskadeförsäkring.</pre><pre>Herr talman! I ett antal år har motioner väckts för\r\natt förbättra trygghetssystemen för\r\nbiståndsarbetare, så även i år av Erling Bager och\r\nBengt Rosén. I propositionen föreslås att\r\nbiståndsarbetare utsända av bl.a. kyrkor och\r\nenskilda organisationer skall få en\r\nsjukpenninggrundande inkomst vid hemkomsten\r\nsom motsvarar lägst den sjukpenninggrundande\r\ninkomst som gällde omedelbart före\r\nbiståndsarbetet. Detta gäller också medföjande\r\nmake och sambo.</pre><pre>I propositionen föreslås också förbättringar i\r\nföräldrapenningen som innebär att föräldrapenning\r\nmotsvarande förälderns sjukpenning kan utges vid\r\nåterkomsten till Sverige för barn som är födda\r\nunder utlandsvistelsen.</pre><pre>Regeringen tar även upp administrativa ändringar\r\nsom innebär att kontaktdagar kan tas ut från och\r\nmed det år under vilket barnet fyller fyra år.</pre><pre>Herr talman! I betänkandet föreslås att\r\narbetsskadesjukpenningen slopas och att\r\nsjukpenning skall utgå vid arbetsskada. År 1991\r\nuppgick antalet ärenden till 108 600. Kostnaderna\r\nför arbetsskadesjukpenningen uppgick 1985 till 670\r\nmiljoner och 1991 till 6 779 miljoner kronor.\r\nMotsvarande kostnader för livräntor var 223 resp.\r\n4 516 miljoner kronor. Underskottet i\r\nArbetsskadefonden var vid utgången av 1992 drygt\r\n26 000 miljoner kronor och väntas 1992/93, trots\r\nhöjningen av avgifterna och en överföring från\r\ndelpensionsfonden med 8 300 miljoner, uppgå till\r\ndrygt 22 miljarder kronor.</pre><pre>Regeringen poängterar att principen att en\r\narbetsskada skall ersättas med högre belopp skall\r\ngälla. Det stora antalet arbetsskadeärenden medför\r\nlånga handläggningstider som i sin tur är\r\nhämmande för rehabilitering. Den som anmält en\r\narbetsskada vill också ha ett beslut innan\r\nrehabilitering inleds. Arbetsskadesjukpenningens\r\nhöga nivå är hämmande för viljan att delta i\r\nrehabilitering.</pre><pre>När alla är ense om att arbetsskadesjukpenningen\r\noch utvecklingen inom arbetsskadeförsäkringen är\r\nrehabiliteringshämmande bör principen gälla först\r\nvid en bestående nedsättning av arbetsförmågan.</pre><pre>Herr talman! Socialdemokraterna uppgav i\r\nregeringsställning att arbetskadeförsäkringen\r\nmåste ses över. I samband med ändrat\r\narbetsskadebegrepp hävdade de, även Nils Olof\r\nGustafsson som ingick i utredningens\r\nreferensgrupp, att visserligen borde\r\narbetsskadebegreppet ändras, men inte så som\r\nutredningen föreslog och inte just då. År efter år\r\nhar bristerna i arbetsskadefonden redovisats\r\nsamtidigt som alla bedömare varit eniga om att\r\narbetsskadeförsäkringen är\r\nrehabiliteringshämmande. Trots detta motsätter sig\r\nSocialdemokraterna tidigare ändrat\r\narbetsskadebegrepp och nu i dag också\r\nutmönstringen av arbetsskadesjukpenningen.\r\nNågon hänsyn till de människor som drabbas av ett\r\nförlegat system tas inte.</pre><pre>Herr talman! De ändrade reglerna för beräkning av\r\nlivräntor har inneburit såväl över- som\r\nunderkompensation med åtskilliga tusentals\r\nkronor. Ett enigt utskott har därför diskuterat olika\r\nförslag för att undanröja de olägenheter i\r\nkompensationshänseende som uppkommit.\r\nUtskottet begär därför att regeringen återkommer\r\nmed ett nytt förslag för att få ett rättvisare och\r\nenklare system för beräkning av\r\narbetsskadelivräntor.</pre><pre>Eftersom utskottet inte kan acceptera att de\r\nnuvarande olägenheterna får bestå ens under en\r\nkortare tid, föreslås en tillbakagång till de regler\r\nsom gällde före 1 januari 1993. Utskottet föreslår\r\natt de som missgynnats skall ha möjligheter att\r\nansöka om att få sin livränta omprövad.</pre><pre>Herr talman! I en reservation föreslår Ny\r\ndemokrati att ersättningsnivåerna vid sjukdom,\r\narbetsskada, vård av sjukt barn, förtidspension och\r\narbetslöshet skall vara 70 % av inkomstbortfallet.\r\nDessutom kräver de att inkomsttaket skall sänkas\r\nfrån 7,5 basbelopp till 5 basbelopp.</pre><pre>Herr talman! Det är bra att Ny demokrati inser att\r\nsocialförsäkringarna behöver förändras, men de\r\nsaknar tydligen förståelse för att människor med\r\nhuvudsakligen låga inkomster omöjligen klarar en\r\nersättningsnivå på 70 %. Resultatet blir att allt fler\r\nhänvisas till socialvården för kompensation när de\r\ninte klarar att upprätthålla rimliga\r\nlevnadsförhållanden som att behålla sin villa och bil\r\nm.m. En övervältring av kostnaderna på\r\nsocialbidragssektorn är ingen framkomlig väg. Det\r\när väl snarast ett exempel på den rundgång i\r\nsystemen som Ny demokrati i andra sammanhang\r\nsäger sig motarbeta.</pre><pre>I en meningsyttring tar Vänsterpartiet upp\r\nföretagshälsovården. De motsätter sig att\r\nstatsbidragen avvecklas. De tror inte på att\r\nföretagshälsovården kan vara så kreativ att den\r\nklarar av att bedriva en betydelsefull verksamhet\r\nutan statsbidrag. Vänsterpartiet har ju en förkärlek\r\nför att alltid bjuda över regeringen när det gäller\r\nstatsbidrag till både det ena och det andra. Som\r\noppositionsparti går det naturligvis bra att göra\r\ndetta, men regeringen och regeringspartierna\r\nmåste ju se till helheten i budgeten.</pre><pre>Herr talman! Eftersom jag har litet tid över kan jag\r\nockså ta upp några synpunkter från mina\r\nmeddebattörer. Nils-Olof Gustafsson säger att\r\narbetsskadorna skall angripas på ett annat sätt. Vi\r\när självfallet eniga om att det är viktigt att fortsätta\r\ninsatserna för arbetsmiljön, för rehabilitering osv.,\r\nNils-Olof Gustafsson. Jag tycker inte att det finns\r\nnågot motsatsförhållande i detta att man har en\r\nrationellare arbetsskadeförsäkring samtidigt som\r\nman fortsätter arbetsmiljöarbetet.</pre><pre>Jag vill inte gå in i någon vidare polemik med Ny\r\ndemokrati om huruvida den offentliga sektorn är\r\ntärande eller närande. Det ingick i Arne Janssons\r\ninledning. Jag vill inte heller ta upp bedrägerierna.\r\nSjälvfallet finns det ett och annat sådant i alla\r\nsystem. De skall beivras. Det bör vi kunna vara\r\növerens om. Men det är inte så, Arne Jansson, att\r\nvi i regeringspartierna har rullat tummarna när det\r\ngäller de här frågorna. Ny demokrati gör det\r\nalldeles för lätt för sig när man säger det.</pre><pre>Jag tror inte heller att mindre politik i Sveriges\r\nriksdag skulle gynna de svaga i samhället. Det\r\nskulle snarast bli så att de får klä skott för det som\r\nsystemen innebär.</pre><pre>Herr talman! Jag yrkar till sist bifall till utskottets\r\nhemställan i dess helhet och avslag på de\r\nreservationer som fogats vid betänkandet.</pre><pre>Anf. 102  NILS-OLOF GUSTAFSSON (s)\r\nreplik:</pre><pre>Herr talman! Jag tycker inte att Sigge Godin skall\r\nbli förvånad över att vi i ett särskilt yttrande\r\nytterligare vill understryka vad vi anser vara\r\ngrundbultarna i en ny försäkring. dvs. att den, som\r\njag sagt, skall vara obligatorisk, uppbyggd enligt\r\ninkomstbortfallsprincipen, vara solidariskt\r\nfinansierad och ha en fördelningspolitiskt riktig\r\nprofil. Jag tycker inte att Sigge Godin skall vara\r\nförvånad över att vi vill understryka detta. Faktum\r\när att även regeringsföreträdare i ett särskilt\r\nyttrande vid samma betänkande har synpunkter på\r\ndirektiven.</pre><pre>Sigge Godin pekar vidare på den negativa\r\nkostnadsutvecklingen inom\r\narbetsskadeförsäkringen. Han har rätt i att den\r\nsnabba kostnadsökningen inger oro. Men jag\r\nhävdar att regeringen och riksdagsmajoriteten\r\nangriper detta problem från fel håll, när man\r\nensidigt ger sig på att försämra försäkringens\r\ninnehåll.</pre><pre>I stället borde man, som den tidigare regeringen\r\nföreslog, göra en ordentlig analys och utvärdering\r\nav hur praxis utvecklas i försäkringsdomstolarna.\r\nMed ett sådant grundligt underlag skall man kunna\r\ngöra bedömningar av om det behövs förändringar i\r\nförsäkringens innehåll. Nu konstaterar man bara\r\natt kostnaderna stiger och försämrar försäkringen\r\nutan att göra någon som helst analys av vilka\r\nkonsekvenser det får för de försäkrade och i övrigt.</pre><pre>Jag understryker att dessa överväganden och\r\nbedömningar självfallet skall göras av den\r\nutredning som nu är under tillsättande och vars\r\ndirektiv vi här diskuterar.</pre><pre>Anf. 103  SIGGE GODIN (fp) replik:</pre><pre>Herr talman! Jag tycker att Socialdemokraterna nu\r\nför tiden alltför ofta ändrar sin position i politiken.\r\nSå har t.ex. skett bara på den korta tid som vi har\r\narbetat med detta betänkande, sedan regeringen\r\nutfärdade direktiven till utredningen om ny sjuk-\r\noch arbetsskadeförsäkring.</pre><pre>Ni vill till detta foga till något ytterligare, men det\r\nsärskilda yttrandet innehåller faktiskt ingenting.\r\nSom jag nyss sade från kammarens talarstol är vi\r\nhelt eniga om dessa viktiga frågor och kan gå\r\nigenom dem med stor bredd och även på djupet.\r\nJag tror säkert att man kan komma fram till\r\nlösningar som är mycket bra och tillfredsställande\r\nbåde för systemet och för de människor som\r\nomfattas av det.</pre><pre>Nils-Olof Gustafsson säger att regeringen ensidigt\r\nger sig på arbetsskadeförsäkringen, men det är\r\nfaktiskt inte så. Jag vill peka på en enda punkt.\r\nRiksförsäkringsverket krävde inga höjda anslag till\r\nrehabilitering i årets budget. Trots detta lade\r\nregeringen på flera hundra miljoner kronor,\r\neftersom vi tycker att rehabilitering av människor\r\när det allra viktigaste för att få dem att komma\r\ntillbaka till arbetet, att inte bli passiviserade,\r\nutslagna och hänvisade till förtidspension osv.</pre><pre>Jag tycker alltså att den bedömning som Nils-Olof\r\nGustafsson gör av vårt arbete på detta område helt\r\nenkelt är felaktig.</pre><pre>Nils-Olof Gustafsson sade i sitt\r\ninledningsanförande att förändringen av\r\narbetsskadesjukpenningen drastiskt kommer att\r\nförsvåra det förebyggande arbetsmiljöarbetet. Jag\r\ndelar inte den pessimistiska uppfattningen. Jag tror\r\natt en bra arbetsmiljö mycket väl kan upprätthållas\r\njämsides med att det görs förändringar i\r\nsocialförsäkringssystemen. Det skall naturligtvis\r\ninte, Nils-Olof Gustafsson, behöva inträffa\r\narbetsskador på en arbetsplats för att\r\narbetsmiljöarbetet skall kunna upprätthållas. Då är\r\nhela systemet felaktigt, och jag tror inte heller att\r\ndet kommer att bli så.</pre><pre>Anf. 104  NILS-OLOF GUSTAFSSON (s)\r\nreplik:</pre><pre>Herr talman! När det gäller direktiven sade jag ju\r\natt regeringen i väsentliga delar har tillmötesgått\r\nvåra synpunkter. Men det finns många profitörer i\r\ndessa sammanhang som bl.a. har velat diskutera\r\ndet förhållandet att systemet skall vara uppbyggt på\r\ninkomstbortfallsprincipen. Vi tycker att det är\r\nviktigt att betydelsen härav understryks i\r\nbetänkandet. Jag är helt övertygad om att\r\nåtminstone Sigge Godin håller med mig om att\r\ninkomstbortfallsprincipen skall gälla.</pre><pre>Alla insatser som kan göras för att förbättra\r\nrehabiliteringsverksamheten är välkomna.\r\nRehabiliteringsverksamheten är ett av de stora\r\nproblemen i detta sammanhang, och jag är inte så\r\nsäker på att regeringen gjort vad som kan göras\r\ndärvidlag. Jag kan bara peka på vad vi har haft uppe\r\ntidigare. Vi var när det stora betänkandet på\r\nområdet antogs i kammaren rörande överens om\r\natt företagshälsovården skulle spela en viktig roll i\r\nrehabiliteringsarbetet. Men det första som\r\nregeringen gjorde på det området var att dra in\r\nstatsbidragen för företagshälsovården. Man kanske\r\nändå kan tala om något av en läpparnas bekännelse\r\ni detta sammanhang.</pre><pre>Vi är inte överens om ISA-statistikens betydelse.\r\nSigge Godin är faktiskt inte heller överens med sitt\r\neget statsråd. I propositionen anförs att detta kan\r\nbli ett problem och att regeringen nu håller på att\r\nbereda ett förslag. Jag framhöll bara att jag emotser\r\nett sådant förslag snabbt. Det får inte bli något\r\nglapp i statistiken, eftersom den spelar en viktig roll\r\ni det förebyggande arbetet.</pre><pre>Anf. 105  SIGGE GODIN (fp) replik:</pre><pre>Herr talman! Låt mig beträffande\r\nföretagshälsovården säga att statsrådet har velat\r\nvänta till dess att parterna på arbetsmarknaden har\r\navslutat sina förhandlingar. Det är då rimligt att\r\növerlåta till regeringen att återkomma när den\r\nfinner tidpunkten härför vara lämplig. Visst har\r\nföretagshälsovården mycket stor betydelse. Enligt\r\nmin mening har den så stor betydelse att parterna\r\nmycket väl skall kunna klara den själva, utan några\r\nstatsbidrag. Den är ändamålsenlig och bra för\r\nföretagen, och dessutom tjänar de pengar på den i\r\ndet system som vi har satt i sjön. Det är utmärkt att\r\nde tar tag i detta och i första hand försöker komma\r\nfram till förhandlingslösningar.</pre><pre>Beträffande rehabilitering säger Nils-Olof\r\nGustafsson att regeringen minsann inte har gjort\r\ntillräckligt. Nej, ingen regering har gjort tillräckligt\r\nnär det gäller rehabilitering. Det är ett fortlöpande\r\narbete, som måste bedrivas med fortsatt intensitet.\r\nDet är enda vägen för människor att komma\r\ntillbaka till arbetslivet och att kunna klara sig själva\r\ni stället för att få en passiv tillvaro med sjukbidrag\r\noch förtidspension. Jag tror att vi är helt överens\r\nom detta.</pre><pre>Jag tycker ändå att denna regering har gjort mera\r\nän vad den socialdemokratiska regeringen gjorde\r\npå detta område. Låt oss vara överens om att vi\r\nskall jobba vidare med dessa frågor och oavsett\r\nvilken regering som sitter pressa den till att fortsätta\r\ndetta arbete.</pre><pre>Anf.106  ARNE JANSSON (nyd) replik:</pre><pre>Herr talman! Sigge Godin försöker här utmåla Ny\r\ndemokrati som något hemskt och farligt genom att\r\nåterge bara delar av det tal som jag nyss framförde.</pre><pre>Vi talade om att sänka basbeloppen, men Sigge\r\nGodin nämnde inte att vi vill skapa ett incitament\r\nför den arbetsskadade att genomgå rehabilitering.\r\nDe nuvarande försäkringsnivåerna är för höga, och\r\ndärför saknas incitament för den arbetsskadade att\r\nförsöka sig på en rehabilitering. Vi har föreslagit ett\r\n10-procentigt stimulansbidrag till dem som vill låta\r\nsig uppföras på en väntelista för rehabilitering. Det\r\nkanske inte finns möjligheter att omedelbart\r\npåbörja en rehabilitering, men jag tycker att vi skall\r\nta fasta på dem som ställer sig positiva till en\r\nrehabilitering.</pre><pre>Sigge Godin tyckte att det var bra att vi ställer upp\r\nför besparingar. När vi gick ut i valrörelsen sade vi\r\natt vi ville spara 196 miljarder på fem år. Då\r\nskrattade alla åt oss och sade att det var omöjligt,\r\nmen den nuvarande regeringen har ambitionen att\r\növerträffa oss ordentligt när det gäller sparande.\r\nUppgiften är tydligen inte helt omöjlig.</pre><pre>Vi tycker att det i dag är alldeles för lätt att\r\n''bidragsoptimera'' och att det måste göras något\r\nkonstruktivt för att motverka detta. Vi menar att\r\nnuvarande passiva inställning bör skärpas, så att\r\nnågot händer på detta område. Detta påpekade jag\r\nockså i mitt anförande.</pre><pre>Anf. 107  SIGGE GODIN (fp) replik:</pre><pre>Herr talman! Självfallet hinner man inte på tio\r\nminuter återge varje detalj i ett helt anförande. Det\r\nfinns inte heller någon som helst anledning till det,\r\nnär alla kammarens ledamöter kan läsa det i\r\nmorgon i trycket. Jag tycker att Arne Jansson är\r\nlångt ifrån verkligheten, trots att det blivit något av\r\nett honnörsord att ni vet hur det förhåller sig ute i\r\nverkligheten.</pre><pre>Många människor med låga inkomster klarar sig\r\ninte med exempelvis en 70-procentig ersättning.\r\nMan måste se till verkligheten. Man skall inte\r\nhänvisa dessa människor till socialbidrag. Varken\r\njag eller mina kolleger i regeringspartierna delar\r\nArne Janssons människosyn. Vi har faktiskt satsat\r\npå en karensdag, en 65-procentig ersättning utgår\r\nfrån den andra eller tredje sjukdagen och i nästa\r\nsteg en 80-procentig ersättning. Dessutom utgår\r\n95 % ersättning till den som genomgår\r\nrehabilitering.</pre><pre>Arne Jansson! De här nivåerna är väl bra att spela\r\nmed. Man behöver faktiskt inte slå ut människorna\r\ninnan man erbjuder dem att återkomma till\r\nförvärvslivet. Jag tycker inte att det är rimligt. Vi\r\nskall ha i gång människor fortast möjligt, och då\r\nmåste de också kunna behålla hus och hem. Man\r\nskall inte först slå ut dem och sedan plocka upp dem\r\nför rehabilitering. Den modellen fungerar inte i\r\nverkligheten.</pre><pre>Anf. 108  ARNE JANSSON (nyd) replik:</pre><pre>Herr talman! Det som jag först reagerar mot i Sigge\r\nGodins anförande är att han inte håller sig till det\r\nsom sägs i debatten utan hänvisar till att det kan\r\nläsas i protokollet i morgon. Man kan inte rycka ut\r\nnågra få ord ur sitt sammanhang och debattera\r\ndem. Man måste diskutera hela andemeningen i det\r\nsom har sagts i debatten.</pre><pre>Det andra som jag reagerar mot är den\r\nersättningsnivå som Sigge Godin talar om. Det är\r\njättebra att det finns en ersättningsnivå, men det är\r\nfel om den inte ger något incitament till\r\nrehabilitering efter en skada. Man säger passivt att\r\nman har det så bra att man inte ens vill försöka. Vi\r\nvill att det skall finnas ett incitament för att försöka\r\nsig på en rehabilitering när så kan behövas.</pre><pre>Anf. 109  SIGGE GODIN (fp) replik:</pre><pre>Herr talman! Jag vill först säga att jag tycker att\r\nArne Jansson när riksmötet är slut skall ägna ett par\r\ndagar eller en vecka åt att besöka närmaste\r\nförsäkringskassa och där gå igenom de regler som\r\ngäller för människor som av olika skäl är\r\nsjukskrivna. Han kommer då att konstatera att det\r\nfinns mycket stränga regler för erhållande av\r\nsjukpenning och för ersättning vid rehabilitering.</pre><pre>Vi behöver inte polemisera om huruvida vi skall\r\ndebattera hela våra anföranden eller inte. Mitt\r\nlånga anförande har inte nämnts av Arne Jansson,\r\nså det kan vi lämna därhän. Jag återkommer i\r\nstället till den människosyn som ni förfäktar, att\r\nman först skall slå ut människor och sedan\r\nrehabilitera dem. Detta står inte regeringspartierna\r\nbakom.</pre><pre>Vi skall ha ett socialförsäkringssystem som gör att\r\nmänniskor klarar att tillfälligt leva på en sänkt\r\nersättningsnivå. De skall sedan så snart som möjligt\r\nmed hjälp av olika former av medicinskt eller\r\narbetsinriktad rehabilitering kunna komma tillbaka\r\ntill arbetslivet. Det är en förtjänst för den enskilda\r\nmänniskan, men också en förtjänst för samhället.</pre><pre>Anf. 110  BERITH ERIKSSON (v):</pre><pre>Herr talman! Det var ett billigt och felaktigt påhopp\r\nav Sigge Godin att påstå att vi som oppositionsparti\r\nskulle ha varken anledning eller vilja att ta\r\nekonomiskt ansvar. Sigge Godin är säkert\r\nmedveten om att Vänsterpartiet inte lägger fram\r\nförslag som inte är finansierade.</pre><pre>Vidare säger Sigge Godin att vi gick emot att det\r\ngenerella statsbidraget till företagshälsovården togs\r\nbort. Javisst, det gick vi emot. Men det är inte den\r\nfrågan som debatteras i dag. I dag debatteras frågan\r\nom att alla ersättningar i såväl AFL, LFA som lagen\r\nom personskydd mönstras ut i de fall där\r\nförmånerna har utgått med anledning av att vården\r\nhar givits inom företagshälsovårdens ramar. Med\r\nde föreslagna förändringarna rycks grunden undan\r\nför företagshälsovårdens arbete. Samhället avsäger\r\nsig då möjligheten att med hjälp av det offentliga\r\nsystemet bringa ned kostnaderna för ohälsa.</pre><pre>Sigge Godin kommenterade över huvud taget inte\r\nvårt andra yrkande i vår meningsyttring. Det\r\nhandlar alltså om att ha rätt att räkna 180 dagar som\r\nsemesterlönegrundande vid närståendevård av\r\nperson som blivit hiv-smittad inom sjukvården.</pre><pre>Till sist vill jag påpeka att det stora problemet inom\r\ndetta område i dag är ju att rehabiliteringsvården\r\ninte är tillräckligt utbyggd. Det handlar inte om att\r\nmänniskor försöker att lura till sig pengar genom att\r\ninte vilja genomgå rehabilitiering.</pre><pre>Anf. 111  SIGGE GODIN (fp):</pre><pre>Herr talman! Jag tycker liksom majoriteten i\r\nutskottet att det förslag regeringen har lagt fram\r\nangående semesterlöneersättning vid anhörigvård\r\nav hiv-smittade är väl avvägt.</pre><pre>Berith Eriksson säger att Vänsterpartiet visst vill ta\r\nansvar för ekonomin. Det är klart att ni på ert sätt\r\nkanske någonstans finansierar era förslag. Men\r\nfrågan om statsbidrag till företagshälsovården är ett\r\nexempel på att ni gärna vill plussa på.</pre><pre>Jag skall ge Berith Eriksson rätt i att det är ett bra\r\nlöfte när ni i Vänsterpartiet säger att utredningen\r\nom sjuk- och arbetsskadeförsäkringen är intressant\r\noch att ni vill medverka till att hålla kostnaderna\r\ninom rimliga ramar osv. Vi får se var ni hamnar\r\nnågonstans när vi kommer till slutfasen i\r\nutredningen. Är ni då beredda att medverka till att\r\nsjuk- och arbetsskadeförsäkringen kan klara sig på\r\navgifter, egenavgifter och karensdagar? Vi får se\r\nvad det blir för resultat, Berith Eriksson. Jag\r\nvälkomnar Vänsterpartiet i den debatten. Jag\r\nförutsätter, Berith Eriksson, att ni tar det ansvaret.</pre><pre>Kan vi bli eniga i Sveriges riksdag i dessa frågor\r\nkommer det att vara möjligt att klara\r\nsocialförsäkringssystemen på ett utmärkt sätt.\r\nSystemen skall utgå från vad den enskilde förlorar i\r\nförtjänst och vad som ger en rimlig möjlighet för\r\nsjuka skadade att klara sig fram till\r\nrehabiliteringen.</pre><pre>Anf. 112  BERITH ERIKSSON (v):</pre><pre>Herr talman! Jag vill först ta upp frågan om rätten\r\ntill semesterlönegrundande ersättning till dem som\r\nvårdar personer som blivit hiv-smittade inom\r\nsjukvården. Jag tycker fortfarande att det är njuggt\r\natt inte följa de regler som finns inom\r\nsjukförsäkringen när det gäller frågan om vilken\r\nersättning som skall räknas som\r\nsemesterlönegrundande. För det första gäller detta\r\nett fåtal personer. För det andra är det en utopisk\r\ntanke att föreställa sig att en person skulle kunna ha\r\nbåde 180 egna sjukdagar plus 240 dagar för\r\nnärståendevård. Det skulle vara av stort\r\nsymbolvärde att inte bromsa i en sådan fråga som\r\ninte gäller stora pengar.</pre><pre>Vi i Vänsterpartiet tar ansvar och vi budgeterar\r\nvåra förslag. Men vi vill i mångt och mycket ha en\r\nannan fördelning än vad de borgerliga partierna\r\noch denna regering vill ha.</pre><pre>Jag är helt överens med Sigge Godin om att\r\nförsäkringarna skall lyftas ut ur statsbudgeten och\r\natt de skall stå på egna ben. Sigge Godin hörde att\r\njag sade i mitt anförande att jag också vill att andra\r\nförsäkringar skall tas med i utredningen. Vi i\r\nVänsterpartiet har fått nog av plottrandet i\r\nförsäkringssystemet. Ett exempel är hur vi alla i dag\r\ngår in och river och rycker i dessa stora system.</pre><pre>Anf. 113  SIGGE GODIN (fp):</pre><pre>Herr talman! Vi är inte överens, Berith Eriksson, i\r\nfrågan om semesterlöneersättningen för anhöriga\r\ntill hiv-smittade. Vi har en uppfattning, och\r\nVänsterpartiet måste få ha sin uppfattning.</pre><pre>Det är lätt för er, Berith Eriksson, att säga att ni vill\r\nha en annan fördelning i fråga om\r\nsocialförsäkringarna. Men ni plottrar också. Ni vill\r\nju sänka taket i ersättningen från 7,5 basbelopp.\r\nDet är klart att det blir till slut omöjligt när\r\nsystemen snickras ihop från alla möjliga håll. Den\r\nuppfattningen kan vi vara överens om.</pre><pre>Vi får hoppas att de som skall sitta med i sjuk- och\r\narbetsskadeutredningen kan komma överens så\r\nlångt att de kan utforma ett system som går runt av\r\nsig självt och som ger incitament till rehabilitering\r\noch att komma tillbaka till arbetslivet. Min\r\nbestämda uppfattning är -- och jag tror att Berith\r\nEriksson delar den uppfattningen -- att det mest\r\nmänniskovärdiga är att människor kan få vara kvar\r\ni arbetslivet och få känna gemenskapen på en\r\narbetsplats. Samtidigt bidrar de till försörjningen\r\nav såväl barn som gamla, och dessutom tryggar de\r\nsin egen ålderdom. Det finns alla skäl till att göra\r\ndessa avvägningar. Men det går inte alltid att från\r\nvissa håll bjuda över. Då kommer\r\nsjukförsäkringssystemet aldrig att fungera.</pre><pre>Det måste finnas en självrisk. Det kanske måste\r\nfinnas en egenavgift. Arbetsgivarna skall bidra med\r\nsin del i detta. Arbetsgivaren skall stå för kostnaden\r\ni arbetsskadeförsäkringen. Alla de olika\r\nunderskotten i försäkringarna måste undanröjas.\r\nVi är på väg att göra det. Jag har inte känt något\r\nstörre stöd från Vänsterpartiet i det mycket tunga\r\noch jobbiga arbetet, men det kanske kommer i\r\nnästa utredning.</pre><pre>Anf. 114  BERITH ERIKSSON (v):</pre><pre>Herr talman! Det handlar inte om att bjuda över,\r\nSigge Godin, utan om att omfördela pengar i stort i\r\nsamhället. I den här frågan handlar det inte heller\r\nom att bjuda över. Det handlar om att på ett bättre\r\nsätt komma till rätta med de problem som finns i\r\nfråga om arbetsskador i samhället. Det är fråga om\r\natt ha bättre möjligheter att åtgärda dem.</pre><pre>Anf. 115  SIGGE GODIN (fp):</pre><pre>Herr talman! Det finns inga delade meningar om att\r\ndet är nödvändigt att komma till rätta med\r\nproblemen i arbetsmiljön och att rehabilitieringen\r\nmåste fungera. Den här regeringen har mer än\r\nnågon annan regering också sett till att det finns\r\nnågorlunda hyfsat med pengar till rehabilitering. Vi\r\nskall gå vidare på den vägen. Jag hoppas att\r\nVänsterpartiet då är med och bidrar till\r\nkonstruktiva lösningar så att vi kan få bra\r\nsocialförsäkringssystem även i framtiden.</pre><pre>Överläggningen var härmed avslutad.</pre><pre>Beslut</pre><pre>Mom. 1 (utformningen av\r\nsocialförsäkringssystemet)</pre><pre>Utskottets hemställan bifölls med 266 röster mot 22\r\nför reservation 1 av Arne Jansson.</pre><pre>Mom. 5 (ändring i semesterlagen)</pre><pre>Utskottets hemställan -- som ställdes mot\r\nmeningsyttringen av Berith Eriksson i motsvarande\r\ndel -- bifölls med acklamation.</pre><pre>Mom. 6 (företagshälsovården)</pre><pre>Utskottets hemställan bifölls med 275 röster mot 11\r\nför meningsyttringen av Berith Eriksson i\r\nmotsvarande del. 2 ledamöter avstod från att rösta.</pre><pre>Mom. 10 (arbetsskadesjukpenning m.m.)</pre><pre>Utskottets hemställan bifölls med 162 röster mot\r\n125 för reservation 2 av Birgitta Dahl m.fl. 1\r\nledamot avstod från att rösta.</pre><pre>Övriga moment</pre><pre>Utskottets hemställan bifölls.</pre><pre>Beslut om uppskjuten votering</pre><pre>På förslag av tredje vice talmannen medgav\r\nkammaren att de ärenden som hann debatteras\r\nfärdigt under återstoden av dagens sammanträde\r\nskulle företas till avgörande vid arbetsplenum\r\nonsdagen den 19 maj.</pre><pre>Ajournering</pre><pre>Kammaren beslöt kl. 17.56 att ajournera\r\nförhandlingarna till kl. 19.00 för middagsuppehåll.</pre><pre>Återupptagna förhandlingar</pre><pre>Förhandlingarna återupptogs kl. 19.00.</pre><pre>\r\n6 §  Överföring av Riksskatteverkets\r\nbeskattningsavdelning i Ludvika till\r\nSkattemyndigheten i Kopparbergs län, m.m.</pre><pre>Föredrogs</pre><pre>skatteutskottets betänkande</pre><pre>1992/93:SkU28 Överföring av Riksskatteverkets\r\nbeskattningsavdelning i Ludvika till\r\nSkattemyndigheten i Kopparbergs län, m.m. (prop.\r\n1992/93:196).</pre><pre>Anf. 116  INGER LUNDBERG (s):</pre><pre>Herr talman! Med hjälp av stödtrupperna i Ny\r\ndemokrati fattade riksdagsmajoriteten i höstas\r\nbeslut om attav skaffa den s.k. betalningslagen.\r\nLagen behandlade betalningar till och från utlandet\r\noch syftade till att få en så god skattekontroll som\r\nmöjligt i ett läge med fria kapitalrörelser.</pre><pre>I betänkandet föreslås en ytterligare försvagning av\r\nlagstiftningen. Nu skall beloppet när det gäller krav\r\npå att kontrolluppgift skall lämnas höjas från 50 000\r\ntill 75 000 kr.</pre><pre>Argumentet för att avskaffa betalningslagen var i\r\nhöstas som så många gånger förr EES. Inte minst\r\nde moderata statsråden har satt en ära i att försvaga\r\nsvensk lagstiftning med hänvisning till EG- och\r\nEES-argument. Vän av ordning frågar sig ibland\r\nvarför EG-direktiven alltid sätts som föredömen\r\nnär man skall försvaga t.ex. skattelagstiftningen,\r\nmen sällan åberopas som grund för att förstärka\r\nlagstiftningen inom områden som arbetsrätten.</pre><pre>Beslutet pressades igenom riksdagen, trots att\r\nRiksskatteverket framhållit att de nya reglerna inte\r\ntillgodosåg kraven på god skattekontroll.</pre><pre>Jag erinrar, herr talman, om vad Riksskatteverket\r\nanförde i sitt yttrande:</pre><pre>Möjligheterna att kontrollera att de föreslagna\r\nreglerna efterlevs är mycket begränsade. Hur\r\nkontrolleras att alla som öppnar ett utländskt\r\ninlåningskonto eller förvärvar utländska\r\nfondpapper lämnar medgivande om insyn i kontot?</pre><pre>Riksskatteverket ifrågasatte t.o.m. om man över\r\nhuvud skulle nå längre med regeringens förslag än\r\nmed den allmänna skyldigheten att uppge alla\r\ninkomster i deklarationen.</pre><pre>Regeringen anförde två skäl att pressa\r\npropositionen genom riksdagen. Det första var att\r\nEES-avtalet skulle träda i kraft den 1 januari 1993.\r\nDet var sant när propositionen lades fram, men det\r\nvar inte sant när kammaren fattade beslut om att\r\navskaffa lagen. Då hade schweizarna haft sin\r\nfolkomröstning, och majoriteten var väl medveten\r\nom att avtalet skulle dröja minst ett halvår. Trots\r\ndetta tog man inte chansen att återremittera\r\npropositionen, så att regeringen hade kunnat lägga\r\nned ett rejält arbete på att få fram nya regler, regler\r\nsom verkligen hade inneburit en god och rättvis\r\nskattekontroll. Hade det inte varit rimligt att också\r\nriksdagsmajoriteten givit regeringen tid att ta fram\r\nett förslag som Riksskatteverket hade kunnat ha\r\nrespekt för när nu ändå EES-avtalet kom att dröja?</pre><pre>Det andra skälet som regeringen anförde var det\r\ns.k. kapitalliberaliseringsdirektivet. Vad\r\nmajoriteten blundade för var att artikel 4 i\r\ndirektivet säger att direktivet inte skall inskränka\r\nmedlemsstaternas rätt att vidta åtgärder för att\r\nförhindra att skattelagarna överträds. Är det inte\r\nså, Filip Fridolfsson, att det finns anledning att\r\nmisstänka att skattelagarna kan överträdas om\r\nbåde Lagrådet och Riksskatteverket framhåller att\r\nlagstiftningen är utomordentligt svag?</pre><pre>Utskottsmajoriteten var ändå ärlig nog att medge\r\natt den nya lagstiftningen kunde ha sina brister. I\r\nbetänkandet noterade man att statsrådet hade för\r\navsikt att utvärdera behovet och utformningen av\r\nde nya reglerna. Det blir då inte litet märkligt att\r\ndet som regeringen återkommer till riksdagen med\r\när en ytterligare försvagning av reglerna. I stället\r\nför att kravet på kontrolluppgift sätts vid 50 000 kr\r\nhöjs beloppet nu till 75 000 kr. En vanlig löntagare\r\nsom sparar i svenska banker får kontrolluppgift på\r\nvarenda räntekrona över 100 kr. För honom eller\r\nhenne är en höjning av beloppet med 25 000 kr för\r\nuppgiftsskyldighet för den som har utlandsaffärer\r\ninte några småpotatisar.</pre><pre>I stället för att försvaga lagstiftningen borde vi\r\narbeta för att få precis samma förutsättningar för\r\nbeskattning och kontroll av affärer i utlandet som\r\nför affärer i Sverige. Om regeringen hanterar dessa\r\nfrågor med en klackspark, är det förödande för\r\nvanliga människors syn på rättvisa och skattemoral.\r\nEtt internationaliserat samhälle betyder allt större\r\nkapitalflöden över gränserna. Hur detta skall\r\nkunna förenas med rättvisa skatteregler och en\r\nfortsatt stabil bas för den offentliga sektorn, som\r\njag ändå tror att vi alla är överens om är en\r\nförutsättning för välfärden, borde därför vara en av\r\nhuvudfrågorna både för Finansdepartementet och\r\nför skatteutskottet -- oavsett om vi har olika syn på\r\nskattenivåer och skattesystemet som sådant.</pre><pre>Det är nu, i inledningsskedet av en allt djupare\r\ninternationalisering, som vi anger tonen och\r\nförhållningssättet till de internationella affärerna.\r\nOm inte statsmakterna är mycket tydliga när det\r\ngäller att utlandsaffärer aldrig får vara en väg för\r\nskattesmitning, är risken stor att samhället tappar\r\nkontrollen över hela skattesystemet på lång sikt.\r\nDe skadorna kan bli mycket svåra att reparera. Det\r\ngäller därför att se till att vår egen skattelagstiftning\r\när så tydlig och rättvis som möjligt och att\r\nskattebetalarna inte upplever att utlandsaffärer är\r\nen väg att smita undan skatten på olika områden.</pre><pre>Beslutet att avskaffa betalningslagen var ett\r\nexempel på att majoriteten inte tar behovet av\r\nrättvisa skattelagar på allvar. Nu måste beslutet\r\nföljas upp, precis som utskottet faktiskt framhöll i\r\nhöstens beslut. Jag vill därför fråga Filip\r\nFridolfsson: Kan vi vänta en ordentlig uppföljning\r\nav de nya reglerna i samband med granskningen av\r\n1993 års deklarationer? Är det rimligt att\r\nlagstiftningen försvagas ytterligare innan\r\nuppföljning har skett?</pre><pre>Jag vill erinra om att Riksskatteverket än en gång\r\nvarnar regeringen för risken för ytterligare\r\nskattefusk. Höjningen till 75 000 kr kan innebära\r\nytterligare minskade skatteinkomster och ökad\r\norättvisa mellan skattebetalarna. I stället för att\r\nlyssna på Riksskatteverket väljer\r\nutskottsmajoriteten att gå bankerna till mötes.</pre><pre>Vi socialdemokrater motsätter oss förslaget. Det är\r\norimligt att ytterligare försvaga en redan bristfällig\r\nlagstiftning.</pre><pre>Vi anser det också nödvändigt med ett\r\ntillkännagivande till regeringen med krav på att\r\nregeringen skärper de kontrollregler som har ersatt\r\nbetalningslagen.</pre><pre>Herr talman! Jag yrkar bifall till den\r\nsocialdemokratiska reservationen i ärendet.</pre><pre>Anf. 117  LARS BÄCKSTRÖM (v):</pre><pre>Herr talman! Inger Lundberg har i ett genomtänkt\r\noch välformulerat anförande redovisat\r\nSocialdemokraternas syn i denna fråga, en syn som\r\nvi till fullo delar. Egentligen finns det därför inte\r\nnågot större behov av ytterligare argumentering.</pre><pre>Vi har från Vänsterpartiet motionerat i frågan. Det\r\ngjorde vi i november 1992. Utskottet behandlade\r\ngrundfrågan i december 1992. Tyvärr har vi nu\r\ndetta olyckliga läge. Det är alldeles uppenbart att\r\nden nuvarande ordningen inte är tillfredsställande.\r\nJag tror att Filip Fridolfsson, som skall föra\r\nutskottets talan, inser detta. Jag tror att han\r\nkommer att vara väl så välformulerad som\r\nföregående talare var. Men han har inte en\r\nmöjlighet att föra en sakdebatt, att försvara denna\r\ntingens ordning. Om det skall vara möjligt får Filip\r\nFridolfsson träna väldigt länge med kiselstenar. Det\r\när ett fullständigt absurt läge som vi har när det\r\ngäller denna fråga.</pre><pre>Jag kommer från Uddevalla, och jag brukar ibland\r\nbesöka min församlingskyrka. I den kyrkan säger\r\nkyrkoherde Nordlund varje gång som vi skall gå ut\r\nur kyrkan att kollekt tas upp vid utgången. Det är\r\nprecis detta som denna regering har infört. Den tar\r\nupp kollekt när det gäller beskattning på\r\nutlandstransaktionerna i den mån som den\r\nskattskyldige har lust därtill. Det är inte skatt, utan\r\ndet är kollekt. Och man skall inte ha kollekt.\r\nKollekt är jättebra, men inte i ett skattesystem. Det\r\när därför som den socialdemokratiska\r\nreservationen och Vänsterpartiets meningsyttring\r\ngår ut på att vi yrkar avslag på propositionen och att\r\nvi anför att riksdagen som sin mening ger\r\nregeringen till känna vad utskottet anfört angående\r\nen skärpning av de kontrollregler som har ersatt\r\nbetalningslagen. Det är detta som behövs, dvs. en\r\nskärpning och inte en ytterligare uppmjukning.</pre><pre>Utskottet är ibland ute och reser. Vi reste till Skåne\r\nhärförleden. Denna regerings inställning till\r\nkontrollfrågor när det gäller oppositionens kritik är\r\nungefär: Låt dem bara gå på. Vi klarar oss nog\r\nändå. Vi har majoritet i kammaren. Vi behöver inte\r\nföra någon sakdebatt. Vi kan votera oss fram till\r\nseger.</pre><pre>Ja, det kan man göra. Men en annan gång gjorde vi\r\nen resa till Ludvika. Vi såg där\r\nbeskattningsavdelningen, och talade med de lojala\r\ntjänstemän som hade att utföra detta arbete. Vi\r\nställde frågor till dessa kvinnliga tjänstemän om hur\r\ndet går med denna kontrollverksamhet. Då såg vi\r\nlojala svenska tjänstemän snurra på stolen och le\r\nlitet snett och säga: Ja, det är ju inte alla som\r\nanmäler detta, kan man förstå.</pre><pre>Man ser att t.o.m. tjänstemän tycker att det är en\r\nsmula pinsamt att handha verksamheten. Och än\r\npinsammare blir det ju med alla dessa\r\nuppmjukningar.</pre><pre>Filip Fridolfsson, borde vi därför inte kunna enas\r\nom att vi skall ha ett skattesystem och inte\r\nkollektsystem?</pre><pre>Herr talman! Jag yrkar bifall till den\r\nsocialdemokratiska reservationen.</pre><pre>Anf. 118  FILIP FRIDOLFSSON (m):</pre><pre>Herr talman! Det här ärendet är inte ett av de allra\r\nviktigaste som vi har haft att behandla i riksdagen.\r\nMen insatt i sitt sammanhang har det betydelse. Jag\r\nskall inte bli alltför mångordig denna ljuvliga\r\nförsommarkväll, men jag skall i varje fall göra min\r\nplikt och yrka bifall till utskottsmajoritetens\r\nställningstagande.</pre><pre>Jag måste ändå säga att både Inger Lundberg och\r\nLars Bäckström tar i som om det vore en oerhört\r\nstor politisk fråga vi har att behandla. Jag skall ta\r\nner de här två ledamöterna i skatteutskottet som\r\ntalade före mig genom att informera dem om vad vi\r\ntalar om, vad frågan gäller.</pre><pre>Det står att läsa i betänkandet, under rubriken\r\nUppgiftsskyldighet för betalningsförmedlare:</pre><pre>''I propositionen föreslås att beloppsgränsen för\r\nskyldighet att lämna kontrolluppgift om\r\nbetalningar till och från utlandet höjs från 50 000 kr\r\ntill 75 000 kr. Skälet härtill är att Riksbanken har\r\nbeslutat att höja gränsen för bankernas\r\nrapporteringsskyldighet till 75 000 kr och att\r\nbankerna datamässigt på grund härav inte kan\r\nhantera annan gräns än 75 000kr.''</pre><pre>Det är detta vi diskuterar här. Ni kan ju sänka\r\ntonläget till en nivå som passar ärendets art. Det är\r\ndet här vi diskuterar.</pre><pre>Vi i skatteutskottet som är regeringstrogna har följt\r\nupp propositionens förslag. Det gör vi med\r\nanledning av att vi förstår att det föreligger\r\npraktiska svårigheter att ha två olika\r\nbeloppsgränser när det gäller rapportering av\r\nbetalningar till och från utlandet.</pre><pre>Jag vill också erinra mina två meddebattörer om att\r\nRiksskatteverket inte har motsatt sig att\r\nbeloppsgränsen höjs. Men man har ett viktigt\r\ntillägg, vilket vi på majoritetssidan instämmer i.\r\nHär ber jag att både Inger Lundberg och Lars\r\nBäckström lyssnar. I betänkandet säger vi att vi\r\n''utgår i likhet med RSV ifrån att bankernas rutiner\r\nändras framöver så att bankernas rapportering inte\r\nblir beroende av Riksbankens\r\nrapporteringssystem''. Det är vad vi säger. Vi\r\nhoppas att det skall komma en ändring.</pre><pre>Om man befinner sig i opposition, herr talman,\r\nskall man naturligtvis opponera mot det man anser\r\nvara fel. Det är självklart. Det är en\r\noppositionspolitikers uppgift. Fråga mig! Jag har\r\nvarit oppositionspolitiker i mer än två decennier.\r\nMen man skall bedriva opposition med förnuft, i\r\nsak.</pre><pre>Det är en tidsfråga när rapporteringssystemet\r\nförändras och möjligheten till ett oberoende\r\nrapporteringssystem föreligger. Det är det frågan\r\ngäller. Jag tycker att det här är en\r\nokynnesreservation. Jag vill uppmana både Inger\r\nLundberg och Lars Bäckström att ta det lugnt. Det\r\nordnar sig vad gäller frågan om rapportering om\r\nbetalningar till och från utlandet. Så enkel är den\r\nhär frågan. I stort sett är vi överens. Det är en\r\ntidsfråga.</pre><pre>Det tal som Inger Lundberg höll och fick beröm av\r\nLars Bäckström för var välformulerat men oerhört\r\növerdimensionerat. Synd att inte kammaren är full\r\nmed ledamöter. Då hade en mängd\r\nsocialdemokrater hoppat av och röstat med oss.</pre><pre>Anf. 119  LARS BÄCKSTRÖM (v) replik:</pre><pre>Herr talman! Jag tycker att Filip Fridolfsson har en\r\npoäng i att man skall föra debatten på rätt nivå och\r\ni rätt tonläge. Vi har i och för sig begränsade\r\nresurser i och med att vi är ett litet parti, men vi\r\ngjorde bedömningen att vi inte skulle motionera i\r\nden här frågan med anledning av propositionen. Vi\r\nhade bekantgjort vår inställning till betalningslagen\r\npå ett kraftfullt sätt i kammardebatten när beslutet\r\nfattades och även under våren. Därför valde vi att\r\ninte motionera.</pre><pre>Men nu finns det en motion i frågan, från\r\nSocialdemokraterna, där man har tagit upp som en\r\ndel att man yrkar avslag och som en del att man\r\nkräver en skärpning av kontrollen. Jag kan hålla\r\nmed Filip Fridolfsson. Det förslag till förändring\r\nsom står i propositionen föranleder ingen stor\r\nargumentering från min sida. Där har Filip\r\nFridolfsson en poäng. Man skall lyssna och byta\r\ntankar.</pre><pre>Vi har ju ett beredningstvång i riksdagen. Alla\r\nmotioner skall beredas. När jag ser den här\r\nmotionen tycker jag att motionärerna har rätt i\r\nprincip. Det är i principfrågan jag argumenterar,\r\nFilip Fridolfsson, inte om den tekniska\r\nförändringen. Där tar jag en stor poäng.</pre><pre>I principfrågan kan man ana mellan raderna, i såväl\r\nutskottets skrivningar som i anförandet, att det\r\nfinns farhågor som även Filip Fridolfsson anar om\r\natt man måste få en bättre kontroll av dessa\r\nbetalningsströmmar. De flesta skattepolitiker på\r\neuropeisk nivå är överens om att man inte har några\r\nbra system. Men Sverige kan ha en högre profil och\r\ndriva på för att få en bättre kontroll på den här\r\nverksamheten.</pre><pre>Vi skulle inte ha slopat lagen om betalningar till\r\nutlandet utan att ha trygghetssystemen för\r\nkontrollen utformade. Det är litet sangviniskt att\r\nsäga att det löser sig. Lagrådet riktade mycket\r\nallvarliga invändningar. Man bör -- där är jag\r\nkonservativ, Filip Fridolfsson -- ta lagrådets\r\nanmärkningar på stort allvar.</pre><pre>Anf. 120  FILIP FRIDOLFSSON (m) replik:</pre><pre>Herr talman! Lars Bäckström säger att jag plockar\r\npoäng. Det är jag van vid i debatten, höll jag på att\r\nsäga. Men det är ändå bra att få litet beröm.</pre><pre>Poängen i mitt inlägg var att jag talade i sak. Jag har\r\nciterat till protokollet vad frågan gäller. Den gäller\r\nen mer eller mindre tillfällig beloppshöjning till\r\n75 000 kr avseende rapporteringen av betalningar\r\ntill och från utlandet. Det är det frågan gäller.</pre><pre>Om man yttrar sig i en debatt skall man tala i\r\nfrågan, varken i mer eller mindre än vi har skrivit i\r\nvårt betänkande. Det är det som jag har gjort. Allt\r\ndet sakliga jag hade att säga nämnde jag i mitt\r\ninlägg. Jag behöver egentligen inte replikera någon\r\nhär. Men jag ställer gärna upp om någon vill ha svar\r\npå en fråga i sak.</pre><pre>Anf. 121  LARS BÄCKSTRÖM (v) replik:</pre><pre>Herr talman! Det är korrekt. Vi skall diskutera i\r\nsak. Det här betänkandet rymmer i vart fall två\r\nsaker, för att tillåta mig att raljera litet grand.</pre><pre>Det är som med schweizerosten, den består till en\r\ndel av ost och till en del av hål. Det är mycket riktigt\r\natt en del av betänkandet handlar om en\r\nbeloppsförändring från 50 000 till 75 000. En annan\r\ndel av betänkandet handlar om ett krav på att man\r\nskall skärpa de kontrollregler som har ersatt\r\nbetalningslagen.</pre><pre>Det är om den senare punkten som vi från\r\nVänsterpartiet och Socialdemokraterna diskuterar.\r\nVi vill göra ''hålen i osten'' mindre. Vi vill minska\r\nmöjligheterna till skatteundandragande genom\r\nutlandstransaktioner. I den frågan har det inte\r\ndiskuterats så mycket i dag mellan Lars Bäckström\r\noch Filip Fridolfsson. Men Filip Fridolfsson skall\r\nåterigen bli oppositionspolitiker och då kan vi ställa\r\nsaker och ting till rätta.</pre><pre>Anf. 122  FILIP FRIDOLFSSON (m) replik:</pre><pre>Herr talman! Utskottsmajoriteten har i sin\r\nskrivning understrukit att den utvärdering som jag\r\nförstår att Lars Bäckström efterlyser är viktig och\r\natt vi bör avvakta och titta på den när den kommer.\r\nVi har vattentätt där också.</pre><pre>Lars Bäckström undrade om jag skulle fortsätta i\r\npolitiken som oppositionspolitiker framöver. Den\r\nrisken tror jag är obefintlig. Den borgerliga\r\nregering som nu har förmånen att sitta i kanslihuset\r\nkommer att sitta perioder framöver under 90-talet.\r\nJag är idiotkopplad här, för jag skall sluta riksdagen\r\nnästa vår. Då slutar jag som talesman för en\r\nborgerlig regering.</pre><pre>Anf. 123  INGER LUNDBERG (s):</pre><pre>Herr talman! Det är bara en tidsfråga, säger Filip\r\nFridolfsson. Man får ett intryck av att om ett par\r\nmånader kommer regeringen med en proposition\r\ndär man föreslår att gränsen sänks till 50 000 kr. Låt\r\nmig ändå säga, Filip Fridolfsson, att det kanske inte\r\när så rasande trovärdigt att det verkligen blir på det\r\nsättet.</pre><pre>Filip Fridolfsson säger att varken frågan om\r\nbetalningslagen eller om beloppsgränsen är så\r\nviktiga.</pre><pre>Sedan säger Filip Fridolfsson: Insatta i sitt\r\nsammanhang kanske de ändå är viktiga. Men det är\r\njust i det sammanhanget som vi diskuterar frågan.\r\nRegeringen har utan tvivel på punkt efter punkt\r\nurholkat skattelagstiftningen. Det är ingen\r\nhemlighet i denna kammare att Moderata\r\nsamlingspartiet har motsatt sig 36 olika förslag till\r\nskärpningar av skattekontrollen och att\r\nallmänheten inte uppfattar Moderata\r\nsamlingspartiet som särdeles engagerat i att skapa\r\nen rättvis skattekontroll. Då blir både små och stora\r\nfrågor viktiga.</pre><pre>Vidare säger Filip Fridolfsson att man måste sänka\r\ngränsen. Bankerna har begärt att få gränsen sänkt\r\ndärför att dataprogrammen inte fungerar annars.\r\nOavsett om frågan är stor eller liten, Filip\r\nFridolfsson, måste man fråga: Skall Sveriges\r\nriksdag fatta beslut utifrån hur bankernas\r\ndatasystem är uppbyggda från tid till annan?</pre><pre>Om det är så förfärligt svårt för bankerna att klara\r\ndatasystemen, varför skrev man inte till\r\nRiksbanken och vädjade till Riksbanken att för allt\r\nliv i världen inte höja kravet på rapporteringar och\r\nändra gränsen till 75 000 kr.</pre><pre>Det är nog så, Filip Fridolfsson, att vare sig frågan\r\när stor eller liten ligger det kanske inte alltid i\r\nbankernas och kapitalägarnas intressen att vi fullt\r\nut har ett riktigt bra kontrollsystem. Men det borde\r\nändå ligga i riksdagens intresse att vi bemödar oss\r\nom att se till att ha ett så gott kontrollsystem som\r\nmöjligt.</pre><pre>Det är viktigt när vi får en alltmer\r\ninternationaliserad ekonomi att vi också på det här\r\nområdet har bra kontrollsystem. Det är därför som\r\nvi socialdemokrater har krävt översyn av de nya\r\nreglerna och inte vill vänta på en utvärdering av\r\nsystemet. Det var uppenbart redan i höstas när\r\nriksdagen fattade beslutet att det fanns stora risker\r\nför bekymmer med det nya systemet.</pre><pre>Anf. 124  FILIP FRIDOLFSSON (m):</pre><pre>Herr talman! Jag vill citera ett par meningar ur\r\nproposition 1992/93:196, där det står att läsa\r\nföljande:</pre><pre>''RSV har i ett yttrande över framställningen inte\r\nmotsatt sig att beloppsgränsen höjs, men utgår ifrån\r\natt bankernas rutiner ändras framöver så att\r\nbankernas rapportering inte blir beroende av\r\nriksbankens rapporteringssystem.''</pre><pre>Vi i majoriteten har också tagit in i vår skrivning att\r\nman skall ha ett oberoende rapporteringssystem.\r\nDå får vi avvakta.</pre><pre>Anf. 125  INGER LUNDBERG (s):</pre><pre>Herr talman! Mycket kort till Filip Fridolfsson så\r\natt han får komma ut till den vackra naturen. Nej,\r\nRiksskatteverket har inte motsatt sig förändringen,\r\nmen verket har varnat för ökat skattefusk.</pre><pre>Anf. 126  FILIP FRIDOLFSSON (m):</pre><pre>Herr talman! Inger Lundberg sade att\r\nRiksskatteverket har varnat för skattefusk på det\r\nhär området. Vi har väl inte nonchalerat den\r\ninställningen. Vi menar att när den dag kommer att\r\nvi kan lösa frågan, kommer man att få en\r\nuppföljning på det här området som är fullt\r\ntillfredsställande.</pre><pre>Anf. 127  LARS BÄCKSTRÖM (v):</pre><pre>Herr talman! Jag vill bara säga en sista sak med\r\nanledning av att Filip Fridolfsson lät meddela att\r\nhan kanske lämnar riksdagen efter nästa val. Han\r\ngjorde förutsägelsen att regeringen skall sitta kvar.\r\nJag hoppas att den förutsägelsen inte skall slå in, att\r\nregeringen skall sitta kvar. Jag måste också säga till\r\nFilip Fridolfsson att jag hoppas att den andra\r\nförutsägelsen inte skall slå in. Jag som yngre\r\nriksdagsledamot värdesätter att få debattera med\r\nFilip Fridolfsson. Jag hoppas kunna lära mig mer.\r\nVi får väl se hur det blir med dessa förutsägelser.</pre><pre>Anf. 128  FILIP FRIDOLFSSON (m):</pre><pre>Herr talman! Jag skulle tro att Lars Bäckström\r\ntyvärr blir besviken på båda dessa punkter. Den\r\nborgerliga regeringen kommer nog att fortsätta en\r\nlång tid i det här landet. Att jag lämnar riksdagen\r\nnästa vår är också klart, men hyllningstalen får vi\r\nvänta med till våren 1994.</pre><pre>(Applåder)</pre><pre>Överläggningen var härmed avslutad.</pre><pre>(Beslut skulle fattas den 19 maj.)</pre><pre>7 §  Ersättning till hivsmittade blödarsjuka\r\nm.fl.</pre><pre>Föredrogs</pre><pre>Lagutskottets betänkande</pre><pre>1992/93:LU46 Ersättning till hivsmittade\r\nblödarsjuka m.fl.</pre><pre>Anf. 129  BIRGIT HENRIKSSON (m):</pre><pre>Herr talman! Det är ett enigt betänkande angående\r\nersättning till hivsmittade blödarsjuka som\r\nlagutskottet har lagt fram. Betänkandet grundar sig\r\npå två motioner, och jag vill som en av\r\nmotionärerna understryka vikten av det utskottet\r\nslår fast redan på första sidan av betänkandet,\r\nnämligen: ''Regeringen bör bevaka\r\nrättsutvecklingen den närmaste tiden i fråga om\r\nskadestånd till hiv-smittade. Vidare bör\r\nregeringen, om rättsutvecklingen eller de fortsatta\r\növerväganden som görs av Kommittén om ideell\r\nskada eller andra särskilda omständigheter\r\nföranleder det, på nytt överväga frågan om\r\nytterligare ersättning till den aktuella gruppen hiv-\r\nsmittade.''</pre><pre>Herr talman! Det här rör sig om en mycket speciell\r\ngrupp människor som blivit smittade i vården, en\r\nvård som de varit helt beroende av att få. Man har\r\npå intet sätt haft något val eller någon möjlighet att\r\nskydda sig mot den här smittan. Det har under\r\nvåren framkommit att man, t.o.m. efter det att man\r\nvisste att den blodplasma som användes i Sverige\r\nkunde smitta, att den alltså inte var tillförlitligt\r\nrenad, ändå använde den. Följden har vi kunnat\r\nläsa om i tidningarna. Fyra människor -- tre unga\r\noch en äldre -- har fått sina livstider begränsade.\r\nKabi Pharmacia har trätt in med stora ersättningar.\r\nMan har lovat ersättningar för vardera parten upp\r\ntill 3 miljoner kronor. Till så mycket värderar man\r\nden här allvarliga skadan.</pre><pre>Det är vad man ungefärligt givit också i andra\r\nländer. Det är ett bevis på att skadan är mycket\r\nallvarlig. Den medför även mycket lidande, inte\r\nbara för den smittade utan även för alla anhöriga.\r\nAlla vet att tiden kan vara relativt knappt utmätt,\r\nalla vet att utgången bara kan vara en i dag. Det\r\nman inte vet är den direkta tidpunkten.</pre><pre>Jag är därför både glad och tacksam för att\r\nutskottet tagit sig tid att träffa representanter för\r\ndenna grupp och att man skrivit ett ganska positivt\r\nbetänkande. Vägledande för ersättning borde\r\nockså de nyligen fällda domarna kunna vara: En\r\nman från Somalia dömdes för spridande av denna\r\ndödliga smitta och offren, två kvinnor, tillerkändes\r\nett skadestånd på 810 000 kr.</pre><pre>Det jag tycker är väsentligt är att man underlättar\r\nlivet för de smittade och deras anhöriga genom en\r\nså enkel sak som pengar -- med en för den svenska\r\nstaten relativt liten summa. Jag hörde en ung\r\nmänniska säga ungefär följande: Jag har alltid velat\r\nresa. Hade jag fått vara frisk och klarat ett arbete,\r\nskulle jag ha sparat ihop till resor. Jag har läst så\r\nmycket om olika länder. Jag har läst mycket om\r\nItalien, och jag skulle så gärna vilja resa dit. Men\r\njag kan aldrig få råd eller möjligheter att resa dit.\r\nJag kan inte resa på egen hand, och att betala för\r\nflera har jag ingen möjlighet.</pre><pre>Man har äntligen i alla fall börjat fatta beslut i rätt\r\nriktning. I år har Landstingsförbundet beslutat att\r\ninte längre ta betalt för konsultationer, medicin\r\neller annan hjälp som den smittade kan behöva.\r\nMan har alltså tidigare varit tvungen att även betala\r\nför den sjukvård man har erhållit.</pre><pre>Herr talman! Pengar kan inte ersätta någon för ett\r\nförstört liv, men pengar kan underlätta en svår\r\nsituation. Pengar kan hjälpa till att ge en positiv\r\nupplevelse för en familj, och positiva upplevelser\r\nger styrka och lämnar efter sig glada minnen.</pre><pre>Jag hoppas därför att regeringen behandlar detta\r\nbetänkande på ett positivt sätt för de drabbade och\r\nockså fattar raska beslut, därför att tiden rinner ut.\r\nDet brådskar för många att få den hjälp som de\r\nbehöver. Många, även många anhöriga, är i dag i\r\nmycket dåligt skick.</pre><pre>Anf. 130  MARIANNE JÖNSSON (c):</pre><pre>Herr talman! 190 människor har smittats av blod\r\neller blodprodukter inom den svenska sjukvården.\r\nDet skedde i början av 1980-talet. 86 stycken\r\nsmittades genom blodtransfusion och 104 stycken\r\ngenom s.k. faktorkoncentrat framställt ur\r\nblodplasma som ges till blödarsjuka.</pre><pre>Enligt uppgift finns i dag 22 personer ur den första\r\ngruppen och 68 personer ur den senare kvar i livet.\r\nDetta är kalla siffror, men bakom varje siffra finns\r\nett livsöde och ett ofattbart lidande. Beskedet om\r\nhivsmittan kom för de drabbade att i ett slag\r\nförändra deras liv. Situationen för de drabbade och\r\nderas familjer kan inte jämföras med något annat\r\nsom förekommer i vårt samhälle. Att vara\r\nhivsmittad innebär bl.a. oro och ångest för vad en\r\nvanlig förkylning kan medföra för immunförsvaret,\r\noro för sin egen för tidiga död, flerårig oro för att\r\nha smittat egna barn eller make. Vidare innebär det\r\natt inte kunna få barn, att leva med andras\r\nfördomar, omplaceringar och stopp för karriären,\r\nständiga provtagningar, att se barn, föräldrar och\r\nvänner dö samt att få hela livet förändrat till ett liv\r\n''vid sidan om''.</pre><pre>Herr talman! Ett enigt lagutskott står bakom\r\nbetänkande LU46, som behandlar ersättning till\r\nhivsmittade som smittats av blod eller\r\nblodprodukter. Betänkandet utmynnar i ett\r\ntillkännagivande till regeringen med innebörden att\r\nregeringen noga bör bevaka rättsutvecklingen\r\nunder den närmaste tiden när det gäller skadestånd\r\ntill hivsmittade.</pre><pre>En särskild kommitté för ideell skada beräknas\r\navsluta sitt arbete vid årsskiftet 1993/94. En översyn\r\nav patientförsäkringen bör enligt direktiven vara\r\navslutad senast den 31 december 1993. En särskild\r\nutredare skall redovisa omständigheterna i\r\nsamband med överföring av hivsmitta genom\r\nläkemedlet Preconativ före maj månads utgång\r\n1993.</pre><pre>Lagutskottet är med anledning av det arbete som\r\npågår, vars resultat skall presenteras inom kort,\r\ninte berett att nu ta ställning till om ytterligare\r\nersättning bör utgå till den grupp hivsmittade\r\nblödarsjuka och transfusionssmittade som har\r\nsmittats i den svenska sjukvården. Däremot\r\nunderstryker man i utskottet mycket starkt att det\r\nfinns all anledning för regeringen att nogsamt\r\nbevaka frågan om skadestånd till hivsmittade och\r\npå nytt överväga frågan om ytterligare ersättning\r\ntill de drabbade, när de pågående arbetena har\r\navslutats och redovisats.</pre><pre>Dessa förslag och konstateranden, nedskrivna i ett\r\nbetänkande och av mig här återgivna, kan för de\r\ndrabbade tyckas byråkratiska och svåra att\r\nacceptera. Frågor om ersättning och skadestånd\r\nhar behandlats vid flera tillfällen under 1980-talet.\r\nSammanlagt i dagens penningvärde har en\r\ntransfusionssmittad erhållit 528 000 kr och en\r\nblödarsjuk 549 000 kr, enligt beräkningar som\r\nutskottet har låtit göra. Till detta kan i\r\nförekommande fall läggas livränta samt underhåll\r\ntill efterlevande. I den motion som Birgit\r\nHenriksson och jag har väckt skriver vi att den\r\nersättning som hittills har utgått knappast är\r\ntillräcklig. Samtidigt framhåller vi att pengar inte\r\nkan ersätta någon för ett förstört liv. Däremot kan\r\nen ordentlig ersättning underlätta i en svår\r\nsituation, och den kan ses som ett bevis för att\r\nsamhället tar sitt ansvar för det som har inträffat.</pre><pre>Regeringen har nyligen föreslagit en särskild lag om\r\navgiftsfria sjukvårdsförmåner för vissa hivsmittade,\r\ndvs. för dem som har hel ålders- eller\r\nförtidspension. Lagen skall i första hand tillämpas\r\npå personer som har behandlats inom den svenska\r\nhälso- och sjukvården och i samband därmed\r\nsmittats av hiv. Det föreslås också förbättringar i\r\nersättning och ledighet för närståendevård när det\r\ngäller denna grupp hivsmittade, vilket är positivt\r\noch värt att välkomna. Ersättningen kommer i\r\ndessa fall att utges för ett års vårdtid i stället för som\r\nnu för 30 dagar, vilket fortfarande skall gälla övriga\r\nfall av närståendevård. Regeringen skriver i\r\nlagförslaget att man med hänsyn till den mycket\r\nspeciella livssituationen bör befria denna grupp\r\nfrån att betala avgifter för sjukvård, tandvård och\r\nläkemedel.</pre><pre>Lagutskottet har med det allra största allvar\r\nbehandlat detta ärende. Man har lyssnat, inhämtat\r\ninformation, jämfört och till sist föreslagit ett\r\ntillkännagivande till regeringen. Som motionär vill\r\njag tacka för den behandling som ärendet har fått.\r\nJag kommer nu med noggrannhet att följa ärendets\r\nvidare handläggning och behandling i regeringen.</pre><pre>Herr talman! Med det anförda vill jag yrka bifall till\r\nutskottets hemställan.</pre><pre>Anf. 131  HOLGER GUSTAFSSON (kds):</pre><pre>Herr talman! I LU:s betänkande nr 46 behandlar\r\nutskottet -- som tidigare har nämnts -- två motioner\r\nmed begäran om ytterligare ersättning till\r\nhivsmittade blödarsjuka m.fl. På grund av ärendets\r\nmycket stora känslighet har utskottet särskilt\r\ningående behandlat frågan. Det handlar alltså om\r\nen grupp patienter inom svensk sjukvård som\r\ngenom den behandling som de har erhållit har\r\ndrabbats av hivsmitta.</pre><pre>Utskottet har kartlagt de olika ersättningar som\r\nhittills har utbetalats till gruppen. Ersättning har\r\nutgått från olika institutioner och till något olika\r\nekonomisk nivå beroende på den drabbades ålder.\r\nBeloppen har enligt önskemål från gruppen\r\nutbetalats i form av ett engångsbelopp. Den mycket\r\nsvåra frågan är naturligtvis vilken skadeståndsnivå\r\nsom kan anses vara skälig och rimlig.</pre><pre>Utskottet har haft att väga in bl.a.\r\nskadeståndsnivåerna till närliggande felbehandlade\r\npatienter som har drabbats på ett likartat sätt. Det\r\nfinns sådana gupper, om än inte riktigt i samma\r\nomfattning. Vi har också gjort en jämförelse med\r\nde internationella skadeståndsnivåerna och i det\r\nsammanhanget också beaktat den allmänna\r\nförsäkringssektorn i Sverige, som i förhållande till\r\nandra länder ligger på en relativt hög nivå, vilket\r\nockså har betydelse för denna grupp. Utskottet har\r\nvidare sett på det resultat som regeringens kommitté\r\nför ideell skada har kommit fram till beträffande en\r\nrimlig svensk nivå på skadeståndet.</pre><pre>Som tidigare här har nämnts har utskottet också\r\nträffat representanter för den hivsmittade gruppen\r\noch dess anhöriga för att lyssna till deras önskemål\r\noch krav.</pre><pre>Utskottet konstaterar att regeringen har gått\r\ngruppen till mötes vad avser önskemål om\r\nangelägna sjukvårdsförmåner. Vidare har gruppen\r\ntilldelats ett ekonomiskt belopp -- ex gratia -- upp\r\ntill den nivå som Kommittén för ideell skada har\r\nrekommenderat, i dagsläget 460 000 kr.</pre><pre>Mot denna bakgrund anser utskottet att det för\r\ndagen inte går att motivera ytterligare ersättning till\r\nden aktuella gruppen. Men jag vill understryka att\r\nutskottet uppmanar regeringen att noga följa\r\nrättsutvecklingen -- dvs. det som händer inom\r\nrättssystemet och kommande domar -- och\r\nförhållandena hos gruppen. Regeringen skall också\r\nta upp frågan om ytterligare ersättning till de\r\ndrabbade, om särskild anledning föreligger. Detta\r\nhar utskottet givit regeringen till känna med\r\nanledning av de två motionerna.</pre><pre>Med den bedömning och det förslag till beslut som\r\nutskottet i dag föreslår riksdagen anser vi att vi har\r\nnått en rimlig avvägning för dagen, samtidigt som\r\nriksdagens ansvar framgent markeras. Jag vill\r\nunderstryka att utskottet är enigt i detta beslut, och\r\ndet gläder oss särskilt.</pre><pre>Herr talman! Jag vill härmed avslutningsvis yrka\r\nbifall till hemställan i lagutskottets betänkande nr\r\n46.</pre><pre>Överläggningen var härmed avslutad.</pre><pre>(Beslut skulle fattas den 19 maj.)</pre><pre>8 §  Rätt för Sveriges exportråd att bevilja\r\nvisering</pre><pre>Föredrogs</pre><pre>utrikesutskottets betänkande</pre><pre>1992/93:UU22 Rätt för Sveriges exportråd att\r\nbevilja visering (prop. 1992/93:203).</pre><pre>Tredje vice talmannen konstaterade att ingen talare\r\nvar anmäld.</pre><pre>(Beslut skulle fattas den 19 maj.)</pre><pre>9 §  Nordiska samarbetsöverenskommelsen</pre><pre>Föredrogs</pre><pre>utrikesutskottets betänkande</pre><pre>1992/93:UU29 Nordiska\r\nsamarbetsöverenskommelsen (prop. 1992/93:247).</pre><pre>Tredje vice talmannen konstaterade att ingen talare\r\nvar anmäld.</pre><pre>(Beslut skulle fattas den 19 maj.)</pre><pre>10 §  Ändringar i kärntekniklagen, m.m.</pre><pre>Föredrogs</pre><pre>näringsutskottets betänkande</pre><pre>1992/93:NU29 Ändringar i kärntekniklagen, m.m.\r\n(prop. 1992/93:188).</pre><pre>Anf. 132  CHRISTER WINDÉN (nyd):</pre><pre>Herr talman! Jag skulle vilja utbrista: Släpp\r\ntankarna loss det är vår! Låt kreativiteten blomma!\r\nLåt våra teknikers briljanta hjärnor flöda av idéer!\r\nSätt inga gränser! Lägg inte sordin på\r\nuppfinningsrikedomen, ty endast så kommer de\r\nbästa idéerna att se dagens ljus. Men det vore\r\nkanske litet för djärvt. Jag skall därför vara litet\r\ntorrare och räkna upp några fakta om varför jag\r\ntycker att reservationen till näringsutskottets\r\nbetänkande 29 är mycket motiverad.</pre><pre>Herr talman! Den njugga inställningen till att över\r\nhuvud taget tänka på kärnkraft i positiva termer\r\noroar mig mycket. Det finns t.o.m. en lag, 6 § lagen\r\nom kärnteknisk verksamhet, som förbjuder all\r\nverksamhet som kan syfta till uppförandet av\r\nkärnreaktor i landet.</pre><pre>Det upprepas ofta i olika sammanhang att höga\r\nkrav måste ställas i fråga om säkerhet vid drift av\r\nkärnkraftsreaktorer. Som en naturlig konsekvens\r\nmåste då säkerhetshöjande investeringar tillåtas.\r\nDet är enligt min mening även klokt att inte försöka\r\nskilja på investeringar som huvudsakligen har som\r\nsyfte att höja säkerheten från de investeringar som\r\navser att förlänga livslängden med bibehållen\r\nsäkerhet. En sådan särskillnad kan man inte göra,\r\ndärför att dessa investeringar för det mesta vilar på\r\nen gemensam teknisk bas.</pre><pre>Denna insikt är emellertid inte tillräcklig.\r\nUtveckling och projektering av nya reaktorer hör\r\nintimt samman med utveckling av förbättrad\r\nsäkerhet i de befintliga verken. En faktor som\r\nmotverkar sådant utvecklingsarbete är just 6 §\r\nlagen om kärnteknisk verksamhet, som förbjuder\r\nall verksamhet som kan syfta till uppförande av\r\nkärnreaktor i landet.</pre><pre>Otvivelaktigt lägger lagen sordin på kreativiteten\r\nhos de tekniker och andra som arbetar med\r\nsäkerhetsaspekterna vid våra kärnkraftverk. Ett\r\npositivt tänkande genererar positiva resultat! Det\r\nkan därför knappast gagna någon att munkavle\r\nläggs på uppfinningsrikedomen.</pre><pre>Sedan finns det en annan aspekt. Oavsett om\r\nkärnkraften avvecklas senast år 2010 eller inte är\r\ndet nämligen demokratiskt oförsvarbart att inte\r\nlåta de krafter som vill behålla kärnkraften få\r\nutveckla sina tankar och därmed skapa en balans i\r\ndebatten. Ekonomiska och tekniska aspekter\r\nbeträffande säkerheten hänger nära samman med\r\nutvecklingsarbetet totalt sett. Nu löper vi risk att\r\nförlora det kunnande som vi i Sverige så\r\nframgångsrikt har byggt upp under de senaste\r\ndekaderna. Kärnkraften är en spetsteknologi, och\r\nden har bidragit till många framgångar inom andra\r\nområden. Vi har fått en mängd synergiska effekter,\r\ns.k. spin-off-produkter.</pre><pre>I utskottsbetänkandet avfärdar man den här\r\nmotivationen helt. Det gör man på två rader. Men\r\ndet intressantaste är egentligen det särskilda\r\nyttrandet allra sist i betänkandet. Där skriver\r\nmoderaterna och folkpartisterna i utskottet:</pre><pre>''I enlighet med vad företrädare för Moderata\r\nsamlingspartiet och Folkpartiet liberalerna tidigare\r\nhar anfört anser vi att 6 § i kärntekniklagen om\r\nförbud mot vissa förberedande åtgärder för att\r\nuppföra en kärnkraftsreaktor bör avskaffas. Vi\r\nanser emellertid att riksdagen inte bör ta upp denna\r\nfråga till behandling i det nu aktuella\r\nsammanhanget.''</pre><pre>Det intressanta är att Moderaterna väckt sådana\r\nmotioner innan de kom i regeringsställning. Då var\r\ndetta inte för tidigt. Två gånger tidigare under den\r\nhär mandatperioden har det förekommit motioner\r\ni detta sammanhang. Då har det ju funnits samma\r\nanledning att avfärda det här kravet.</pre><pre>Nu ställer jag en direkt fråga: När blir det aktuellt\r\natt göra något här -- i morgon, om två veckor, till\r\nhösten eller år 2010? Jag tycker att det är något av\r\nhyckleri att å ena sidan påstå att vi inte skall ha den\r\nhär lagen, som är felaktig och som ger fel signaler,\r\noch att å andra sidan säga att det nu inte är rätta\r\ntillfället att ta bort den här lagen.</pre><pre>Jag vill gärna ha ett svar på denna fråga.</pre><pre>Avslutningsvis, herr talman, yrkar jag bifall till Ny\r\ndemokratis reservation i detta betänkande.</pre><pre>Anf. 133  PER-RICHARD MOLÉN (m):</pre><pre>Herr talman! Inledningsvis yrkar jag bifall till\r\nutskottets hemställan och avslag på reservationen.</pre><pre>Jag konstaterar att situationen i dag är litet\r\nannorlunda om man jämför med hur det var vid den\r\ntidpunkt 1987 då den här frågan aktualiserades.\r\nDet skedde i samband med att Asea, som företaget\r\ndå hette, var intresserat av att sälja\r\nkärnkraftsteknologi till den femte\r\nkärnkraftsreaktorn i Finland.</pre><pre>Eftersom det inte hade gått så många månader\r\nsedan olyckan i Tjernobyl inträffade ansåg den\r\ndåvarande energiministern det vara motiverat att\r\nlägga in 6 § kärntekniklagen, som vi nu debatterar.\r\nVid det tillfället var jag en av de skarpaste\r\nkritikerna till införandet av just aktuella paragraf.\r\nDen uppfattningen har vi moderater och\r\nFolkpartiet stått fast vid.</pre><pre>Men inom en regering har man i de olika partierna\r\nolika uppfattningar. Av den anledningen tycker jag\r\natt man skall ha, och det har jag, den allra största\r\nrespekt för att det kan förekomma olika\r\nuppfattningar om värdet av den här paragrafen.\r\nDärför tycker vi i utskottsmajoriteten att det inte\r\nfinns någon anledning att göra 6 § till en större\r\nfråga. Detta utgör en väldigt liten del av det hela.\r\nEgentligen är det fråga om en liten krusidull i\r\nmarginalen inom ramen för alla de många problem\r\npå det politiska området som vi i Sverige i dag\r\nmöter.</pre><pre>Herr talman! Verkligheten har visat att 6 §\r\negentligen är relativt uddlös. Efter 1987 finns det i\r\nrealiteten inget som hindrar tekniker att ''tänka\r\nkärnkraft'' och heller inget som på något sätt verkar\r\nhindrande avseende möjligheterna när det gäller\r\nden här skaparkraften. Det går inte att genom\r\nparagrafer lägga munkavle på utvecklingen.</pre><pre>Jag tror att de problem som vi nu möter på\r\nkärnkraftens område i Ryssland, i Baltikum och på\r\nmånga andra håll ställer krav på en vidare\r\nutveckling på kärnkraftsteknologins område när\r\ndet gäller att tillgodose de välmotiverade\r\nsäkerhetskrav som vi har att ställa på våra egna\r\nkärnkraftsreaktorer. Men det gäller också att bistå\r\ni fråga om den bristfälliga tekniken i andra delar av\r\nvärlden. Därför finns det ingen anledning att i detta\r\nsammanhang över huvud taget göra någon ändring\r\nav 6 § kärntekniklagen. I stället får vi gå på det\r\nförslag som regeringen har lagt fram.</pre><pre>Därmed tror jag, herr talman, att Christer Windén\r\nhar fått svar på sin fråga. Det är alltså inte aktuellt\r\nmed en ändring, mot bakgrund av den respekt som\r\nvi i de partier som i viss mån företräder olika\r\nuppfattningar skall känna för varandra -- även om\r\ndet på detta område får en relativt begränsad\r\ninverkan på situationen som sådan.</pre><pre>Anf. 134  CHRISTER WINDÉN (nyd):</pre><pre>Herr talman! Jag tackar Per-Richard Molén för det\r\nsvaret. Jag förstår, och uppskattar, att han så\r\noförblommerat gör klart för mig och alla andra som\r\nlyssnar att Moderata samlingspartiet inte skulle ha\r\nnågot emot ett borttagande av den här paragrafen.\r\nSnarast handlar det om svårigheter att komma\r\növerens med bröderna i de andra\r\nregeringspartierna.</pre><pre>Jag skulle vilja bemöta Per-Richard Molén på några\r\npunkter.</pre><pre>Först gäller det Tjernobylolyckan. Såvitt jag förstår\r\nfinns det än större anledning att ta bort en paragraf\r\nsom hindrar ett positivt tänkande hos svenska\r\ntekniker när det gäller att hitta vägar som innebär\r\nytterligare förbättrad kärnteknologi i svenska verk.\r\nDärmed skulle risken för en kärnkraftsolycka i\r\nSverige bli ännu mindre än som i dag är fallet.</pre><pre>Vidare har jag en liten invändning mot detta med\r\n''krusiduller i marginalen''. Här handlar det inte,\r\nPer-Richard Molén, om krusiduller i marginalen.\r\nSjälv har jag mina rötter hos ABB -- dvs. hos Asea,\r\nsom företaget tidigare hette -- och känner väldigt\r\nväl de människor som jobbar med\r\nkärnkraftsteknologin. Jag vet, och kan av egen\r\nerfarenhet vittna om, att ABB tappar folk som\r\nsysslar med sådana här frågor. Dessa människor ser\r\ningen framtid i svenska företag. I stället väljer de\r\natt flytta utomlands och jobba hos någon av ABB:s\r\nkonkurrenter.</pre><pre>Detta faktum, Per-Richard Molén, är väldigt trist.\r\nVi behöver ju den här sortens kreativa människor\r\nsom kommer med nya idéer och som medverkar till\r\natt nya spetsteknologiprodukter kan tas fram i\r\nSverige. Det är just den sortens produkter som vi i\r\nSverige har byggt vårt välstånd på.</pre><pre>Per-Richard Molén säger också att 6 §\r\nkärntekniklagen är uddlös. Så är det inte alls -- just\r\nav de skäl som jag tidigare har redogjort för. Jag\r\ntycker alltså att man i regeringen borde släppa litet\r\ngrand på prestigetänkandet och inse att det här\r\nsättet att motverka en uppblomning av\r\nkreativiteten bara får negativa följder -- alltså att\r\ndet aldrig kan resultera i något positivt.</pre><pre>Anf. 135  PER-RICHARD MOLÉN (m):</pre><pre>Herr talman! Jag förstår så väl att Christer Windén\r\nvill göra ett väldigt stort nummer av en liten fråga,\r\noch det må stå för honom.</pre><pre>Jag tycker att det egentligen är en fantastisk styrka\r\natt en regering bestående av fyra partier kunnat\r\nbehandla den här propositionen om förändringar i\r\nkärntekniklagen så som skett och att man ändå\r\nsedan vid utskottsberedningen så öppet kan ge\r\nuttryck för att det just när det gäller 6 §\r\nkärntekniklagen finns litet olika uppfattningar.\r\nDessa redovisas alltså öppet. Det tycker jag, som\r\nsagt, är en väldig styrka. Samtidigt visar man vilken\r\nrespekt som de fyra regeringspartierna har för\r\nvarandra på ett område som under i stort sett 17--\r\n18 år har varit ett av de mest infekterade i svensk\r\npolitik. Fortfarande blir det rätt många\r\nblockeringar i svensk politik i detta sammanhang.</pre><pre>Jag tycker alltså att det är en styrka att vi får denna\r\nöppna och klara deklaration. Det finns all\r\nanledning för oss att sätta ett kolossalt stort värde\r\npå denna öppenhet.</pre><pre>Anf. 136  CHRISTER WINDÉN (nyd):</pre><pre>Herr talman! Avslutningsvis har jag en väldigt kort\r\nfråga till Per-Richard Molén.</pre><pre>Trots vår miljöhysteriska politik -- i massmedia\r\nförekommer ju en skrämselpropaganda mot\r\nkärnkraften -- visar en färsk SIFO-undersökning\r\nfrån november att 53 % av svenska folket, dvs.\r\nflertalet svenskar, anser att kärnkraften skall\r\nanvändas även efter år 2010. Nu kommer min\r\naviserade fråga:</pre><pre>Påverkar detta alls inte Per-Richard Moléns sätt att\r\nreagera?</pre><pre>Anf. 137  PER-RICHARD MOLÉN (m):</pre><pre>Herr talman! Det är en helt annan fråga än den som\r\nvi diskuterar med anledning av dagens ärende. Det\r\nfinns ingen anledning för oss att ge oss in i en mera\r\nprincipiell debatt om kärnkraftens framtida roll i\r\ndet svenska energisamhället. Det tänker jag heller\r\ninte göra.</pre><pre>Jag tror inte att framtiden på\r\nelproduktionsområdet över huvud taget kommer\r\natt påverkas särskilt menligt av om 6 §\r\nkärntekniklagen finns kvar eller inte. Kraven på\r\nden kompetens som behövs, inte minst på\r\nsäkerhetsområdet vad gäller kärnkraften, kommer\r\nändå -- tror jag -- mycket väl att tillgodoses. Det här\r\nutgör inte alls något hinder.</pre><pre>Anf. 138  ROLAND LÉBEN (kds):</pre><pre>Herr talman! Jag måste uttrycka en viss förvåning\r\növer att Ny demokratis representant kan kalla\r\nmotståndet mot kärnkraft för miljöhysterisk\r\npropaganda. Jag undrar vad renägarna säger om\r\ndet. Jag undrar vad fårnäringen och bönderna i\r\nHälsingland säger om det, och jag undrar vad\r\nmänniskorna i Tjernobylområdet säger om att man\r\nkallar det för miljöhysterisk propaganda.</pre><pre>Christer Windén inledde med att säga att vi skall\r\nsläppa tankarna loss och låta ingenjörerna arbeta\r\nfritt. Det kommer från ett parti som inte unnar\r\ningenjörer som jobbar med småskalig alternativ\r\nteknik att få resurser att utveckla sina idéer. Ny\r\ndemokrati har frenetiskt arbetat för att ingenting\r\nskall gå till t.ex. småskaliga vindkraftverk.</pre><pre>Anf. 139  CHRISTER WINDÉN (nyd):</pre><pre>Herr talman! För det första tycker jag att\r\njämförelsen mellan Tjernobyl och de svenska\r\nkärnkraftverken är irrelevant. Det gäller\r\nvisserligen kärnkraftverk i båda fallen, men de\r\nbygger på så vitt skilda säkerhetsfilosofier att de\r\ninte tål någon jämförelse på det sättet.</pre><pre>Jag påstår att det är miljöhysteri i Sverige när det\r\ngäller denna fråga därför att jag och mina\r\npartikamrater tycker att kärnkraftsdebatten såsom\r\nden har förts huvudsakligen har baserats på\r\nkänslomässiga argument i stället för på faktiska\r\nsakargument. När man kommer in på den här\r\nsortens frågor och använder hjärtat i stället för\r\nhjärnan blir det lätt en hysteri. Det anser jag att det\r\nhar blivit.</pre><pre>Anf. 140  ROLAND LÉBEN (kds):</pre><pre>Herr talman! Att säga att det rör sig om\r\nkänslomässiga argument är litet grand som att kasta\r\nsten i glashus för ett parti som med några ölbackar\r\nförsöker sig på att få folk att skratta åt Sveriges\r\nekonomiska problem. Jag protesterar mot denna\r\nargumentation.</pre><pre>Det är inte bara nys eller hysteri när vi talar om en\r\nteknik vars hjärta och kärna är så pass farlig om den\r\nt.ex. utsätts för ett terrordåd eller ett sabotage att\r\ndet för med sig skada för hela landet.</pre><pre>Anf. 141  CHRISTER WINDÉN (nyd):</pre><pre>Herr talman! Vi har uppenbarligen väldigt stora\r\nåsiktsskillnader på den här punkten. Men låt mig\r\nbemöta en sak: det som sades om ölbackarna. Det\r\nhar kanske inte så mycket med denna debatt att\r\ngöra, men Roland Lében drog ju upp det.</pre><pre>Vet Roland Lében något bättre sätt att illustrera ett\r\nstapeldiagram på en scen när man inte har tillgång\r\ntill audivisuella hjälpmedel än att använda just\r\nbyggklossar? Vilka byggklossar finns överallt och\r\när lättast att använda? Jo, det är läskbackar. Det\r\nvar inte ölbackar -- det var drickabackar.</pre><pre>Anf. 142  ROLAND LÉBEN (kds):</pre><pre>Herr talman! Jag kan räkna upp exempel i legio på\r\nNy demokratis användning av känslomässiga\r\nargument utan några större sakliga\r\nunderbyggnader. Det behöver vi inte diskutera i\r\ndenna debatt.</pre><pre>Överläggningen var härmed avslutad.</pre><pre>(Beslut skulle fattas den 19 maj.)</pre><pre>11 §  Bordläggning</pre><pre>Anmäldes och bordlades</pre><pre>Skrivelse</pre><pre>1992/93:251 Redogörelse för vidtagna åtgärder för\r\natt stärka det finansiella systemet</pre><pre>12 §  Anmälan om frågor</pre><pre>Anmäldes att följande frågor framställts</pre><pre>den 12 maj</pre><pre>1992/93:678 av Birger Andersson (c) till\r\nförsvarsministern om vapenstölderna från militära\r\nförråd:</pre><pre>Under senare år har upprepade stölder av olika\r\nvapen skett från militära förråd. Dessutom har\r\nannan utrustning stulits -- handgranater,\r\nsprängmedel, ammunition m.m. Senast kända\r\ninbrott gjordes i ett förråd i Härjedalen för några\r\ndagar sedan.</pre><pre>Mycket tyder på att militära vapen och militär\r\nutrustning används i olika brottsliga sammanhang\r\nt.ex. vid bankrån. Vilka åtgärder kommer\r\nregeringen att vidtaga för att om möjligt förhindra\r\nspridning av militära vapen och annan militär\r\nutrustning till brottsbenägna personer?</pre><pre>1992/93:679 av Birger Andersson (c) till\r\nnäringsministern om kravet på tankmuffar på\r\nbensinstationer:</pre><pre>Enligt gällande föreskrifter skall samtliga\r\ntankställen för motorfordon vara försedda med\r\ngodkända tankmuffar fr.o.m. den 1 januari 1995.\r\nNaturvårdsverket kan medge undantag i enskilda\r\nfall. Kostnaden för installation av tankmuffar,\r\nnedgrävning och montering av ledningar m.m. blir\r\nhöga; i storleksordningen 150 000--300 000 kr.</pre><pre>Enligt föreliggande prognoser riskerar ett stort\r\nantal tankställen, i första hand på landsbygden, att\r\nläggas ned under de närmaste åren, om inte\r\nlämpliga åtgärder mycket snart vidtages.</pre><pre>Denna nedläggning kommer att drabba\r\nlandsbygdsbefolkningen hårt. Vilka åtgärder har\r\nregeringen vidtagit och avser att vidta för att i ovan\r\nnämnda avseende upprätthålla servicenivån på\r\nlandsbygden?</pre><pre>1992/93:680 av Kenneth Attefors (nyd) till\r\nutrikesministern om de fängslade svenskarna i Irak:</pre><pre>I dag har Christer Strömgren, Leif Westberg och\r\nStefan Wihlborg suttit 250 dagar i irakiskt fängelse.\r\nKlart är att svenskarna dömts enligt gällande\r\nirakisk lag. Enligt svenska normer är straffet (7 år)\r\nför ett oavsiktligt gränsöverträdande osannolikt.\r\nJag tycker att den svenska regeringen skall vidta\r\nåtgärder som passar det irakiska tankesättet för att\r\nfå loss de tre svenska medborgarna. Sverige bör\r\nsnarast sända en hög person direkt till Irak för ett\r\npersonligt sammanträffande med Iraks högsta\r\nledning.</pre><pre>Ämnar utrikesministern inom en snar framtid åka\r\ntill Irak och träffa Iraks högsta ledning och\r\nförhoppningsvis föra hem Christer Strömgren, Leif\r\nWestberg och Stefan Wihlborg?</pre><pre>13 §  Kammaren åtskildes kl. 20.03.</pre><pre>Förhandlingarna leddes</pre><pre>av talmannen från sammanträdets början t.o.m. 4 §\r\nanf. 24 (delvis),</pre><pre>av förste vice talmannen därefter t.o.m. anf. 33\r\n(delvis),</pre><pre>av andre vice talmannen därefter t.o.m. anf. 75\r\n(delvis),</pre><pre>av förste vice talmannen därefter t.o.m. 5 § anf. 99\r\n(delvis) och</pre><pre>av tredje vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}