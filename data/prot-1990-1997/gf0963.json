{"dokumentstatus":{"dokument":{"hangar_id":"2387717","dok_id":"GF0963","rm":"1991/92","beteckning":"63","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"63","slutnummer":"0","datum":"1992-02-13 00:00:00","systemdatum":"2005-10-27 13:55:06","publicerad":"1992-02-13 00:00:00","titel":"Riksdagens snabbprotokoll 1991/92:63 Torsdagen den 13 februari","subtitel":null,"status":null,"htmlformat":null,"relaterat_id":null,"source":"webbnav","sourceid":"{EE842A03-EB45-4CC2-BBD2-B87CA02C2743}","dokument_url_text":"http://data.riksdagen.se/dokument/GF0963/text","dokument_url_html":"http://data.riksdagen.se/dokument/GF0963","dokumentstatus_url_xml":"http://data.riksdagen.se/dokumentstatus/GF0963","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1991/92:63</div>\r\n<div class=\"sidhuvud_datum\">Torsdagen den 13 februari</div>\r\n<div class=\"sidhuvud_klockslag\">Kl. 9.00</div>\r\n<hr class=\"sidhuvud_linje\">\r\n<pre>1 § Avsägelse</pre><pre>Talmannen anmälde att Margareta Israelsson (s)\r\navsagt sig uppdraget att vara ledamot i\r\nutbildningsutskottet.</pre><pre>Kammaren biföll denna framställning.</pre><pre>2 § Anmälan om kompletteringsval till vissa\r\nutskott</pre><pre>Talmannen meddelade att socialdemokratiska\r\nriksdagsgruppen</pre><pre>dels på grund av uppkomna vakanser anmält\r\nMargareta Israelsson som ledamot i\r\nsocialförsäkringsutskottet efter Ingegerd Elm, Jan\r\nBjörkman som ledamot i utbildningsutskottet efter\r\nMargareta Israelsson, Martin Nilsson som\r\nsuppleant i skatteutskottet efter Ingegerd Elm och\r\nMargareta Israelsson som suppleant i\r\nutbildningsutskottet efter Jan Björkman,</pre><pre>dels som suppleant i socialförsäkrings-, utbildnings-\r\noch trafikutskotten under Margareta Israelssons\r\nledighet anmält hennes ersättare Yngve\r\nWernersson.</pre><pre>Talmannen förklarade valda till</pre><pre>ledamot i socialförsäkringsutskottet</pre><pre>Margareta Israelsson (s)</pre><pre>ledamot i utbildningsutskottet</pre><pre>Jan Björkman (s)</pre><pre>suppleant i skatteutskottet</pre><pre>Martin Nilsson (s)</pre><pre>suppleant i socialförsäkringsutskottet</pre><pre>Yngve Wernersson (s)</pre><pre>suppleanter i utbildningsutskottet</pre><pre>Margareta Israelsson (s)</pre><pre>Yngve Wernersson (s)</pre><pre>suppleant i trafikutskottet</pre><pre>Yngve Wernersson (s)</pre><pre>3 §  Allmän politisk debattf429 &gt; f427 &gt; \r\n(forts. från prot. 62)</pre><pre>f405 &gt; Anf. 1  TALMANNEN:</pre><pre>Vi har en mycket lång föredragningslista\r\nframför oss med många anmälda talare. Jag\r\nhoppas att vi skall kunna använda tiden så\r\neffektivt som möjligt så att alla hinner framföra\r\nsina anföranden. Jag hoppas också att vi skall\r\nkunna ta replikerna från bänkarna för att försöka\r\nspara litet tid.</pre><pre>Jämställdhet</pre><pre>Anf. 2  MONICA WIDNEMARK (s):</pre><pre>Fru talman! Jag står som första talare på\r\njämställdhetsavsnittet. Jag kommer i mitt\r\nanförande att ägna mig åt problemet kvinnor\r\noch delpension.</pre><pre>Den borgerliga politiken har för mig som\r\nsocialdemokratisk kvinna varit ett slag i ansiktet\r\nmot jämställdheten på en rad olika områden.\r\nDet gäller bl.a. förslaget att avskaffa\r\ndelpensionen. Vi kvinnor är ofta\r\ndubbelarbetande, och det är vanligare med\r\nbelastningsskador tidigt hos oss kvinnor än hos\r\nmän. Jag tror inte att skador i axlar, nacke och\r\nrygg beror på alla matkassar vi burit hem, som\r\ndet ibland har sagts i debatten.</pre><pre>Vi har bevisligen sämre arbetsmiljö än männen.\r\nDet finns många tunga kvinnliga jobb. Det gäller\r\nkvinnor som arbetar inom vården, som städar\r\neller som står på fabriksgolvet. Alla dessa\r\njobb har en både fysiskt och psykiskt tung\r\narbetsmiljö.</pre><pre>Jag har talat med flera kvinnor i mitt hemlän,\r\nKronobergs län, och delpensionering har för dem\r\nvarit en förmån i livet. Flera av dem har, när de\r\nuppnår 60-årsåldern, varit ute i arbetslivet\r\nsedan 15-16 års ålder. De har sett delpensionen\r\nsom en möjlighet att trappa ner mellan 60 och\r\n65 år utan att känna sig som en belastning för\r\nsamhället, vilket många av dessa kvinnor gör när\r\nde blir förtidspensionerade. Delpensionen har\r\ngett dem möjlighet att trappa ner från ett\r\naktivt arbetsliv till ett rikt liv som delpensionär\r\nmed möjligheter att vara kvar i\r\narbetsgemenskapen på deltid.</pre><pre>För arbetsgivaren har det också varit positivt att\r\nfå chansen att skola in ny personal under en\r\növergångstid och samtidigt ha den kompetens\r\nsom de äldre besitter kvar i företaget.</pre><pre>Finansministern har i tal sagt att det är\r\nhöginkomsttagarna som använder sig av\r\nreformen. I Kronobergs län ligger\r\nheltidsinkomsterna mellan 150 000 och\r\n200 000. För mig är det inga höginkomsttagare\r\nmed en inkomst på ca 13 000--14 000 kr. per\r\nmånad. Jag tror inte heller att det är dessa som\r\nfinansministern åberopar.</pre><pre>Visst saknas det människor med lägre\r\ninkomster i statistiken över delpensionen, och\r\ndessa med låga inkomster är oftast kvinnor som\r\nhaft lägre betalda arbeten och som hela livet\r\npusslat med deltider för att kunna vara både\r\narbetstagare, maka och mamma. Flera av dessa\r\nkvinnor kommer aldrig i närheten av att kunna\r\nta delpension, på grund av att de har arbetat\r\nså hårt inom industrin eller vården att de är\r\nutslitna före 60 års ålder. Då är det endast\r\nförtidspensionering som gäller, med den\r\npsykologiska press som det innebär att känna\r\nsig förbrukad. Det är inte alla förunnat att få\r\nvara verksamma i arbetslivet fram till 60 års\r\nålder. Detta är viktigt att ha med sig i bagaget\r\nnär man diskuterar att det bara är\r\nhöginkomstagare som tar delpension.</pre><pre>Nu säger den borgerliga regeringen att den som\r\nvill ta pension får ordna det själv. Visst låter det\r\nhimla enkelt, men hur fungerar det? Det finns\r\nkvinnor som kombinerat arbete hemma och\r\nborta och som inte varit ute på\r\narbetsmarknaden lika länge som männen och\r\ndå har de i de flesta fall haft lägre löner. Hur i\r\nHerrans namn skall dessa kvinnor klara detta? En\r\ndel är ju faktisk också ensamstående enligt\r\nstatistiken. Förtida uttag av ålderspensionen\r\nför dem som trappar ner är budskapet. Vad\r\nskall jag då leva på? Skall jag som kvinna\r\nbehöva förtidspensionera mig,\r\nlångtidssjukskriva mig eller leva på\r\nsocialbidrag? För de flesta människor är detta\r\ninget alternativ, det är en fälla. Det är en fälla inte\r\nminst för den borgerliga regeringen, som\r\nkommer att få svårt att få ihop den besparing de\r\ntänkt sig. Kostnaderna för förtidspensionering\r\noch sjukskrivning kommer att öka drastiskt.</pre><pre>Fru talman! Förslaget om avskaffandet av\r\ndelpensionen är ett hot mot jämställdheten\r\nmellan män och kvinnor. Det är direkt riktat\r\nmot dem som redan har de låga lönerna i\r\nsamhället. Vi socialdemokrater säger bestämt\r\nnej till ett avskaffande av delpensionen. Vi anser\r\natt välfärdssamhället skall gälla alla. Ingen skall\r\nbehöva känna sig onyttig i förtid.</pre><pre>Anf. 3  ANNE SÖRENSEN (nyd):</pre><pre>Fru talman! Vi skall självfallet ha jämställdhet\r\nmellan män och kvinnor vad gäller deltagande i\r\nfamiljeyrkesdebatten kring detta kunde bli\r\nnågot mer tidsenlig. För mig och många i min\r\ngeneration känns många av de argument som\r\nförs fram hopplöst förlegade. Det har faktiskt\r\nhänt ett och annat sedan Alva Myrdal försvann\r\nfrån den politiska scenen, även om en del\r\nfeminister inte tycks ha upptäckt det.</pre><pre>Visst kan vi fortsätta att utreda hur männen som\r\när pappalediga upplever sin situation, fördjupa\r\noss i vad kvinnor är så mycket bättre på än män,\r\nfortsätta att bevilja anslag till JämO:s attacker på\r\nplatsannonser, satsa miljontals kronor på en\r\nökad kvinnorepresentation i statliga organ och\r\nskrika kvotering vid första bästa tillfälle. Men\r\nallt detta är knappast särskilt konstruktivt.</pre><pre>Ta bara det absurda förslaget som kom upp för\r\nnågot år sedan som krävde kvoterad\r\nföräldraledighet. Det faller på sin egen\r\norimlighet. Det skulle ju i slutändan innebära en\r\nlagstiftning som tidsmässigt avgör hur länge\r\nman får amma sina barn.</pre><pre>Nej, det är dags att inse att det är skillnad på\r\nmän och kvinnor och att börja behandla varandra\r\nmed större respekt och ödmjukhet. En kamp\r\nför kvinnor, men mot män, skapar enbart\r\nmotsättningar, bygger murar och förvirrar såväl\r\nkvinnor som män. Det är tillsammans vi skall\r\narbeta för ett bättre samspel, och ansvaret\r\nhärför ligger faktiskt på både kvinnor och\r\nmän.</pre><pre>Grunden för jämställdhet är valfrihet. Varför då\r\ninte gemensamt verka för de grundförutsättningar\r\nsom kan verka självklara, men uppenbarligen\r\ninte är det?</pre><pre>Valfrihet får vi först när vi får:</pre><pre>--  lika lön för lika jobb</pre><pre>--  ett rättvist ATP-system, som värnar om såväl\r\nmän som kvinnor på lika villkor, även\r\nhemarbetande</pre><pre>--  ett flexibelt system med många\r\nbarnomsorgsalternativ</pre><pre>--  ett sänkt skattetryck som gör det möjligt att\r\nleva på en lön</pre><pre>--  vårdpeng för småbarnsföräldrar, som ger en\r\nrealistisk möjlighet för en förälder att vara\r\nhemma några värdefulla år</pre><pre>Till detta kan vi lägga respekt för\r\nhemarbetande.</pre><pre>Allt detta borde, som sagt, vara en självklar\r\nverklighet i Sverige 1992, och eftersom det\r\ninte är det, måste vi politiker påskynda\r\nprocessen. Det är det som vi skall koncentrera oss\r\npå, inte förvilla oss i en massa dravel om manligt\r\neller kvinnligt. Vi är alla lika mycket värda, och\r\ndärför måste här nämnda frågor få högsta\r\nprioritet.</pre><pre>Det är dessutom kränkande när Bengt\r\nWesterberg nonchalerar förslag om\r\nvårdnadsersättning till småbarnsföräldrar\r\ngenom att kalla en sådan för kvinnofälla. Ja, i\r\noch för sig skulle kanske till en början fler\r\nkvinnor välja ett sådant alternativ, men\r\nframför allt handlar det om att börja repsektera\r\nde föräldrar som vill ge sina barn en värdefull start\r\ni livet. Man skall inte bestraffa dem med\r\nuteblivna ATP-poäng, nedvärderande\r\nattityder och orimliga ekonomiska villkor.</pre><pre>Vore det inte dags att börja betrakta det som\r\nnågot naturligt att ta en paus några år, när\r\nbarnen är små? Vårt samhälle ställer nästan\r\norimliga krav på småbarnsföräldrar. Vad är\r\n4--5 år av 30--40 yrkesverksamma? Låt allting\r\nha sin tid, det behöver faktiskt inte ske\r\nsamtidigt. Men ge också dem som vill försöka\r\nkombinera yrkesrollen med föräldraskap rimliga\r\nförutsättningar att klara detta, genom en bättre\r\nbarnomsorg! Se inte minst på andra länder, där\r\ndet i mycket större utsträckning är accepterat\r\natt ta hjälp med hushållssysslor och barnpassning,\r\nkanske just därför att man insett det omänskliga\r\ni kraven på att hinna och orka allt.</pre><pre>Visst är jag medveten om att det finns mängder\r\nav problem inom företagskulturer och att kvinnor\r\nmånga gånger saknar självförtroende för att\r\nslåss på lika villkor, och visst måste vi påverka\r\nattityderna, men om inte de grundstenar som\r\njag nämnt finns, är det litet svårt att bygga\r\nvidare.</pre><pre>Jag tycker att vi kunde satsa pengar på\r\nkampanjer som inriktas på att föra fram\r\nförebilder som visar att det går att ta en paus\r\noch att kvinnor kan komma hur långt som\r\nhelst -- förebilder som visar att man får vara\r\nstolt över att ta hand om sina barn, förebilder när\r\ndet gäller att deltidsarbeta. Sist men inte minst\r\nbör de visa att man under alla dessa\r\nomständigheter är lika mycket värd.</pre><pre>Detta måste få föras fram. Någonstans handlar\r\ndet om att våga ta sådant här för givet. Vi\r\nbehöver inte låta oss stressas av övermänskliga\r\nkrav.</pre><pre>Vad gäller männens insatser i familjelivet skall\r\nsjälvfallet deras intresse för detta stimuleras, men\r\ndet måste ändå vara den enskilda familjens\r\nangelägenhet. Även här bör vi satsa på positiva\r\nkampanjer. Men vi måste respektera att det tar\r\nlängre tid att ändra attityder än lagar.</pre><pre>Jag är litet oroad över utvecklingen vad gäller\r\nen konstruktiv debatt i dessa frågor. Det finns\r\nplaner på att etablera ett renodlat kvinnoparti,\r\noch detta år 1992. Jag tycker att det känns\r\nbeklämmande. Det är förvisso ett pinsamt bevis\r\npå att kvinnoförbunden i de traditionella\r\npartierna inte lyckats särskilt bra, speciellt inte\r\nvad gäller de yngre, men jag har svårt att tro\r\natt ett kvinnoparti skulle bidra till något\r\npositivt.</pre><pre>Jag tycker att alla partier i denna kammare\r\nborde skärpa sig. Dessa frågor borde kunna få\r\nutrymme inom ett och samma förbund, särskilt\r\nde grundförutsättningar som jag har nämnt. I\r\nSverige år 1992 är det minsta vi kan begära ett\r\nrättvist ATP-system. Jag anser att det är vår\r\nplikt som ansvarsfulla politiker att betrakta alla\r\nsom lika mycket värda, kvinnor som män, nya\r\nsvenskar som gamla osv. Om vi hjälps åt tror jag\r\natt vi kan visa att den feminism som en gång fanns\r\noch som då kanske behövdes, inte längre har\r\nnågon plats i ett demokratiskt, jämlikt\r\nsamhälle.</pre><pre>Anf. 4  JAN JENNEHAG (v):</pre><pre>Fru talman! När vi i dag diskuterar jämställdhet\r\när det naturligtvis ingen slump att jag är ensam\r\nman i debatten. Positivt sett kan detta kanske\r\nbetraktas som ett uttryck för att de förtrycktas\r\nkamp måste vara deras egen. Negativt kan man\r\nse det som ett uttryck för att denna fråga inte\r\nbetraktas som särskilt viktig -- karlarna kan väl\r\nsyssla med det som är viktigt, så får\r\nfruntimren ta hand om det som blir över. När\r\ndet gäller jämställdheten kan det synsättet\r\nillustreras så här: Hur kan kvinnorna stå där och\r\nälta sina bekymmer?</pre><pre>Nog om detta. Det är självfallet ingen slump att\r\ndet ser ut som det gör på talarlistan, trots att\r\njämställdhet definitionsmässigt borde\r\nintressera också männen.</pre><pre>I den maktstruktur som samhället har är den\r\nofta uttalade förvåningen över att det ser ut\r\nsom det gör något märklig. Kvinnors ställning i\r\nreproduktionen och utformningen av\r\nproduktionen och varudistributionen i dagens\r\nsamhälle bidrar naturligtvis inte till att\r\nförhållandena med automatik kommer att\r\nförändras. Det måste naturligtvis komma till\r\nåtgärder som aktivt ökar männens ansvar. Det\r\nkommer inte att gå av sig självt. Vill man stärka\r\nmännens ställning i familjen, måste\r\nproduktionen ändras så att det görs möjligt.</pre><pre>En far som tar sitt sociala ansvar och under\r\nlängre perioder är hemma med sina barn skapar\r\nnaturligtvis djupare och mera varaktiga\r\nrelationer till dem än om han inte skulle göra\r\ndet. Ett sådant ansvarstagande ger\r\ndefinitionsmässigt ett rikare liv, med fler\r\ndimensioner. En tidigt förlorad eller\r\nförsummad kontakt med barnen är\r\nnaturligtvis mycket svår att återupprätta.</pre><pre>Att attityderna i samhället inte har förändrats\r\nsärskilt mycket är alltså mot bakgrunden av\r\nvad jag sade tidigare inte så konstigt. Det har\r\natt göra med arbetet, med chefers inställning\r\noch med arbetskamraters åsikter. I dag finns det\r\nmånga män som står emot trycket, men många\r\nfler behövs för att vi skall kunna säga att vi går\r\nmot ett mer jämlikt samhälle.</pre><pre>Det finns alltså i dag ingenting som tyder på att\r\nmännen mer än mycket marginellt av sig\r\nsjälva kommer att utöka sin tid i hemmet med\r\nfamiljearbete och med barnen. Detta betyder\r\nnaturligtvis att man måste verka för att ett\r\nstörre antal dagar knyts till mannen, exempelvis\r\nnär det gäller föräldrapenning. Vårt förslag om\r\natt utöka antalet dagar till 540 och att det\r\ntillkommande antalet, 90 dagar, skall läggas på\r\nmannen, om det finns två vårdnadshavare, är\r\nett steg i den riktningen.</pre><pre>I dagens samhälle tas dock en ökande del av\r\ndygnets vakna timmar i anspråk för arbetet,\r\noch vi skall inte inbilla oss att detta inte skulle\r\npåverka situationen. Arbetstiden som sådan\r\nökar inte, men däremot de nödvändiga\r\ninsatserna för att kunna utföra lönearbetet, dvs.\r\ntransporter och göromål som har att göra med\r\nfamiljens basfunktioner.</pre><pre>Det är ingen hemlighet att vi vill införa sex\r\ntimmars arbetsdag. Under de senaste\r\ndecennierna är det få krav som vi har gått in för\r\nså mycket som just detta. Till dem hör\r\nmöjligen kravet på borttagande av momsen på\r\nmaten. Argumenten för sex timmars\r\narbetsdag är väl kända också för motståndarna\r\ntill en sådan förändring. Vi inbillar oss\r\nnaturligtvis inte att det skall kunna genomföras\r\ni ett slag.</pre><pre>Vi tycker att det är bättre att använda pengar\r\ntill investeringar i familjen än att de går till andra\r\ndelar av samhällslivet. Det skall i dessa dagar\r\nmed arbetslöshet naturligtvis erkännas att det\r\ningalunda är lätt, men att arbetstiden i\r\nframtiden skall kunna förkortas med en kvart om\r\ndagen är i vart fall inget som motverkar\r\nmöjligheterna att öka antalet sysselsatta i dagens\r\nekonomi.</pre><pre>Föräldrautbildningen är ett annat sätt att få\r\nändrade attityder till dessa frågor. Det behövs\r\nockså ökad utbildning för yrkeskategorier som\r\narbetar med barn i skilsmässosituationer. Vi\r\ntycker att studieförbund som satsar på\r\nföräldrautbildning skall ges statligt stöd för den\r\nverksamheten.</pre><pre>Anf. 5  KARIN PILSÄTER (fp):</pre><pre>Fru talman! Jan Jennehag kommenterade vilka\r\nsom deltar i debatten. Det finns all anledning\r\natt fundera över det. Jag gjorde en annan\r\nreflexion. Man skall visserligen inte tala om\r\ndamers ålder, men om jag är rätt underrättad är\r\n50 % av riksdagens kvinnor under 40\r\nengagerade i debatten. Det talar för vissa andra\r\nsaker.</pre><pre>Sverige är trots detta ett ovanligt jämställt land.\r\nUnder de senaste decennierna har många\r\nviktiga jämställdhetsreformer genomförts.\r\nSärbeskattningen, utbyggnaden av\r\nbarnomsorgen och jämställdhetslagen är några\r\nexempel. Vid alla dessa har folkpartiet varit\r\npådrivande.</pre><pre>Barnomsorgen och särbeskattningen har varit\r\nabsolut avgörande för att de allra flesta\r\nkvinnor i dag har makt över sina egna liv i form\r\nav en egen ekonomi.</pre><pre>Men fortfarande finns det oerhört mycket att\r\ngöra innan alla får samma chanser. Kvinnor har\r\nsämre möjligheter till makt och inflytande än\r\nmän. Det gäller både på arbetet, i facket och\r\ni politiken. Studie-och yrkesval är könsbundna.\r\nLöneskillnaderna är stora. Arbetsmiljön är\r\nsämre. Sjukvården är eftersatt. Listan kan\r\ngöras lång.</pre><pre>Det är därför dags för en ny\r\njämställdhetsoffensiv. Visst handlar det mycket\r\nom attityder. Men utan rejäla politiska reformer\r\nfaller dessa platt till marken. Det gäller att göra\r\njämställdhetsarbetet till en mansfråga, lika\r\nmycket som en kvinnofråga. Det är dags för män\r\noch kvinnor att ge och få hälften var -- av\r\narbete, makt, pengar, ansvar, fritid och\r\nfamilj.</pre><pre>Min dröm är den dag när en ung tjej av en\r\nblivande arbetsgivare inte betraktas som en\r\nstörre risk att anställa än en ung kille.\r\nArbetsgivarna måste få klart för sig att det är\r\nutvecklande för alla att vara tillsammans med\r\noch ta ansvar för sina barn. Den kvinna eller\r\nman som ägnar tid åt det får erfarenheter som\r\när till stor nytta också i arbetet.</pre><pre>För oss liberaler står alltid den enskilda\r\nmänniskan i centrum. Hon skall vara fri att\r\nutvecklas och forma sitt liv utan att behöva\r\npräglas av roller och fördomar. Det är där vårt\r\njämställdhetsarbete tar sats.</pre><pre>Jämställdhet hänger direkt ihop med\r\nfamiljepolitiken. Utformningen av denna är\r\nen nyckel. Vi vill att dörren skall öppnas inifrån\r\noch ge barnen rätt till sina pappor och papporna\r\nrätt till sina barn.</pre><pre>Att ge småbarnsmammor möjlighet till både\r\nyrkesliv och familjeliv är det viktigaste skälet\r\nför att subventionera barnomsorgen. Men\r\nbarnomsorg är också samhällsekonomiskt\r\nlönsam. Det måste märkas i den egna\r\nplånboken. Det måste löna sig att arbeta --\r\näven för småbarnsmammor.</pre><pre>Därför är jag glad att regeringsförklaringen är\r\nså tydlig på den här punkten. Där står att\r\nfamiljepolitiken skall främja både valfrihet och\r\njämställdhet mellan kvinnor och män. Den som\r\nväljer att förvärvsarbeta skall ha ekonomiskt\r\nutbyte av detta.</pre><pre>Själv är man ju intresserad av vad man får kvar\r\nav lönen efter skatt och barnomsorgsavgift.\r\nVid en lön på 120 000 kr. -- vilket är vanligt\r\nbland denna grupp av småbarnsmammor -- är det\r\nberäknade produktionsbidraget minst 170 000\r\nkr. Efter skatt får man behålla ungefär 85 000\r\nkr., vilket ger en skattekil på lika mycket. Att\r\nanvända belopp som kan uppgå till dessa 85 000\r\nkr. för att subventionera barnomsorgen är alltså\r\nsamhällsekonomiskt lönsamt. Eftersom det i dag\r\när 1,2--1,3 förskolebarn per familj -- i och för sig\r\noftast fördelade på hela barn -- räcker pengarna\r\ntill 70 000 kr. per barn. Det är mer än dagens\r\ngenomsnittliga subventioner. Följaktligen betalar\r\nbarnomsorgen sig själv.</pre><pre>Hittills har vi haft ett system där bara de riktigt\r\nrika har kunnat välja vilken typ av\r\nbarnomsorg de velat ha och där inte alla har\r\nkommit fram i den kommunala kön.</pre><pre>Nu får vi, tack och lov, ett system där alla, inte\r\nbara några, kan själva välja vad de vill ha.\r\nSamtidigt blir det en stor förbättring av\r\nvillkoren på arbetsmarknaden för många\r\nkvinnor. Det innebär att de kan både välja\r\narbetsgivare och ta större ansvar i arbetet --\r\nkanske t.o.m. starta eget. Valfrihetsreformen\r\ninnebär också att det inte är tjockleken på den\r\negna plånboken som blir avgörande för\r\nkunderna, dvs. barnfamiljerna -- och det är\r\nbra.</pre><pre>Men vi får inte i stället gå in i ett system där bara\r\nde kvinnor som har de riktigt höga\r\ninkomsterna kan välja att förvärsarbeta. Ett\r\nsystem där subventionerna till barnomsorg ersätts\r\nmed höga vårdnadsbidrag skulle direkt få den\r\neffekten. Det vore ett slag i ansiktet på mig och\r\nalla andra som har valt att dela ansvaret för\r\nfamilj och arbete inom familjen.</pre><pre>Familjepolitiken måste utformas efter hur\r\ndagens och morgondagens småbarnsfamiljer\r\nvill ha det. Vi kan inte ha en familjepolitik\r\nutformad för och av farmödrar och morfäder.</pre><pre>För kvinnornas, männens och barnens bästa\r\nmåste stödet till småbarnsfamiljerna utformas\r\nenligt följande.</pre><pre>* Det skall kunna användas så flexibelt som\r\nmöjligt och av båda föräldrarna.</pre><pre>* Det måste löna sig att arbeta för\r\nsmåbarnsmammor, men samtidigt vara\r\nmöjligt att minska sin arbetstid. Valet får inte\r\nbara stå mellan att arbeta heltid eller inte arbeta\r\nalls.</pre><pre>* Det måste innehålla en utbyggnad av\r\nbarnomsorgen till full behovstäckning över\r\nhela landet och med en stor ökning av\r\nvalmöjligheterna mellan olika\r\nomsorgsformer.</pre><pre>Tillgång till bra och trygg barnomsorg är en\r\nabsolut förutsättning för ett jämställt samhälle där\r\nvar och en, utan att hindras av könsroller,\r\nfördomar och förmynderi, får chansen att leva\r\nsitt liv efter egna önskemål.</pre><pre>Fru talman! Det nya familjestödet får inte låsa\r\nin kvinnorna i hemmet. Det måste i stället\r\nvara den nyckel som öppnar dörren för ett\r\njämställt samhälle.</pre><pre>(Applåder)</pre><pre>Anf. 6  MARIANNE ANDERSSON (c):</pre><pre>Fru talman! Många kvinnor känner sig inte\r\nhemma bland de politiska partierna i dag. Jag\r\ntycker att det lägger ett stort ansvar på\r\nsocialdemokraterna, som har suttit i\r\nregeringsställning under 80-talet och inte\r\nlyckats med jämställdheten. Därför väcks nu allt\r\nstarkare tankar på ett nytt kvinnoparti. Oavsett\r\nhur det går med dessa tankar, tjänar den debatten\r\nsom ett påtryckningsmedel för alla andra\r\npartier. Det ger också kvinnoförbunden råg i\r\nryggen. Det tycker jag är bra. Däremot tror jag\r\ninte att ett nytt kvinnoparti kommer att\r\nåstadkomma särskilt mycket i riksdagen. Jag\r\ntror att vi klarar det arbetet i de gamla\r\npartierna.</pre><pre>Kvinnors villkor har försämrats under 80-talet.\r\nLöneskillnaderna gentemot männen ökar,\r\noch allt fler kvinnor drabbas av ohälsa.\r\nKvinnors vardag är ofta pressad.\r\nHeltidsarbetande kvinnor med barn arbetar\r\nmer än någon annan grupp i samhället. Enligt\r\nSCB har de 74 timmars arbetsvecka. Därför är\r\ndet viktigt att föra debatten om delat ansvar i\r\nhemmet med större intensitet. Kvinnor måste\r\nha möjlighet att förena yrkesarbete med\r\nsamhällsarbete och andra intressen. Mycket av\r\ndet är sådant som vi inte kan besluta om i\r\nriksdagen. Men vi kan skapa förutsättningar,\r\noch vi kan vara opinionsbildare.</pre><pre>En av de viktigaste förutsättningarna för att få\r\narbete och annan verksamhet att fungera är att\r\nkunna påverka sina arbetstider i större\r\nutsträckning än i dag. I den utredning om\r\nflexibla arbetstider som snart skall läggas fram\r\nfinns förslag som skall ge möjlighet till detta. Det\r\ninnebär att man lokalt på den enskilda\r\narbetsplatsen tillsammans skall bestämma\r\narbetstiderna så att de passar de enskilda\r\nmänniskorna. Alla försök som har gjorts i den\r\nriktningen pekar på att trivseln och\r\nproduktiviteten ökar och arbetsskadorna\r\nminskar. Alla tjänar på ett sådant system -- inte\r\nminst kvinnorna. Det ger betydligt större\r\nmöjligheter att få vardagen att fungera.</pre><pre>Kvinnors inflytande på arbetet måste också\r\nöka. Kvinnors resurser i form av kunskaper,\r\nerfarenheter och organisationsförmåga\r\nutnyttjas alldeles för dåligt i dag. Det leder till\r\notillfredsställelse, stress, lägre produktivitet\r\noch ohälsa. Därför måste arbetsgivarna inse att\r\nhär finns outnyttjade resurser. Men kvinnorna\r\nmåste också kräva större inflytande i arbetet.\r\nKvinnor är alldeles för försynta och orkar ofta\r\ninte strida för sig. Det handlar också mycket\r\nom självförtroende.</pre><pre>Lika lön för likvärdigt arbete är en av 90-talets\r\nviktigaste frågor. Vi behöver ett könsneutralt\r\narbetsvärderingssystem. Den utredning som\r\nskall belysa löneskillnaderna måste också\r\nlämna förslag på hur lösningar skall finnas så att\r\nmålet kan uppnås och skillnaderna utjämnas.</pre><pre>Jag skall säga någonting om arbetsmiljö också.\r\nVi vet att kvinnors sjukfrånvaro har ökat\r\nbetydligt mer än männens. Den kraftiga\r\nökningen av antalet anmälda arbetssjukdomar\r\nunder 80-talet består till största delen av\r\nbelastningsskador, som mest drabbar kvinnor\r\noch som leder till långa sjukskrivningsperioder.</pre><pre>Arbetslivsfonderna har stora uppgifter när det\r\ngäller att komma till rätta med orsakerna till\r\narbetssjukdomar. Det gäller både\r\norganisationsfrågor och andra förändringar på\r\narbetsplatserna. Hittills har 54 % av bidragen\r\ngått till program som gäller kvinnor. Det är\r\nglädjande att fonderna har fortsatt möjlighet att\r\narbeta med dessa frågor.</pre><pre>Sambandet miljö och hälsa är obestridligt. Ett\r\nproblem som inte uppmärksammats tillräckligt är\r\ntungmetallernas påverkan. Det största\r\nproblemet är kvicksilver från amalgam, och\r\ndet drabbar väldigt många kvinnor. Symptomen\r\npå kvicksilverförgiftning -- muskelvärk,\r\nhuvudvärk, diffusa smärtor,\r\ninfektionskänslighet m.m. -- stämmer i stor\r\nutsträckning överens med symptomen på\r\nbelastningsskador. Vi menar att dessa\r\nsamband måste tas på allvar, att man måste\r\nforska betydligt mer, kunna ställa diagnos och\r\nockså rehabilitera bättre än i dag. Vi har helt\r\nenkelt inte råd att vänta med det.</pre><pre>Den stigande arbetslösheten har hittills drabbat\r\nkvinnor något mindre än män. Men genom det\r\nsom kommer nu, strukturrationaliseringar inom\r\nbåde privat och offentlig sektor, försvinner\r\nmånga av de traditionella kvinnojobben, t.ex.\r\ninom kontorssektorn. Många medelålders\r\nkvinnor kommer att drabbas, och det gäller då\r\natt höja kompetensen hos dessa kvinnor så att\r\nde kan vara med och slåss om de nya jobben.\r\nUtbildningsvikariaten är ett sätt att\r\nåstadkomma detta. Det är bra att dessa nu ökar.</pre><pre>Det är också viktigt att förbättra\r\nförutsättningarna för kvinnor att starta egna\r\nföretag. Den offentliga sektorns förändring ger\r\nstora möjligheter. Men kvinnorna måste\r\nkunna få stöd och hjälp. Vi menar därför att\r\nutvecklingsfonderna och länsstyrelserna i större\r\nutsträckning skall stödja kvinnors företagande.\r\nInvesteringsfondernas pengar bör också\r\nkunna gå till kvinnors företagande.</pre><pre>Jag tycker att det är bra att en obligatorisk\r\narbetslöshetsförsäkring skall utredas nu.\r\nMånga kvinnor som är arbetslösa står utanför\r\nersättningen. Det stämmer väldigt väl med den\r\nsyn som vi i centern har på det sociala\r\ntrygghetssystemet, att det skall utformas efter\r\ngrundtrygghetsprincipen. Vi vet att i dag är\r\npensionärerna med den lägsta pensionen till\r\nstörsta delen kvinnor. Vi har kämpat länge för\r\nen höjd grundpension, och regeringen har faktiskt\r\ntillsatt en grupp som arbetar just med de\r\nfrågorna. Här har socialdemokraterna\r\nminsann inte varit särskilt aktiva tidigare.</pre><pre>Anf. 7  ROSE-MARIE FREBRAN\r\n(kds):</pre><pre>Fru talman! Det goda samhället är en levande\r\ngemenskap. Den utmärks av ansvarig och\r\nengagerande samverkan mellan individer och\r\ngrupper. Enskilt och tillsammans verkar alla\r\nsamhällsmedlemmar för hela samhällets och för\r\nvarje individs välfärd. Detta mål för\r\nsamhällsarbetet förverkligas genom\r\nkärleksbudet, ''älska din nästa som dig själv''. I\r\ndetta ideal kommer hela den kristdemokratiska\r\nsamhällsvisionen till uttryck.</pre><pre>Den kristdemokratiska gemenskapstanken är\r\nen stabil ideologisk grund för ett aktivt\r\njämställdhetsarbete. Oavsett olikheter måste\r\nalla värderas lika, tillförsäkras samma rättigheter\r\noch tillvaratas i samarbete på olika områden\r\noch i alla typer av verksamhet i samhället.\r\nGemenskapstanken utmanar den segregering\r\nsom kommer till uttryck i åtskilda kvinnooch\r\nmansvärldar.</pre><pre>Det är därför ytterst angeläget att alla\r\nstimuleras till att ta aktiv del i arbetet för ett\r\nbättre samhälle. Vi har inte råd att avvara några\r\ngoda krafter. Det måste skapas bättre\r\nmöjligheter för kvinnor att engagera sig i\r\nsamhällsarbetet. Framtidens samhälle måste\r\nformas av kvinnor och män tillsammans.</pre><pre>Svårigheten för många kvinnor är att hinna och\r\norka med både dubbelarbete och\r\nsamhällsengagemang. Dessutom har många\r\nkvinnor dåligt självförtroende.</pre><pre>Kvinnors självförtroende måste utvecklas\r\ntidigt. Atmosfären i hem och skola är helt\r\navgörande. Genom opinionsbildning måste alla\r\nsom arbetar med barn väckas till insikt om vikten\r\nav att behandla flickor och pojkar lika. Flickor\r\nmåste mötas med samma förväntningar som\r\npojkar.</pre><pre>Fru talman! Den traditionella kvinnorollen har\r\ngenomgått stora förändringar. Motsvarande\r\nförändring av mansrollen har ännu inte skett.\r\nMen det är dags nu. Det måste bli naturligt för\r\nalla män att dela ansvaret för hem och familj\r\nlika. Vi kvinnor borde inte behöva driva\r\nopinionsbildningen för detta i stort sett\r\nensamma. Här borde männen stå vid vår\r\nsida -- ja, kanske t.o.m. ta initiativet!</pre><pre>Barnen bör inte växa upp i en isolerad\r\nkvinnovärld i hem, förskola och skola. Fler män\r\nmåste stimuleras att välja typiska kvinnoyrken\r\ninom förskolan och grundskolan. Männen\r\nbehöver vakna upp över sitt ansvar att välja för\r\ndem otraditionella yrken. Männen måste bidra till\r\natt skapa en integrerad värld för våra barn.</pre><pre>Jämställdheten mellan kvinnor och män inom\r\narbetslivet lämnar också mycket övrigt att önska.\r\nKvinnor har lägre lön, sämre\r\nkarriärmöjligheter, sämre arbetsinnehåll och\r\nsämre pension. Bristen på rättvisa är stor.\r\nMånga kvinnor känner nu, med rätta, att de\r\nväntat länge nog på rättvisa.</pre><pre>Det kanske mest grundläggande av dessa\r\nproblem är löneskillnaderna mellan kvinnor och\r\nmän. Heltidsarbetande kvinnor har i\r\ngenomsnitt 74--90 % av männens löner,\r\nberoende på avtalsområde. Majoriteten\r\nkvinnor finns för övrigt i typiska\r\nlåglöneyrken. Nuvarande lönesättning ger\r\nintryck av att det anses mer värdefullt att sköta en\r\nmaskin än att vårda en människa. Det behövs\r\nen ny syn på vad som är värdefullt.</pre><pre>Alla försök att komma till rätta med\r\nlöneskillnadsproblemet torde resultera i\r\nhalvmesyrer, om inte metoden med könsneutral\r\narbetsvärdering tillgrips som ett verkningsfullt\r\ninstrument. Tillåt mig dock att hysa\r\nbetänkligheter vad gäller männens beredskap att\r\nacceptera de omfattande lönerevisioner som\r\nkan bli resultatet av en tillämpning av könsneutral\r\narbetsvärdering.</pre><pre>Men även inom arbetslivet måste nu männen\r\nställa upp i kampen för jämställdhet. Om\r\nmännen fortsätter att svika, kommer\r\nkonfrontationen mellan könen att öka.</pre><pre>Det är måhända ibland nödvändigt med\r\nkonfrontation i mänskliga relationer. Men det är\r\ndefinitivt inte en metod som kristdemokratin\r\nförordar som förstahandsalternativ. Enligt kristen\r\netik är det i första hand den privilegierade som\r\nbör ta initiativ till utjämning av orättvisor, inte\r\nden förfördelade.</pre><pre>Fru talman! Jämställdhetsarbetet har upplevt\r\nen tid av stiltje både inom politiken och inom\r\nandra områden i samhället. Nu är det dags att\r\nåterigen flytta fram positionerna. I det arbetet\r\nbör vi som politiker befinna oss i frontlinjen --\r\ninte minst männen!</pre><pre>Anf. 8  LARS HEDFORS (s):</pre><pre>Det kan inte vara lätt att vara skatteminister i\r\ndessa dagar. Det tycks ju inte vara någon ordning\r\nalls i regeringen i skattepolitiken. Alla träter på\r\nalla. Carl Bildt och Bo Lundgren är på\r\nkollisionskurs med Bengt Westerberg när det\r\ngäller frågan om hur mycket skatterna skall\r\nkunna sänkas under den kommande\r\ntreårsperioden. Olof Johansson är\r\nuppenbarligen på kollisionskurs med i stort sett\r\nhela regeringen i energiskattefrågan. Moderater\r\noch folkpartister är dessutom på kollisionskurs\r\nmed sina egna klart uttalade vallöften i\r\nmomsfrågan.</pre><pre>Och hur är det egentligen med finansministern?\r\nÄr hon rentav på kollisionskurs med sin egen\r\npartiledare? Ja, frågetecknen är förvisso\r\nmånga, men nu är det allmänpolitisk debatt,\r\noch den är ju till för att de politiska partierna\r\nskall ha möjlighet att klargöra sina\r\nståndpunkter i olika frågor. Det är bara att sätta\r\ni gång, Bo Lundgren, Kjell Johansson, Ivar\r\nFranzén och Ingvar Svensson.</pre><pre>Alltså: Hur blir det, Bo Lundgren och Kjell\r\nJohansson, med de årliga skattesänkningarna\r\nunder den kommande treårsperioden? Skall det\r\nbli 10 miljarder kronor, som det står i\r\nfinansplanen, eller skall det bli betydligt\r\nmindre, som Bengt Westerberg vill? Den av\r\ner två som fortfarande står fast vid\r\nfinansplanens 10 miljarder kronor kanske också\r\nvill vara snäll och tala om hur dessa miljarder\r\nskall finansieras.</pre><pre>Och vad händer med den utlovade sänkningen\r\nav den generella momssatsen? Före valet lovade\r\nmoderater och folkpartister i Ny start för\r\nSverige, att momsen skulle sänkas till nivån 18--\r\n20 %, och efter valet hette det att det skulle bli\r\n''en betydande sänkning av den generella\r\nmomssatsen''. Men så sent som den 12 januari i\r\når kunde Carl Bildt inte ange om det över huvud\r\ntaget blir någon sänkning. Så det enda ni har\r\nåstadkommit på detta område hittills är en\r\nhöjning av momssatsen, och det är i sanning ett\r\negendomligt sätt att uppfylla ert vallöfte.\r\nNågon form av fortsättning måste det väl ändå\r\nbli, Bo Lundgren och Kjell Johansson?</pre><pre>Så en fråga till Ivar Franzén. Betänkandet\r\nKonkurrensneutral energibeskattning har ju\r\nvållat er centerpartister en hel del huvudbry.\r\nDet har t.o.m. gått så långt att Olof Johansson har\r\nhotat med att avgå ur regeringen om förslagen i\r\nbetänkandet blir verklighet. Nu är ju också\r\ndet fullständigt unika inträffat, att utredaren\r\nbörjat darra på manschetterna och i efterhand\r\nreviderat sina ståndpunkter, allt i det uppenbara\r\nsyftet att rädda sammanhållningen i\r\nregeringen. Nu är frågan: Nöjer sig\r\ncenterpartiet med det, eller är man\r\nfortfarande på kollisionskurs med sina\r\nregeringskolleger i denna fråga?</pre><pre>Annars är väl centerpartiets största huvudvärk\r\njust nu fördelningspolitiken. Här har\r\nuppenbarligen tidigare mycket lovvärda\r\nambitioner malts ner i den moderata stenkrossen.\r\nJag skall inte strö salt i de centerpartistiska\r\nsåren och redovisa kräftgången i\r\nopinionsmätningarna. Men det är väl ändå\r\nganska klart att väljarna känner sig svikna -- och\r\nmed all rätt, för före valet talade centern vitt\r\noch brett om sina fördelningspolitiska ambitioner.\r\nMan hävdade litet uppblåst att man angrep oss\r\nsocialdemokrater från vänster. Nu låter man\r\nsig villigt styras av moderaterna och angriper\r\noss från höger så det står härliga till genom att\r\nförespråka kraftiga skattesänkningar för\r\nhöginkomsttagare och kapitalägare, samtidigt\r\nsom man låter vanliga löntagare betala kalaset\r\ngenom högre arbetslöshet, sämre sjukförsäkring,\r\navskaffad rätt till delpension, försämringar av\r\nden kommunala servicen osv.</pre><pre>Undra på att välja flyr centerpartiet, när det\r\nsom före valet var högsta sanning nu har blivit\r\nlögn och förbannad dikt, när vänsterpolitik\r\nplötsligt blir högerpolitik. Nu kan man t.o.m.\r\nfå se att centerpartistiska insändarskribenter\r\nklagar på högervridningen i partiet. Det finns nog\r\nanledning för Ivar Franzén och övriga\r\ncenterpartister att lyssna en smula på\r\nrörelsen.</pre><pre>Vi socialdemokrater lovade inga stora\r\nskattesänkningar före valet. Vi visste att detta\r\ninte var möjligt, om vi skulle kunna slå vakt om\r\nsysselsättning och välfärd, om vi skulle kunna\r\nfortsätta med välfärdspolitiken. Nu sitter vi\r\nmed facit i hand: Stora skattesänkningar för\r\nvälbärgat folk ger inte ökad tillväxt och\r\nsysselsättning och definitivt inte någon\r\nförbättrad välfärd. Det är precis tvärtom.\r\nDärför slår vi vakt om skattereformens viktiga\r\nprinciper, bl.a. om en likformig och rättvis\r\nbeskattning av arbete och kapital. Därför kan vi\r\nockså visa upp bättre sysselsättningssiffror än\r\nde borgerliga, bättre social trygghet och\r\nbättre budgetsaldo. Vi är inte så stöddiga att vi\r\nhävdar att detta är ''den enda vägen'', men vi\r\när fullständigt övertygade om att det är den\r\nrätta vägen.</pre><pre>Anf. 9  TALMANNEN:</pre><pre>Med tanke på det stora antalet anmälda talare\r\nnödgas jag vara mycket bestämd med\r\nsexminutersregeln.</pre><pre>Anf. 10  IVAR FRANZÉN (c):</pre><pre>Fru talman! Lars Hedfors upprepar sin\r\nnidskrivning om den skattereform som har\r\nskett sedan nuvarande regerings tillträde. Jag\r\nvill ändå påminna om några saker.</pre><pre>Sänkningen av momsen är tveklöst en\r\nskattesänkning som inte bara är den största\r\nutan som också har en klar fördelningspolitisk\r\nprofil.</pre><pre>När vi tar bort skogsvårdsavgiften innebär det\r\natt vi tar bort en mycket orättfärdig skatt, vilket\r\npositivt berör en av de grundläggande\r\nproduktionsfaktorerna i Sverige.</pre><pre>När vi justerar gåvo- och arvsbeskattningen,\r\noch så småningom kapitalbeskattningen, syftar\r\ndet ändå till att göra Sverige till ett bra land för\r\narbetande kapital. Vi kan inte erbjuda framtida\r\nsunda skattesänkningar om vi inte har en\r\nproduktion och ett arbetande kapital, utöver\r\nduktiga människor och arbetare, som kan skapa\r\nen kaka som vi kan dela på.</pre><pre>Tittar man litet grand om hörnet, Lars Hedfors,\r\nså finner man att det allra mesta av dessa\r\nskattesänkningar rymmer en framtidsvision, en\r\nframtidsmöjlighet, som vi centerpartister är\r\nstolta över. Att det sedan finns en och annan sak\r\nsom inte har vårt ursprung, det måste vi\r\nacceptera i de kompromisser som alltid sker i en\r\nregering -- vilket Lars Hedfors säkert väl känner\r\ntill.</pre><pre>När det gäller utredningen om\r\nkonkurrensneutral beskattning vill jag bara\r\nkonstatera att det ankommer på regeringen att\r\nnå fram till de slutliga lösningarna. Jag hör till\r\ndem som tror -- ja, t.o.m. vet -- att det finns\r\ngoda möjligheter att nå resultat som ger en\r\nklart bättre miljö och samtidigt en förstärkning\r\nav industrins konkurrenskraft. Det är en lösning\r\nsom ligger i hela folkets intresse.</pre><pre>Anf. 11  LARS HEDFORS (s) replik:</pre><pre>Fru talman! Ivar Franzén fortsätter att hävda att\r\nman i regeringsställning har uppnått viktiga\r\ncenterpartistiska mål, och så hänvisar han till\r\nmomsen på livsmedel. Då vill jag bara erinra\r\nom att det ju var total enighet om detta i\r\nriksdagen. Det var förvisso icke någon\r\ncenterpartistisk prestation att få igenom detta.</pre><pre>Beträffande momsen, som Ivar Franzén gärna\r\nhänger upp sig på, så rör det sig ju, i förhållande\r\ntill övriga skattesänkningar som gynnar\r\nhöginkomsttagare och kapitalägare, om en\r\nganska liten del, närmare bestämt 1 ,39\r\nmiljarder kronor. När det gäller\r\nskattesänkningar för höginkomsttagare är det\r\nhelt andra siffror; 8, 9, 10 miljarder pytsar ni ut\r\ntill kapitalägare och höginkomsttagare. Det ni\r\nhar fått, Ivar Franzén, är smulorna från den rike\r\nmannens bord och ingenting annat.</pre><pre>Slutligen: Det ankommer på regeringen att nå\r\nfram till ett beslut när det gäller\r\nenergibeskattningen. Tala då om för en\r\nkunskapstörstande allmänhet, Ivar Franzén, hur\r\ndet skall gå till när åtminstone ett tungt statsråd\r\nhotar med sin avgång i samband med denna\r\nfråga! Finns det över huvud taget en möjlighet\r\natt komma överens när det gäller\r\nenergibeskattningen?</pre><pre>Anf. 12  IVAR FRANZÉN (c) replik:</pre><pre>Fru talman! Jag tror att centern, utan att verka\r\növermaga, kan ta åt sig äran av att i hög grad ha\r\npåverkat den omsvängning som\r\nsocialdemokraterna gjorde och som i och för sig\r\nvar en viktig förutsättning för att det gamla\r\ngoda centerförslaget om sänkt moms skulle\r\ngenomföras.</pre><pre>Jag vet, Lars Hedfors, att det finns mycket\r\nkunskap och sunt förnuft i vår nuvarande\r\nregering. Jag vet att man är beredd att\r\nkonstruktivt analysera och komma fram till\r\nbra beslut. Det skapar förutsättningar för att nå\r\nresultat som jag vet kan ge både en väsentligt\r\nbättre miljö och en stärkt konkurrenskraft för\r\nindustrin. Låt oss avvakta och jobba på det sätt\r\nsom vi har i uppgift att arbeta på och inte här\r\nförsöka skapa bindningar som bara försvårar\r\nen konstruktiv uppgörelse.</pre><pre>Anf. 13  LARS HEDFORS (s) replik:</pre><pre>Fru talman! Det sista som Ivar Franzén sade är\r\nett ganska fantastiskt påstående -- att man i\r\nregeringen har förmågan att konstruktivt\r\nanalysera och komma fram till beslut. Är det att\r\nkonstruktivt analysera och komma fram till\r\nbeslut när miljöministern går ut och hotar med sin\r\navgång? Vad är det för konstruktivt i det?</pre><pre>När det gäller momsen på livsmedel tröstar sig\r\nIvar Franzén med att det var centern som drev på,\r\noch det må vara honom obetaget. Det fanns\r\nfaktiskt 7 miljarder kronor tillgängliga, med\r\nvilka man skulle kunna sänka den allmänna\r\nmomsnivån. I den situationen konstaterade vi\r\nsocialdemokrater att det kanske ändå var bättre\r\natt sätta in de pengarna i en sänkning av\r\nmomsen på livsmedel, därför att vi såg hur\r\npriserna på livsmedel fortsatte att stiga. Vi gjorde\r\nden prioriteringen. Vi sade: Låt oss göra en\r\npunktinsats, en kraftinsats på det området.</pre><pre>Talmannen anmälde att Ivar Franzén anhållit att\r\ntill protokollet få antecknat att han inte ägde\r\nrätt till ytterligare replik.</pre><pre>Anf. 14  PETER KLING (nyd):</pre><pre>Fru talman! Ledamöter! Jag skall nu under\r\nnågra minuter tala om ett mycket känsligt\r\nområde, som sällan diskuteras i denna\r\nkammare, nämligen den svarta sektorn i\r\nSverige. Diskussioner i kammaren om denna\r\nsvarta sektor är ju nästan tabubelagda, och\r\ndet är på gränsen till att svära när man nämner\r\nuttrycket svart sektor.</pre><pre>Det har gjorts olika spekulationer om hur stor\r\ndenna svarta sektor är. I vissa spekulationer talas\r\ndet om siffror mellan 50 och 100 miljarder\r\nkronor. Om dessa spekulationer skulle vara\r\nriktiga, vilket jag befarar, är det mycket\r\nbeklämmande att utvecklingen i Sverige har gått\r\nåt så fel håll.</pre><pre>Många av våra småföretag är i dag mer eller\r\nmindre tvingade att ta ut en del av sin\r\nomsättning i en s.k. svart del. Denna svarta del\r\nbestår i att man vid arbeten och försäljning tar\r\nbort momsen samt reducerar timdebiteringen\r\nvid olika arbeten, dvs. svartarbeten. Det fuskas\r\näven genom att man för andra företagare utför\r\nprivata arbeten och säljer varor för privat\r\nbruk och sedan debiterar dessa på\r\nvederbörandes företag, som utfört arbete\r\neller varuleverans som passar in i företagets\r\nverksamhet. Även hos våra stora företag\r\nfuskas det genom att chefer på olika nivåer får\r\nprivata arbeten utförda eller varor för privat\r\nbruk av entreprenörer och leverantörer, som i\r\nsin tur debiterar dessa på företagen.</pre><pre>Det är inte bara företagare som fuskar, utan det\r\nblir mer och mer utbrett bland Svensson i\r\nsamhället att fuska med olika skatter. Jag har\r\nden senaste månaden talat med olika\r\nsmåföretagare om hur utvecklingen har varit\r\nhos deras kundkrets de senaste åren. I många\r\nfall sades det att för omkring tio år sedan var det\r\nen person på tio som litet försynt och med stor\r\nskam frågade om han inte kunde betala tjänsten\r\neller varan utan moms och med reducerad\r\ntimpenning. I dag är det fyra eller fem svenskar\r\nav tio som kräver att företaget skall sälja varan\r\neller arbetet svart, annars går de till ett annat\r\nföretag. Denna utveckling i vårt samhälle är\r\nminst sagt skrämmande.</pre><pre>Jag talade för någon månad sedan med en\r\nkrögare, och han sade följande till mig: Före\r\nmomshöjningen hade jag sju personer\r\nanställda, varav en svartanställd. I dag har jag\r\ndragit ned till fem anställda, varav två\r\nsvartanställda. Jag är tvungen att göra på det viset\r\nför att överleva, och jag är inte ensam inom\r\ndenna bransch om att göra så.</pre><pre>För någon vecka sedan gick jag till en slumpvis\r\nutvald möbelaffär och valde ut en soffgrupp\r\nför 15 000 kr. Jag bad sedan försäljaren att få\r\ntala med chefen och sade följande till honom:\r\nKan vi inte göra en bra affär, du och jag, genom\r\natt du säljer soffgruppen utan moms och med litet\r\nrabatt, för jag behöver inget kvitto på denna\r\nvara. Det tog ungefär 15 sekunder innan han\r\nsvarade mig: Du får momsen och ytterligare\r\n1 000 kr. i rabatt. Alltså ger jag dig soffgruppen\r\nför 11 000 kr., men utan kvitto. Jag svarade då\r\natt jag skulle tänka över saken och\r\nåterkomma, vilket jag naturligtvis inte gjorde.\r\nDet visar bara hur lätt det är att köpa varor\r\nvid sidan om lagen.</pre><pre>En annan bransch som omsätter stora pengar\r\ninom den svarta sektorn är jordbruket. Här säljs\r\nbåde griskött och nötkött till privatpersoner\r\nutan moms till starkt reducerade kilopriser.\r\nÄven spannmål säljs till privatpersoner utan\r\nmoms. En annan bransch som lider av denna\r\nsjukdom är taxibranschen. Närmare\r\nbeskrivning av denna verksamhet tror jag inte\r\nbehövs inför denna kammare. Den kraftigt\r\nutökade svarta sektorn i Sverige är naturligtvis\r\ninte bra för vårt samhälle.</pre><pre>Fru talman! Mina damer och herrar av denna\r\nkammare! Vad kan vi nu göra för att påverka\r\ndenna galopperande utveckling av den svarta\r\nsektorn? Jo, det krävs naturligtvis\r\nskattesänkningar på lång sikt. Dessa bör främst\r\nvara inriktade på att få ner\r\narbetsgivaravgifterna till en nivå omkring 20-\r\nprocentsstrecket samt att sänka momsen\r\nytterligare, framför allt byggmomsen, och till\r\nsist att försöka få ner marginalskatterna till en\r\nnivå på 40 %.</pre><pre>Skattereformen var ett steg i rätt riktning. Man\r\nsänkte marginalskatterna, men tyvärr\r\nfinansierades dessa sänkningar med andra\r\nskattehöjningar som moms på tidigare icke\r\nmomsbelagda varor, momshöjningar, höjningar\r\nav bensinskatterna, skatt på reseersättningar\r\noch traktamenten samt sämre bilförmåner. Det\r\nsamlade skattetrycket blev i och med denna\r\nomläggning inte lägre.</pre><pre>När det samlade skattetrycket sänks får vi\r\ndynamik i samhällsutvecklingen och människors\r\nengagemang och vilja till extra arbete och\r\nsparande ökar. Det gör också att människor har\r\nråd att anskaffa varor och tjänster på ett\r\nhederligt sätt.</pre><pre>En annan sak att inte förglömma är Sveriges\r\nintåg i EG. Genom ett sådant medlemskap\r\nintegreras Sverige i en fri marknad för varor,\r\ntjänster, kapital och arbete. Detta är ytterligare\r\nett starkt skäl för att vi skall sänka skattenivån i\r\nSverige.</pre><pre>Vi kan också välja en annan väg att gå. Det är\r\natt behålla vårt höga skattetryck, som tidigare\r\nregeringar har skapat, och sopa problemen\r\nunder mattan, precis som vi gör med\r\nflyktingpolitiken, och att vi politiker går ut och\r\nger Svensson skulden för att moralen i Sverige har\r\nblivit så låg.</pre><pre>Det är enligt min mening fel väg att gå. Vi skulle\r\ni stället rannsaka oss själva, för detta problem är,\r\nmina damer och herrar, skapat i denna\r\nkammare. Låt oss nu gemensamt öppet\r\ndiskutera detta problem med den svarta\r\nsektorn.</pre><pre>(Applåder)</pre><pre>Anf. 15  LARS HEDFORS (s) replik:</pre><pre>Fru talman! Man blir nästan förstummad inför\r\ndessa ovationer. Jag skulle också vilja tacka Peter\r\nKling för dessa mycket intressanta interiörer\r\nfrån den undre världen. Jag tycker att det\r\nvore lämpligt att vidarebefordra den\r\ninformationen till de myndigheter som sysslar\r\nmed dessa saker.</pre><pre>Jag tycker att det är bra att Peter Kling och Ny\r\nDemokrati pekar på ett stort problem i det\r\nsvenska samhället i dag, nämligen den\r\nekonomiska brottsligheten. Det är ett\r\nproblem vi skulle behöva sätta in alla krafter för\r\natt lösa. Det gläder mig att Peter Kling är villig att\r\ngöra det.</pre><pre>f300 &gt; Frågan är bara om han kan få de andra borgerliga\r\npartierna med på det arbetet. Jag vill gärna peka\r\npå att vi socialdemokrater till årets riksdag har\r\nlagt fram en mycket omfattande motion om\r\nkampen mot den ekonomiska brottsligheten. Jag\r\nförutsätter att Ny Demokrati kommer att stödja\r\nden motionen.</pre><pre>I övrigt tror jag inte ett dugg på Peter Klings\r\nmedicin för att lösa detta, nämligen kraftiga\r\nskattesänkningar. Vi ser nu hur svårt det är för\r\nden borgerliga regeringen att klara de utfästa\r\nlöftena om skattesänkningar. Det vore bra och\r\nklädsamt om Peter Kling ville tala om hur ni skall\r\nkunna klara av att finansiera skattesänkningar på\r\n20 miljarder kronor per år när den borgerliga\r\nregeringen inte klarar skattesänkningar på 10\r\nmiljarder.</pre><pre>Anf. 16 PETER KLING (nyd) replik:</pre><pre>Fru talman! Lars Hedfors, det är klart att vi skall\r\nhjälpas åt att komma till rätta med den\r\nekonomiska brottsligheten. Det är vi alla\r\nmedvetna om i denna kammare. Men vi har litet\r\nolika vägar för att nå det målet.\r\nSocialdemokraterna vill behålla ett högt\r\nskattetryck. Jag kan försäkra Lars Hedfors att om\r\nman gör så, ökar den svarta sektorn markant i\r\nsamhället. Jag som småföretagare vet nämligen\r\natt folk inte längre har råd att anlita yrkesmän. De\r\nhar inte längre råd, utan de måste betala utan\r\nmoms och reducera timpenningen. För att få bukt\r\nmed detta måste man sänka arbetsgivaravgifterna\r\nså att vi småföretagare kan hålla nere våra priser\r\noch även momsen, särskilt byggmomsen. På detta\r\nsätt skulle vi få en dynamik i samhället. Om vi får\r\ndenna sänkning när det gäller varor, tjänster och\r\narbetskraft skulle småföretagen på sikt kanske\r\nkunna anställa en eller två personer.</pre><pre>Jag kan tala om för Lars Hedfors att vårt program\r\när fullt finansierat. Vår motion säger att vi skall\r\nsänka skatten med mellan 1 % och 1,5 % per år\r\nunder en tioårsperiod. Det har vi uppgett i vår\r\nbudgetmotion. Lars Hedfors kanske känner till\r\nbegreppet automatiska effekter. 1,6 miljoner\r\nmänniskor arbetar inom den offentliga sektorn.\r\nOm arbetsgivaravgiften sänks blir givetvis\r\nkostnaden lägre för stat och kommun. Det\r\nhandlar således om pengar som går runt i\r\nsamhället. Tack vare att vi får lägre priser på varor\r\noch tjänster i samhället får den offentliga sektorn\r\nen dämpad kostnadsutveckling. Detta medför\r\nockså kraftiga besparingar för kommunen. Man\r\nkan också ta upp Lars Hedfors dynamiska\r\neffekter, men det skulle jag kunna tala en hel dag\r\nom. Det är sådant som vi företagare hela tiden\r\nmåste ta hänsyn till.</pre><pre>Anf. 17 LARS HEDFORS (s) replik:</pre><pre>Fru talman! Är det verkligen så illa att Ny\r\nDemokrati tror att man kan klara finansieringen\r\nav skattesänkningar på 20 miljarder kronor\r\nautomatiskt, utan att man behöver skära i\r\nnågonting? Det kan väl inte vara möjligt att ni är\r\nså blåögda att ni tror det? Någon gång måste ni\r\nväl ändå fram till bevis och tala om hur ni skall\r\nklara av era luftiga löften. Ni anklagar oss andra\r\nför att inte tala ut ur skägget. Men det gör inte ni\r\nheller. Ni har i så fall också fallit in i den rollen.</pre><pre>Peter Kling, det kommer alltid att finnas\r\nmänniskor som försöker undandra samhället\r\nskatt. Hur lågt skattetrycket än är kommer det att\r\nfinnas människor som inte tycker att det är\r\nförenligt med deras egna intressen att betala\r\nskatt, och de försöker låta bli att göra det.\r\nProblemet kommer ändock att finnas kvar.</pre><pre>Det här problemet löser man inte bara genom att\r\nsäga att man skall sänka skatterna. Den viktigaste\r\norsaken till att folk försöker dra sig undan och\r\ninte betala skatt är att man har ett skattesystem\r\nsom är olikformigt, dvs. ett skattesystem som\r\nbeskattar olika typer av inkomster olika hårt. Det\r\nproblemet har vi i mycket stor utsträckning\r\nlyckats komma till rätta med genom den stora\r\nskattereformen, som har skapat ett symmetriskt\r\nsystem. Vi vet dock att den borgerliga regeringen\r\ngenom kraftiga skattesänkningar för kapitalägare\r\noch höginkomsttagare håller på att slå sönder\r\ndenna likformighet. Då kommer vi att stå där igen\r\nmed ett olikformigt skattesystem, som kan leda\r\ntill skattefusk och avancerad skatteplanering.</pre><pre>Anf. 18 PETER KLING (nyd) replik:</pre><pre>Fru talman! När vi har så höga skatter och så hög\r\nmoms som vi har i Sverige, Lars Hedfors, har folk\r\ninte råd att anlita arbetskraft. Som exempel kan\r\nnämnas läkare som tar kompensationsledigt. Vad\r\ngör de då? Jo, de går hem och målar huset, drar\r\nkablar och installerar rör i stället för att låta\r\nhantverkare göra det. Det är där vi får en\r\ndynamik i samhället. Vi kan också ta företaget\r\nTetrapak som exempel. Företaget har sin\r\nverksamhet här i Sverige men betalar skatt i\r\nSchweiz. Det handlar om flera miljarder kronor.\r\nVad skulle hända om man sänkte skattetrycket i\r\nSverige? Jo, Tetrapak skulle sannolikt flytta\r\ntillbaka till Sverige, liksom många andra företag.\r\nUtländska investerare -- amerikanare, fransmän,\r\ntyskar, italienare, m.fl. -- skulle investera i\r\nSverige. Det skulle öka vårt välstånd.</pre><pre>Jag skall som exempel nämna folk som flyttar till\r\nBelgien med sitt kapital. Lars Hedfors har här\r\nflera gånger sagt att kapitalbeskattningen skall\r\nfortsätta att vara hög. Vad händer då? Jo, vi får en\r\nskatteflykt från Sverige. Detta kapital, som bl.a.\r\nfinns i Belgien, arbetar för Belgiens ekonomi.\r\nBelgiens arbetare får indirekt arbetstillfällen\r\ngenom detta kapital. Hur skulle det vara om vi\r\nsänkte avgifterna på dessa skatter och behöll\r\nkapitalet i Sverige? Det skulle indirekt skapa --\r\nkanske inte i första och andra ledet men i tredje\r\noch fjärde -- arbetstillfällen. Det har alla nytta av\r\ni Sverige.</pre><pre>Talmannen anmälde att Lars Hedfors anhållit att\r\ntill protokollet få antecknat att han inte ägde rätt\r\ntill ytterligare replik.</pre><pre>Anf. 19 LARS BÄCKSTRÖM (v):</pre><pre>Fru talman! Häromkvällen satt jag i\r\nriksdagsrummet och bläddrade med\r\nkanalväljaren. Då hittade jag landets biträdande\r\nfinansminister Bo Lundgren i en TV-studio.\r\nStatsrådet Lundgren sade att det var roligt att\r\nvara minister. Arbetskamraterna var bra, och det\r\nvar roligt att sänka skatterna. I media kallas\r\nLundgren för skatteministern. Kanske skulle\r\nstatsrådet egentligen föredra beteckningen\r\n''skattesänkningsministern''. Det är inte helt\r\nosannolikt.</pre><pre>Det är där grundbulten till en ny start för Sverige\r\nfinns. Sänkt skatt skall ge Sverige en ny start och\r\nny fart på Sveriges ekonomi. Och de moderata\r\nturboministrarna inkl. biträdande finansministern\r\nkör snabbt på den enda vägen. De andra\r\nregeringspartierna fungerar mest som\r\npassagerare i baksätet i skattepolitiken. Och\r\nhittills har passagerarna godkänt såväl vägval som\r\nfart. Det är sant att det muttras litet grand i\r\nbaksätet, men det blir inte mer än mutter.</pre><pre>Är detta en ansvarsfull politik? Mitt svar är nej.\r\nOm det vore så att alla uppoffringar som svenska\r\nfolket nu ställs inför skulle ha det goda med sig att\r\njobben tryggades, så borde man nog fundera på\r\nsaken. Men regeringens politik är inte bara\r\norättvis, utan leder just nu till ökad arbetslöshet.</pre><pre>Regeringen motiverar sina besparingar med att\r\nskatterna måste sänkas. Skattesänkningarna har i\r\nförsta hand gällt kapital- och\r\nförmögenhetsbeskattning. Detta skall öka\r\nhushållens sparande, öka investeringarna och\r\ndärmed tillväxten.</pre><pre>Fru talman! Huvudproblemet i svensk ekonomi\r\nutgörs inte av ett otillräckligt hushållssparande.\r\nTvärtom har de två senaste årens påtagliga\r\nuppgång i hushållens sparande bidragit till att\r\nförsvaga aktiviteten i ekonomin. Att i detta\r\nkonjunkturläge ytterligare stimulera sparandet\r\nleder till fördjupade problem och en ökad\r\narbetslöshet.</pre><pre>Fru talman! Det är inte bara regeringens\r\nbesparingar som slår mot sysselsättningen, utan\r\njust nu är även dess skattesänkningar\r\ntillväxthämmande.</pre><pre>Regeringen säger att man inte vill föra någon\r\nkonjunkturpolitik utan att man i stället\r\nförespråkar strukturpolitik. Det låter tjusigt. Det\r\nfinns emellertid ett gammalt uttryck som säger att\r\nmedan gräset gror så dör kon. Eller annorlunda\r\nuttryckt -- operationen lyckades, men patienten\r\ndog.</pre><pre>Det är inte så svårt att se regeringens felslut. För\r\nnågra år sedan rådde överhettning i ekonomin.\r\nDå skulle statsmakterna kyla av ekonomin med\r\nökat sparande -- tvångssparandet.</pre><pre>Under våren 1992, med start på måndag, skall de\r\ntvångssparade pengarna betalas igen till\r\nhushållen. Det rör sig om 5,6 miljarder. Men\r\nsamtidigt skall regeringen sätta fart på ekonomin\r\ngenom att öka sparandet, fast denna gång via\r\nskattesänkningar. Är det inte märkligt, fru\r\ntalman, att ett ökat sparande både kan kyla av och\r\nstimulera ekonomin? En patentmedicin för allt?\r\nÄr det någon som tror att det kan vara så? Nej!</pre><pre>Regeringen försöker ge sken av att ett ökat\r\nsparande är liktydigt med investeringar för\r\ntillväxt. Men i en öppen ekonomi, där kapitalet\r\nfritt kan röra sig över gränserna, är kopplingen\r\nmellan inhemskt hushållssparande och\r\ninvesteringar liten. Det är annars ungefär första\r\nsidan i en lärobok i nationalekonomi att sparande\r\när lika med investeringar. Det stämmer på två-\r\neller trepoängsnivå i en nationalekonomisk kurs.\r\nMen i en öppen nationell ekonomi finns det inget\r\nsådant direkt samband.</pre><pre>Naturligtvis måste vi ha ett sparande, men det\r\nbehöver inte sättas upp någon motsatsställning\r\nmellan konjunktur- och strukturpolitik. De låter\r\nsig förenas om man inte har blinda ideologiska\r\nfläckar.</pre><pre>Vänsterpartiet har lagt fram sitt budgetförslag.\r\nDet syftar till att få till stånd kraftfulla åtgärder\r\nmot arbetslösheten. Vi avvisar regeringens\r\nförslag om indragning av pengar från\r\nkommunerna och kräver att investeringsbidraget\r\nför bostadsbyggandet återställs.</pre><pre>Vänstern vill satsa mer resurser på utbildning. Vi\r\nvill investera kraftigare än regeringen i ny,\r\nmiljövänlig infrastruktur. En annan åtgärd vore\r\natt ta bort momsen på kollektivresande, likaså att\r\nslopa eller sänka momsen på hotell- och\r\nserveringstjänster. Det skulle direkt stimulera\r\ntjänstesektorn utan några ideologiska omvägar.</pre><pre>Vi menar att den ekonomiska politiken måste\r\ninriktas mot att förhindra fortsatt social\r\nutslagning. Därför vill vi kraftigt utöka antalet\r\nberedskapsjobb. Därför slår vi vakt om anslagen\r\ntill vuxenutbildning och folkbildning.</pre><pre>Vad som behövs, fru talman, är det som på\r\nekonomspråk kallas ett ökat realt sparande, dvs.\r\ninvesteringar. Det säkraste sättet att uppnå detta\r\när att se till att hålla uppe efterfrågan och anslå\r\nmer resurser til utbildning och investeringar i\r\nmiljövänliga transporter.</pre><pre>Med stora skattesänkningar på kapital och\r\nförmögenheter stimulerar regeringen inte i första\r\nhand investeringarna. I första hand pressar man\r\nupp tre andra ting:</pre><pre>--  Det är vidgade inkomst- och\r\nförmögenhetsklyftor.</pre><pre>--  Det är en press uppåt på budgetunderskotten.</pre><pre>-- Det är ökade krav på prutningar i budgeten --\r\nsocial nedrustning.</pre><pre>Det är inget resultat att yvas över. Visst kan det\r\nvara roligt att vara skattesänkningsminister, det\r\ntror jag säkert. Jag missunnar ingen att ha roligt.\r\nTvärtom, det är bra när människor trivs. Men när\r\nnöjet går ut över statsfinanserna och en sund\r\nekonomisk politik, då blir det för mycket av det\r\n''roliga'', fru talman.</pre><pre>Anf. 20 Statsrådet BO LUNDGREN (m):</pre><pre>Fru talman! Visst trivs jag med mitt arbete med\r\natt försöka restaurera svensk ekonomi\r\ntillsammans med övriga kolleger i de fyra\r\nregeringspartierna. Men jag måste erkänna att jag\r\nblev mycket bekymrad när jag hörde Lars\r\nHedfors och Lars Bäckström, som inte har lärt\r\nnågonting av det förgångna. De har inte insett att\r\nskattehöjarpolitiken inte leder till annat än sämre\r\ntillväxt och därmed på sikt sämre välfärd.</pre><pre>När Lars Hedfors inledde sitt anförande lät det\r\nsom om det gällde en trafiksäkerhetsdebatt. Han\r\nsåg kollisionsrisker överallt. Jag kan försäkra Lars\r\nHedfors att riskerna för olyckor i regeringsarbetet\r\ninte blir mer än en from förhoppning hos honom\r\nsjälv.</pre><pre>Jag kan notera att han tog upp\r\nenergibeskattningen. Beredningen inom\r\nregeringskansliet av denna fråga har inte ens\r\npåbörjats. Remissomgången har just avslutats.</pre><pre>Också Lars Bäckström valde trafikspåret. Han\r\nförsökte göra gällande att regeringen skulle\r\nsammanträda i en bil, och han diskuterade med\r\nfram- och baksäten. Jag kan tala om för Lars\r\nBäckström -- som ju inte har varit i\r\nregeringsställning och kanske inte kommer dit\r\nheller inom överskådlig tid -- att regeringen\r\nsammanträder kring ett runt bord med samma\r\nmöjligheter för alla att delta i utformningen av\r\npolitiken.</pre><pre>Jag förstår i och för sig att man inom\r\nvänsterpartiet känner sig besviken. När\r\nsocialdemokraterna behövde vänsterpartiet fick\r\nni ju inate ens sitta i baksätet.</pre><pre>Lars Hedfors ställde frågan hur det blir med de\r\nårliga skattesänkningarna. Det är mycket enkelt.\r\nLäs regeringens finansplan! Där finns angiven den\r\nstrategi regeringen avser att fullfölja. Under 1992\r\nsänks skatterna, jämfört med 1991, med något\r\nmellan 17 och 18 miljarder kronor.\r\nSkattesänkningarna under den kommande\r\nperioden kommer att ligga på i storleksordningen\r\n10 miljarder årligen. Sedan får konjunkturläge,\r\nbehov och andra saker avgöra den exakta\r\nstorleken. Det finns inga förändringar på den\r\npunkten.</pre><pre>Fru talman! Det är uppenbart att skatteuttaget\r\noch skattesystemets struktur har varit en starkt\r\nbidragande orsak till den djupa ekonomiska kris\r\nsom socialdemokraterna orsakat.\r\nMarginalskatternas storlek har överträffat i stort\r\nsett alla andra länders under större delen av 1980-\r\ntalet. Det har skadat lönebildningsprocessen och\r\nbidragit till det som kallas överhettning. Det är i\r\noch för sig mycket märkligt att man kan få\r\növerhettning i en ekonomi trots en så svag\r\ntillväxttakt som ett par procentenheter årligen.\r\nMen så kunde det bli med den politik\r\nsocialdemokraterna tidigare förde.</pre><pre>I går erkände Ingvar Carlsson, såvitt jag kan läsa\r\ni referaten från debatten, att\r\nkreditmarknadsproblemen i varje fall till en viss\r\ndel orsakats av de höga marginalskatterna. Så är\r\ndet, höga marginalskatter och avreglerad\r\nkreditmarknad skapade incitament till belåning\r\noch inte direkt till sparande.</pre><pre>Skattesatsen på bolagsskatten har varit hög. Det\r\nhar lett till inlåsningseffekter och väldigt höga\r\navkastningskrav.</pre><pre>På dessa punkter har vi i stor enighet i riksdagen\r\nåstadkommit förändringar. Visserligen har det\r\nvarit en omvändelse under galgen från\r\nsocialdemokraterna sida, främst när det gäller\r\nmarginalskatterna. Men de skall ändå ha en eloge\r\nför att de vågade gå på rätt väg i detta avseende.</pre><pre>Andra felslut har man däremot fullföljt.\r\nFinansieringen av skatteomläggningen var till stor\r\ndel en höjning av den redan och mycket höga\r\nkapitalbeskattningen. Det var en\r\nkapitalbeskattning som alldeles uppenbart\r\nmissgynnade sparande och därmed\r\ninvesteringar -- vilket Lars Bäckström väl\r\nredovisade -- och även missgynnade företagen.</pre><pre>Vi hade världens högsta förmögenhetsskatt.\r\nRiksdagen beslöt i december att den skall slopas\r\nfrån 1994. Fram till dess har vi övergångsregler\r\nsom innebär att skatten har slopats på arbetande\r\nkapital, med verkan fr.o.m. föregående år. För\r\nnärvarande har vi ett proportionellt skatteuttag\r\npå 1,5 %.</pre><pre>Varför är det så viktigt att göra denna förändring?\r\nJag vill redovisa två effekter av denna världens\r\nhögsta förmögenhetsskatt som vi har haft.</pre><pre>Hans Lindkvist har i en doktorsavhandling,\r\nKapitalemigration, som publicerats 1990\r\nredovisat effekterna när det gäller utflyttning av\r\nförmögenhetsmassa från Sverige. Han drar\r\nslutsatsen, som jag skall citera från en artikel i\r\nEkonomisk Debatt, nr 7 1991:</pre><pre>''Undersökningen har visat att den svenska arvs-\r\noch förmögenhetsbeskattningens utformning och\r\nstorlek har varit en huvudorsak till emigrationen\r\nav förmögna svenskar. Vidare har visats att det\r\nfinns en överrepresentation av\r\nföretagare/entreprenörer bland emigranterna.''</pre><pre>Vi vet ju hur det är. Vi vet var IKEA:s grundare\r\när bosatt. Vi vet att bröderna Rausing flyttade\r\nfrån Sverige. Det är människor som har satsat\r\nkunskap och kapital för att bygga upp företag som\r\ngett jobb och trygghet i Sverige.</pre><pre>Det är fullkomligt orimligt att vi så länge har levt\r\nmed ett skattesystem som straffbeskattar den som\r\ngör någonting som faktiskt lägger grunden till\r\nvälfärd och trygghet.</pre><pre>Industriförbundets Sven Olof Lodin har\r\ntillsammans med några kolleger i en bok om\r\nföretagsbeskattning redovisat effekterna av såväl\r\nbolagsbeskattningen som\r\nförmögenhetsbeskattningen när det gäller\r\navkastningskravet. Han har visat att\r\nförmögenhetsskatten betyder väldigt mycket för\r\navkastningskraven. Skatten höjer\r\navkastningskraven vid investeringar. Höjs\r\navkastningskraven blir det färre investeringar än\r\ndet annars skulle bli. Det påverkar också direkt\r\nföretagandet och inte bara sparandet och\r\nkapitalbildningen i Sverige.</pre><pre>Det är mot den bakgrunden regeringens\r\nproposition i höstas lades fram och riksdagens\r\nmajoritet klokt nog också antog regeringens\r\nförslag.</pre><pre>Vad har det lett till? Var och en har i tidningarna\r\nsett att det börjar bli intresse för att komma\r\ntillbaka till Sverige. Jag tror inte alla som lämnat\r\nlandet kommer tillbaka, eftersom många har\r\netablerat sig. Men jag tror att vi förebygger att allt\r\nfler drar sig ifrån Sverige och därmed minskar\r\nmöjligheterna till ökade investeringar och nya\r\ntrygga jobb.</pre><pre>I den bok jag hänvisade till av Lodin m.fl.,\r\nFöretagsbeskattning, sägs följande:</pre><pre>''Ser vi därefter på förändringen till 1993 finner vi\r\natt främst kapitalkostnaden sjunkit drastiskt.\r\nHuvudorsaken härtill är avskaffandet av\r\nförmögenhetsskatten. -- -- -- Resultatet illustrerar\r\nväl vilken tung belastning förmögenhetsskatten,\r\nsom måste betalas med beskattade medel, utgör\r\npå avkastningen av en investering.''</pre><pre>Det är alltså resultatet av att man slopade\r\nförmögenhetsbeskattningen. Man har under vissa\r\nförutsättningar halverat avskastningskravet för\r\ninvesteringar hos berörda företag. Det är\r\nnågonting som skapar jobb, ger tillväxt och\r\nskapar förutsättningar för trygghet och välfärd så\r\nsmåningom. Det är självklart.</pre><pre>Mot den bakgrunden är det förvånansvärt, om\r\ninte oväntat, att socialdemokraterna föreslår ett\r\nåterinförande av förmögenhetsskatten. Jag\r\nförstår inte, Lars Hedfors, hur ni är beredda att ta\r\nansvar för en politik som skall driva ut finansiärer\r\noch entreprenörer ur Sverige, när vi behöver dem\r\ni Sverige. Ni framlägger förslag som leder till att\r\nvi får ökade avkastningskrav. Era förslag leder till\r\nen fördubbling av avkastningskraven när det\r\ngäller investeringar i Sverige i de mindre\r\nföretagen. Hur kan ni försvara en sådan politik\r\ninför medborgarna? Det är fullkomligt orimligt.</pre><pre>Jag skulle avslutningsvis vilja citera vad Hans\r\nLindkvist skriver i den doktorsavhandling jag\r\ntidigare redovisat när det gäller resultatet för de\r\nmindre företagen av förslaget till ny\r\nförmögenhetsskatt, som faktiskt skärper uttaget\r\njust för de mindre företagen. Han skriver att:</pre><pre>''den föreslagna ändringen av sättet att beräkna\r\nförmögenhetsskatteunderlaget avsevärt skulle\r\npåverka kapitalemigrationens omfattning.\r\nDärigenom skulle också skatteintäkterna\r\npåverkas negativt, dels genom att\r\nförmögenhetsskatteintäkterna långsiktigt skulle\r\nminska, dels genom att många av dem som visat\r\nsig kapabla att skapa sysselsättning och tillväxt i\r\nsamhället skulle lämna landet.''</pre><pre>Fru talman! Jag tycker Lars Hedfors här i\r\nkammaren skulle försöka motivera varför\r\nsocialdemokraterna för en politik som leder till\r\nkapitalemigration, som leder till att\r\nentreprenörer flyttar ur landet och som leder till\r\natt avkastningskravet på investeringar skärps.</pre><pre>(Applåder)</pre><pre>Anf. 21 LARS HEDFORS (s) replik:</pre><pre>Fru talman! Jag är inte säker på att jag kan få Bo\r\nLundgren att förstå varför socialdemokratin vill\r\natt vi skall ha en förmögenhetsskatt. Det är av\r\nfördelningspolitiska skäl, och det begreppet har\r\naldrig moderata samlingspartiet accepterat.</pre><pre>I klartext: Vi anser att de som har stora\r\nförmögenheter har en större skattekraft än andra\r\noch följaktligen också skall betala skatt därefter.</pre><pre>Vi tycker att det är orättvist att göra som\r\nregeringen gör i dag. Man gynnar folk som har\r\nförmögenheter på 40 milj.kr. genom\r\nskattesänkningar på mellan 600 000 och 1,2\r\nmiljoner per år, samtidigt som man genomför\r\nskattehöjningar för låginkomsttagare, Bo\r\nLundgren, och samtidigt som man urholkar\r\ntrygghetssystemet för låginkomsttagare, så att en\r\nvanlig löntagarfamilj förlorar ungefär 6 000 kr.\r\nper år.</pre><pre>Jag förstår att Bo Lundgren har svårt att sätta sig\r\nin i dessa situationer. Han har uppenbarligen inte\r\nkontakt med samma verklighet som vi har.</pre><pre>När det gäller att få till stånd investeringar i vårt\r\nland är det avgörande inte i första hand\r\nbeskattningen på kapitalinkomst och\r\nförmögenhet. Det avgörande är att vi har en\r\nkonkurrenskraftig bolagsbeskattning. Och det är\r\njust precis vad vi har i Sverige i dag, som ett\r\nresultat av den skattereform som\r\nsocialdemokratin tillsammans med folkpartiet\r\ndrev igenom i riksdagen.</pre><pre>Vi har också hört hur företagsledare, t.ex. Volvos\r\nverkställande direktör och ABB:s verkställande\r\ndirektör, klart och tydligt har sagt att det nu\r\nåterigen är lönsamt och bra att investera i Sverige.</pre><pre>Får jag avsluta min replik med att påminna Bo\r\nLundgren om att jag ställde en fråga om moderata\r\nsamlingspartiets politik när det gäller momsen.\r\nTänker ni sänka den generella momssatsen, eller\r\ntänker ni inte göra det?</pre><pre>Anf. 22 Statsrådet BO LUNDGREN (m)\r\nreplik:</pre><pre>Fru talman! Det kommer, som angetts i\r\nregeringsförklaringen, att bli nödvändigt att\r\nsänka den generella momsskattesatsen. Jag tror\r\natt Lars Hedfors, som jag känner som en rejäl\r\nkarl, om jag får använda det uttrycket, och som\r\njag har haft mycket trevligt tillsammans med i\r\nskatteutskottet, egentligen menar väl. Det som är\r\nbekymmersamt är att han tänker så fel. Han anför\r\nfördelningspolitiska skäl för att återinföra den\r\nförmögenhetsskatt som har skapat så stort elände.\r\nHan säger att det behövs en förmögenhetsskatt\r\nför att man skall betala skatt om man har stora\r\nförmögenheter. Men det finns ju en\r\navkastningsbeskattning. Förmögenhetsskatten är\r\nen extra skatt, som straffar just kapitalbildning\r\noch företagande. Det är den extra beskattningen\r\nsom är så farlig, som ger de här negativa\r\neffekterna och som leder till arbetslöshet.</pre><pre>Den stora fördelningsfrågan, Lars Hedfors, är\r\nfördelningen av resurser mellan oss som har jobb\r\noch dem som inte har jobb till följd av den politik\r\nsom ni har fört. Det gäller för oss att föra en\r\npolitik som kan skapa sysselsättning och som ger\r\nförutsättningar för företagarna att investera igen\r\noch därmed skapa nya trygga jobb.</pre><pre>Lars Hedfors talar väldigt mycket om\r\nskatteplanering. Det är tyvärr så, att eftersom\r\nSverige är ett land som inte har stängda gränser,\r\när det mycket lätt att slippa den svenska\r\nförmögenhetsskatten. Det är bara att flytta från\r\nSverige. Det är lätt att inte riskera att råka ut för\r\nde svenska arvs- och gåvoskatterna genom att\r\nflytta från Sverige. Som visades i\r\ndoktorsavhandlingen har många människor gjort\r\ndet, så att staten de facto i vart fall inte vunnit på\r\nskatten. Vi har totalt sett förlorat\r\nsamhällsekonomiskt på den. Det är därför viktigt\r\natt ta upp den här debatten.</pre><pre>När det sedan gäller bolagsskatten deltog vi\r\nmoderater i den reformen. Den bygger på en\r\nmoderat motion från 1985, i vilken vi föreslog en\r\nbolagsskattesats på 30 %, slopade\r\ninvesteringsfonder och starkt begränsade\r\nlagreserveringsmöjligheter. Det är alldeles riktigt\r\natt det var en mycket bra reform som\r\ngenomfördes. När vi nu dessutom slopar\r\nförmögenhetsskatten, får vi dramatiska\r\nförbättringar av avkastningskraven, vilket jag\r\nredovisade.</pre><pre>Slutligen: Under 1992 sänks skatten för hushållen\r\nmed över 10 miljarder kronor.</pre><pre>Anf. 23 LARS HEDFORS (s) replik:</pre><pre>Fru talman! Det är, som jag sade i mitt\r\ninledningsanförande, förmodligen inte lätt att\r\nvara skatteminister i dag. Det märker man inte\r\nminst på Bo Lundgrens senaste replik. När jag\r\nfrågar honom hur det blir med momssatsen svarar\r\nhan litet vagt: Ja, det är nödvändigt att sänka\r\nmomssatsen.</pre><pre>Detta skall jämföras med vad Bo Lundgren sade\r\nföre valet. Så här sade Bo Lundgren den 1 juni\r\n1991: ''Moderata samlingspartiet kommer aldrig\r\natt acceptera att momsen nästa år höjs på kläder,\r\nhusgeråd och de flesta andra varor som s och c\r\nföreslår. En ny regeringen måste tvärtom\r\nsnarast'' -- lägg märke till det -- ''sänka momsen\r\npå alla varor och tjänster till 18 %.'' Ni har höjt\r\nmomsen från 23,46 % till 25 %, Bo Lundgren.\r\nNär skall ni uppfylla ert vallöfte?</pre><pre>Bo Lundgren säger att förmögenhetsskatten är en\r\nextra skatt utöver allting annat. Det är möjligt att\r\ndet är rätt. Men förmögenheten ger också\r\nmöjligheter till en extra köpkraft hos dem som har\r\nden, och det är just därför som den skall\r\nbeskattas. Man har t.ex. möjligheter att belåna\r\nsitt kapital på olika sätt och på det viset skaffa sig\r\nen bättre levnadsstandard.</pre><pre>Slutligen, Bo Lundgren, säger ni att den\r\nviktigaste fördelningspolitiska insatsen ni kan\r\ngöra är att skapa jobb. Men även där gör ni precis\r\ntvärtom. Arbetslösheten ökar ju kraftigt. Den\r\nökade t.o.m. efter det att ni lagt fram er egen\r\nbudgetproposition. Som ett resultat av att ni lade\r\nfram er egen budgetproposition ökar\r\narbetslösheten i Sverige kraftigt. Det är inte\r\nkonstigt. Ni drar in köpkraft från konsumenterna\r\noch minskar möjligheterna för kommunerna att\r\ngöra någonting. Ni lägger en död hand över\r\nbyggandet i Sverige. Då växer arbetslösheten.</pre><pre>Med en socialdemokratisk politik, och med det\r\nsocialdemokratiska budgetalternativet, skulle vi\r\nkunna pressa ner arbetslösheten till i runda tal\r\n3 %.</pre><pre>Anf. 24 Statsrådet BO LUNDGREN (m)\r\nreplik:</pre><pre>Fru talman! Det är möjligt att Lars Hedfors inte\r\ninser det, men det är omöjligt att pressa ned\r\narbetslösheten till 3 % med den\r\nsocialdemokratiska budgeten. Det är uppenbart\r\natt arbetslösheten ökar till följd av den bristfälliga\r\npolitik ni tidigare har fört. Den är en följd av att\r\nvi nu har kommit in i en\r\nindustriproduktionsminskning som är dramatisk.\r\nAv kurvorna framgår helt klart att fallet börjar\r\n1989 och sedan accelererar totalt sett. Var och en\r\nvet detta, och det behöver vi inte diskutera.</pre><pre>Jo, det är lätt att vara skatteminister i en borgerlig\r\nregering som har rätt inställning. Det skulle vara\r\nfruktansvärt svårt att vara skatteminister i en\r\nsocialdemokratisk regering där skattehöjningarna\r\nbara leder till en försämring i ekonomin.</pre><pre>Sedan talar Lars Hedfors om att\r\nförmögenhetsskatten är en extra skatt och att den\r\ninte gör så mycket, eftersom man alltid kan ta av\r\nkapitalet och betala skatten. Vilket resonemang!\r\nNär man har ett kapital bör det inte förbrukas.\r\nKapitalet skall kunna förränta sig. Man skall se till\r\natt kapitalet placeras i Sverige på ett sådant sätt\r\natt kapitalet leder till jobb för svenska arbetare\r\noch svenska tjänstemän så att vi ytterligare kan\r\nutveckla ekonomin och skapa trygghet. Men Lars\r\nHedfors vill lägga den här extra skatten på\r\nkapitalet så att det inte lönar sig att satsa på\r\nsparande och kapitalbildning i Sverige, och då får\r\nvi mycket mindre av det vi annars skulle ha fått.</pre><pre>Det är denna förvånande brist på insikt om\r\nnationalekonomiska samband som jag är mycket\r\nförvånad och bekymrad över. Lars Hedfors är ju\r\nden som skall prägla en eventuell\r\nsocialdemokratisk regerings skattepolitik. En\r\nsådan regering skulle alltså ha höjt skatter, infört\r\nen förmögenhetsskatt och lagt en extra skatt på\r\nden kapitalbildning som är nödvändig. Då hotas\r\njobben ytterligare, som framgår av den\r\navhandling som jag redovisade i mitt första\r\nanförande. Jag förstår inte att Lars Hedfors är\r\nberedd att ta ansvaret för en sådan politik.</pre><pre>Talmannen anmälde att Lars Hedfors anhållit att\r\ntill protokollet få antecknat att han inte ägde rätt\r\ntill ytterligare replik.</pre><pre>Anf. 25 LARS BÄCKSTRÖM (v) replik:</pre><pre>Fru talman! Jag skall ställa några frågor till\r\nstatsrådet om det han inte tog upp i sitt\r\nanförande. Jag tror naturligtvis Bo Lundgren på\r\nhans ord när han säger att skatten under\r\nkommande budgetår skall sänkas med 10--15\r\nmiljarder, och så kommer förslaget att läggas.\r\nMen på vilka områden kommer skatten att\r\nsänkas?</pre><pre>Så till en annan sak. För innevarande budgetår\r\nhade man prognosticerat ett underskott på 5\r\nmiljarder. Det blir troligen ungefär 50 miljarder.\r\nNu säger ni att underskottet skall bli 70 miljarder,\r\nmen om underskottet växer till kanske 80--90\r\nmiljarder, kvarstår då budet om att sänka skatten\r\nmed 10--15 miljarder? Det är en intressant fråga.</pre><pre>Sedan säger Bo Lundgren att det är viktigt att\r\nman inte investerar utomlands utan i Sverige. Här\r\nodlar man från moderat sida en myt att\r\ninvesteringarna i Sverige har varit låga. Men vi\r\nhade ju en överhettad ekonomi, och i en\r\növerhettad ekonomi är investeringar per\r\ndefinition höga. Investeringarna var alltså höga i\r\nSverige, och de var också höga utomlands. Man\r\nhade alltså för stora finansiella belopp i rörelse.</pre><pre>Var det fel, Bo Lundgren, av Stora att köpa\r\nFeldmühle? Var det fel, Bo Lundgren, av ASEA\r\natt gå i fusion med Brown Boveri? Det är två stora\r\naffärer som gör att det statistiskt sett verkar som\r\natt man hellre investerar utomlands. Men man\r\nkan ju inte så att säga köpa Feldmühle i Sverige,\r\neftersom företaget inte ligger i Sverige.</pre><pre>Om Renault köper upp Volvo ökar\r\nutlandsinvesteringarna i Sverige. Men tycker Bo\r\nLundgren att det vore så trevligt? Det kan\r\ndiskuteras om det är så bra för sysselsättningen.\r\nStatistiken kan dölja mer än vad den förklarar.</pre><pre>Ingvar Kamprad flyttade, men Älmhult ligger\r\nkvar, och där ligger IKEA:s huvudkontor och\r\nverksamhet. OECD har nyligen visat att vi har en\r\nmycket konkurrenskraftig bolagsbeskattning.\r\nDen är bäst i hela OECD. Trots det har länder\r\nmed mycket högre skatt på företag, som t.ex.\r\nTyskland, mycket högre tillväxt. Det finns inget\r\nrakt samband mellan låg skatt och tillväxt.</pre><pre>Slutligen, Bo Lundgren: Ett onödigt högt\r\nskattetryck skall undvikas. Alla skattesystem\r\ninnebär skattekilar. Det var därför som vi i\r\nvänsterpartiet sade: Ta bort förmögenhetsskatten\r\npå arbetande kapital, och slopa\r\nskogsvårdsavgifterna. Men framför allt kan man\r\nta bort ett onödigt högt skattetryck genom att\r\nbedriva fördelningspolitik. Då behöver man inte\r\nskicka så stora bidrag till låginkomsttagarna.\r\nFördelningspolitik sänker skattetrycket. Tillväxt\r\nsänker skattetrycket, men skall man ha tillväxt får\r\nman bedriva både struktur- och konjunkturpolitik\r\nutan blinda ideologiska fläckar.</pre><pre></pre><pre>Anf. 26 Statsrådet BO LUNDGREN (m)\r\nreplik:</pre><pre>Fru talman! Javisst, med en vettig\r\nfördelningspolitik som sänker skatten också för\r\nlåginkomstagare och inte straffbeskattar dem kan\r\nvi skapa en situation i Sverige där vi slipper allt fler\r\nav de bidrag som vi i övrigt har. Visst, det vore bra\r\nom Lars Bäckström går in för en allmän\r\nskattesänkningspolitik. Ni har ju i och för sig svängt\r\noch börjat bra, och där är ni överlägsna\r\nsocialdemokraterna. Ni har insett att man inte kan\r\nha förmögenhetsskatt på arbetande kapital. Ni\r\ninser också att avkastningskraven måste hållas nere\r\nom vi skall få investeringar i Sverige.</pre><pre>Sedan förstod jag inte Lars Bäckström när han\r\nredovisade en mängd företagsuppköp, sådana som\r\nhar genomförts och sådana som möjligen kan vara\r\naktuella. Det är ju en klipparmentalitet, dvs. att\r\nköpa hit och dit. Men det är också en strukturfråga.\r\nDet jag talade om var att få nya investeringar i nya\r\nexpanderande företag i Sverige och att skapa nya\r\njobb i Sverige. Det är vad det rör sig om. Man\r\nmåste då driva en politik som skapar utrymme för\r\nproduktivitetshöjande åtgärder så att vi får en\r\ntillväxt i ekonomin.</pre><pre>Sedan säger Lars Bäckström att det är farligt med\r\ninvesteringar och att vi haft för mycket\r\ninvesteringar i Sverige, eftersom vi haft en\r\növerhettad ekonomi. Menar Lars Bäckström\r\nverkligen att det är rimligt att säga att vi har en i\r\nrealiteten överhettad ekonomi i ett läge där vi har\r\nen tillväxttakt på knappt ett par procentenheter?</pre><pre>Problemet var att vi inte hade en ekonomi som\r\nkunde ta hand om situationen när vi hade möjlighet\r\natt öka produktionen och öka tillväxttakten. Vi\r\nhade nämligen flaskhalsar i skattesystemet genom\r\nhöga marginalskatter som drev på\r\nlönekostnaderna, och vi fick en kostnadseffekt. Vi\r\nhade ett transfereringssystem som i sin tur skapade\r\nproblem när det gällde produktiviteten. Det är där\r\nproblemet ligger. Vi hade för många flaskhalsar i\r\nekonomin, och det är vi i full färd med att rätta till,\r\nså att vi verkligen när det svänger uppåt kan följa\r\nmed och få en ökad tillväxttakt i ekonomin -- detta\r\när ju den enda grunden för välfärd som vi rimligen\r\när överens om. För detta krävs en stram\r\nfinanspolitik och strategiska skattesänkningar.</pre><pre>Den strama finanspolitiken är nödvändig för att\r\nundvika räntechocker. Vi måste hålla nere också\r\nränteläget, som inte får vara alltför högt för att vi\r\nskall klara investeringarna.</pre><pre>Anf. 27 LARS BÄCKSTRÖM (v) replik:</pre><pre>Fru talman! Det sker inte så många investeringar\r\njust nu. Det är just det som är min poäng, nämligen\r\natt vi måste öka de reala investeringarna och öka\r\ndet reala sparandet. Tyvärr är regeringen fången i\r\nett monetaristiskt tänkande där man bara studerar\r\nfinansiella flöden. Men det är den verkliga\r\nekonomin som är viktig.</pre><pre>I början av 1980-talet hade vi för stora investeringar\r\ni fel sektorer men för litet av investeringar i\r\nförnyelse av svensk industri. Vi hade för mycket av\r\ninvesteringar i tunga maskiner, och det var felet.\r\nDet var socialdemokraterna orsak till, men de\r\nborgerliga fortsätter delvis den här politiken genom\r\natt försöka manipulera med skattesystemet för att\r\nåstadkomma tillväxt.</pre><pre>Tillväxt skapas ute i industrin genom att man höjer\r\nproduktiviteten och är kostnadseffektiv. Det kan\r\ninte Bo Lundgren som skattesänkningsminister\r\nåstadkomma. Där har svenska industrialister\r\nbrustit, bl.a. på grund av att de inte haft tillräcklig\r\npolitisk press på sig. Man har haft politiserade\r\nföretagsledare, som har begärt att få gratisvinster\r\nav politikerna.</pre><pre>Vi hade redan tidigare,före\r\nbolagsskatteomläggningen, OECD:s lägsta\r\nbolagsskatt. Nu har vi det helt uttalat. Se på\r\nsambanden! De länder som har den lägsta\r\nbolagsbeskattningen är Grekland, Sverige, Irland\r\noch Belgien. Det finns kanske inte något\r\noupplösligt samband mellan snabb tillväxt och låg\r\nbolagsskatt. De länder som har hög skatt i OECD\r\när Turkiet, Nya Zeeland, Australien och Norge.\r\nDet finns inga samband mellan låg skatt och\r\nindustriell tillväxt.</pre><pre>Tillväxt skapas i stället genom att man har en hög\r\nkompetens i industrin, genom att man satsar på\r\nutbildning och en bra infrastruktur och genom att\r\nman höjer produktiviteten genom en ny\r\narbetsorganisation så att man får bra arbetskraft\r\noch utnyttjar hela människan i industrin. Men då\r\nfår man inte se människan som något som man\r\nenbart använder piska och morot på -- dvs. homo\r\neconomicus -- så fungerar inte industrin. Det inser\r\nnumera t.o.m. industrialisterna. Det är bara synd\r\natt politikerna på högerkanten skall släpa efter.</pre><pre>Återigen till det jag sade om de stora\r\nföretagsköpen. Bakom de siffror som moderaterna\r\nbrukar redovisa när det gäller stora\r\nutlandsinvesteringar ligger sådana här företagsköp.\r\nMan försöker alltså använda siffrorna för att få en\r\nbild av att det skett nyinvesteringar utomlands.\r\nMen det är inte vad som har skett, utan man har\r\nköpt företag och hus utomlands. Det är inte så att\r\nman i stället kunde ha satsat på ny produktion i\r\nSverige. Det kunde man i och för sig ha gjort om\r\nman hade varit mer kreativ, men så är inte fallet i\r\nverkligheten.</pre><pre>Anf. 28 Statsrådet BO LUNDGREN (m)\r\nreplik:</pre><pre>Fru talman! Det är ganska fascinerande i den\r\npolitiska debatten att det finns ett gryende\r\nnytänkande hos Lars Bäckström och må hända\r\nockså hos andra inom vänsterpartiet. Det är\r\npositivt. Nu gäller nytänkandet ännu så länge\r\nenbart analysen och i mycket liten utsträckning\r\nförslagsdelen. Skatten på arbetande kapital är ett\r\nlysande undantag i det avseendet. Det är beklagligt\r\natt det stora partier på vänsterkanten i det här\r\nsammanhanget inte har nåtts av nytänkandet ens\r\nnär det gäller analysen.</pre><pre>Det är alldeles uppenbart att\r\nproduktivitetsutvecklingen är mycket väsentlig.\r\nDet gäller då att skapa system av olika slag som vi\r\npolitiker har inflytande över och som möjliggör en\r\nökad produktivitet i ekonomin. Ett exempel kan\r\nvara ändringar av transfereringssystemet.\r\nSocialdemokraterna tvangs ju den 1 mars i fjol\r\ngenomföra en förändring som de facto ledde till\r\nökad produktivitet, nämligen reduktionen av\r\nsjukförsäkringsersättningen under de första\r\ndagarna. Det är alldeles uppenbart.</pre><pre>Det är också viktigt att vidta andra åtgärder. Visst\r\när det så, Lars Bäckström, att det inte bara är\r\ngenom bolagsskattens utformning som man skapar\r\nindustriell expansion, utan även andra faktorer\r\nspelar in, såsom lönekostnadsutveckling,\r\nkompetens, råvarutillgången för vissa industriers\r\netableringar och en hel del andra saker. Detta är vi\r\nhelt överens om.</pre><pre>Men til syvende og sidst kommer så småningom\r\nockså bolagsskatten in i det här sammanhanget.\r\nOECD har visat att Sverige och Tyskland är de mest\r\nintressanta länderna ut skattesynpunkt när det\r\ngäller utländska investeringar i ett annat land. Det\r\när därför viktigt hur vi hanterar skattefrågan och att\r\nvi nu ytterligare minskar avkastningskraven för\r\nmindre företag genom att successivt slopa\r\nförmögenhetsskatten, vilket kommer att ske. Vi\r\ntycker naturligtvis att det är mycket positivt, och\r\ndet är bra att också Lars Bäckström har insett detta.</pre><pre>Det krävs emellertid fortsatta åtgärder i den här\r\nriktningen. Det krävs en långsiktig skattepolitik\r\nsom innebär att vi sänker i första hand de\r\ntillväxthindrande skatter som fortfarande finns, att\r\nvi i ett andra steg, som i och för sig i stor\r\nutsträckning ligger parallellt, också genomför de\r\nförändringar som krävs för att vi skall kunna\r\nutnyttja EG-medlemskapets möjligheter fullt ut\r\nsamt att vi så småningom också inser -- jag vet inte\r\nom vänsterpartiet någon gång kommer dit -- att vi\r\nnär vi väl får fart på ekonomin skall inleda en\r\nförändring som gör det möjligt att ytterligare sänka\r\nskatterna totalt sett, så att medborgarna får en\r\nstörre frihet att disponera över sina egna inkomster.\r\nDet är det mål som i alla fall jag har med mitt jobb\r\nsom skatteminister, ett mycket trevligt jobb med\r\ndenna regering.</pre><pre>Talmannen anmälde att Lars Bäckström anhållit att\r\ntill protokollet få antecknat att han inte ägde rätt till\r\nytterligare replik.</pre><pre>Anf. 29 KJELL JOHANSSON (fp):</pre><pre>Fru talman! När jag i går kväll avslutade ett första\r\nutkast till anförande i den här debatten slöt sig\r\nriksdagens dator som en mussla, och sedan har den\r\nbehållit detta anförande för sig själv. Låt mig därför\r\ni all hast hålla ett anförande som anknyter till den\r\ndebatt som har förts här tidigare, främst\r\nstatsministerns inlägg i debatten i kammaren i går\r\noch de åsikter som Lars Hedfors i dag har\r\nredovisat.</pre><pre>Om man har lyssnat på den här debatten är det\r\nalldeles uppenbart att inriktningen av\r\nskattepolitiken nu skiljer sig diametralt mellan\r\nregeringen och socialdemokratin. Lars Hedfors\r\nspelar nu upp det gamla indignationsnumret som\r\ngår ut på att det är fråga om stora skattesänkningar\r\nför höginkomsttagare, och Ingvar Carlsson talade i\r\ngår om att socialdemokraterna står för en politik\r\nsom innebär att välståndet tillfaller alla. Sanningen\r\när ju den att vi i dag upplever att vi inte förmår\r\nbetala för det välstånd som vi har bestämt oss för,\r\noch en mycket mycket stor del av skulden för detta\r\ndär den skattepolitik som socialdemokraterna så\r\nenvist drev.</pre><pre>Jag häpnar nästan när jag hör Lars Hedfors.\r\nVäldigt många av de socialdemokrater som stod\r\nbakom skattereformen har ju försvunnit -- Kjel -\r\nOlof Feldt, Bengt K Å Johansson och Erik\r\nÅsbrink --, men Lars Hedfors är ändå kvar. Men\r\nvart i all världen, Lars Hedfors, har analysen och\r\nden analytiska förmågan tagit vägen?</pre><pre>När det gäller skattepolitiken har ni nu trillat ner i\r\nde gamla plogfårorna. Nu försöker ni på nytt inbilla\r\nsvenska folket att välståndet i vårt land är en följd\r\nav att ni socialdemokrater har omfördelat stora\r\nsummor genom höga kapitalskatter, höga\r\nförmögenhetsskatter, höga arvs- och gåvoskatter\r\nsamt en hög marginalskatt.</pre><pre>Detta är ju en fullständig myt! Det är inte sant, Lars\r\nHedfors. I den mån dessa skatter över huvud taget\r\nhar haft någon verkan och betydelse för\r\nmänniskorna handlar det om en ren skadeverkan\r\npå svensk ekonomi. Dessa skatter gynnade\r\nlåntagare på småspararnas bekostnad, de drev\r\nföretagande och företagsamma människor utanför\r\nlandets gränser, de förhindrade en vettig\r\nlönebildning, och de drev upp inflationen.\r\nInflationen omfördelade årligen enorma belopp --\r\nfrån människor utan fasta tillgångar till människor\r\nmed förmögenhet.</pre><pre>Att alla dessa skatter skulle omfördela stora belopp\r\när ett påstående som faller på sin egen orimlighet.\r\nJag talar nu om situationen före skattereformen.\r\nAv det skattetryck på drygt 50 % som gällde före\r\nskattereformen svarade de skatter jag här har talat\r\nom för ungefär 3,5 procentenheter -- 3,5\r\nprocentenheter! Annorlunda uttryckt: Om vi bara\r\nskulle ta ut skatter som innefattade denna extra\r\nbeskattning av rika människor, skulle vi kunna\r\nhålla oss med en skattekvot på 3,5 %.</pre><pre>Fru talman! Det här är ingenting som jag har hittat\r\npå. Det här är socialdemokratins egen analys,\r\nredovisad i den idéskiss som låg till grund för\r\nskattereformen.</pre><pre>Nu har som sagt socialdemokraterna trillat ner i de\r\ngamla fårorna igen. Nu sopar ni bort analysen och\r\nåtergår till att försöka slå blå dunster i ögonen på\r\nfolk. Frestelsen att göra debatten lätt för er har\r\nblivit för svår. Vad värre är: Skulle ni ha framgång\r\nhos väljarna slår er politik emot välfärden i vårt\r\nland.</pre><pre>Lars Hedfors gör också ett stort nummer av en\r\noenighet inom regeringen då det gäller\r\nskattetrycket. Lars Hedfors var ju här i kammaren\r\ni går; jag såg honom under hela debatten. Men jag\r\nfrågar mig om Lars Hedfors sov. Debatten i går var\r\nnämligen oerhört klargörande. Statsminister Carl\r\nBildt sade: Ja, vi kommer att sänka skatter. Om\r\ndetta är 5, 10 eller 15 miljarder kronor skall vi\r\nåterkomma till. Det är ett klart besked. Nivån kan\r\nalltså komma att variera. Statsministern sade\r\nvidare att alla skattesänkningar inte innebär att\r\nvarje skattesats har betydelse. Också Bengt\r\nWesterberg påpekade detta. Momsen har t.ex. inte\r\nen sådan betydelse för företagande och\r\nnyskapande, men energiskatterna har det, sade\r\nhan.</pre><pre>I själva verket är ju den skattepolitik vi har fört den\r\nsom stod redovisad i Ny start för Sverige, dvs. att\r\nvi skall börja med att sänka de skatter som är mest\r\nskadliga för utveckling och tillväxt. Där står också\r\natt sänkningen av skattetrycket vad beträffar takt\r\noch inriktning måste avvägas mot de krav som den\r\nfortgående europeiska integrationen och\r\nvärldsekonomins utveckling ställer på Sverige men\r\nockså mot kraven på att kunna finansiera angelägna\r\noffentliga utgifter, t.ex. pensioner och andra\r\nvälfärdsåtaganden. Detta stod att läsa i Ny start för\r\nSverige.</pre><pre>Anf. 30 LARS HEDFORS (s) replik:</pre><pre>Fru talman! Jag lyssnade mycket noga på Kjell\r\nJohanssons anförande, och jag lade märke till att\r\nhan inte svarade på de frågor jag ställde i mitt\r\ninledningsanförande, i varje fall inte på alla. Han\r\nhade alltså ingenting att säga om hur det skall bli\r\nmed momsen i framtiden, om den skall ligga på 17--\r\n18 %, som man har angett i\r\nregeringsdeklarationen. Det vore bra om Kjell\r\nJohansson kunde precisera på den punkten.</pre><pre>Kjell Johansson hänvisar när det gäller\r\nskattetrycket till gårdagens allmänpolitiska debatt\r\noch säger att precis allting vad beträffar den\r\nborgerliga regeringens inställning till\r\nskattesänkningar framöver klargjordes där. Men\r\nnej, det gjorde det visst inte! Carl Bildt sade att\r\nman skall fortsätta med skattesänkningarna. Om\r\ndet inte blev klart i går, så har det heller inte blivit\r\nmycket klarare i dag genom skatteministerns\r\ninlägg. Han sade nämligen i klartext -- jag lyssnade\r\nmycket noga -- att skattesänkningen i framtiden\r\nskall bli 10 miljarder kronor, så som det står i\r\nfinansplanen.</pre><pre>Bengt Westerberg har gått ut och sagt att han för sin\r\ndel inte under några omständigheter kan acceptera\r\nså stora skattesänkningar. Det jag nu förtvivlat\r\nförsöker få klarlagt i denna allmänpolitiska debatt\r\när vad den borgerliga regeringen tänker göra: Skall\r\ndet vara 10 miljarder eller inte? Skall det bli som\r\nBengt Westerberg vill eller som Bo Lundgren vill?\r\nOch hur blir det med momssänkningen?</pre><pre>Sedan kommer Kjell Johansson in på det som han\r\nkallar ett socialdemokratiskt indignationsnummer\r\nnär det gäller skattehöjningarna. Det är inte bara vi\r\nsocialdemokrater som är indignerade, utan en\r\nmycket stor del av svenska folket. Lägg också\r\nmärke till att det är en stor del av dem som röstade\r\npå folkpartiet och centerpartiet i tron att dessa\r\npartier skulle stå för en rättvis fördelningspolitik\r\nsom i dag spelar upp detta indignationsnummer.</pre><pre>Kjell Johansson har en mycket märklig\r\nformulering, när han säger att den\r\nsocialdemokratiska regeringens politik ledde till att\r\nvi nu inte längre förmår betala vår välfärd. Men om\r\ndet nu är så och ni har kommit till denna strålande\r\ninsikt, Kjell Johansson, varför dränerar ni då\r\nstatskassan på ytterligare 10--15 miljarder kronor i\r\nskattesänkningar, framför allt för välbärgade\r\nmänniskor, folk som har kapital och som har höga\r\ninkomster, samtidigt som vanliga löntagare får\r\nskattehöjningar? Det är ju fråga om\r\nskattehöjningar, genom att skattereduktionen för\r\nfackföreningsavgifter tas bort. Hur är det\r\negentligen med folkpartiets fördelningspolitik,\r\nKjell Johansson?</pre><pre>Anf. 31 KJELL JOHANSSON (fp) replik:</pre><pre>Fru talman! Med folkpartiets fördelningspolitik är\r\ndet alldeles utmärkt. Det är nämligen just en\r\nfördelningspolitik som vi bedriver, och det är den\r\nfördelningspolitik som socialdemokraterna själva\r\nkom fram till att man borde driva i ett land när de\r\nsatte sig ned och gjorde en analys i den idéskiss som\r\nlåg till grund för skattereformen. Låt mig citera ur\r\nden, då vad som står där är otroligt klargörande:</pre><pre>''Men fördelningsperspektivet behöver vidgas. Som\r\nkommer att visas i denna skrift måste vi vid sidan\r\nav den fördelningspolitiska uppgiften ställa upp ett\r\nannat huvudmål för skattesystemet, nämligen att\r\ndet så långt möjligt skall skapa gynnsamma villkor\r\nför tillväxten och ekonomins funktionssätt i övrigt,\r\ninte minst genom att stimulera arbete, företagande\r\noch sparande.</pre><pre>Om skattesystemet ges en sådan utformning, att\r\nekonomin fungerar bättre och tillväxten blir högre,\r\ndå kommer också resurserna för att förbättra såväl\r\nköpkraften som den sociala välfärden att öka. Sett\r\növer en längre period kan en ökad ekonomisk\r\ntillväxt skapa väsentligt större resurser för att\r\nförbättra villkoren för vanliga människor -- eller för\r\nde sämst ställda -- än vad som kortsiktigt kan\r\nuppnås genom en omfördelning av befintliga\r\nresurser.''</pre><pre>Läs er egen analys, Lars Hedfors, och lägg om\r\npolitiken i den riktning som ni tidigare var inne på,\r\nså kommer välståndet i Sverige att öka! Nu är ni på\r\nen katastrofkurs. Ta er upp ur den här plogfåran!</pre><pre>Anf. 32 LARS HEDFORS (s) replik:</pre><pre>Fru talman! Det klassiska talesättet, att man skall\r\nhöja rösten när argumenten är svaga, gäller\r\nverkligen Kjell Johansson, när han talar om att\r\nsocialdemokratin skulle vara inne på en\r\nkatastrofkurs. Vad är det annat än katastrofkurs\r\nnär man i regeringens egen finansplan pekar på\r\narbetslöshetstal i storleksordningen 6 %? Det\r\nmåste vara ett resultat av regeringens politik,\r\neftersom den grundar sig på den budgetproposition\r\nsom har lagts fram. Den prognosen var inte så\r\nillavarslande när den gjordes på grundval av den\r\nsenaste socialdemokratiska budgetpropositionen.\r\nKom därför inte och tala om katastrof!</pre><pre>Är det någonting som leder till katastrof är det den\r\nborgerliga politiken, där man dessutom spär på\r\ngenom att dra in köpkraft för människor, genom att\r\ndra in möjligheterna för kommunerna att bygga ut\r\nsin verksamhet och vidmakthålla den verksamhet\r\nman har, genom att lägga en död hand över\r\nbyggandet i Sverige. Det leder till den verkliga\r\nkatastrofen när det gäller sysselsättningen.</pre><pre>Kjell Johansson läser med stor förkärlek ur\r\nsocialdemokratiska skrifter, och det är\r\nutomordentligt -- det är nyttigt för honom. Men har\r\nskall läsa hela skriften och inte bara rycka loss vissa\r\ncitat. Det är alldeles riktigt att vi socialdemokrater\r\nstår för en skattepolitik som leder till ökad tillväxt,\r\noch det är just den skattereform som vi genomförde\r\ntillsammans med folkpartiet som leder till en\r\nförbättrad tillväxt, genom att den gynnar sparande,\r\ngenom att den gynnar investeringar och genom att\r\nden gynnar vanligt, hederligt arbete och\r\nmissgynnar en massa trixande med avdrag hit och\r\ndit. Jag vill ge Kjell Johansson ett erkännande för\r\natt han var med om denna stora strukturreform,\r\nsom är det stora bidraget till en bra tillväxt i Sverige\r\npå sikt.</pre><pre>Nu gör visserligen Kjell Johansson och hans parti i\r\nregeringsställning allt vad de kan för att\r\nunderminera denna skattereform, framför allt\r\nunderminera den oerhört viktiga balansen mellan\r\nbeskattning av arbete och av kapital -- en balans\r\nsom vi, Kjell Johansson, efter många och hårda\r\nnattliga diskussioner kom fram till. Nu ändrar ni på\r\nden balansen och sviker skattereformen och den\r\növerenskommelse som vi gjorde tillsammans före\r\nvalet.</pre><pre>Anf. 33 KJELL JOHANSSON (fp) replik:</pre><pre>Fru talman! När det gäller arbetslösheten har jag\r\ninte hunnit analysera den socialdemokratiska\r\nbudgeten. Om man fortsätter att ta ut skatter,\r\nfortsätter att använda dessa skattemedel till att\r\nbygga bostäder och lokaler som inte behövs, som\r\nsedan står tomma och måste rivas, fortsätter att låta\r\nkommunerna expandera -- ett socialsystem som alla\r\nutredningar som är gjorda på området har kommit\r\nfram till att vi inte har råd med, inte kommer att\r\nkunna finansiera -- är det klart att det tillfälligt blir\r\nbättre. Men det som är den stora katastrofen är ju\r\natt ni inte lyssnar och inte läser er egen analys. Ni\r\nsäger att det är bra att vi läser era\r\nsocialdemokratiska skrifter, men vore det inte bra\r\nom ni själva också läste dem vid något tillfälle?</pre><pre>I stället driver ni en kortsiktig politik, som hela\r\ntiden för landet nedåt, precis som det nu har gått.\r\nDet ger en minskande tillväxt och därmed ett sämre\r\nläge. Det är det som oroar mig. Det finns ju så\r\notroligt klart beskrivet i er egen skrift.</pre><pre>Ni gör i dessa dagar ett våldsamt\r\nindignationsnummer av att man sänker\r\nförmögenhetsskatten och förändrar\r\nkapitalbeskattningen, men det framgår ytterligt\r\ntydligt av er egen analys att dessa skatter inte har\r\nnågon betydelse för fördelningspolitiken.</pre><pre>Talmannen anmälde att Lars Hedfors anhållit att\r\ntill protokollet få antecknat att han inte ägde rätt till\r\nytterligare replik.</pre><pre>Anf. 34 IVAR FRANZÉN (c):</pre><pre>Fru talman! Svenska folket har en urgammal rätt\r\natt sig självt beskatta. Vi har som\r\nriksdagsledamöter fått förtroendet att värna och\r\nvårda den rätten -- hela svenska folkets rätt. Därför\r\nfinns det anledning att fundera över vad svenska\r\nfolket vill, vad hela svenska folket vill, grundat på\r\nen fri och saklig debatt, en bred och ärlig analys.</pre><pre>Några i denna kammare gör det enkelt för sig\r\ngenom att konstatera att svenska folket bara vill ha\r\nlägre skatter. Någon talar om 200 miljarder lägre\r\nskattetryck, medan andra nöjer sig med 30.</pre><pre></pre><pre>Visst vill alla ha lägre skatter, om det inte blir några\r\nandra konsekvenser än just lägre skatter. Men\r\nsådan är inte verkligheten, i vart fall inte när det\r\ngäller de belopp som jag nämnde. Skattepengarna\r\nhar alltid använts till något. Detta måste vi avstå\r\nfrån eller betala själva, om vi inte genom att\r\nanvända kvarvarande resurser bättre kan få ut mer\r\nav mindre.</pre><pre>Det finns sannolikt bara två sunda möjligheter till\r\nskattesänkningar.</pre><pre>Den ena vägen är effektivisering av nödvändig\r\nverksamhet och slopande av verksamhet som vi kan\r\navstå ifrån eller är beredda att själva betala för i den\r\nutsträckning vi finner den nödvändig.</pre><pre>Den andra vägen är tillväxt som ger större kaka att\r\ndela på, och därmed kan skattetrycket sänkas utan\r\natt resurserna till vår gemensamma verksamhet\r\nbehöver bli mindre. Nu är det långt ifrån all tillväxt\r\nsom ger tillskott av fria resurser. Om vi tar hänsyn\r\ntill produktionens miljökostnader är det inte svårt\r\natt hitta exempel på produktionsökningar som är\r\ntärande på samhällsekonomin i stället för närande.</pre><pre>När utredningen ''Konkurrensneutral\r\nenergibeskattning'' lovar tillväxt och flera jobb om\r\nenergiskatterna sänks radikalt för svensk industri,\r\när det klart att de flesta tycker att det är bra. I dag\r\när bristen på sysselsättning ett långt större problem\r\nän den överhettning och brist på arbetskraft som de\r\nflesta ansåg vara ett bestående problem för bara ett\r\npar år sedan. Det finns verkligen anledning till att\r\nha både ett historiskt perspektiv och ett\r\nframtidsperspektiv i denna fråga, som har så stor\r\nbetydelse såväl för teknikutvecklingen som för\r\nmiljön.</pre><pre>Det har under lång tid ställts väsentligt hårdare\r\nmiljökrav på svensk skogsindustri än på\r\nmotsvarande industri i övriga Europa. Från\r\nindustrins sida har det emellanåt klagats på detta.\r\nMen samtidigt finns det anledning att ge\r\nskogsindustrin beröm för förnämlig\r\nteknikutveckling och för de stora\r\nmiljöinvesteringar som har gjorts. Detta skulle\r\ndock inte ha gjorts om inte kraven hade ställts,\r\nsåväl från statsmaken som från konsumenterna. I\r\ndag är svensk skogsindustri bättre rustad för EG-\r\nkonkurrensen tack vare dessa investeringar, då\r\nmiljövänlig produktion nästan alltid är effektivare\r\nproduktion än den miljökrävande.</pre><pre>En kraftig sänkning av industrins energikostnader\r\nkan bli en björntjänst för industrin om det innebär\r\nförsämrad effektivitet i energianvändningen och\r\nom det innebär en fortsatt låsning till fossila\r\nbränslen, som i ett längre perspektiv måste ersättas\r\nmed förnybar energi. Resultatet kan bli rika\r\nföräldrar men fattiga barn, bildligt talat en\r\n''förgubbning'' av svensk industri som senare kräver\r\nen mycket dyrbar föryngringsprocess för att klara\r\nden framtida konkurrensen. Vill svenska folket ha\r\ndet på detta sätt? Jag tror inte det.</pre><pre>I regeringsförklaringen sägs bl.a.: ''Miljövänlig\r\nenergi från biobränslen, solenergi och vind\r\nutvecklas och stimuleras. Hushållning främjas.\r\nArbetet med att ersätta fossilbränslen med\r\nbiobränslen påskyndas.''</pre><pre>Jag tror att det finns en bred majoritet av svenska\r\nfolket som står bakom denna deklaration. Därför\r\nbör det vara helt klart att den förstärkning av\r\nsvensk industris konkurrenskraft som skall ske\r\ngenom sänkta energiskatter inte får minska utan\r\nmåste öka styrningen mot effektivare\r\nenergianvändning och ökad användning av\r\nförnybar energi.</pre><pre>Det är självklart att detta faktum kommer att vara\r\nutgångspunkten i de kommande överläggningarna\r\ninom regeringen om hur de framtida\r\nenergiskatterna skall utformas. Om den goda viljan\r\nfinns, och det tror jag, finns det också möjligheter\r\ntill lösningar som ger både bättre miljö och stärkt\r\nkonkurrenskraft, lösningar som säkert kan\r\nförankras i en bred folkopinion och som\r\nrepresenterar svenska folkets vilja.</pre><pre>Jag vill göra några korta kommentarer. Lars\r\nBäckström sade att hushållssparandet är för högt.\r\nDet är ett märkligt uttalande med tanke på att vi\r\nfortfarande har underskott i vår bytesbalans. När\r\ndet gäller det obligatoriska sparandet kan jag\r\nkonstatera att i varje fall återbetalningen är helt\r\nperfekt. Sannolikt kommer den större delen av\r\ndetta sparande att återsparas. Vi har uppnått\r\nmånga fördelar i och med detta, och folk får\r\ntillbaka sina pengar med ränta.</pre><pre>Jag tycker att Lars Hedfors tillåter sig en felaktig\r\nbeskrivning när han talar om att denna regering\r\nlägger en död hand över byggandet. Tiden tilåter\r\nmig emellertid inte att gå in på ytterligare\r\nmotiveringar, men det är en helt felaktig\r\nbeskrivning.</pre><pre>Anf. 35  LARS BÄCKSTRÖM (v)replik:</pre><pre>Herr talman! Hushållssparande skall vi ha. Och det\r\nhar funnits tider då hushållssparandet i Sverige har\r\nvarit på tok för lågt. Men just nu befinner vi oss i en\r\nlågkonjunktur. Det är Ivar Franzén och jag överens\r\nom. När vi hade en överhettning förespråkade Ivar\r\nFranzén att man tvångsmässigt skulle öka\r\nhushållssparandet. Nu befinner vi oss i en\r\nlågkonjunktur. Är det då inte underligt att använda\r\nsamma metod för att stimulera ekonomin som man\r\nanvände för att kyla av ekonomin. Jag tror inte att\r\ndet finns något ekonomisk-politiskt verktyg som\r\nfungerar på detta sätt i bägge riktningar. Tror Ivar\r\nFranzén verkligen det, är detta något som kommer\r\natt diskutera på många ekononomiseminarier\r\nframöver, där man får försöka bevisa denna teori.\r\nDetta kan rent av resultera i pris.</pre><pre>I regeringens finansplan sägs det att de kraftiga\r\nförändringarna i sparkvoten tidigare har förklarats\r\ni huvudsak av svängningar i det finansiella\r\nsparandet, alltså inte i det reala sparandet --\r\ninvesteringarna -- vilket också jag vill öka.</pre><pre>Regeringen skriver i finansplanen: Skattereformen\r\nför sålunda med sig en förändring av sparandets\r\nfördelning med ett ökat finansiellt sparande. Men\r\ndet är inte ett finansiellt sparande som vi behöver.\r\nVi behöver ett realt sparande, dvs. investeringar.</pre><pre>Regeringen har tydligen missat att vi lever i en\r\nöppen ekonomi. Den är internationaliserad, det\r\nhar ni väl hört talas om? Och då finns inte den\r\ndirekta kopplingen mellan hushållssparande och\r\ninvesteringar i ett givet isolerat land. Det har\r\nupphört. På 40-talet kanske det fanns sådana\r\nsamband, men så är det inte längre. Om man ökar\r\ndet finansiella sparandet kanske det ökar\r\nindustriinvesteringarna i Frankrike. Det kanske är\r\nbra för fransmännen, men jag vet inte vad det\r\nskulle ha för betydelse för Sverige. Det kanske\r\nleder till ett ökat obligationssparande, osv. Men det\r\när mycket osäkert vart det tar vägen. Men vi\r\nbehöver fler industriinvesteringar. Och det kan vi\r\nåstadkomma genom att hålla efterfrågan uppe och\r\nsatsa på infrastruktur och utbildning.</pre><pre>Herr talman! Det var mycket fascinerande att höra\r\nden tidigare diskussionen mellan centern och\r\nsocialdemokraterna om vem som var mest för sänkt\r\nmatmoms. Det var en njutning att sitta här som\r\ngammal vpk-are och höra socialdemokraterna och\r\ncentern diskutera vem som är mest för sänkt\r\nmatmoms. Jag har ett tips till er om vem som var\r\nförst.</pre><pre>Jag vill ställa en kort fråga till Ivar Franzén. Om\r\nbudgetunderskottet växer, kommer centern då att\r\nstå bakom det ekonomiska paket som innebär att\r\nskatterna skall sänkas med 10--15 miljarder? Om\r\nbudgetunderskottet inte blir 70 miljarder utan 90\r\nmiljarder, tycker centern att skatterna då skall\r\nsänkas med 10--15 miljarder?</pre><pre>Anf. 36  IVAR FRANZÉN (c) replik:</pre><pre>Herr talman! Får jag först slå fast att vi behöver ett\r\nökat sparande i Sverige som grund för ökade\r\ninvesteringar. Det är i ett längre perspektiv inte\r\nhållbart, Lars Bäckström, att vi inte har ett så stort\r\nsparande i Sverige att vi klarar våra egna\r\ninvesteringar, vilket är detsamma som att vi skall ha\r\nbalans i bytesbalansen.</pre><pre>Det är ett mycket farligt budskap som Lars\r\nBäckström går ut med till de svenska hushållen när\r\nhan säger: Nu skall ni inte spara, nu skall ni\r\nkonsumera. Det är en döbelnsmedicin som\r\nmöjligtvis ger en bättring i dag, men i morgon\r\nsjufalt värre. Det är inte en medicin som jag tänker\r\nstå här och rekommendera. Den får vänsterpartiet\r\nfaktiskt stå för alldeles själva. Jag tror att de ganska\r\nsnart kommer att ångra denna ordination, om de\r\ntänker igenom dess konsekvenser. Det är\r\nuppenbart att vi, för att budgetunderskottet inte\r\nskall öka, måste få i gång en ökad produktion och\r\nen ökad sysselsättning i Sverige. Och det är ju detta\r\nsom hela regeringspolitiken går ut på, särskilt\r\nsatsningen på småföretagen. Det är alltså fråga om\r\nmycket kraftfulla åtgärder för att vi åter skall öka\r\nproduktionen och därmed skapa det utrymme som\r\nvi anser är bra för de nödvändiga\r\nskattesänkningarna.</pre><pre>Anf. 37  LARS BÄCKSTRÖM (v) replik:</pre><pre>Herr talman! Jag menar inte att man över tiden, i\r\nett decennium, kan hålla uppe\r\nindustritillverkningen genom att ensidigt stimulera\r\nkonsumtionen och hålla sparandet på en låg nivå.\r\nDet är helt omöjligt. Men nu befinner vi oss i en\r\nsällsynt djup lågkonjunktur. Och Ivar Franzéns\r\nresonemang, då han varnar för att dessa medel skall\r\nanvändas till konsumtion, gick ut på att man kanske\r\nskulle förlänga tvångssparandet litet längre.</pre><pre>I går tyckte centern att det var utmärkt att man\r\nkunde öka efterfrågan. I dag är det ansvarslös\r\nvänsterpolitik att dessa medel kan öka efterfrågan.\r\nMan får väl i alla fall föra samma politik från den\r\nena dagen till den andra, även om man utvecklas.\r\nMen så fort bör det nog inte gå.</pre><pre>Jag säger att vi bör öka det reala sparandet. I\r\nUddevalla, som jag kommer från, slår företag just\r\nnu igen och friställer folk, inte på grund av att\r\nkonkurrenskraften är dålig utan på grund av att det\r\ninte finns några order över huvud taget på\r\nmarknaden att konkurrera om när efterfrågan är så\r\noerhört svag. Då är det svårt att hämta in\r\nproduktivitetsvinster.</pre><pre>Ivar Franzén kommer ju från centerrörelsen med ett\r\nvisst förflutet när det gäller ordspråket medan\r\ngräset gror dör kon. Detta är allvarligt, eftersom vi\r\njust nu har en oerhört svag efterfrågan. Och det är\r\nden som regeringen slår mot. Det går att kombinera\r\nkonjunkturoch strukturpolitik. Det är inte någon\r\nomöjlig uppgift.</pre><pre>Jag vill upprepa min fråga till Ivar Franzén. Om\r\nbudgetunderskottet växer till mer än 70 miljarder,\r\ntill kanske 80--90 miljarder, kommer centerrörelsen\r\ndå att fortsätta att plädera för skattesänkningar på\r\n10--15 miljarder?</pre><pre>Anf. 38  IVAR FRANZÉN (c) replik:</pre><pre>Herr talman! Lars Bäckström har svårt att hålla\r\nordning både på ordstäven och på effekterna i\r\nekonomin. Vad vi diskuterar är om\r\nhushållssparandet är för stort. Det anser Lars\r\nBäckström. Han vill minska det. Han vill uppmana\r\nsvenska folket att konsumera mer. Jag menar att\r\ndet är en döbelnsmedicin. Hushållssparandet bör\r\nöka ytterligare för att utrymme skall skapas för de\r\ninvesteringar som Lars Bäckström och jag faktiskt\r\när överens om behövs, de investeringar som skapar\r\nmöjligheterna för framtiden -- investeringar i\r\nindustri, investeringar i infrastruktur, osv.</pre><pre>För att vi skall klara detta och ha en hållbar\r\nekonomi krävs det faktiskt också i en\r\nlågkonjunktur ett ökat hushållssparande. Vi får\r\ninte slösa bort våra resurser på mer eller mindre\r\nonödig konsumtion. Detta är väsentligt om vi skall\r\nkunna ta oss ur det här läget. Därför är ett ökat\r\nhushållssparande mycket viktigt just nu. Det är\r\nockså grunden för ökade investeringar och för en\r\nbalans i bytesbalansen.</pre><pre>Jag har tidigare här talat om vår strategi för att\r\nskapa tillväxt i ekonomin och åstadkomma en\r\nutveckling i ekonomin som gör det möjligt att sänka\r\nskatterna. Självfallet satsar vi på den positiva delen\r\nhär. Något annat diskuterar vi inte i dag.</pre><pre>Talmannen anmälde att Ivar Franzén anhållit att till\r\nprotokollet få antecknat att han inte ägde rätt till\r\nytterligare inlägg.</pre><pre>Anf. 39  LARS HEDFORS (s) replik:</pre><pre>Herr talman! När Ivar Franzén kom in på\r\nenergibeskattningen blev jag litet nyfiken. Jag\r\nskulle vilja ha ett klarläggande på den punkten.\r\nIvar Franzén sade ungefär så här: En alltför kraftig\r\nsänkning av energiskatterna är en björntjänst för\r\nindustrin.</pre><pre>Ivar Franzén utvecklade sina tankegångar\r\nytterligare för att sedan komma in på bl.a.\r\nmiljöpolitiken. Här är det nej från hans sida. Min\r\nfråga till Ivar Franzén blir då: Hur stämmer den här\r\nuppfattningen överens med det som sägs i\r\nregeringsdeklarationen? Där står det nämligen att\r\nenergiskatterna skall sänkas ner till EG-nivå. Nu\r\nstiger visserligen energiskatterna litet grand på EG-\r\nnivå. Men vi är ändå väldigt långt från den nivån.</pre><pre>Det finns en utredning, som jag nämnde i mitt\r\ninledningsanförande, som säger att vi måste sänka\r\nenergiskatterna med 4 miljarder kronor. Det är en\r\ntanke som med stor emfas hävdas också av\r\nIndustriförbundet, som ju har ett stort inflytande\r\növer regeringen. Hur går de här tankegångarna\r\nihop? Är det månne denna kollission som har gjort\r\natt Olof Johansson t.o.m. hotar med att lämna\r\nregeringen?</pre><pre>Ivar Franzén tycker inte om att jag talar om att\r\nregeringspolitiken lägger en död hand över\r\nbyggandet i Sverige. Ja, men vi har ju facit. Det är\r\nbara att studera hur det är i verkligheten. Tusentals\r\noch åter tusentals byggnadsarbetare är arbetslösa.\r\nVad beror det på? Jo, det beror helt enkelt på att\r\nregeringen inte kommer med klara spelregler för\r\nbyggandet. Man döljer faktiskt vad man vill göra\r\nför att få fart på byggandet. Och inte nog med det!\r\nMan tar ju också bort investeringsbidrag till\r\nbyggandet. Man försämrar avdragsmöjligheterna\r\nför boendet osv. med den följden att hyran för en\r\nvanlig löntagarfamilj rusar i höjden med 1 500--\r\n1 700 kr. i månaden, Ivar Franzén! Det är att lägga\r\nen död hand över byggandet.</pre><pre>Anf. 40  IVAR FRANZÉN (c) replik:</pre><pre>Herr talman! Först en nyansering som kan vara rätt\r\nviktig. Jag sade nämligen kan bli en björntjänst. Jag\r\ngav också exempel på miljöåtgärder när det gäller\r\nskogsindustrin. Jag talade om betydelsen av att det\r\nställs krav och sade att föroreningarna har varit\r\nförenade med kostnader. Dessutom talade jag om\r\nden här industrin som något av en\r\nföregångsindustri. Jag tror att det är mycket viktigt\r\natt svensk skogsindustri, ja, över huvud taget\r\nsvensk energiintensiv industri, blir något av en\r\nföregångare när det gäller miljön och detta med en\r\neffektiv energianvändning. Om vi tar bort motiven\r\nhär -- en VD kan egentligen aldrig handla utifrån\r\nandra motiv än de ekonomiska -- kan det bli en\r\nbjörntjänst för svensk industri.</pre><pre>I regeringsförklaringen sägs det: ''I samband med\r\nEG-anpassningen av energibeskattningen\r\ngenomförs en övergång till ett system med bland\r\nannat koldioxidbaserad beskattning också på\r\nelkraft.''</pre><pre>Ingenstans talas det om att vi skall sänka ner till\r\nEG-nivå. Däremot talas det om en anpassning.</pre><pre>Det sägs också att det skattefrälse som\r\nelproduktionen är skall försvinna.</pre><pre>Det gäller alltså viktiga åtgärder i riktning mot en\r\nbättre miljöstyrning.  &gt; bJag har tidigare återgett\r\nvad som sägs i andra delar av regeringsförklaringen\r\nsom är väldigt bindande och mycket klara.</pre><pre>Den överhettning som varit på byggmarknaden\r\nville vi i centern redan 1989 möta med bl.a.\r\ninvesteringsavgifter i Stockholm för att därmed\r\nmedverka till en utplaning. På det sättet skulle vi\r\ninte ha haft den uppblåsta ballong som gör det så\r\ntrassligt. Det är det här som är den helt\r\ndominerande orsaken till dagens problem på\r\nbyggmarknaden.</pre><pre>Givetvis hade det varit önskvärt, jag håller alltså\r\nmed på den punkten, om vi redan i dag hade kunnat\r\nge helt klara besked om den framtida\r\nbostadsfinansieringen. Det kommer besked redan i\r\napril månad. Sannolikt måste en viss anpassning\r\nske när det gäller räntebidragen. Jag förväntar mig\r\natt denna regering verkligen är mäktig att komma\r\nmed fasta spelregler som också är långsiktiga. De\r\nskall vara att räkna med inte bara under en\r\ntioårsperiod utan också under längre perioder.\r\nDärmed skapar vi grundläggande förutsättningar\r\nför ett sunt byggande som till en något större del\r\nsannolikt måste bekostas av de boende själva.\r\nGenom en lång rad åtgärder när det gäller en friare\r\noch bättre konkurrens kommer det att bli en\r\nbegränsning och sjunkande produktionskostnader.\r\nDet märks tydligt i dag.</pre><pre>Anf. 41  LARS HEDFORS (s) replik:</pre><pre>Herr talman! I och för sig är det ganska trösterikt\r\natt det kommer ett besked i april månad. Tyvärr,\r\nIvar Franzén, är det för sent. Skadan är redan\r\nskedd. Byggnadsindustrin håller på att dräneras på\r\nkompetenta arbetare och andra anställda. Det blir\r\nsvårt att få tillbaka dem. Sådana problem finns det\r\nexempel på i andra sammanhang.</pre><pre>Vi socialdemokrater menar att det är viktigt att\r\nklara besked ges om byggandet. Därför säger vi att\r\nvi står fast vid räntelånesystemet. Således pekar vi\r\npå de möjligheter som finns när det gäller att sätta\r\ni gång stora reparationsarbeten där sådana behövs.\r\nDet gäller skolor, sjukhus osv. Men regeringen har\r\nsagt nej. Det är bl.a. mot den bakgrunden som jag\r\nsäger att man har lagt en död hand över byggandet.</pre><pre>När det gäller energibeskattningen kan jag förstå\r\natt Ivar Franzén har problem. Hans partiledare,\r\nOlof Johansson, har ju just med anledning av den\r\nfrågan hotat med att lämna regeringen. Han vill\r\nnämligen ha garanterat att man inte kommer att\r\ngenomföra den beskattning som den\r\nHjalmarssonska utredningen föreslår. Centerns\r\ninställning strider alltså mycket tydligt och klart\r\nmot det som står i regeringsdeklaration.\r\n''Anpassning'' eller ''ner till'' i fråga om EG-nivån\r\när i stort sett samma sak. Det skulle vara väldigt\r\nvälgörande om Ivar Franzén ytterligare kunde\r\nklargöra centerpartiets inställning i stället för att\r\nbara hänvisa till framtiden.</pre><pre>Anf. 42  IVAR FRANZÉN (c) replik:</pre><pre>Herr talman! Först vill jag påminna Lars Hedfors\r\nom att boverket gör bedömningen att det\r\nbeträffande byggandet 1992 handlar om 40 000\r\nlägenheter. Fortfarande handlar det om en siffra\r\nsom sannolikt är högre än det medeltal på lång sikt\r\nsom behövs för att det skall vara möjligt att behålla\r\nett gott bostadsbestånd.</pre><pre>Det är alltså inte bostadsbyggandet på kort sikt som\r\när orsaken till arbetslösheten. Det handlar här om\r\nen normalnivå, eller kanske om en något högre\r\nnivå. Jag menar då rena nybyggandet inom\r\nbostadssektorn. Siffran 70 000 har nämnts. Men så\r\nhär kan vi inte fortsätta. Det förstår Lars Hedfors\r\nminst lika bra som jag.</pre><pre>På lokalsidan däremot har den helt oreglerade, den\r\nosubventionerade sektorn -- många menar ju att\r\ndet byggts för mycket bostäder beroende på stora\r\nsubventioner -- varit en väldigt stor puckel. Men\r\ndenna har dramatiskt minskat -- liksom\r\nindustriinvesteringarna. Lars Hedfors kan inte\r\nmena allvar när han talar om statsmakternas\r\nregleringar inom dessa sektorer för att på ett\r\nkonstgjort sätt försöka blåsa upp det hela. Rimligen\r\nkan vi med skattepengar inte plocka fram mer än\r\n4000 lägenheter.</pre><pre>Det är beklämmande, Lars Hedfors, att ni som\r\nändå, för det vet jag, besitter en betydande\r\nanalysförmåga fortfarande talar om räntelånen som\r\nnågot som skulle rädda Sveriges\r\nbostadskonsumenter från höga kostnader. Det får\r\nmig att tänka på detta med rika föräldrar och fattiga\r\nbarn.</pre><pre>Det är ju flerfalt dyrare att göra omfördelningar\r\növer tiden via räntelån, med ränta på ränta osv. Att\r\nni över huvud taget vill utsätta svenska folket för\r\ndessa onödiga och höga kostnader och för de\r\nsäkerhetsrisker som här finns -- ja, det är kanske\r\nt.o.m. för Sverige som nation en stor\r\nsäkerhetsrisk -- kan jag inte förstå. Det här skulle\r\ninnebära en helt ohållbar situation från\r\ngarantisynpunkt. Det här är en\r\nfastighetsspekulation som t.o.m. är värre än vi\r\nhittills sett -- och flertalet i detta sammanhang går\r\nockså i konkurs. Detta är helt obegripligt.</pre><pre>Vi bör, eller kanske måste, satsa mera på underhåll,\r\nreparationer och på nybyggandet även när det\r\ngäller offentliga lokaler som vi nödvändigtvis\r\nbehöver. Men till syvende och sist är det i första\r\nhand landstingen, kommunerna och de enskilda\r\nföretagen som skall hålla i detta. Det\r\nutomordentligt fina tillfälle som nu finns måste tas\r\ntill vara för att bygga billigare, och för framtiden.</pre><pre>Talmannen anmälde att Lars Hedfors anhållit att\r\ntill protokollet få antecknat att han inte ägde rätt till\r\nytterligare inlägg.</pre><pre>Anf. 43  INGVAR SVENSSON (kds):</pre><pre>Herr talman! Endast den som ser långt hittar rätt.</pre><pre>Det är Dag Hammarskjöld som skriver de orden i\r\nsin bok Vägmärken. De orden uttrycker en sanning\r\nom det mesta i livet. De bistra fakta vi nu står inför\r\ninom den ekonomiska politiken bekräftar\r\nsanningshalten i det här uttrycket. Eller rättare\r\nsagt: Det finns i dag en medvetenhet om att\r\nklarsyntheten och det långsiktiga inte varit\r\ntillräckligt för handen tidigare. Vi får i dag bära\r\nkonsekvenserna av en kortsiktig och ryckig\r\nekonomisk politik. Nu måste vi alltså reparera 20-\r\nåriga misstag.</pre><pre>Det var i slutet av 60-talet som vi började marschen\r\nin i högskattesamhället. Det skedde samtidigt som\r\nden svenska politiken alltmer tappade kontakten\r\nmed stabila priser som ett mål för den ekonomiska\r\npolitiken. Vi fick en inflations- och låneekonomi.\r\nDärmed lades grunden till 80-talets finansiella\r\nklipp-kult. Det är den kulten som vi nu ser raseras\r\noch avslöjas mitt framför ögonen på oss.</pre><pre>Vi människor är i hög grad styrda av förväntningar.\r\nSäkert finns det många här i kammaren som erinrar\r\nsig den s.k. EFO-gruppen. Det var en grupp som\r\nlänge hade ett stort anseende inom den ekonomisk-\r\npolitiska debatten. Men på åtminstone en punkt\r\nledde den här gruppen, genom sin ekonomiska\r\nanalys, till något av en mental förstörelse.</pre><pre>Gruppen analyserade inflationskänsligheten och\r\ngjorde en indelning i en konkurrensutsatt del av\r\nnäringslivet och en s.k. skyddad inhemsk sektor.\r\nGruppen konstaterade att man kunde tänkas\r\nacceptera en viss inflation inom den skyddade\r\nsektorn, men att man i den konkurrensutsatta\r\nsektorn inte skulle tolerera en kraftigare\r\nprisutveckling än vad som gällde på den\r\ninternationella marknaden. Det där låter sig sägas,\r\nmen den som tror att det går att upprätthålla\r\nrågångar mellan olika sektorer av den här typen,\r\növerskattar nog rationaliteten hos människor.</pre><pre>Herr talman! De mentala spin off-effekterna av\r\nEFO-gruppens slutsatser bidrog i hög grad till den\r\ninflationsekonomi som sedan har utvecklats. Det är\r\nnaivt att tro att det går att hålla löne--pris-spiralen\r\ni schack på en sektor, men acceptera en\r\ngalopperande inflation på en annan. Människors\r\nförväntningar om ökande löner påverkades\r\nsjälvfallet, och så var löne--pris-karusellen i gång i\r\nfull skala, så att säga.</pre><pre>Även statsmakterna föll för mentaliteten. Målet\r\nstabila priser för den ekonomiska politiken ersattes\r\ni finansplaner av begreppet ''relativ prisstabilitet''.\r\nSå undergrävdes också mentalt\r\nstabiliseringspolitiken.</pre><pre>Det här förhållandet blev inte bättre av att denna\r\nmentalitet kombinerades med ständiga\r\nskattehöjningar. Inställningen liknade den om\r\nlasten på åsnan. Klarar hon det, så klarar hon det,\r\nså klarar hon det osv., fram till den punkt där åsnan\r\ninte längre orkade bära lasten. Skattepolitikens\r\nutveckling blev kortsiktig och hela tiden fiskalt\r\nexpansiv. Då var det, för att anknyta till den\r\ntidigare debatten, lätt att vara skatteminister. Men\r\ndet var medborgarna och företagarna som\r\ndrabbades. Inlåsningseffekter och\r\nincitamentshämning blev mycket vanliga inslag i\r\nden svenska politiken. Faktum är också att\r\nhögskattepolitiken i sig bidrog till den inflatoriska\r\nutvecklingen.</pre><pre>Till slut har det växt fram en insikt även inom det\r\ns.k. skattehöjarpartiet. Man insåg det perversa i\r\nsystemet. I dag är vi tillbaka i ett läge där allt fler\r\ninser att stabila priser som mål för den ekonomiska\r\npolitiken är en nödvändighet och att man måste\r\npåbörja marschen bort från högskattesamhällets\r\ninlåsningseffekter och produktionshämning. Det är\r\nbra att den processen har påbörjats.</pre><pre>Efter regimskifet i höstas har regeringspartierna\r\nanklagats för att i sin skattepolitik ta från de fattiga\r\noch ge till de rika. Detta är inget mindre än en\r\nmytbildning. Observera att den väsentliga\r\nskatteomfördelningen kom i och med den stora\r\ninkomstskattereformen. Och kring denna politik\r\nrådde som bekant en betydande politisk enighet.</pre><pre>Egentligen har den nya regeringens skattepolitik\r\nbara marginellt påverkat fördelningssituationen.\r\nSyftet har bara varit att ta bort inlåsningseffekter\r\noch att hämma kapitalflykt till utlandet. Vad det\r\nhandlar om är att få de produktionsskapande\r\nfaktorerna att samvariera. Det gäller helt enkelt att\r\nskapa ett klimat där arbete och sparande är de\r\nväsentliga ingredienserna i den ekonomiska\r\nverksamheten.</pre><pre>Herr talman! Arbetet för att förbättra\r\nskattesystemets smidighet måste fortsätta.\r\nDärvidlag har maktskiftet i höstas betytt att den\r\nkursen har lagts fast. Som sagt, det gäller att se\r\nlångt för att hitta rätt.</pre><pre>Anf. 44  LENNART HEDQUIST (m):</pre><pre>Herr talman! Just i övergången till nästa avsnitt\r\nskall jag tala något om de frågor som sysselsätter\r\nmånga tänkare ute i kommunerna dessa dagar,\r\nnämligen kommunalekonomiska kommitténs\r\nförslag.</pre><pre>En mycket stor del av den offentliga konsumtionen\r\nsker genom kommuner och landsting. Såväl volym\r\nsom kostnadsökning har under en följd av år varit\r\nbetydande där, även om en viss dämpning har skett\r\nde senaste åren, främst tack vare skattestoppet.</pre><pre>Staten har genom en följd av år uppmuntrat\r\nkommunerna att ofta välja alltför dyra lösningar i\r\nsin tjänsteproduktion. Styrande,\r\nspecialdestinerade statsbidrag har uppenbart haft\r\nden effekten.</pre><pre>Den kommunalekonomiska kommitténs förslag är\r\njust nu ute på remiss. Förslaget, som ju innebär att\r\nstatsbidragen generaliseras, kommer i det\r\navseendet att leda till nytänkande i kommunerna. I\r\ndag sitter ofta verksamhetsansvariga på olika\r\nnivåer i kommunerna och räknar på kostnaderna\r\nnetto, efter det specialdestinerade statsbidraget.\r\nEfter den omläggning som nu avses ske, grundad på\r\nKEK:s förslag, kommer intresset i stället att\r\nfokuseras på den faktiska kostnaden för olika\r\nproducerade tjänster, bruttokostnaden. Då\r\nkommer sanningen fram. Då upphör den\r\nsnedvridande effekt som statsbidragsreglerna haft\r\npå rationellt beslutsfattande ute i kommunerna. Då\r\nkommer också intresset att öka för att analysera om\r\nsatsningarna leder till det önskade resultatet, något\r\nsom är nödvändigt om man skall kunna öka\r\nproduktiviteten. Att lära sig se till resultatet och\r\ninte till anslag blir litet av ett paradigmskifte i\r\nmånga kommunala förvaltningar.</pre><pre>I dessa dagar, då många kommunalråd och\r\nekonomer sitter och räknar rent kameralt på\r\neffekterna av KEK:s förslag på den egna\r\nkommunen, förbises lätt de enorma möjligheter\r\nsom ligger i den avreglering som blir en effekt av\r\nkommunalekonomiska kommitténs förslag.</pre><pre>Den statsbidragsindragning på 7,5 miljarder, som\r\nförutsätts beslutas av riksdagen senare i vår, skall i\r\nhög grad kunna täckas ute i kommunerna, om man\r\ntar till vara de möjligheter som nu erbjuds att gå\r\növer till nya, alternativa, lokalt anpassade och mer\r\nkostnadseffektiva verksamhetsformer. Potentialen\r\när härvidlag stor hos såväl skola och barnomsorg\r\nsom hos äldrevården. Men då måste också chansen\r\ntas ute i kommunerna. Man måste se möjligheterna\r\natt åstadkomma resultat på nya sätt. För de\r\nkommuner som fortsätter att bedriva verksamheten\r\ni gamla banor, och bara lägger ut besparingar enligt\r\nosthyvelsmetoden, kommer resultatet lätt att bli en\r\nkvalitativ uttunning av servicen till medborgarna.</pre><pre>Låt nu i stället den ökade friheten resultera i\r\nytterligare goda exempel på hur man kan uppnå bra\r\ntjänster för medborgarna till faktiskt lägre\r\nkostnader. Snart styr inte längre staten\r\nkommunerna till att välja de dyrare\r\nverksamhetsformerna för att det då utgår mer\r\nstatsbidrag. I stället blir det de lokala\r\nförutsättningarna i varje enskild kommun som får\r\nspela större roll.</pre><pre>Så kan den bistrare ekonomiska verkligheten för\r\nkommunerna, när den kombineras med ett nytt\r\ngeneraliserat statsbidragssystem och en\r\navreglering, innebära oanade möjligheter för\r\nframsynta kommuner. Därför gäller det för dagens\r\nkommunledningar att mer se dessa möjligheter\r\nframför sig än att fördjupa sig i teoretiska\r\nfunderingar på om man med 1989 års siffror som\r\nbakgrund är vinnare eller förlorare just vid\r\nomläggningen. Sett i ett annat perspektiv kan alla\r\nkommuner rimligen bli vinnare. Särskilt vinner vi\r\nsom är kommunmedlemmar i olika kommuner och\r\nsom kan få del av ett förnyat, bra och mer\r\nkostnadsriktigt serviceutbud, till vilket också fler\r\naktörer får vara med och bidra.</pre><pre>Socialpolitik m.m.</pre><pre>Anf. 45  BIRGITTA DAHL (s):</pre><pre>Herr talman! Sverige har i generationer varit ett\r\nföredöme, som väckt respekt i omvärlden. Visst\r\nskall vi vara ödmjuka och självkritiska. Men vi har\r\nverkligen haft skäl att känna stolthet över vad vårt\r\nsamhälle kunde ge medborgarna och omvärlden.</pre><pre>Vi socialdemokrater varnade före valet för att detta\r\nstod på spel. Men man tog inte varningarna till sig.\r\nJag tror att socialdemokratins politik för arbete,\r\nvälfärd, trygghet, en god miljö och internationell\r\nsolidaritet är så fast förankrad, att svenska folket\r\ntrodde att ingen skulle våga eller vilja ge sig på\r\ndetta. Många trodde nog på den försåtliga\r\npropaganda som gav intryck av att man skulle få\r\nnågot extra, utöver den trygga grund vi lagt.</pre><pre>Nu ser vi med förfäran vad den borgerliga politiken\r\nverkligen innebär i människors liv. Det handar inte\r\nom någon frihet eller valfrihet för andra än dem\r\nsom tar för sig på andras bekostnad. Det handar\r\ninte om att förändra det som är dåligt och att\r\nbehålla och utveckla det som är bra.</pre><pre>Det handlar om mörkblå fundamentalism, om en\r\nSAF-direktörernas och nyliberalernas\r\n''revolution'', påhejad av Ny Demokrati och med\r\nfolkpartiet, centern och kds som\r\ntransportkompani. Detta är den råa och gråa\r\nverklighet som döljer sig bakom modeord som\r\n''valfrihetsrevolution'' och ''den nya välfärden''.</pre><pre>I min hemstad Uppsala upplever vi i dag hur den\r\npolitiken slår när regeringen, landstinget och\r\nkommunen drar åt samma håll.</pre><pre>Nu skall jag, i motsats till Lennart Hedquist, tala\r\nom verkligheten. Den 10 januari kom regeringens\r\nbudget med förslag som drabbar 10 000-tals\r\nuppsalabor direkt och kännbart. Samma vecka fick\r\nvi, som har barn i gymnasiet, besked om att fr.o.m.\r\nvårterminen -92 kostar skolmåltider och busskort\r\ndrygt 2 500 kronor per termin och barn. Denna\r\nsumma skall betalas i januari.</pre><pre>Några dagar senare kom den borgerliga\r\nkommunledningen med varslet att 1 500 tjänster\r\ninom vård, omsorg och skola skall bort. I vissa\r\nstadsdelar avskedas alla dagmammor. I går kunde\r\nvi läsa i tidningen att dagistaxan skall sänkas för\r\nhöginkomsttagare och höjas för låginkomsttagare.\r\nI dag stod det i tidningen att i en stadsdel skall sju\r\nskolor och förskolor läggas ned och att 60 % av dem\r\nsom drabbas när komvux skärs ned blir arbetslösa.\r\nHerr talman! Att många, nästan alla kvinnor, nu\r\nblir arbetslösa är en stor tragedi. Men det handlar\r\nockså om barn och gamla och om deras anhöriga,\r\nvilkas liv nu blir ett kaos. För något ''alternativ'' till\r\nden kommunala verksamheten, som skulle ge dem\r\nvalfrihet, finns inte. Många frågar sig nu: Är\r\navsikten kanske att den här vägen tvinga fram den\r\nprivatisering som medborgarna inte vill ha?</pre><pre>Nyligen besökte jag några av dem som drabbats\r\ninom barnomsorgen och skolan i Uppsalas\r\ninvandrartätaste område. Där mötte jag underbara\r\nungar och en personal som i nerslitna lokaler gör en\r\nfantastisk insats för att ge dessa barn, med svåra\r\nupplevelser bakom sig, den bästa starten i livet --\r\ntrots allt.</pre><pre>Jag mötte t.ex. Maryam från Iran, som har bott i\r\nSverige i sju år. Hon vet vad barnen har varit med\r\nom. Och hon är en fantastisk resurs i arbetet -- hon\r\nskall bort. Hon och hennes man vet inte om de\r\nvågar stanna i Sverige, efter de rasistiska illdåd som\r\nhar skett.</pre><pre>Jag mötte också Yvonne, något över 20 år, som för\r\nnågra år sedan var skoltrött och började jobba som\r\nbarnsköterska utan utbildning. Hon älskar sitt jobb\r\noch vill nu utbilda sig för det. Men i sommar, när\r\nhon förlorar jobbet, finns det ingen komvux för\r\nhenne. Om henne slår fällan igen tidigt i livet, och\r\nvem tjänar på att hon går arbetslös utan utbildning?</pre><pre>Gemensamt för alla dem som jag mötte var att de\r\noroar sig mer för de barn de har hand om, än för\r\nsin egen framtid. De vet att de här barnen behöver\r\nmycket tid, omsorg, uppmärksamhet och kärlek nu\r\nom de skall ha en chans. Hur skall det gå för dessa\r\nbarn? Och hur skall det gå med välfärden? Och hur\r\nskall det gå med jämställdheten -- min generations\r\nstora projekt som vi har slitit hårt för att kunna\r\nförverkliga. Nu tyckte vi oss stå vid målet, men då\r\nsnyter den borgerliga regeringen och dess\r\nlikasinnade i kommunerna våra barn och barnbarn\r\npå jämställdheten.</pre><pre>Det blir kvinnorna som får ta smällen flerdubbelt.\r\nVåra döttrar förlorar dagisplatserna -- det kommer\r\nvi inte att finna oss i. Kvinnor, gamla och unga,\r\nförlorar jobben. Kvinnor får ta hand om dem som\r\nvi inte längre har gemensamt ansvar för. Kvinnor\r\nfår återgå till att vara reservarbetsplats och sluta\r\nsom fattigpensionärer.</pre><pre>Männen förlorar gemenskapen med sina barn, och\r\nbarnen förlorar närheten till sina pappor.</pre><pre>Herr talman! Vi kommer inte att finna oss i den här\r\npolitiken. Vi har redovisat ett alternativ som visar\r\nhur välfärd, rättvisa och jämställdhet kan\r\ninrymmas. Och vi kommer att se till att vi så snart\r\nsom möjligt för möjlighet att förverkliga det.</pre><pre>Anf. 46  JOHAN BROHULT (nyd):</pre><pre>Herr talman! Ärade riksdagsledamöter! Under den\r\nallmänna motionstiden har jag inlämnat ett antal\r\nmotioner för Ny Demokratis räkning då det gäller\r\nsjukvården. Sammanfattningsvis kan sägas vi\r\nföreslår bättre och rättvisare sjukvård, som trots\r\ndetta blir mycket billigare, under förutsättning att\r\nman släpper de alla fina krafter som finns fria och\r\navskaffar monopol och ''elefanter''. Det är just\r\nelefanterna, som jag här visar en bild på, som är\r\norsaken till att vi har det så svårt. Detta kan sägas\r\nvara sammanfattningen av vad vi skriver i våra\r\nmotioner.</pre><pre>I massmedierna har man tyvärr endast framhållit\r\natt vi vill göra sjukvården billigare, att vi sparar.\r\nDärför är det viktigt att jag får rätta till detta. Med\r\nvåra förslag åstadkommer man en rättvis och\r\nförbättrad sjukvård, som också blir billigare. Jag\r\ntror inte på osthyvelmetoden som sparmetod.</pre><pre>Det är också fel att tro att man, genom att släppa in\r\nprivata initiativ, skulle släppa lös direktörer,\r\naktievalpar och klippare, som skulle suga åt sig\r\npengarna så att det inte blir någonting kvar för\r\nmedborgarna. Nej, det är inte på det sättet som vi\r\nskall få det bättre, utan det är nytänkande inom\r\nhela sjukvårdsorganisationen som behövs för att få\r\nsjukvården bättre och billigare.</pre><pre>Jag skall förtydliga vad jag menar med att visa\r\nnågra tablettaskar. Ni känner säkerligen till\r\nreklamen: Domino, Figaro, Tenor -- dubbelt så bra,\r\ndärför så billiga. På samma sätt är det med\r\nsjukvården: gör vi den dubbelt så bra, kan den\r\nockså bli billigare. Men det är inte därför som jag\r\nhar skrivit mina motioner, utan jag har skrivit dem\r\ndärför att jag tycker vi skall göra sjukvården bra.\r\nAtt vi sedan också sparar pengar är ingen nackdel.</pre><pre>Vad vi vill i våra motioner är att släppa lös\r\narbetsglädje och innovationslusta. Vi vill alltså\r\nskapa utrymme för privata initiativ. Vi vill avskaffa\r\nmonopol. Vi vill ha husläkarsystemet enligt den\r\nmodell som Läkarförbundet beskriver, dock efter\r\ndet att Dagmarreformen har avskaffats och fri\r\netablering för läkare kunnat införas.</pre><pre>Vi är mycket kritiska mot det dubbla\r\nhuvudmannaskapet, som innebär att man inte kan\r\nfå en totalbild över ekonomin, varför man slösar\r\nmed resurser. ÄDEL-reformen är ett steg i rätt\r\nriktning, men jag anser att man bör kunna gå ännu\r\nlängre.</pre><pre>Vi talar om ett försäkringssystem för både sjukvård\r\noch omvårdnad, där pengarna i princip skall följa\r\npatienten. Det är alltså fråga om ett\r\nproducentoberoende system, dvs. att rollen som\r\nfinansiär skiljs från rollen som producent.</pre><pre>Herr talman! Mycket av detta står i\r\nregeringsförklaringen. Det kan tyckas att jag här\r\nslår in öppna dörrar. Det finns emellertid en hel del\r\nelefanter som står i vägen och som gör att dessa\r\ndörrar bara står på glänt. Det gäller att tvinga bort\r\ndessa elefanter för att vi skall kunna få de vackra\r\ntankarna implementerade i praktiken.</pre><pre>Jag har velat ta upp några viktiga saker. Jag har\r\nredan nämnt det dubbla huvudmannaskapet mellan\r\nkommun och landsting. Detta innebär att det blir\r\nsvårt för privata att öppna egna sjukhem. Där tror\r\njag det finns mycket att göra.</pre><pre>I går konstaterade Ingvar Carlsson att det behöver\r\nbyggas nya ålderdomshem. Detta har\r\nsjukvårdspersonalen framhållit ända sedan 1970-\r\ntalet. Jag skrev min första ledare i en tidning i\r\nmitten av 1970-talet. Där påpekade jag att det\r\nbehövdes ålderdomshem. Nu har det dessutom\r\ngjorts en ekonomisk utredning, som visar att det\r\ninte bara är bättre med ålderdomshem utan också\r\nbilligare. Så låt oss se till att det byggs\r\nålderdomshem, både i offentlig och i privat regi.</pre><pre>Jag vill avsluta med att redogöra för ett fall som\r\nbelyser nödvändigheten av att få bort elefanterna.\r\nDet gäller en privatpraktiserande kollega i en\r\nStockholmsförort med många invandrare. Han har\r\netablerat sig och gör ett mycket gott arbete där.\r\nKostnaden per patient är ca 350 kr., och\r\nhuvuddelan betalas av försäkringskassan.</pre><pre>Nu har emellertid försäkringskassan konstaterat att\r\nman inte har råd att kvar honom som läkare i\r\nförsäkringssystemet, trots att inte några formella\r\nfel begåtts. Då kommer dessa patienter att omfattas\r\nav den offentliga vården, där vi vet att det kostar\r\ndubbelt så mycket. Det här tycker jag inte är bra.\r\nDet är inte bra för patienterna, som nu känner sin\r\ndoktor, och det är inte bra för ekonomin. Därför är\r\ndet viktigt att framhålla att ett husläkarsystem skall\r\nvara frivilligt, både för läkarna och för patienterna.\r\nDen läkare som jag nämnde har nämligen fått ett\r\nanbud att om han accepterar anslutning till ett\r\nhusläkarsystem, kommer han att få stanna kvar.</pre><pre>Herr talman! Det var inte på det sättet ett\r\nhusläkarsystem skulle användas.</pre><pre>Avslutningsvis vill jag fråga statsrådet Bo Könberg\r\nom vi kan få hjälp med att implementera de vackra\r\ntankar som redovisas i regeringsförklaringen. Tack.</pre><pre>(Applåder)</pre><pre>Anf. 47  GUDRUN SCHYMAN (v):</pre><pre>Herr talman! Johan Brohult levererade en\r\nintressant betraktelse över elefanterna. Det finns\r\nett afrikanskt ordspråk som säger att när de stora\r\nelefanterna slåss, så bryts gräset, men också när de\r\nälskar. Under den förutvarande regeringen talade\r\nmånga om stora elefanter och att gräset bröts. Nu\r\nfinns det en ny regering, också med många\r\nelefanter som kanske mer eller mindre älskar\r\nvarandra. Det som dessa elefanter har gemensamt\r\när att de är av manligt kön och också har hög lön.\r\nDet är ofta en väldigt dålig kombination, om man\r\nvill genomföra någonting som gör att gräset inte\r\nbryts, så att gräsrötterna, dvs. vi människor, får\r\nleva och växa fritt.</pre><pre>Förhållandet är väl ungefär detsamma inom de\r\noffentliga verksamheter som har att göra med vård\r\noch omsorg, tyvärr. Det är hierarkiska\r\norganisationer med män i toppen. Kvinnorna, som\r\nutför arbetet, finns i botten av organisationerna.\r\nDe har för litet att säga till om och för litet lön.\r\nDetta är en av de stora anledningarna till att det\r\nfinns missförhållanden. Jag tror inte att man\r\nkommer till rätta med dessa genom privatiseringar.</pre><pre>Det här är en diskussion som väldigt mycket\r\nhandlar om både lön och kön. Det är nämligen\r\nkvinnorna som är välfärdens stötdämpare. Om\r\nvälfärden inte fungerar, är det kvinnorna som får\r\nträda in. När barnomsorgen inte fungerar, är det i\r\növervägande grad vi mammor som får vara hemma.\r\nOm inte äldreomsorgen fungerar, är det vi kvinnor\r\nsom får pussla med våra arbetstider och försöka att\r\npå bästa sätt se till att våra gamla, våra föräldrar får\r\nen värdig tillvaro. Så fort det blir något fel\r\nnågonstans med skolan eller fritids, är det vi\r\nkvinnor som träder in. Dessutom är vi dubbelt\r\nberoende av den offentliga omsorgen. 75 % av oss\r\narbetar där, och vi lägger ner vår själ och vår\r\nambition i detta arbete. Vi har vår utkomst av\r\ndenna vård och omsorg. De kvinnor som inte\r\narbetar där -- t.ex. vi som tillfälligt har lämnat vår\r\nsyssla och ställt oss här i riksdagens talarstol -- är\r\nväldigt beroende av att vård, omsorg, utbildning\r\noch omhändertagande över huvud taget fungerar\r\nväl.</pre><pre>Vi vet nu att det inte fungerar väl, och det gjorde\r\ndet inte heller förra året, före valet. Det har inte\r\nfungerat väl på ganska länge. Jag vill påstå att det\r\nunder hela 80-talet har förts en regeringspolitik,\r\nförst av den socialdemokratiska regeringen och nu\r\nmed ännu större intensitet av den borgerliga\r\nregeringen, som medvetet har plundrat kommuner\r\noch landsting på miljardbelopp, vilket har\r\nomöjliggjort för dem att med en hög ambitionsnivå\r\nunder goda arbetsförhållanden och med bra löner\r\nför de anställda bedriva den vård och omsorg som\r\nkommunerna och landstingen är satta att bedriva.\r\nDenna utveckling fortsätter nu med större\r\nintensitet under parollen ''valfrihetsrevolution''.\r\nDetta tillsammans med lågkunjunktur och\r\narbetslöshet innebär stora påfrestningar i dag för\r\nkommuner och landsting.</pre><pre>Jag är själv socialarbetare och har arbetat inom\r\nkommunal socialvård i nästan 20 års tid. Jag har sett\r\nförändringens vindar blåsa åt fullständigt fel håll.\r\nEtt av dagens stora problem för kommunerna är att\r\nsocialbidragskostnaderna skjuter i höjden. Ändå\r\nhar man ännu så länge bara sett början. Generellt\r\nsett ökar socialhjälpskostnadena med 35--40 % i\r\nkommunerna runt om i landet. Det visar siffrorna\r\nfrån december 1991, som är ungefär desamma för\r\njanuari. Då har ändå inte de utförsäkrade\r\ntillkommit. Kommmunerna kommer att vara\r\ntvungna att betala ut miljardbelopp. Vad händer då\r\nmed övriga verksamheter, när kommunerna inte får\r\nnågon påfyllning av staten, och skattestoppet gör\r\natt man inte kan höja kommunalskatten. Ja, man\r\nfår naturligtvis sänka ambitionsnivån.</pre><pre>Många kommuner sänker nu sina\r\nsocialbidragsnormer. Det skall också eventuellt bli\r\nlagligt möjligt att med hänvisning till kommunernas\r\nekonomi besluta att de inte kan betala ut så mycket\r\ni socialhjälp. Bidraget kommer att ligga under\r\nnormen, det som i dag betraktas som skälig\r\nlevnadsstandard. Man försöker att höja avgifterna\r\ninom barnomsorgen och äldreomsorgen. På\r\nskolans område försöker man införa att eleverna\r\nsjälva skall betala maten, busskort osv.</pre><pre>Jag vill säga till statsrådet att det finns en ny grupp\r\nsocialhjälpstagare som består av ungdomar som\r\ninte kan gå på gymnasiet. Deras föräldrar har inte\r\nråd att betala dessa ungdomars\r\ngymnasieutbildning, eftersom de själva kanske är\r\narbetslösa eller har otillräckliga inkomster och för\r\nhög hyra. Då säger man att det får bli ungdomslag\r\nunder en period. Men sedan blir det arbetslöshet,\r\nsom blir extra betungande om man inte har någon\r\ngymnasieutbildning.</pre><pre>Man har börjat gå tillbaka till fattigvårdstänkandet.\r\nJag är övertygad om att den här s.k.\r\nvalfrihetsrevolutionen som innebär en\r\nprivatisering, en segregering av utbud, där\r\nplånboken får avgöra vem som har möjlighet att\r\ntillgodogöra sig vård och omsorg med bra kvalitet.\r\nDet innebär att också Sverige med raska och\r\nsnabba kliv följer efter i den s.k. europiseringen\r\noch går in i tvåtredjedelssamhället, vilket leder till\r\nökade klyftor mellan fattiga och rika, ökade klyftor\r\nmellan makt och maktlösa. Det är vad vi kan se. Jag\r\nvill gärna ha positiva besked från regeringen om\r\nvad man skall göra åt detta.</pre><pre>Anf. 48  FÖRSTE VICE TALMANNEN:</pre><pre>Jag ber att få erinra om att talmannen i dag på\r\nmorgonen har vädjat om stor återhållsamhet när\r\ndet gäller att begära repliker och om att talarna bör\r\nvinnlägga sig om att hålla sig till den anmälda\r\ntaletiden. Det återstår fortfarande ca 100 talare i\r\nden allmänpolitiska debatten.</pre><pre>Anf. 49  JOHAN BROHULT (nyd) replik:</pre><pre>Herr talman! Trots denna kommentar har jag\r\nbegärt replik, eftersom jag vill framhålla för\r\nGudrun Schyman att jag har upplevt elefanterna på\r\nsjukhusen, och det rör sig inte om några snälla\r\nelefanter, utan det är härskarelefanter som\r\ndominerar de människor -- sjukvårdsbiträden och\r\nkvinnor -- som har dåliga förhållanden inom\r\nvården.</pre><pre>Jag har varit med om att man på ett sjukhus har\r\ninbesparat 50 milj.kr., vilket ledde till att man fick\r\nstänga avdelningar och avskeda vårdpersonal som\r\nutförde ett mycket fint arbete för att hjälpa\r\npatienterna.</pre><pre>Det är dessa elefanter som jag vill ha bort. Om det\r\nfinns direktörer som uppträder som elefanter, skall\r\nockså de bort. Det skall bli ett verkligt\r\nmedbestämmande och en förbättrad sjukvården,\r\nbåde för dem som arbetar inom sjukvården och för\r\npatienterna.</pre><pre>Jag vill här än en gång betona effekterna av det\r\ndubbla huvudmannaskapet. En privatisering ger\r\ninte en försämrad åldringsvård. Problemet när det\r\ngäller åldringsvården är att det finns för få\r\nålderdomshem. Det måste alltså skapas mera\r\nmöjligheter. Vid ett dubbelt huvudmannaskap ser\r\ninte landstinget resp. kommunen mer än sin del av\r\nkostnaden. Kommunen får betala 1 300 kr. per dag\r\nför en patient som ligger inne på akutsjukhusen, om\r\ninte patienten kan placeras på sjukhem.\r\nKostnaderna för en plats på akutsjukhusen är i\r\nsjälva verket över 2 000 kr. Om en privat vårdgivare\r\ngår in och övertar både landstingsbiten och den\r\nkommunala delen, skulle det bli mycket billigare,\r\nmen det blir svårt när man har dubbelt\r\nhuvudmannaskap, eftersom var och en bara ser sin\r\negen bit. Jag hoppas att ÄDEL-reformen skall\r\nkunna lösa en del av dessa problem.</pre><pre>Anf. 50  GUDRUN SCHYMAN (v) replik:</pre><pre>Herr talman! Jag skall inte gå in i detaljer. Jag har\r\ninte arbetat på det sjukhuset. Men jag är ju\r\nmedveten om tendenserna. Såvitt jag förstår är vi\r\növerens om att vi inte skall ha den här typen av\r\nelefanter.</pre><pre>Vi kan väl vara överens om att den typ av elefanter\r\nsom möjligen är värda att värna om är de elefanter\r\nsom finns på Skansen och som i dag är husvilla. Vi\r\nkan kanske hjälpas åt med det.</pre><pre>Anf. 51  Statsrådet BO KÖNBERG (fp):</pre><pre>Herr talman! En god hälso- och sjukvård samt goda\r\nsocialförsäkringar är kanske de viktigaste\r\ngrundpelarna för den generella välfärdspolitiken.\r\nRegeringen har sedan den tillträdde för drygt fyra\r\nmånader sedan föreslagit eller genomfört en rad\r\nåtgärder på dessa områden.</pre><pre>Grundpelare kan inte betraktas isolerade från det\r\nunderlag som stöder dem och håller dem uppe.\r\nUtan en god ekonomi som underlag undermineras\r\nvälfärdens grundpelare. Under 1991 sjönk\r\nproduktionen med över 15 miljarder kronor. I år\r\nväntas den sjunka med ytterligare 3 miljarder\r\nkronor. Årets produktion kommer således att vara\r\n20 miljarder kronor lägre än 1990 års produktion,\r\nräknat i fast penningvärde. Regeringens åtgärder\r\nför att ta Sverige ur den ekonomiska krisen har\r\ndärför i hög grad välfärdspolitiska utgångspunkter.</pre><pre>Att få i gång den ekonomiska tillväxten är\r\nnödvändigt för att man skall kunna klara välfärden.\r\nUtan tillväxt blir det vårt att tillföra vården nya\r\nresurser. Med sjunkande bruttonationalprodukt\r\nblir det t.o.m. svårt att bibehålla de resurser vården\r\nhar.</pre><pre>Utan tillväxt klarar vi i längden inte av att\r\nupprätthålla det nuvarande pensionssystemets\r\nutfästelser och inte heller att förstärka de delar av\r\nsocialförsäkringarna där det i dag är problem med\r\nfinansieringen.</pre><pre>Så länge den gemensamma kakan inte växer eller\r\nt.o.m. krymper behöver förstås varje ny\r\nkostnadskrävande reform betalas genom\r\nmotsvarande besparing inom andra områden. Jag\r\nskall återkomma till detta.</pre><pre>Men också om vi bortser från samhällsekonomins\r\nkrav står det klart att det är nödvändigt med\r\nförändringar inom trygghetssystemen. Problemen\r\nmed socialförsäkringarna är nämligen inte sällan\r\nresultatet av felaktiga strukturer. Låt mig ta det\r\nkanske värsta exemplet. Under fjolåret växte\r\nunderskottet i arbetsskadeförsäkringen med en\r\nhalv miljard kronor i månaden, och vid årsskiftet\r\nhade underskottet ackumulerat till 20 miljarder\r\nkronor. Om inga förändringar sker, kan man\r\nuppskatta det ackumulerade underskottet för 1997\r\ntill 80 miljarder kronor i dagens penningvärde.\r\nRegeringen har nu föreslagit åtgärder i den\r\nbudgetproposition som avlämnades föregående\r\nmånad. Om riksdagen bifaller dessa förslag,\r\nkommer underskottet sannolikt att inte öka under\r\nbudgetåret 1992/93.</pre><pre>Mycket tyder också på att arbetsskadeförsäkringen\r\näven sett ur den försäkrades perspektiv fungerar\r\nilla. Konstruktionen uppmuntrar inte till\r\nrehabilitering. Arbetsskadade riskerar att helt i\r\nonödan slås ut från arbetsmarknaden, vilket leder\r\ntill personliga tragedier.</pre><pre>Som exempel på ett strukturfel inom\r\nsocialförsäkringarna är alltså\r\narbetsskadeförsäkringen ultrapedagogisk --\r\nkostnaderna är astronomiska och växer snabbt,\r\nsamtidigt som själva konstruktionen riskerar att\r\nmer stjälpa än att hjälpa den enskilde.</pre><pre>Också pensionssystemet innehåller inbyggda\r\nproblem som gör att det skulle pocka på vår\r\nuppmärksamhet även under mer gynnsamma\r\nekonomiska omständigheter. Dessa problem\r\nbeskrevs bl.a. av pensionsberedningen, som för\r\ndrygt ett år sedan avlämnade sitt slutbetänkande.\r\nRemisstiden gick ut i höstas. En parlamentarisk\r\narbetsgrupp med representanter från samtliga\r\nriksdagspartier arbetar sedan strax före jul med att\r\ndra upp riktlinjerna för ett förändrat\r\npensionssystem.</pre><pre>Förändringarna skall enligt gruppens direktiv leda\r\ntill att systemet blir mer stabilt än dagens och\r\ndessutom stimulera arbete och sparande, något\r\nsom ju är nödvändigt för tillväxt och därmed också\r\nför tryggare pensioner. Att arbetsgruppen kan\r\nkomma fram till ett förslag som får en bred\r\nuppslutning i riksdagen hör till det mest angelägna\r\nför att utveckla och förbättra den generella\r\nvälfärden i Sverige.</pre><pre>Att de reformer som kan genomföras vid\r\nnolltillväxt antingen inte får kosta något eller\r\nfinansieras genom besparingar på annat är i\r\nlängden djupt otillfredsställande. Grunden för det\r\nmesta av vår välfärd består mindre i en aktiv\r\nfördelningspolitik än i nya resurser från en\r\nexpanderande ekonomi. Det betyder inte att\r\nregeringen inte tagit initiativ till reformer. I vissa\r\nfall finns möjligheter till förbättringar utan att\r\nkostnaderna för den skull behöver öka.</pre><pre>Ett exempel är husläkarreformen. I mitten av 1990-\r\ntalet kommer alla svenskar att ha tillgång till en\r\nhusläkare som de själva valt. På många platser i\r\nlandet pågår arbetet för fullt för att åstadkomma\r\ndetta.</pre><pre>Regeringen kommer under våren att presentera en\r\nrapport som beskriver grunddragen i framtidens\r\nhusläkarsystem. I stort kommer de att sammanfalla\r\nmed de tankar som för snart 17 år sedan framfördes\r\nav folkpartiet liberalerna, Då, som nu, gällde att\r\ndet främst var kontakten mellan vårdgivare och\r\npatient som behövde förbättras inom den annars\r\nofta hyggligt fungerande sjukvården.</pre><pre>De försök med husläkare som hittills genomförts\r\ntyder på att optimisterna haft rätt i mycket. Ett\r\nhusläkarsystem ger nöjdare patienter och nöjdare\r\npersonal utan att sjukvårdskostnaderna behöver\r\nöka. Sannolikt kan ett införande av husläkare leda\r\ntill totalt sett lägre kostnader än om det gamla\r\nsystemet bibehållits. Om ersättningsmodellen för\r\nhusläkare utformas klokt så bör förutsättningarna\r\nockså öka för en bättre tillgång på läkare i hela\r\nlandet.</pre><pre>Långtidssjukskrivningar och förtidspensioner\r\nkostar stora summor pengar och leder ofta till att\r\nden berörda personen inte förmår komma tillbaka\r\ntill arbetslivet. Därför föreslår regeringen i\r\nbudgetpropositionen ytterligare resurser för att\r\nförsäkringskassorna skall kunna köpa\r\nsjukvårdstjänster. Förslaget innebär konkret en\r\nökning av bemyndigandet från nuvarande 500\r\nmiljoner per år till 700 miljoner per år. Allt tyder på\r\natt man på så sätt både kan spara pengar och\r\nåstadkomma en bättre service för de\r\nlångtidssjukskrivna.</pre><pre>Ett annat problemområde inom vården har länge\r\nvarit de långa väntetiderna för några vanliga och\r\nangelägna behandlingar. Det har bl.a. gällt\r\nbehandlig av gråstarr, höftleder och kranskärl.</pre><pre>Väntetiderna har inneburit kostnader för olika\r\nsamhällsorgan och lidande för patienten. Detta är\r\nbakgrunden till den s.k.vårdgarantin, som införts\r\nvid årsskiftet. Den gäller ett tiotal olika\r\nbehandlingar och operationer. Jag vill bl.a. peka på\r\natt läget därmed förbättrats för patienter både med\r\n''spektakulära'' och med mer ''grå'' sjukdomar.\r\nInom ramen för ÄDEL-reformen tillförs\r\nlandstingen ett särskilt statsbidrag på 500  milj.kr.\r\nför i år.</pre><pre>Etableringsfrihet kommer successivt att införas för\r\nläkare och tandläkare. Ersättningssystemet ses\r\növer för att åstadkomma konkurrensneutralitet\r\nmellan privata och offentligt anställda vårdgivare.</pre><pre>Det finns alltså områden där förbättringar är\r\nmöjliga utan att kostnaderna stiger. Detta är ingen\r\ninsikt som vi vunnit sedan vi kom i\r\nregeringsställning, men det är först nu som vi fått\r\nmöjlighet att förverkliga förslag och reformer som\r\ndet socialdemokratiska partiet motsatte sig eller\r\nförhalade.</pre><pre>I några fall var den förra regeringen på väg åt rätt\r\nhåll, även om det tog tid och krävdes mycket\r\növertalning från oppositionen. Jag tänker bl.a på\r\narbetsgivarperioden i sjukförsäkringen. Den\r\nstimulerar företagen till ökade insatser för att\r\nförbättra förhållandena för de anställda.</pre><pre>Men det finns även i regeringspolitiken reformer\r\nsom kostar pengar och som bör få göra så. Det\r\ngäller exempelvis aktiva arbetsmarknadsåtgärder\r\noch det kontanta stödet till de arbetslösa,\r\nförstärkningar för de sämst ställda pensionärerna\r\noch förbättringar för människor som lever i det\r\nglömda Sverige.</pre><pre>Inom handikappområdet föreslår regeringen\r\nförstärkningar som är större än på flera decennier,\r\nreformer som socialdemokraterna inte orkade med\r\nens under 80-talets långa och intensiva\r\nhögkonjunktur.</pre><pre>Reformer som dessa måste få kosta. Få saker är lika\r\nviktiga som förbättringar för dem i vårt samhälle\r\nsom har det svårast. Insatserna måste betalas av alla\r\noss vars problem är mer uthärdliga. Det är mot den\r\nbakgrunden som regeringen föreslår att\r\nmöjligheterna att få delpension skall avskaffas och\r\natt de två första dagarna i en sjukperiod inte skall\r\nberättiga till ersättning.</pre><pre>Utan dessa besparingar--eller andra som ger lika\r\nmycket--kommer vi inte att kunna genomföra\r\nnågra kostnadskrävande reformer. Principen bör\r\nvara att huvudsakligen friska människor som har ett\r\narbete att gå till får avstå till de sämst ställda\r\npensionärerna, de arbetslösa och de handikappade.</pre><pre>När det gäller planerna på två karensdagar har\r\nprotesterna varit många och ofta uppbackade av\r\nlandets starkaste intresseorganisationer.\r\nRegeringen lyssnar förstås på sakargument, men\r\nlåter sig inte påverkas av annonser och affischer\r\nmed missvisande eller direkt felaktiga påståenden.\r\nGoda argument blir inte sämre av att de förs fram\r\nav enskilda debattörer, och usla argument blir inte\r\nbättre för att de framförs av stora och mäktiga\r\norganisationer. En bra regering skall stå för\r\nallmänintresset. Den skall inte gå i särintressens\r\nledband.</pre><pre>Regeringens planer kvarstår på att föreslå\r\nriksdagen att fr.o.m. 1993 införa två karensdagar i\r\nsjukförsäkringen i stället för den nuvarande\r\nordningen med nedsatt ersättning till 75 % de första\r\ntre dagarna.</pre><pre>I de inlägg som hittills förekommit i debatten har\r\nföreträdare för de tre oppositionspartierna\r\nbehandlat olika delar av den sociala\r\nvälfärdspolitiken. I Birgitta Dahls inlägg, som i\r\nhuvudsak handlade om Uppsala, finns det säkert en\r\nhel del av värde att ta vara på i den fortsatta\r\ndebatten. Hon har dock valt att diskutera\r\nsituationen i en kommun, sin egen hemkommun,\r\nsnarare än de allmänna frågor som avgörs i den här\r\nriksdagen och som samtliga ledamöter har lättare\r\natt diskutera. Det jag erinrar mig om Uppsala\r\nkommun är att den fram till helt nyligen har styrts\r\nav partikamrater till Birgitta Dahl tillsammans med\r\nmiljöpartiet, om jag inte minns alldeles fel. De\r\nekonomiska problemen i Uppsala har möjligen\r\nnågot att göra med vem som har bestämt de senaste\r\nåren.</pre><pre>Johan Brohult ställde en direkt fråga till mig om\r\nregeringen vill vara med och implementera\r\nregeringsförklaringen, om jag uppfattade frågan\r\nrätt. Det är självklart att regeringen implementerar\r\nregeringsförklaringen och kommer att fortsätta att\r\ngöra detta.</pre><pre>Gudrun Schyman visade sig vara väl underkunnig\r\nom elefanternas strids- och kärleksliv. Men hon vill\r\nockså diskutera den för riksdagen sannolikt\r\nviktigare frågan om situationen ute i kommuner\r\noch landsting och den servic som våra medborgare\r\nkan få. Det är förstås lätt att instämma i det som\r\nGudrun Schyman konstaterar, att om\r\nbarnomsorgen och äldreomsorgen är bristfällig så\r\ndrabbar det förstås barn, ungdomar och äldre, men\r\ndet drabbar också i första hand kvinnorna i vårt\r\nsamhälle.</pre><pre>Det är nu på gång en utveckling inom sjukvården i\r\nriktning mot mer valfrihet och mer konkurrens. Vi\r\nser det som en huvuduppgift att bidra till en sådan\r\nutveckling.</pre><pre>Inom socialförsäkringsområdet genomförs en rad\r\nförändringar som syftar till att förbättra\r\ntrygghetssystemen. Dessa två huvuduppgifter på\r\ndet sociala fältet kommer regeringen att\r\ngenomföra. Sedan är det en annan sak om alla\r\ninslag inte applåderas av dem som helst vill slippa\r\nvälja mella olika goda ting.</pre><pre>Anf. 52  BIRGITTA DAHL (s) replik:</pre><pre>Herr talman! Jag valde att i dag exemplifiera ur\r\nverkligheten hur den politik som regeringen och de\r\nnya kommunledningarna runt om i landet bedriver\r\nslår. Jag tror att det är oerhört viktigt att vi vet vad\r\nvi talar om. Jag har god erfarenhet från min egen\r\nhemkommun, men också av förhållandena ute i\r\nlandet. Jag reser nu i landet och gör\r\nsyneförrättningar. Jag kommer att envisas med att\r\nfortsätta att påminna om verkligheten, som jag\r\ngjorde om Helsingborg strax före jul och som jag\r\ngjorde i dag om Uppsala.</pre><pre>Det råkar dess värre vara så att min hemkommun i\r\ndag utgör ett av de mest tydliga exemplen på vad\r\nborgerlig politik i verkligheten betyder för\r\nvälfärden. Under de senaste 30 åren har Uppsala\r\nstyrts av borgare nästan hela tiden.\r\nSocialdemokraterna har haft ansvaret under\r\nkortare perioder. Grunden till dagens elände lades\r\nnär borgarna kom tillbaka efter en kort\r\nsocialdemokratisk period 1985. De sänkte skatten\r\nmed en krona utan att anpassa kommunens\r\nverksamhet. I stället länsade man dess fonder och\r\nförstörde dess ekonomi. Det är verkligheten.</pre><pre>Flera av mina kolleger kommer att belysa olika\r\naspekter på välfärdspolitiken. Vi socialdemokrater\r\nanser att det är utomordentligt viktigt att utveckla\r\nvälfärden, att -- om Johan Brohult så vill -- angripa\r\nelefanterna för att verkligen se till att innehållet,\r\nkvaliteten och verksamheten blir bra och att\r\nresurserna räcker till mer nyttigheter för\r\nmänniskor. Det kan man inte göra om man för en\r\nkonfrontationspolitik. Det gör man i kommun efter\r\nkommun och avskedar de anställda i stället för att\r\nförsöka utveckla verksamheten med hjälp av dem\r\noch med hjälp av dem som behöver verksamheten.\r\nDet kan man inte göra om man för en så orättfärdig\r\npolitik att arbetslösa människor, sjuka människor,\r\nbarnfamiljer och gamla skall betala\r\nskattesänkningar för rika.</pre><pre>Det verkar som om avskaffandet av delpensionen\r\noch karensdagarna på en gång skall betala de\r\nskattesänkningar och nya reformer ni genomförde i\r\nhöstas utan täckning. Jag lade märke till att Bo\r\nKönberg åter gjorde kopplingen till\r\nhandikappreformen, karensdagarna och\r\ndelpensionen. Är det korrekt att det är de sjuka och\r\nde gamla som skall betala det?</pre><pre>Anf. 53  Statsrådet BO KÖNBERG (fp): Herr\r\ntalman! Jag tycker inte att det är det minsta\r\nfelaktigt att exemplifiera utifrån verkligheten. Jag\r\nhoppas att Birgitta Dahl insåg att det inte var det\r\njag sade. Jag påpekade bara att det kan vara svårt\r\natt föra en debatt mer i detalj om\r\nUppsalaförhållanden här i kammaren.</pre><pre>Jag noterar dessutom att jag tydligen hade rätt i\r\nbedömningen och påståendet att det hade varit ett\r\nbetydande inflytande från socialdemokraterna i\r\nUppsala under de gångna tre åren, dvs. under den\r\nsenaste perioden. Då kan vi väl lägga den frågan åt\r\nsidan.</pre><pre>Den större och viktigare frågan är förstås\r\nutvecklingen av välfärden. Birgitta Dahl och jag\r\nhar tidigare haft tillfälle att diskutera kopplingen\r\nmellan välfärd och välstånd. Det är den kopplingen\r\nsom hon nästan aldrig vill diskutera. Hennes inlägg\r\när helt och hållet frikopplade från den ekonomiska\r\nsituationen i landet. Ingen som hör Birgitta Dahl\r\ndiskutera de här frågorna här i kammaren kan tro\r\natt hon gör det i ett samhälle där vi har en\r\nsjunkande bruttonationalprodukt. De brister som\r\nfinns i samhället efter den 4 oktober, oavsett om de\r\nfanns där före den 4 oktober eller inte, är för\r\nBirgitta Dahl bara ett tecken på en borgerlighet\r\nsom vill djävlas med medborgarna i det här landet.</pre><pre>Jag är inte speciellt oroad över den agitationen, om\r\nBirgitta Dahl vill fortsätta med den. Jag tror att\r\nmycket få medborgare i vårt land kommer att\r\nkänna igen sig i den.</pre><pre>Till sist undrade Birgitta Dahl om\r\nhandikappreformen. Även om det känns\r\nmotbjudande är det så att man måste välja här i\r\nlivet. Den här kammaren eller regeringen\r\ndisponerar inte över obegränsade resurser. Därför\r\nmåste man välja. För oss är det viktigare att\r\ngenomföra en reform för de handikappade, för dem\r\nsom har det svårast i vårt land, än att slå vakt om\r\nexempelvis en mycket låg självrisk i\r\nsjukförsäkringen. Birgitta Dahl kan göra en annan\r\nvärdering, och om det är så att vi gör olika\r\nvärderingar är det bara bra för den svenska\r\ndemokratin att de redovisas så tydligt som möjligt.</pre><pre>Anf. 54  BIRGITTA DAHL (s) replik:</pre><pre>Herr talman! Jag fick alltså bekräftat att regeringen\r\nnu har återvänt till att göra den här kopplingen. Det\r\när de sjuka och de gamla som skall betala\r\nhandikappreformen. Det accepterar inte\r\nhandikapprörelsen själv. Man har enigt protesterat\r\nmot detta. Vi socialdemokrater accepterar det\r\nsjälvfallet inte. Det rätta sättet att klara det här, och\r\nbudgetunderskottet, borde vara att dra tillbaka de\r\nskattesänkningar som regeringen har genomfört\r\noch som bara ökar orättvisorna i samhället och inte\r\npå något sätt befrämjar tillväxten.</pre><pre>Vad som hänt efter den 4 oktober är att regeringen\r\nhar vidtagit en rad åtgärder som både förstör\r\nekonomin och förutsättningarna för tillväxt och\r\nökar arbetslösheten. Vårt budgetalternativ är 4\r\nmiljarder bättre netto sedan vi har satsat 7\r\nmiljarder på insatser för att skapa jobb och för att\r\nupprätthålla välfärden. Vårt alternativ visar att\r\nCarl Bildts enda väg inte bara är orättfärdig utan\r\nockså helt onödig. Vårt altenativ befrämjar\r\nsysselsättning och tillväxt samtidigt som vi kan se\r\ntill att klara jobben, rättvisan och välfärden. Detta\r\när skillnaden.</pre><pre>Anf. 55  Statsrådet BO KÖNBERG (fp)\r\nreplik:</pre><pre>Herr talman! Jag skall göra ett försök till när det\r\ngäller frågan om reformer och resurser för\r\nreformen. Om man bestämmer sig för en reform\r\nhar man inte lika god råd med en annan reform.\r\nDet känns förstås jobbigt att det skall vara så. Men\r\ndet här är ju inte en debatt i en studentkår, i ett\r\nungdomsförbund eller någon klubb av den typen,\r\nutan det är en debatt i Svea rikes riksdag, en riksdag\r\nsom har att fälla avgöranden i stora och viktiga\r\nfrågor. Vi måste då prioritera, och politik handlar i\r\nstor utsträckning om prioriteringar. Skillnaden\r\nmellan olika partier ligger ofta i deras skilda sätt att\r\nprioritera, och vi redovisar våra prioriteringar.</pre><pre>I frågan om den ekonomiska politik som\r\nsocialdemokraterna har föreslagit i riksdagen har ni\r\nnu efter valet övergett den ekonomiska politik som\r\nni förde i våras, till förmån för en mycket\r\ntraditionell oppositionspolitik, som är baserad på\r\nförhoppningen att man genom en överbryggning\r\nskall kunna klara de ekonomiska problemen i\r\nSverige. Den ekonomiska politiken kan man\r\nopponera på, men man kan inte regera på den.</pre><pre>Förste vice talmannen anmälde att Birgitta Dahl\r\nanhållit att till protokollet få antecknat att hon inte\r\nägde rätt till ytterligare replik.</pre><pre>Anf. 56  GUDRUN SCHYMAN (v) replik:</pre><pre>Herr talman! Jag noterade att Bo Könberg\r\ninstämde i mitt första inlägg vad gäller att det är\r\nkvinnorna som är välfärdens stötdämpare och att\r\ndet är kvinnorna som förlorar på den politik som i\r\ndag förs.</pre><pre>Det som jag konkret frågade var: Vad tycker\r\nregeringen att man nu skall göra ute i\r\nkommunerna? Hur har ni tänkt möta den situation\r\nsom uppstår när man drar in pengar från\r\nkommunerna och samtidigt säger att de inte får\r\nhöja sina skatter? Samtidigt lägger ni över en rad\r\nnya uppgifter på kommunerna, vilket utökar deras\r\nverksamhet.</pre><pre>Den politik som regeringen för medverkar till att\r\nöka arbetslösheten. Växande skaror måste nu\r\nbeställa tid hos socialbyrån för att få pengar.\r\nSocialbidragskostnaderna ökar, och man måste\r\nbörja skära ned på annat i kommunerna. Det här\r\nblir en rundgång som ökar klyftorna i samhället.\r\nDet var poängen med mitt inlägg.</pre><pre>Jag frågade i all vänlighet: Vad tänker regeringen\r\ngöra åt det här? Talet om ''ökad tillväxt'' och ''utan\r\ntillväxt ingen välfärd'' låter mycket trevligt, men\r\nnär man säger ''utan tillväxt ingen välfärd'' måste\r\nman definiera dels vad tillväxt är, dels vad välfärd\r\när. Det finns en konstruktiv och produktiv tillväxt,\r\noch det finns en destruktiv tillväxt.</pre><pre>Välfärd kan vidare betyda olika saker beroende på\r\nvem man är. En generell välfärd måste innebära att\r\ntillväxten fördelas på ett sådant sätt att den\r\nekonomiska politiken är socialt anständig och inte\r\nleder till ökade klyftor mellan olika grupper i\r\nsamhället. Jag menar att den politik som förs i dag\r\nfaktiskt gör det. Också den politik som\r\nsocialdemokraterna förde gjorde det, men jag\r\nmenar att den nuvarande regeringen är ännu mera\r\naktiv i sina ambitioner att se till att klyftorna\r\nfaktiskt ökar.</pre><pre>Ett exempel på detta är att man genomför reformer\r\ngenom att ta från andra utsatta grupper. Det är,\r\nprecis som Birgitta Dahl sade, de sjuka och gamla\r\nsom t.ex. skall bekosta reformerna inom\r\nhandikappområdet. Man ställer svaga grupper mot\r\nvarandra. Det är inte att föra en socialt anständig\r\npolitik.</pre><pre>Om Bo Könberg hade en bättre helhetssyn på\r\nregeringens politik, skulle han ställa olika områden\r\ninom den ekonomiska politiken mot varandra, t.ex.\r\nförsvarsnedrustning mot social upprustning. Hur\r\nkan det komma sig, mot bakgrund av den\r\nsäkerhetspolitiska utveckling som vi har, att\r\nförsvaret i dessa tider av arbetslöshet och\r\nhårdnande ekonomi är nästan det enda som skall få\r\nökade anslag? Samtidigt får vi åse en social\r\nnedrustning.</pre><pre>Detta måste vara fullständigt vansinnigt och kan\r\ninte bero på något annat än elefanterna som sitter i\r\nledningen för det militärindustriella -- kommunala\r\nkomplexet. Försvarsindustrins företrädare har\r\nockså sina förgreningar in i regeringen. Detta är\r\ninte socialt anständigt.</pre><pre>Anf. 57  Statsrådet BO KÖNBERG (fp):</pre><pre>Herr talman! De som till skillnad från Gudrun\r\nSchyman lyssnade på vad jag sade hörde att jag\r\ninstämde i att om vi har en dålig barnomsorg och\r\nen dålig äldreomsorg, drabbar det förutom de äldre\r\noch barnen, som skall ha omsorgen, också i hög\r\ngrad kvinnorna i vårt land. Så långt är jag och\r\nGudrun Schyman överens.</pre><pre>Däremot har jag förstås inte alls den bild av vårt\r\nland som Gudrun Schyman nu liksom tidigare vill\r\nsprida, nämligen att vårt samhälle raskt är på väg\r\nmot att bli något slags tvåtredjedelssamhälle. Den\r\nsom vill veta regeringens uppfattning om den\r\ngenerella välfärdspolitiken kan till att börja med\r\nläsa inledningen till socialdepartementets bilaga till\r\nårets budgetproposition, där jag tror att vi på ett\r\nrelativt hyggligt sätt har utvecklat vår syn på vikten\r\nav en generell välfärdspolitik.</pre><pre>Gudrun Schymans fråga till mig gällde\r\nkommunernas ekonomi. Den kommunala\r\nekonomin i vårt land är förstås inte frikopplad från\r\nlandets ekonomi. Den beskrivning som Gudrun\r\nSchyman ger av hur man under\r\nsocialdemokraternas regeringstid har utplånat\r\nkommunerna kan man förstås diskutera, men det\r\nkan jag väl överlåta till Gudrun Schyman och\r\nBirgitta Dahl.</pre><pre>I finansplanen redovisas ett förslag om att\r\nkommunerna och landstingen för 1993 skall ha\r\nsamma reala ekonomiska resurser som för 1992.\r\nJag tycker att det är beklagligt, eftersom jag gärna\r\nskulle se att vi kunde ge sjukvård och äldreomsorg\r\nökade resurser. Jag hoppas att kommuner och\r\nlandsting kommer att prioritera på det viset, men i\r\nregeringens planer skisseras en oförändrad nivå för\r\nden totala kommunsektorn. Det kanske kan\r\nnämnas, eftersom Gudrun Schyman försökte ge en\r\ndelvis annorlunda bild.</pre><pre>Gudrun Schyman tog också upp sambandet mellan\r\ntillväxt och välfärd. Jag är inte säker på att vi är\r\növerens på den punkten. Jag har några gånger från\r\nkammarens talarstol sagt: Utan tillväxt inget\r\nvälstånd, och utan välstånd inte så stora\r\nmöjligheter till välfärd. Välstånd är förstås inte\r\ndetsamma som välfärd. Välstånd har att göra med\r\nhur mycket man har totalt sett av varor och tjänster\r\ni ett land, medan välfärd handlar om mycket annat,\r\nbl.a. det som är föremål för detta avsnitt av den\r\nallmänpolitiska debatten.</pre><pre>Gudrun Schyman kan väl nu eller senare\r\nåterkomma till den destruktiva tillväxt som vi inte\r\nvill ha. Det som vi just nu har är en destruktiv\r\nminskning av vår förmåga att producera. Det gäller\r\nsåväl 1991 som i år.</pre><pre>Till sist beträffande frågan om försvaret: Visst kan\r\nman diskutera på vilken nivå försvarsanslaget skall\r\nligga. Jag skulle dock om jag vore Gudrun Schyman\r\noch företrädde vänsterpartiet, f.d. vänsterpartiet\r\nkommunisterna, i något försiktigare ordalag\r\ndiskutera försvarsfrågorna.</pre><pre>Anf. 58  GUDRUN SCHYMAN (v) replik:</pre><pre>Herr talman! Det sista förstod jag inte alls. Vi har\r\nunder en lång rad av år krävt minskningar av\r\nanslagen till det svenska militära försvaret och\r\nstopp för JAS-projektet. Det känner kanske Bo\r\nKönberg inte till, men så är det.</pre><pre>Jag menar faktiskt att situationen för kvinnorär\r\nbrydsam, Bo Könberg. Det är inte bara fråga\r\nomom, utan detär på det viset. En sådan verklighet\r\ngäller de kvinnor som i dag inte kan få\r\nbarnomsorgsplats därför att ett flertal kommuner\r\nhar förklarat att man inte ger barnomsorg förrän\r\nbarnet är ett och ett halvt år -- trots ett enhälligt\r\nbeslut i riksdagen om full behovstäckning.\r\nRegeringspartierna är i dag inte alls villiga att\r\nlagstifta om att detta blir verklighet. Detär så att\r\nkvinnor får stanna hemma på grund av detta -- här\r\nfinns inte någotom.</pre><pre>När det blir arbetslöshet inom kommuner och\r\nlandsting är det kvinnor som drabbas. När man drar\r\nned på service och tillgänglighet, höjer avgifter osv.\r\när det kvinnor som drabbas. Det är verkligheten --\r\nhär finns ingetom.</pre><pre>Jag tycker inte att det är ointressant att dra\r\nparalleller mellan regeringens olika\r\nverksamhetsdelar och ministerposter. Jag tycker att\r\nman kan kräva av en regering år 1992 att den skall\r\nha en sådan helhetssyn, ett så civiliserat tänkande\r\noch socialt anständigt ansvar att den faktiskt gör\r\növerväganden mellan de olika utgiftsposterna i\r\nbudgeten. Ni kan ju inte vara satta att enbart\r\nförsvara ert eget revir. Det vore beklagligt om man\r\ninte i regeringen förde diskussioner där man väger\r\nde olika områdenas vikt och prioriterar inte bara\r\ninom de svaga grupperna utan totalt i samhället.\r\nJag tycker att det vore en självklarhet i ett sådant\r\nhär läge.</pre><pre>Sådana här frågor förs fram av många kvinnor som\r\ndrabbas av felprioriteringen. Vi säger: Stoppa JAS-\r\nprojektet! Det pågår en miljardrullning till det\r\nsvenska militära försvaret som är oanständig i ett\r\nläge när det pågår en social nedrustning. Det går\r\ninte att kombinera en militär upprustning med en\r\nsocial nedrustning. Det är oanständig politik. Jag\r\ntror t.o.m. att det finns kvinnor i regeringen som\r\nmed kraft hävdar detta, men som har drabbats av\r\nde elefanter som vi har talat litet grand om i dag.</pre><pre>Anf. 59  Statsrådet BO KÖNBERG (fp):</pre><pre>Herr talman! Jag förstår inte varifrån Gudrun\r\nSchyman har fått tanken att vi i regeringen inte\r\nskulle diskutera olika ämnesområden mot\r\nvarandra. Självfallet gör vi det. Allt det som jag har\r\ntalat om handlar om prioriteringar. Vi måste väga\r\nalla anslag och alla sektorer mot varandra. Jag\r\ndiskuterar för min del inte enbart de frågor som jag\r\nhar den direkta föredragningsskyldigheten för i\r\nregeringen.</pre><pre>När det gäller helhetssynen redovisas i den budget\r\nsom framlagts i januari vad som händer med statens\r\nutgifter på det sociala området från detta budgetår\r\ntill nästa budgetår. Om Gudrun Schyman har läst\r\nden vet hon att kostnaderna ökar i\r\nstorleksordningen 14 miljarder, från något mindre\r\nän 200 miljarder till något över 300 miljarder.</pre><pre>Detta är en ökning även i fasta termer. Det sociala\r\nområdet får inte minskade resurser. Gudrun\r\nSchyman kan resa sig hur många gånger hon vill i\r\nriksdagens bänkar och hävda att det pågår en social\r\nnedrustning. Pengamässigt är det inte så. Det beror\r\ni stor utsträckning på att utgifterna på\r\npensionssidan ökar kraftigt. Ett av de områden som\r\nfår kraftigt ökade resurser är förstås det sociala\r\nfältet.</pre><pre>Talmannen anmälde att Gudrun Schyman anhållit\r\natt till protokollet få antecknat att hon inte ägde\r\nrätt till ytterligare replik.</pre><pre>Anf. 60  JOHAN BROHULT (nyd) replik:</pre><pre>Herr talman! Jag vill tacka så mycket för beskedet\r\nangående regeringsförklaringen. Jag hoppas att det\r\ninnebär etableringsfrihet för läkare i stället för att\r\ndet skall uppstå en situation där tillstånden säljs för\r\nlika stora belopp som lägenheter säljs på svarta\r\nbörsen.</pre><pre>När det gäller elefanterna förnekar jag bestämt att\r\njag skulle åstadkomma en ökad konfrontation\r\nmellan olika grupperingar i samhället och inom\r\nolika vårdsektorer. Tvärtom åstadkoms en minskad\r\nkonfrontation genom att billigare och bättre\r\nalternativ skapas, antalet arbetstillfällen ökar,\r\narbetslösheten minskar, och de kvinnor som inte\r\nhar arbete får möjlighet att få betalt för det arbete\r\nde utför.</pre><pre>Anf. 61  Statsrådet BO KÖNBERG (fp)\r\nreplik:</pre><pre>Herr talman! Som det framgår av\r\nregeringsförklaringen skall det under\r\nmandatperioden successivt införas\r\netableringsfrihet för läkare. Det kommer också att\r\nske på tandläkarområdet.</pre><pre>En fråga som kommer att diskuteras i de\r\nsammanhangen är ersättningssystemen, dvs.\r\ntaxorna.</pre><pre>Jag fick intrycket av Johan Brohults inlägg att han\r\nsåg frågorna frikopplade från varandra. Det gör\r\ninte regeringen.</pre><pre>Anf. 62  STEN SVENSSON (m):</pre><pre>Herr talman! Allt är inte välbeställt inom svensk\r\nvård och omsorg. Det finns många goda sidor, där\r\nvi har uppgiften att värna och vidareutveckla dessa.\r\nMen vi har också skyldigheten att rätta till det som\r\ngått snett. Många rapporter har berättat om att\r\nsvårt sjuka inte får vård i tid.</pre><pre>Alla märker och oroas av bristen på institutioner --\r\nfrån servicehus och ålderdomshem till sjukhem och\r\nsjukhus. Så har det blivit som en följd av\r\nmodeflugan att ''riva institutionerna''.</pre><pre>Mellan 1982 och 1990 minskade antalet platser på\r\nålderdomshemmen med över 30 %, samtidigt som\r\nantalet personer över 80 år, de som främst skulle\r\nbehöva plats på ålderdomshem, ökade med 24 %.\r\nDet har varit en medveten socialdemokratisk\r\npolitik, som ändrades först efter våra protester\r\n1988 -- och då var det för sent.</pre><pre>Dessutom är det allvarligt att konstatera att antalet\r\npersoner i hemtjänsten bara ökat med 19 % mellan\r\n1970 och 1990, samtidigt som antalet personer över\r\n65 år ökat med 28 %. Vi skall ha dessa siffror i\r\nminnet när kommunerna nu tar över\r\näldreomsorgen från landstingen.</pre><pre>Alternativen till institutionerna måste vara\r\nutvecklade och finnas tillgängliga om en\r\navinstitutionalisering skall vara möjlig att\r\ngenomföra. Vi har noterat en motsvarande\r\nutveckling för de psykiskt störda. Flera tusen har\r\ningen bostad att återvända till efter sjukhusvården.\r\nHemtjänsten klarar inte att ge tillräckligt stöd.</pre><pre>Det förefaller som om den psykiatriska vården inte\r\nhar insett nödvändigheten av eller saknat förmåga\r\natt förmedla de psykiskt stördas behov av hjälp\r\nutanför insitutionerna. De ansvariga kommunerna\r\nsaknar generellt sett kunskaper om behoven av\r\nbostäder och sysselsättning. Kommunerna saknar\r\nt.o.m. beredskap när behoven aktualiseras.</pre><pre>I dagens Sverige är det ideella organisationer som\r\ngör de största insatserna för dessa glömda\r\nmedborgare, dvs. för hemlösa f.d. mentalpatienter.</pre><pre>Slutsatsen är uppenbar: Det behövs ett nytänkande\r\ninom vård och omsorg för att den enskildes behov\r\nskall kunna sättas i centrum och för att kunna\r\ngarantera vård och omsorg i tid. Förändringar är\r\nnödvändiga!</pre><pre>Mot den bakgrunden hälsas regeringsförklaringens\r\nsignaler om en bred översyn av sjukvårdens\r\norganisation och finansiering med stor\r\ntillfredsställelse. Detsamma gäller vårdbidraget\r\noch beskedet om att handikapputredningens\r\nförslag i allt väsentligt skall genomföras. Det är bra,\r\nBo könberg, att allt detta skall göras!</pre><pre>En ökad samordning mellan sjukvård och\r\nsjukförsäkring kan ge grund för en förnyelse av\r\nsjukvårdens finansieringsreformer. I det\r\nsammanhanget är det särskilt viktigt att\r\nförutsättningarna att införa en allmän obligatorisk\r\nsjukvårdsföräkring prövas.</pre><pre>En sådan reform är enligt min mening ett bra sätt\r\natt tillförsäkra patienten en reell valfrihet, dvs. att\r\npengarna följer patienten. För att klara detta måste\r\nman skilja på huvudmännens roller som finansiär\r\noch producent.</pre><pre>Monopolsituationen måste brytas, inte enbart\r\norganiseras om. Finansieringsansvaret måste bli\r\nsammanhållet och skilt från verksamhetsansvaret.\r\nHuvudmannaskapet, i bemärkelsen ansvaret för att\r\nerforderliga resurser finns, skall vara\r\nsammanhållet. Verksamheten, däremot, skall\r\nkunna bedrivas av många olika vårdgivare.</pre><pre>Det är de äldres och de sjukas villkor som skall\r\nforma vården och omsorgen. Det ligger en stor\r\ntryghet i att kunna utöva ett eget val, och det kräver\r\nen ändrad syn på vad som ligger i begreppet\r\nhuvudmannaskap. I dag betyder det att landstinget\r\noch kommunen finansierar och i egen regi\r\nproducerar vård eller omsorg. Huvudmannaskapet\r\nborde i stället ses som ett yttersta ansvar för att alla\r\nhar tillgång till nödvändig vård eller omsorg. Men\r\nverksamheten skall kunna bedrivas av många olika\r\nvårdgivare på lika villkor.</pre><pre>Med utgångspunkt från ett system med gemensam\r\nfinansiering bör i stället utbetalningen av det\r\noffentliga stödet i betydligt högre grad följa de val\r\nsom individerna själva gör i egenskap av\r\nkonsumenter av sociala tjänster.</pre><pre>Ett självklart inslag i en politik för avreglering av\r\nden offentliga sektorn är att bidragsvillkor m.m.\r\nutformas så att de uppmuntrar tillkomsten av\r\nprivata alternativ. Vi vill därför att enskilda\r\nalternativ inom exempelvis barnomsorg, sjukvård,\r\näldreomsorg m.m -- och även utbildningsområdet --\r\nskall få samma ekonomiska villkor som kommunala\r\nalternativ.</pre><pre>Detta leder inte bara till mer konkurrens och ökad\r\nvalfrihet, utan öppnar också för nyföretagande\r\ninom ett brett område av tjänster där småföretag\r\nbör ha särskilt stora möjligheter att kunna vara med\r\noch tillfredställa konsumenternas framtida behov\r\noch önskemål.</pre><pre>För dem som är verksamma inom vård --och\r\nomsorgssektorn innebär förekomsten av alternativ\r\nbåde att möjligheterna att starta eget blir avsevärt\r\nstörre och att de som förblir anställda får flera\r\narbetsgivare att välja mellan. Erfarenhetsmässigt\r\nleder det också till en positiv utveckling av\r\narbetsvillkoren.</pre><pre>Vård och omsorg måste kunna bedrivas av många\r\nolika vårdgivare. Enskild och offentlig verksamhet\r\nbör komplettera varandra i ett\r\nkonkurrensförhållande. Med ökad konkurrens om\r\npatienterna följer också högre kvalitet på vård och\r\nomsorg. Alla vårdgivare måste ges möjlighet att\r\nbedriva sin verksamhet på likvärdiga och rättvisa\r\nvillkor. Det avgörande steget är således att bryta\r\nvårdmonopolet. Då skapar vi förutsättningar för en\r\nreell valfrihet, och då kommer den enskilde\r\npatienten och dennes behov att sättas i centrum.</pre><pre>Anf. 63  ULLA ORRING (fp):</pre><pre>Herr talman! För oss liberaler är utgångspunkten\r\nalla människors lika värde. Därför bygger vi in i\r\nbegreppet välfärdsstaten värderingar om\r\nsolidaritet, medmänsklighet och viljan att\r\ngemensamt lösa problem.</pre><pre>Vi lever under vår levnadscykel under olika\r\nbetingelser med olika behov.</pre><pre>För dem som exempelvis är handikappade, födda\r\nmed skador eller senare under livet råkat ut för\r\nskador som leder till livslångt handikapp, behövs\r\nsärskilda insatser. Det är den grupp vi liberaler\r\nkallar ''de glömda''.</pre><pre>Välfärdsstaten är i dag utsatt för flera hot -- inte\r\nminst ekonomiska. Men vi måste i vårt land\r\ngemensamt lösa dessa frågor och tillsammans ta\r\nhand om dem som tillfälligt eller mer långsiktigt\r\nbehöver hjälp och stöd. Inte minst\r\nhandikapputredningen visar på flera och eftersatta\r\nbehov under årens lopp. Jag är glad över att\r\nregeringen prioriterar handikappfrågorna.\r\nStatsrådet Könberg har utvecklat hur regeringen\r\nskall gå till väga.</pre><pre>Jag tänkte i mitt anförande uppehålla mig mer vid\r\nfrågan om barnen och de äldre.</pre><pre>Herr talman! Det har av tradition ansetts att barn\r\nhar skydd genom sin familjetillhörighet. Det är\r\nockså först under vårt århundrade som skydd av\r\nbarn har blivit reglerat i lag. Förbud mot aga\r\ntillkom så sent som på 70-talet, och jag minns\r\nmycket väl den upprörda debatt som föregick det\r\nbeslutet. Många ifrågasatte behovet.</pre><pre>Vi vet att många föräldrar inte klarar av att bära\r\nansvaret för sina barn. Upprörande fall av\r\nbarnmisshandel och sexuella övergrepp har\r\nförekommit. När barn far illa finns oftast\r\nbrottslighet och missbruk med i bilden. Vi kan inte\r\nhelt förlita oss på att andra skall ta hand om\r\nproblemen. Myndigheterna har självklart sitt\r\nansvar. Men vi måste också som medmänniskor\r\nvåga ställa upp för varandra. Det behövs mer\r\ncivilkurage i vårt svenska samhälle.</pre><pre>Jag tänker på barnen i missbrukarfamiljerna. Det\r\nmåste finnas ett nätverk omkring dessa, förutom de\r\ninsatser som stat och kommun gör. Många barn i\r\ndessa familjer tvingas att ta ett vuxenansvar de inte\r\när mogna för.</pre><pre>Uppgiften för den alkoholkommission som\r\nregeringen nu tillsatt blir därför av stor betydelse.\r\nRegeringen har visat att man på allvar vill ta itu\r\nmed den kräftsvulst i vårt samhälle som missbruket\r\nutgör. Om inte missbruket stävjas blir barnen\r\nframtidens förlorare.</pre><pre>De kanske mest utsatta barnen är dock de som\r\nutsätts för sexuella övergrepp. Kanske har också\r\nsocialtjänsten hittills i alltför liten omfattning\r\nuppmärksammat de utsatta barnens behov. Vad\r\nberor det på att dubbelt så många barn, nio barn,\r\ndödades förra året, mot fyra fem barn per år under\r\n80-talet? Är det enbart en tillfällighet? Regeringen\r\nhar därför gett socialstyrelsen i uppdrag att utforma\r\noch genomföra ett åtgärdsprogram. En skärpning\r\när nödvändig.</pre><pre>Folkpartiet liberalernas gamla krav om en\r\nbarnombudsman blir nu verklighet, och posten\r\nkommer att inrättas senare i år.</pre><pre>Vårt syfte måste alltid vara att stärka barnens rätt\r\noch ställning både nu och inför framtiden. Alla barn\r\när våra barn -- även flyktingbarnen.</pre><pre>Herr talman! Regeringen har med handlingskraft\r\nunder de månader som förevarit sedan\r\nregeringsskiftet lyft fram familjernas rätt till\r\nvalfrihet och självbestämmande. Den nya\r\nfamiljepolitiken med liberala förtecken ger\r\nfamiljerna en rejäl valmöjlighet. Vi slår vakt om en\r\nbarnomsorg med god kvalitet utanför hemmet,\r\nmen också ökade ekonomiska möjligheter för den\r\nsom önskar stanna hemma för att sköta barnen.\r\nDetta sker nu stegvis, först med tillåtelse för fri\r\netablering inom barnomsorgen. Lex Pysslingen har\r\nnu avskaffats, trots långvarigt socialdemokratiskt\r\nmotstånd. Äntligen bryts motståndet! Det visar sig\r\nockså nu att en rad fristående daghem växer upp\r\nrunt om i vårt land. Nästa steg blir ett bättre\r\nekonomiskt stöd för att öka barnfamiljernas\r\nvalfrihet. Det stödet får genomföras när vi får råd.</pre><pre>För en tid sedan stod det i en tidningsrubrik att de\r\näldre blir fler än väntat -- igen! Det lät nästan som\r\nett hot.</pre><pre>Hur länge skall vi i västvärlden och i vårt eget land\r\nfortsätta med att förneka ålderdomen? För oss\r\nliberaler är det självklart att de äldre skall ha\r\nsamma möjligheter till ett rikt liv som de yngre.\r\nKunskap, erfarenhet och visdom kan väl inte\r\nutgöra en belastning för samhället?</pre><pre>Det var därför en upplevelse för några av oss i\r\nsocialutskottet att få besöka Motala och\r\nchefsöverläkare Barbro Beck-Friis, som i ordets\r\nrätta bemärkelse erbjöd en fungerande\r\nlasarettsanknuten hemsjukvård.</pre><pre>Här har patienterna, de äldre och andra svårt sjuka\r\nmänniskor som annars varit hänvisade enbart till\r\nsjukhusvården, nu ett alternativ med vistelse i det\r\negna hemmet och service dygnet runt.\r\nBaltzargården ger också gravt senildementa\r\npatienter en mänsklig tillvaro.</pre><pre>Från liberalt håll tror vi också att husläkarsystemets\r\nutbyggnad i landet även kommer de äldre till godo.</pre><pre>Herr talman! Varje människa är unik och har rätt\r\natt vara oberoende, att själv få bestämma över sitt\r\nliv. Det är en liberal grundtanke. Vi vill vara med\r\noch utforma välfärdsstatens socialpolitik i den\r\nandan -- också med mer liv till åren för de äldre!</pre><pre>Anf. 64  KARIN ISRAELSSON (c):</pre><pre>Herr talman! Centern har varit med om att bygga\r\nden generella välfärdspolitiken. Den slår vi vakt\r\nom. Alla människor måste tillförsäkras en\r\ngrundläggande social ekonomisk trygghet samt ha\r\nlikvärdiga möjligheter att utvecklas som individer.\r\nStat och kommun har ansvaret för att denna\r\ngrundtrygghet och likvärdighet tillgodoses i hela\r\nlandet.</pre><pre>Vi anser från centerns sida att\r\ngrundtrygghetsprincipen i ökad utsträckning bör\r\nanvändas inom socialförsäkringssystemet.\r\nBasnivåerna måste höjas och maximibeloppen\r\nhållas tillbaka. Utöver grundtryggheten skall det\r\nfinnas goda förhållanden för individuellt\r\nförsäkringsskydd. När de aviserade förändringarna\r\ni sjukförsäkringssystemet genomförs är det\r\nnödvändigt att tillse att ett högkostnadsskydd införs\r\nsom skyddar de oftast sjuka. Det är även viktigt att\r\nutvecklingen noga följs så att människorna inte slås\r\nut av de ökade påfrestningarna. Klyftorna i\r\nsamhället som vi sett öka de senaste åren måste\r\nhejdas. Det viktigaste är naturligtvis att ha ett\r\narbete som gör det möjligt att bygga upp ett\r\npersonligt sparande, som en buffert att användas\r\nvid tillfälliga sjukdomar.</pre><pre>Att komma till rätta med de långa\r\nsjukskrivningarna innebär den bästa besparingen\r\nbåde för den enskilde och för samhället.\r\nArbetsskadeförsäkringen är en av de försäkringar\r\nsom vi helt tappat kontrollen över och som starkt\r\nbidragit till alltför långa sjukskrivningsperioder.</pre><pre>Herr talman! Att förändra i de stora\r\ntransfereringssystemen för att åstadkomma\r\nbesparingar och slå fast att arbete måste löna sig,\r\nväcker protester från den nuvarande oppositionen.\r\nVissa av systemen har närmast betraktats som\r\nheliga för den samlade arbetarrörelsen, och man\r\nhar av den anledningen avstått från att förändra\r\ninriktningen i systemens fördelning. Ett\r\növerutnyttjande har blivit följden. Ett sådant\r\nexempel är nuvarande arbetsskadeförsäkring.\r\nCenterpartiet drev i mitten av 80-talet kravet på en\r\nförändring av denna försäkringsform. Den ändrade\r\nrättspraxisen har med nuvarande bifall till anmälda\r\narbetsskador inneslutit alltfler sjukdomar som\r\ntvivelsutan inte enbart är arbetsberoende.</pre><pre>En stor del av dessa fall är kvinnor som redan tidigt\r\nblivit offer för den allenarådande uppfattningen att\r\nsamhället skall stå för barnomsorgen, medan\r\nkvinnornas valfrihet har bestått i heltidsarbete. De\r\nfrustrationssjukdomar som vi kallar arbetsskador\r\nhar inte belysts i tillräcklig omfattning. Vi har en\r\ntekniskt god arbetsmiljö, betydligt mer anpassad än\r\ni de flesta andra länder. Kvinnorna hjälps ej av\r\ndetta. Tyvärr har man från socialdemokraternas\r\nsida inte förstått detta samband. Det är familjerna\r\nsom blivit de stora förlorarna med den hittills förda\r\npolitiken. Nu har vi en regering som tar krafttag för\r\natt ändra detta förhållande.</pre><pre>En höjning av grundpensionen är nödvändig för att\r\nskydda de sämst ställda pensionärerna. I den\r\ngruppen återfinns en mycket stor andel kvinnor. I\r\ndet framtida pensionssystemet måste kvinnornas\r\npensionssituation beaktas. Genom en\r\ngrundpension erhålls den grundtrygghet som vi från\r\ncentern eftersträvar.</pre><pre>Statsbidraget till barnomsorg bör fördelas direkt till\r\nföräldrarna i form av en vårdnadsersättning lika till\r\nalla barn. Föräldrarna spenderar\r\nvårdnadsersättningen på den typ av barnomsorg de\r\nsjälva önskar. Det är därför, efter krav från\r\ncentern, som regeringen nu i budgetförslaget\r\nföreslår att man under mandatperioden skall ta ett\r\nförsta steg mot vårdnadsersättning lika för alla\r\nbarn.</pre><pre>Genom de ökade anslagen för att komma till rätta\r\nmed köerna i sjukvården samt vårdgarantin\r\nkommer vissa grupper av vårdsökande att erhålla\r\nvård utan lång väntan. I det sammanhanget får de\r\nvårdbehov som finns inom exempelvis psykiatrin\r\noch reumatologin inte glömmas bort.</pre><pre>I den förändringsprocess som nu förekommer inom\r\nsjukvården är det viktigt att övrig\r\nsjukvårdspersonals kompetens tas till vara. Det\r\ngäller inte minst att det förebyggande arbetet\r\nutvecklas. Det gäller barnmorskor,\r\ndistriktssköterskor och skolsköterskor/skolläkare.</pre><pre>Ansvaret för de äldres vård och omsorg får inte\r\nhamna mellan två stolar. ÄDEL-reformens\r\ngenomförande har skapat nya problem. Vi måste\r\nfölja den utvecklingen med stort intresse.\r\nEnsamhet och sjukdom är de stora gisslen för\r\näldregenerationen.</pre><pre>Välfärden i Sverige har byggts upp i generella\r\nsystem och i stor utsträckning enligt den s.k.\r\ninkomstbortfallsprincipen. Det har givit\r\nmedborgarna en närmast heltäckande trygghet för\r\ninkomsten, exempelvis vid sjukdom och ålderdom\r\noch i en rad andra situationer. Det har säkerligen\r\nbidragit till en hög förvärvsfrekvens i Sverige men\r\nockså till att de som av olika skäl står utanför\r\narbetslivet i de flesta fall har ett svagt\r\nförsäkringsskydd.</pre><pre>Ett annat problem med inkomstbortfallsprincipen\r\när att den medverkar till ett högt skattetryck och en\r\nhög offentlig utgiftsandel i förhållande till den\r\ntotala ekonomin. I många fall är dessutom\r\nförmånerna indexerade till inflationen, dvs. de\r\noffentliga utgifterna stiger automatiskt, vilket\r\nockså håller uppe skattetryck och utgiftsandel,\r\nsamtidigt som det medför sämre förutsättningar att\r\nnedbringa inflationen. I och med ett högt offentligt\r\nsparande minskar också utrymmet för det enskilda\r\nhushållssparandet och därmed möjligheterna för\r\nmedborgarna att skaffa sig en ekonomisk buffert.</pre><pre>Herr talman! Den senaste tidens debatt rörande\r\nsvensk alkoholpolitik och de restriktioner som vi\r\nutnyttjar för att hålla alkoholkonsumtionen på en\r\nlåg nivå inger en stark oro. Vi har ett riksdagsbeslut\r\nom en sänkt alkoholkonsumtion med 25 % fram till\r\når 2000. Det målet finns det ingen anledning att\r\nändra på. För att nå det målet krävs ytterligare\r\ninsatser. Då kan man inte bara plötsligt ändra de\r\nregler som i dag omger alkoholhanteringen. Den\r\nstörsta besparingen för svensk sjukvård består i en\r\nsänkt alkoholkonsumtion och minskat tobaksbruk.</pre><pre>Inriktningen på socialpolitiken är att välfärden\r\nmåste under de kommande åren komma alla som\r\nbehöver den till del.</pre><pre>Anf. 65  JERZY EINHORN (kds):</pre><pre>Herr talman! Befolkningen har en rad\r\nförväntningar på riksdagen. Det är vår uppgift att\r\nskapa ramar för ordnade relationer mellan oss,\r\nlandets invånare, och med andra länder. Vi skall se\r\ntill att det finns domstolar, polis, armé, vägar,\r\nsvenska ambassader utomlands, stabil valuta. Vi\r\nförväntas dessutom skydda de svaga i vårt\r\nsamhälle, och detta är den främsta etiska\r\ndimensionen i riksdagens uppgift.</pre><pre>Vi har många svaga grupper: lågavlönade,\r\nhandikappade, barn, grupper av kvinnor,\r\ntrångbodda, arbetslösa. Alla dessa försvaras av\r\nnågon, ofta av en intresseorganisation som\r\nanställer ombudsmän, ekonomer och\r\npressekreterare. Dessa bevakar och tydliggör, bl.a.\r\nför media, när någon av våra förmåner hotas av\r\nförsämring.</pre><pre>Vi har villaägarnas och hyresgästernas föreningar.\r\nVi har facket, skattebetalarnas, arbetsgivarnas och\r\naktieägarnas föreningar. Vi har studenternas,\r\nbåtägarnas och bilägarnas föreningar -- det finns\r\nmånga fler. Ett hot om att bilda ett bilägarnas parti\r\nhindrade införande av biltullar i Stockholm. Men\r\nde svagaste i vårt samhälle, de svårt och långvarigt\r\nsjuka, de mycket gamla, kan inte organisera sig.\r\nIngen för deras talan.</pre><pre>Fram till år 2000 ökar antalet 85-åringar med 40 %.\r\nVi har ingen beredskap för detta, trots att vi vet\r\nganska exakt vilka krav på hemsjukvård, långvård,\r\nålderdomshem och akutsjukvård detta medför.</pre><pre>Riksdagen måste försvara våra gamla och svårt\r\nsjuka, trots att de inte orkar delta i debatten och\r\nbilda en intresseorganisation som kan skapa\r\nopinion och tvinga oss att göra det.</pre><pre>Vi måste göra det därför att detta gäller oss själva\r\noch våra närmaste. Flertalet av oss som lever i\r\nSverige kommer att bli gamla, och flertalet kommer\r\natt dö den långsamma döden. Vi skall inte inbilla\r\noss att kommande generationer kommer att\r\nbehandla oss bättre än vad vi behandlar våra gamla.</pre><pre>Det är vår skyldighet att göra det därför att dagens\r\ngamla och ingen annan byggde upp vår välfärd.\r\nMen framför allt måste vi göra det därför att\r\nförsvara de svagaste är en av riksdagens mest\r\ngrundläggande skyldigheter, och det finns inga\r\nsvagare än de svårt sjuka och de mycket gamla.</pre><pre>Det är därför bra att regeringen framhöll redan i sin\r\nförklaring att den är starkt medveten om de\r\nväxande problemen inom sjukvården och\r\nomsorgen. Att förbättra och förändra vården blir\r\nen av dess viktigaste uppgifter. Det är utmärkt att\r\nregeringen aviserade en större översyn av\r\nsjukvårdens organisation och finansiering.\r\nRegeringen lovade i sin förklaring att arbetet med\r\natt skapa värdiga villkor för gamla och sjuka skall\r\nintensifieras.</pre><pre>Vår regering hade mycket att stå i under sin första\r\nhöst. Det är beklagligt att detta fördröjde den\r\naviserade översynen. Jag har förstått att en\r\ngenomgripande översyn av sjukvårdens\r\norganisation och finansiering kommer att initieras\r\ninom kort, och jag vill till statsrådet Bo Könberg\r\nuttala min djupa tillfredsställelse över detta.</pre><pre>Det är min förhoppning att den frågan inte skall\r\nbehöva politiseras och helst lösas långsiktigt,\r\nkanske rent av över parti- och blockgränser.</pre><pre>Anf. 66  LEIF BERGDAHL (nyd):</pre><pre>Herr talman!Fram till den 1 januari 1970 arbetade\r\nlandets provinsialläkare och sjukhusläkare med\r\nprestationsersättning. Detta system innebar att\r\nläkarens lön förutom en relativt låg fast grundlön\r\nvar avhängig av vad denne presterade på sin\r\nmottagning. Man fick betalt för sin insats, dels\r\nberoende på hur många patienter man behandlade,\r\ndels beroende på vilka åtgärder man utförde.\r\nPatienten betalade på den tiden mellan 10 och\r\n60 kr. och hämtade därefter ut 75 % av det erlagda\r\nbeloppet hos försäkringskassan.</pre><pre>Det föreligger ingen säker statistik på antalet\r\npatienter som en provinsialläkare behandlade per\r\nmottagningsdag på den tiden. Intervjuer med flera\r\nläkare verksamma då, inkl. mina egna\r\nerfarenheter, visar att det i regel rörde sig om 30--40\r\npatienter per dag, mot dagens siffra 6--10 patienter.\r\nDet finns t.o.m. uppgifter om läkare i den öppna\r\nvården som bara har 2--3 patienter per\r\nmottagningsdag.</pre><pre>I riksdagsrevisorernas senaste rapport beskrivs att\r\nen privatisering av en vårdcentral, jag vill minnas\r\natt det var i Västerås, genast hade som effekt att\r\nantalet behandlade patienter per doktor och dag\r\nökade från 9,5 till 20.</pre><pre>Ett annat exempel som jag känner till själv: Ett\r\ndistrikt i Norrland sköttes 1967 av en läkare, som\r\nhade ca 40 patientbesök per dag. I detta distrikt\r\nfinns det i dag fem distriktsläkartjänster. Ändå har\r\nbefolkningen halverats genom utflyttning.\r\nVäntetiderna har dessutom ökat. Tidigare var\r\nväntetiden ett par dagar för icke akuta fall. I dag är\r\nden ett par veckor.</pre><pre>Det är lika illa ställt med de polykliniska\r\noperationerna. Många typer av sådana operationer,\r\nexempelvis operationer för åderbråck, kom efter\r\n1970 att utföras på patienter som var inlagda, i\r\nstället för polykliniskt, som tidigare. Kostnaderna\r\nblev mångfalt större, ofta tiodubblade.</pre><pre>Nu skall ni inte tolka mitt anförande som att jag\r\ntalar för att läkarna skall ha mera betalt, vilket man\r\ngärna vill göra på vissa håll. Om det vore så skulle\r\nLäkarförbundet ställa upp och propagera för\r\nprestationsersättning. Det gör inte\r\nLäkarförbundet. Det är många läkare som tycker\r\natt det är bra som det är nu. De har 6--7 patienter\r\npå en dag. De har lugn och ro, kan sitta och dricka\r\nkaffe och prata med varandra. Läkarförbundet\r\ndriver inte denna fråga förutom i ett speciellt fall,\r\noch det gäller husläkarna. Där har man, sannolikt\r\nefter vår artikel i våras, börjat diskutera en viss\r\nform av prestationsersättning. De vill ha 30 % som\r\nprestationsersättning och 70 % som fast lön.</pre><pre>Den reform som genomdrevs den 1 januari 1970\r\nskedde trots mycket kraftiga protester från\r\nläkarkåren. Motiveringen i propositionen,\r\n1969:125, var att man skulle få ett radikalt förenklat\r\nersättningssystem. I stället för att patienterna\r\nskulle behöva gå till sjukkassan och hämta ut\r\nåterbäring fick de nu betala ett enhetsbelopp på\r\n7 kr. direkt vid besöket, därav namnet\r\nsjukronorsreformen. Enligt uppgift skulle man\r\nspara 15 miljoner i administrativa kostnader.</pre><pre>Kostnaderna för den öppna sjukvården i dag är i\r\nstorleksordningen 20 miljarder per år. Genom bl.a.\r\ndenna reform har kostnaderna fördubblats. Ett\r\nbesök hos en privatpraktiserande kirurg kostar i\r\nsnitt 300--350 kr. På en kirurgmottagning i den\r\nöppna vården vid våra offentliga sjukhus kostar\r\nexakt samma åtgärd 1 100--1 200 kr., beroende på\r\nvilken kategori sjukhuset hör till, om det är ett\r\nlänsdelssjukhus eller ett regionsjukhus osv. Det är\r\nalltså tre gånger dyrare att få samma åtgärd utförd\r\ni den offentliga sjukvården.</pre><pre>En behandling utförd inom folktandvården kostar\r\nbara 40 % mer än samma behandling på en\r\nprivatpraktik. Man skall då observera att\r\ntandläkarna har kvar en prestationsersättning.\r\nKostnaderna för samma åtgärd inom den öppna\r\nsjukvården känner man inte till, men den är minst\r\n100 % högre än inom den privata vården i dag.</pre><pre>Socialdemokraterna genomdrev\r\nsjukronorsreformen 1969, dvs. under det år då\r\nFidel Castro och Che Guevara var hjältar för\r\nmånga i vårt land. De kanske fortfarande är det för\r\nen del. Under röda fanor tågade för första gången\r\ndetta år socialdemokrater och kommunister\r\ntillsammans. I den revolutionära yra som härskade\r\ndå socialiserade man den öppna sjukvården.\r\nNågonting skulle ju socialiseras, när man nu inte\r\nkunde eller vågade socialisera banker och\r\nnäringsliv. Motståndet mot reformen var kompakt\r\nfrån läkarnas sida. Men genom en massiv\r\nmassmediakampanj kombinerad med att\r\nskattemyndigheterna granskade samtliga offentligt\r\nanställda läkare knäcktes motståndet effektivt.</pre><pre>Andra västeuropeiska länder har inte varit så\r\noförståndiga som vi har varit i Sverige. De har kvar\r\nprestationsersättning inom den öppna offentliga\r\nsjukvården. T.o.m. ungrarna hade kvar den\r\nersättningen på den tiden landet styrdes av\r\nkommunister.</pre><pre>Antalet behandlade patienter inom den öppna\r\nvården är betydligt högre i Japan, Frankrike,\r\nTyskland, Schweiz och Holland. Jag skulle föreslå\r\nBo Könberg att man tittar på mitt förslag om\r\nåterinförande av prestationsersättning.</pre><pre>Anf. 67  Statsrådet BO KÖNBERG (fp) :</pre><pre>Herr talman! Frågan om hur vi organiserar\r\nsjukvården och hur vi betalar personalen, där\r\nläkarna naturligtvis är viktiga, har betydelse för\r\nvilken sjukvård vi får och hur mycket valuta vi får\r\nför skattepengarna. Jag tror dock att man bör föra\r\nen något mer nyanserad diskussion om detta än Leif\r\nBergdahl gör med de räkneexempel som han tog\r\nupp.</pre><pre>Jag tror också att man på flera håll behöver mera av\r\nprestationsersättning, i första hand kanske på\r\nkliniker m.fl. som bedriver verksamhet. På flera\r\nhåll i landet, bl.a. i det landsting som ligger närmast\r\nRiksdagshuset, pågår nu sådana försök, som Leif\r\nBergdahl väl vet. För flera av de kirurgiska\r\nspecialiteterna i Stockholms läns landsting kommer\r\nman detta år att ha en ordning där kliniken\r\negentligen inte har någon egen budget, utan får\r\nresurser efter hur många operationer som\r\ngenomförs. Jag är ganska övertygad om att de\r\nförsöken kommer att leda till en kraftigt ökad\r\nproduktivitet. Det är ett bra sätt att se till att vi får\r\nmer valuta för skattepengarna.</pre><pre>Vad gäller andra delar av sjukvården -- jag tänker\r\ndå i första hand på husläkarssystemet -- är jag inte\r\nalls övertygad om att detta är en bra modell. Vi\r\nkommer att ha husläkare här i landet, men inte i akt\r\noch mening att dessa skall få så många besök som\r\nmöjligt, utan meningen är att besöken skall vara ett\r\nsätt för människor att få hjälp att bibehålla eller\r\nåterställa hälsan.</pre><pre>Det är mycket stora skillnader mellan hur ofta\r\nmänniskor går till doktorn i olika länder. Jag tror\r\natt Leif Bergdahl känner till detta. Det finns nivåer\r\npå 13--14 besök om året i något av de länder som\r\nLeif Bergdahl nämnde som ett föredöme. Det finns\r\nockså länder där nivån är som i Sverige, 2,5--3\r\nbesök per år. Det finns ingenting som tyder på att\r\nhälsan skulle var 5--6 gånger bättre i de länder där\r\nmänniskor går till doktorn varje månad i stället för\r\nen gång i kvartalet.</pre><pre>Det är därför jag själv, Läkarförbundet och många\r\nandra har föreslagit att husläkarna i huvudsak skall\r\nfå betalt efter hur många patienter de har ansvar för\r\noch i mindre utsträckning efter hur många besök\r\nsom görs. Det är också den ordning som finns\r\nexempelvis i Storbritannien, där man ju har lång\r\nerfarenhet av husläkarsystemet. Där är\r\nutvecklingen nu, sedan 1989, att man har utökat\r\nden andel som utgör ersättning per patient och\r\nminskat den andel som är prestationsersättning.</pre><pre>Den fråga som väcks av Leif Bergdahl är mycket\r\nväsentlig för hur vi skall få ut så mycket som möjligt\r\nför våra skattepengar i sjukvården. Men\r\ndiskussionen kan föras något mer nyanserat än Leif\r\nBergdahl gjorde.</pre><pre>Anf. 68  LEIF BERGDAHL (nyd) replik:</pre><pre>Herr talman! Jag tackar Bo Könberg för detta svar.\r\nJag hann inte förut referera de försök som har\r\nutförts på min klinik, thoraxkirurgikliniken på\r\nKarolinska sjukhuset. Där införde man 1991 i\r\njanuari ett bonussystem.</pre><pre>Normalt görs 900 öppna hjärtoperationer per år.\r\nMan gjorde upp med olika personalkategorier att\r\nom ytterligare 125 hjärtoperationer gjordes skulle\r\nalla få 5 % extra lön. Det innebär att anställda inom\r\nalla kategorier kommer att få 5 %extra i februari i\r\når, från professorer till vaktmästare.</pre><pre>Vad hände då? Jo, i stället för att göra 125 extra\r\noperationer gjorde man 211 extra operationer. Man\r\nbjöd landstinget på 86 extra operationer. Hur gick\r\ndå detta till? Blev det mycket bråk mellan olika\r\npersonalkategorier? Nej, tvärtom visade det sig att\r\ndet blev mycket god sammanhållning mellan olika\r\ngrupper. Alla ville producera mycket, och det blev\r\nett mycket gott förhållande mellan\r\nintensivvårdsavdelning och kirurgklinik.</pre><pre>f300 &gt;  Som ni vet har det varit ganska mycket bråk på\r\nden här kliniken tidigare. Jag vill inte plädera för\r\natt läkarna skall ha förtroendet, utan jag vill att\r\nsaken skall diskuteras och utredas och att man\r\nskall införa systemet för samtliga\r\npatientkategorier. I det husläkarförslag som\r\nLäkarförbundet har framlagt ingår ju att 30 %\r\nskall vara prestationsersättning. Jag tror att vi\r\nskall ligga någonstans där -- helst skall det kanske\r\nvara något mer i prestationsersättning.</pre><pre>Vi har nog en uppfattning som är likartad Bo\r\nKönbergs. Största delen skall vara en fast\r\nersättning, men det skall finnas en morot. -- När\r\ndet gäller tandläkarna är ungefär 30 % av lönen\r\nprestationsersättning i dag.</pre><pre>Anf. 69 Statsrådet BO KÖNBERG fp)\r\nreplik:</pre><pre>Herr talman! Under slutet av Leif Bergdahls\r\ninlägg fick jag en känsla av att min begäran om\r\nreplik möjligen var överflödig, eftersom Leif\r\nBergdahl i huvudsak instämde i min bedömning\r\natt vi nog skall ha olika typer av\r\nersättningssystem, exempelvis för opererande\r\nkliniker och för husläkare. Om det sedan skall\r\nvara 80--20, som jag har föreslagit i något\r\nsammanhang, eller om det skall vara 70--30 som\r\nLäkarförbundet föreslog i januari i fjol eller en\r\nannan storleksordning kanske vi inte skall\r\nuppehålla kammaren med i dag. Vi lär få\r\nanledning att återkomma till detta i samband med\r\natt regeringen framlägger förslag för riksdagen på\r\nhusläkarområdet under innevarande år.</pre><pre>Anf. 70 EVA ZETTERBERG (v):</pre><pre>Herr talman! Jag vill börja med att peka på att\r\njag tycker att den borgerliga regeringen har\r\nkommit med flera förslag till förbättringar på det\r\nsociala området. Det gäller exempelvis\r\nkompensationen till ensamförälder för\r\nskattereduktionen och aviserandet av\r\nförbättringar för föräldrar till handikappade\r\nbarn -- de skall få ATP-grundande inkomst och\r\nvårdbidrag, och merkostnader skall räknas med.\r\nRegeringen är också villig att gå vidare med större\r\ninsatser för arbetshandikappade och har för avsikt\r\natt genomföra handikapputredningens förslag.\r\nAllt detta tycker jag är utmärkt.</pre><pre>Men det finns en baksida, och den är att det på\r\nså många andra områden sker nedskärningar som\r\ninte på långt när kan kompenseras genom de här\r\ngoda förslagen, som förhoppningsvis kommer att\r\ngenomföras.</pre><pre>Låt mig redovisa några av de försämringar som\r\njag och mitt parti tycker är allvarligast. Jag börjar\r\nmed barnen -- de står mig nära. Därvidlag tycker\r\njag att den försenade höjningen av barnbidraget\r\när allvarlig i en tid när vardagsekonomin för de\r\nstora grupperna av vårt folk blir sämre. Jag förstår\r\ninte varför man skall vänta med denna höjning --\r\nden behövs nu.</pre><pre>Att man inte vill förlänga föräldraförsäkringen\r\ntycker jag också är märkligt. Regeringen har\r\nuttalat starka önskemål om att göra tillvaron\r\nbättre för barnen och talat om att det skall finnas\r\nmöjlighet för föräldrarna att umgås mera med\r\nsina barn. Trots detta vill man i varje fall inte i dag\r\nha en förlängning av föräldraledigheten. Mitt\r\nparti önskar en förlängning, till att börja med till\r\n13 månader. Man kan finansiera detta, så att det\r\ninte blir en massa nya utgifter, genom att sänka\r\ntaket för dem som nu har de allra högsta\r\nföräldrapenningarna. Det är ett sätt att få till\r\nstånd en sådan här förlängning utan att det kostar\r\nmer pengar.</pre><pre>Vi har också förslag om att den\r\nhavandeskapsersättning som man i dag i vissa fall\r\nkan få innan barnet föds skall kunna utgå utan att\r\nman för den skull får kortare föräldraledighet.\r\nDet är ju så i dag att kvinnor som har tunga jobb\r\noch väntar barn faktiskt blir nekade\r\nhavandeskapspenning, och man blir i stället\r\ntvungen att ta ut sin föräldrapenning i förskott. Vi\r\nvet att det är oerhört få kvinnor som vill göra\r\ndetta och minska den tid som de kan vara hemma\r\nmed sina barn. Alltså tycker vi att den möjlighet\r\nsom jag har nämnt skall finnas.</pre><pre>När det gäller sjukpenningen tycker vi att man\r\nskall återställa den nivå som förelåg tidigare. I\r\nfråga om karensdagarna anser jag naturligtvis att\r\ndet är bra att regeringen inte lyssnar för mycket\r\npå SAF och således inte vänder kappan efter vad\r\nSAF anser. Jag utgår från att ingen regering\r\nkommer att ta hänsyn till vad enbart en\r\nintressegrupp i vårt land anser. Men i det här fallet\r\ntycker jag således att man inte skall lyssna på SAF\r\nutan på de många arbetstagare som har framfört\r\nkritik mot införande av karensdagar. Detta är inte\r\nens ett lönsamt förslag.</pre><pre>Vidare har jag svårt att förstå varför man skall\r\nminska möjligheten för människor att gå till\r\ntandläkare. Många upplever i dag att kostnaden\r\när för hög.</pre><pre>Det är bra om högkostnadsskyddet för läkemedel\r\noch för besök i sjukvården hålls väldigt lågt.\r\nDäremot kan det vara högt initialt för dem av oss\r\nsom sällan behöver gå till doktorn.</pre><pre>Jag talade om handikappade och sade att det finns\r\npositiva förslag. Trots detta vill jag hävda att det\r\nför de handikappade totalt sett är tveksamt om\r\ndet blir någon vinst, eftersom det finns risk för\r\ntidigare utslagning genom hårdare\r\nsjukskrivningsregler. Vidare blir det neddragning\r\nav folkbildningsanslag som\r\nhandikapporganisationer i hög grad är beroende\r\nav. Ännu har vi inte sett hur man skall finansiera\r\ngenomförandet av handikapputredningens\r\nförslag.</pre><pre>När det gäller förtidspensionärer och\r\nålderspensionärer är det mitt partis uppfattning\r\natt man på allvar måste höja storleken på de\r\nlägsta pensionerna. Det är till större delen\r\nkvinnor som har dessa, och vi vill börja med att\r\nhöja pensionstillskottet med 450 kr. i månaden.\r\nVi undrar om inte löntagarfonderna vore ett\r\nutmärkt medel för att bl.a. finansiera det här. Det\r\nfinns mycket som löntagarfonderna kan användas\r\ntill i stället för att man, som det finns förslag om,\r\npytsar ut pengarna till allmänheten utan att rikta\r\ndem dit där behoven är störst.</pre><pre>Naturligtvis har vi tänkt på deltidspensionerna.\r\nDet är ett svårt problem att regeringen i dagarna\r\naviserat att man inte ens tänker låta dem som\r\nfyller 60 år i år få använda sig av möjligheten till\r\ndeltidspension. Endast en liten grupp av\r\nbefolkningen uppbär deltidspensioner, men för\r\ndem som har möjlighet att få sådana gör de stor\r\nnytta. Alternativet är för många att totalt stiga av\r\nfrån arbetslivet. Näar det gäller just\r\ndeltidspensioner i olika former -- jag tänker nu\r\ninte bara på den konkreta deltidspensionen utan\r\nockså på garantipensioner och annat -- vet vi att\r\ndet är kvinnor som arbetar deltid och som i hög\r\ngrad är beroende av bra ersättningar.</pre><pre>Jag vill alltså fråga regeringen varför man på en\r\nrad områden vill medverka till dessa\r\nförsämringar, när man samtidigt säger sig vilja\r\nförbättra sjukvård och sociala villkor.</pre><pre>Till Ny Demokrati vill jag säga att jag undrar vad\r\nför slags oppositionsparti ni egentligen utgör,\r\neftersom ni -- såvitt jag kan förstå -- i den här\r\ndebatten inte på någon punkt har velat tala om\r\nhur ni går emot regeringen. Tandvården har\r\ntidigare aviserats, men hittills har verklig\r\nopposition som sagt lyst med sin frånvaro.</pre><pre>Anf. 71 Statsrådet BO KÖNBERG (fp)\r\nreplik:</pre><pre>Herr talman! Det skall bli intressant att lyssna på\r\nfortsättningen av Eva Zetterbergs inlägg,\r\neftersom vänsterpartiet nu vädjar till Ny\r\nDemokrati att det partiet skall opponera mera. Vi\r\nfår väl se vad den samlade oppositionen kommer\r\natt föreslå på de här områdena som engagerar Eva\r\nZetterberg.</pre><pre>Först och främst vill jag säga att jag naturligtvis är\r\ntacksam för att det finns någon inom oppositionen\r\nsom observerar de många goda förslag som finns\r\ni regeringens budgetproposition, trots det svåra\r\nekonomiska läget. Jag är uppriktigt glad över att\r\nEva Zetterberg tog upp detta, även om det i och\r\nför sig skedde som avstamp för kritik mot\r\nregeringen för andra saker. Men icke desto\r\nmindre är jag glad över att de positiva sakerna\r\nobserverades.</pre><pre>När det gäller återstoden av Eva Zetterbergs\r\ninlägg är jag litet förbryllad över att hon i likhet\r\nmed Birgitta Dahl så totalt bortsåg från att det\r\nfinns vissa smärre -- för att uttrycka det\r\nförsiktigt -- ekonomiska problem i Sverige. När\r\nEva Zetterberg undrar varför regeringen kan\r\nhitta på sådana saker som att inte i år höja\r\nbarnbidragen, att inte i år förlänga\r\nföräldraersättningen eller att inte i år införa en\r\nhavandeskapsersättning -- något som inte finns\r\nför närvarande -- vill jag säga att det för Eva\r\nZetterbergs del naturligtvis sker helt frikopplat\r\nfrån den värld som finns utanför denna kammares\r\nväggar.</pre><pre>Och då Eva Zetterberg går vidare och föreslår att\r\nman skall återinföra de gamla reglerna för\r\nsjukförsäkringen före den 1 mars, så gör hon det\r\ni ett läge där massmedia uppger att den\r\nförändringen skulle ha sparat 5 à 6 miljarder\r\nkronor. Omvänt innebär vänsterpartiets förslag\r\npå den här punkten att man lastar på sig utgifter\r\ni samma storleksordning, utöver de ekonomiska\r\nproblem som finns i dagsläget.</pre><pre>Eva Zetterberg protesterar förstås också mot vad\r\nsom föreslagits när det gäller karrensdagarna.\r\nHon säger vidare att det är viktigt att vi skall ha\r\nett lågt högkostnadsskydd. Jag tror att regeringen\r\nhar gjort vad den kunnat för att tillmötesgå detta\r\nönskemål genom att högkostnadsskyddet, efter\r\ndet att i två år legat stilla på 1 500 kr. nu enligt\r\nförslag för nästa år höjs med bara 100 kr., alltså\r\ntill 1 600 kr. Det är en medveten satsning på en\r\nfördelningspolitiskt bra profil, dvs. att de som är\r\nsjuka mycket inte skall drabbas med mer än med\r\ndet beloppet.</pre><pre>När det gäller ålderspensionärerna och\r\nönskemålet om att höja grundpensionerna vet alla\r\ni denna kammare att det är en mycket dyr reform.\r\nPensionsberedningen beräknade kostnaderna för\r\nen av de tänkbara modellerna till mellan 10 och 12\r\nmiljarder kronor per år. Detta ville Eva\r\nZetterberg finansiera via löntagarfonderna. Jag\r\nvill därför informera kammaren om att\r\nlöntagarfonderna i dagsläget uppgår till i\r\nstorleksordningen 20 miljarder. De skulle inte\r\nräcka särskilt länge om de skulle användas till\r\nlöpande konsumtion, vilket Eva Zetterberg\r\nföreslår.</pre><pre>Man kan möjligen säga att det bara är en liten del\r\nav arbetstagarna som använder möjligheten till\r\ndelpension, men regeringens förslag på den här\r\npunkten innebär samtidigt efter fyra fem år en\r\nårlig besparing på bort emot 2 miljarder kronor.\r\nDet tycker inte jag är att förakta.</pre><pre>Anf. 72 EVA ZETTERBERG (v) replik:</pre><pre>Herr talman! Jag skulle inte klaga till regeringen\r\nom man genomgående gjorde stora besparingar\r\nför att, som man säger, få fart på Sverige. Jag och\r\nalla andra i denna kammare vet emellertid att\r\nman samtidigt medger stora lättnader för andra\r\ngrupper. Ni har föreslagit, och det är antaget,\r\nsänkt förmögenhetsskatt och en rad andra\r\nåtgärder som visar att man faktiskt är villig till\r\nomfördelning och att se till att inte alla får det\r\nsämre. Det finns således resurser att ta av om man\r\nvill prioritera på ett annat sätt.</pre><pre>Det finns möjligheter att finansiera pensioner via\r\nlöntagarfonder. Vårt parti har anvisat samma väg\r\nsom man har använt beträffande\r\nföräldrapenningen. Om det inte finns andra\r\npengar att tillgå skulle man kunna sänka\r\npensionerna för dem som har den högsta\r\npensionen. Man skulle t.ex. kunna sätta taket vid\r\n185 000, för att på så sätt minska de stora\r\nskillnader som i dag finns mellan olika\r\npensionärsgrupper.</pre><pre>Avslutningsvis vill jag tala om för Bo Könberg att\r\njag dagligen får samtal från människor i min\r\nnärmiljö som säger att de är intresserade av\r\nsystemförändringar men att de aldrig kunde ana\r\nvidden av de förändringar och försämringar som\r\nregeringen är villig att ge sig in på. Det är något\r\nsom övergår verklighetens människor och som de\r\naldrig hade kunnat föreställa sig.</pre><pre>Anf. 73 Statsrådet BO KÖNBERG (fp)\r\nreplik:</pre><pre>Herr talman! De skattesänkningar som\r\nregeringen har föreslagit har diskuterats många\r\ngånger i kammaren, och jag tror att det skedde så\r\nsent som i går. Även jag har berört dem litet grand\r\ni dag. Bakgrunden är fortfarande densamma. Vi\r\ntror att vi på det viset kan få fart på Sveriges\r\nekonomi. Vi är övertygade om att det är en\r\nmycket mera framkomlig väg än den som man\r\nanvisar från vänsterpartiets eller för den delen\r\näven från socialdemokraternas sida. Om vi får\r\nfart på Sveriges ekonomi får det vida större\r\nbetydelse för de svagaste i vårt samhälle än de\r\nmest långtgående fördelningspolitiska ambitioner\r\nsom vänsterpartiet eller något annat parti skulle\r\nvilja redovisa. Detta är bakgrunden till\r\nåtgärderna.</pre><pre>Det är ingen hemlighet att de partier som ingår i\r\nregeringen avsåg att exempelvis ta bort\r\nförmögenhetsskatten på arbetande kapital i\r\nsmåföretag. Det redovisade de nuvarande\r\nregeringspartierna på många olika sätt före\r\nvaldagen. I det fallet är det dessutom så glädjande\r\natt vänsterpartiet -- till skillnad från\r\nsocialdemokraterna såvitt jag förstår -- stödjer\r\nförslaget. Det tyder på en begynnande tillväxt i\r\nanalysförmåga och konkretition på dessa\r\nområden.</pre><pre>Man kan naturligtvis sänka det s.k. taket i våra\r\nsocialförsäkringssystem. Man kan göra det inom\r\nsjukförsäkringen och föräldraförsäkringen. Man\r\nkan också göra det på pensionsområdet, vilket\r\nEva Zetterberg föreslog. Men det innebär\r\nnaturligtvis att man tar långtgående steg bort från\r\nett avgiftsfinansierat system, där exempelvis\r\npensionen är ett slags uppskjuten lön, och går\r\növer till en mera renodlad skattemodell med\r\nskattekvot med alla de nackdelar som skattekilar\r\nhar. För min del är jag övertygad om att även\r\ndetta kommer att få negativa effekter på\r\ntillväxten, även om det kan kännas behagligt att\r\ntala om det i en riksdagsdebatt som denna.</pre><pre>Anf. 74 EVA ZETTERBERG (v) replik:</pre><pre>Herr talman! Utrymmet i en replik tycker jag inte\r\ntillåter att man fortsätter debatten om hur\r\ntillväxten skall ske i detta land. Jag vill bara\r\nkonstatera att vi har olika uppfattningar när det\r\nt.ex. gäller förmögenhetsskatten. Däremot är det\r\nhelt riktigt som Bo Könberg påpekar, att mitt\r\nparti har ställt sig positivt till att ta bort skatten på\r\narbetande kapital. Det tror jag är en riktig väg.</pre><pre>Men jag vill återigen hävda att jag tror att det är\r\nviktigt att utjämna skillnaderna i olika\r\nsocialförsäkringssystem. Jag har uppfattat det\r\nsom om folkpartiet i valrörelsen var intresserat av\r\ndetta på ett annat område. Man lade fram ett\r\nförslag om en barnpeng på 125 000 för föräldrarna\r\ntill ett nyfött barn. Jag tycker att det visar att\r\nfolkpartiet tidigare varit intresserat av en större\r\nutjämning i socialförsäkringssystemet. Jag\r\nuppfattar således inte att vänsterpartiet är ensamt\r\nom detta. Det tar naturligtvis tid att genomföra\r\nett sådant system. Man måste noga tänka igenom\r\nvar gränsen skall sättas och hur det skall gå till.\r\nNär det gäller föräldrapenning är det t.ex. viktigt\r\natt papporna, som vi vill skall ta ut\r\nföräldraledighet, inte avstår från detta. Jag tror\r\natt vi måste jobba vidare med den här tanken, när\r\ndet gäller både pensioner och föräldraförsäkring.</pre><pre>Anf. 75 Statsrådet BO KÖNBERG (fp)\r\nreplik:</pre><pre>Herr talman! Eva Zetterberg har helt riktigt\r\nuppfattat att mitt parti, folkpartiet liberalerna, i\r\nvalrörelsen presenterade ett förslag inom\r\nföräldraförsäkringens område som innebär att\r\nman inte fullföljer principen om inkomstbortfall.\r\nNär vi har diskuterat dessa frågor i partiet har vi\r\nfunnit att det är viktigt att ha\r\ninkomstbortfallsprincipen inom\r\nsjukförsäkringen, arbetslöshetsförsäkringen och\r\npensionssystemet. Individerna skall skyddas mot\r\ndet inkomstbortfall som orsakas av sjukdom eller\r\narbetslöshet eller uppstår på grund av att man har\r\nuppnått hög ålder. Däremot tycker vi att skälen\r\nför att upprätthålla inkomstbortfallsprincipen\r\ninom föräldraförsäkringen är mycket svagare.</pre><pre>Jag anser att det finns två argument som talar för\r\natt man inte kan se på inkomstbortfallsprincipen\r\npå samma sätt inom samtliga de fyra systemen.\r\nSkillnaden mellan olika människor som får barn\r\ntidigt, kanske i tjugoårsåldern, är mera\r\nslumpmässig än skillnaden under resten av livet.\r\nDet är en slump om man är studerande och bara\r\nblir berättigad till 60 kr. om dagen eller om man\r\nhar hunnit ut i yrkeslivet och fått den högsta\r\ninkomsten som kvalificerar en till 600 kr. om\r\ndagen. Dessutom föder människor ibland mer än\r\nett barn. Reglerna säger att man får bibehålla de\r\ngamla förmånerna om man föder ytterligare ett\r\nbarn inom två och ett halvt år. Skulle barnet födas\r\nefter två år, sex månader och en dag faller man\r\nned på grundnivån. Jag säger inte att man måste\r\nresonera såsom jag själv gör nu, men jag vill peka\r\npå att det finns skäl att se på föräldraförsäkringen\r\npå ett annat sätt än på de tre övriga\r\nförsäkringarna.</pre><pre>Andre vice talmannen anmälde att Eva\r\nZetterberg anhållit att till protokollet få\r\nantecknat att hon inte ägde rätt till ytterligare\r\nreplik.</pre><pre>Anf. 76 JOHAN BROHULT (nyd) replik:</pre><pre>Herr talman! Jag fick frågan om när vårt parti\r\navser att stödja den sittande regeringen, när vi\r\navser att stödja socialdemokraterna och när vi\r\ntänker opponera oss. Jag framhåller att vi inte\r\ntänker opponera oss för opponerandets egen\r\nskull. Vi kommer endast att göra det i de fall då\r\nvi tycker att vi har något att komma med. Som ni\r\nsäkerligen har noterat stöder vi oftare regeringen\r\nän den socialistiska oppositionen, men det sker\r\nlångt ifrån alltid. Vi tycker inte att regeringen\r\nalltid har rätt och att socialdemokraterna alltid\r\nhar fel. Det har faktiskt hänt att vi har gjort\r\ntvärtom.</pre><pre>Jag vill naturligtvis inte föregripa vad som komma\r\nskall, utan jag vill se vad man har kommit fram till\r\ni utskottsarbetet innan jag säger för mycket och\r\nknyter upp oss. Det finns ett par viktiga frågor där\r\nvi kommer att diskutera med\r\nsocialdemokraterna.</pre><pre>Det gäller nu sjukvården. I frågan om\r\nbarnbidraget tyckte vi i vårt parti att det låg\r\nmycket i vad socialdemokraterna och\r\nvänsterpartiet ansåg och att man skulle kunna\r\ngenomföra detta. Det hände emellertid något på\r\ndet ekonomiska planet som vi inte kunde\r\növerblicka. 1 miljard medföljde att räntan gick\r\nupp 6 %. Vi blev tvungna att anpassa oss till\r\nverkligheten.</pre><pre>En annan fråga i vilken vi måste ta hänsyn till om\r\nvi måste göra en analys av vad som är bra och\r\ndåligt, är frågan om karensdagarna. Vi var\r\ntidigare inne på att införa två karensdagar. Nu\r\nföreligger en mängd utredningar om att man\r\nkanske inte sparar några pengar. Min partichef\r\nhar därför sagt i intervjuer att vi förbehåller oss\r\nrätten att när det här materialet är presenterat att\r\ngöra en ekonomisk kalkyl. Sedan skall vi\r\nåterkomma och ta ställning i frågan. Det tycker\r\njag är ett riktigt sätt att se på detta. Man måste\r\nförst räkna ut vilken vinst man gör, och sedan\r\nväga den mot eventuella nackdelar innan man tar\r\nställning.</pre><pre>Då det gäller prestationsersättningarna verkar det\r\nsom om regeringen och vårt parti är på ungefär\r\nsamma våglängd. Där avvaktar vi vad arbetet i\r\nutskotten ger vid handen. Det blir samma sak\r\nmed de motioner jag har diskuterat här i\r\nkammaren. Vi får se vad utskotten kommer fram\r\ntill innan vi tar ställning till vilket alternativ vi\r\nskall stödja. Förhoppningsvis kan vi t.o.m. få\r\nbreda majoriteter för en hel del av dessa förslag.</pre><pre>Anf. 77 EVA ZETTERBERG (v) replik:</pre><pre>Herr talman! Jag kan då med intresse konstatera\r\natt Ny Demokrati inte på någon konkret punkt i\r\ndag har invändning mot regeringens förslag. Jag\r\ntackar för den upplysningen.</pre><pre>Anf. 78 CHATRINE PÅLSSON (kds):</pre><pre>Herr talman, värderade åhörare! 1990-talet har\r\nredan visat på stora förändringar både i vårt land\r\noch utomlands. Ett exempel på det är att\r\nplanekonomin fallit samman i det ena landet efter\r\ndet andra. Marknadsekonomin införs i allt fler\r\nländer. Det är bra. Men det är viktigt att samtidigt\r\nse svagheterna i denna utveckling. En sund\r\nmarknadsekonomi förutsätter en gemensam etisk\r\ngrund, där personligt ansvarstagande och\r\nhederlighet betonas. Den svage får inte komma i\r\nkläm. En marknadsekonomi utan etiska ramar\r\nklarar inte att fördela resurserna på rätt sätt.\r\nFörsöker man bortse från denna del av\r\nverkligheten lurar man sig själv och når inte den\r\nsamhällsgemenskap man strävar efter.</pre><pre>Som kristdemokrater har vi därför gång på gång\r\ntagit som utgångspunkt att forma en politik som\r\nslår vakt om människovärdet. Den kristna\r\nmänniskosynen ger människan ett absolut och\r\nlika värde och samtidigt ett stort och förpliktande\r\nansvar. Det innebär en garanti för den enskilda\r\nindividens personliga rättigheter och därmed\r\nockså ett oförbehållsamt skydd mot alla former av\r\növergrepp och diskriminering. Vi anser att det är\r\nav största vikt att hela människans livssituation\r\nuppmärksammas. Samhället måste ha som\r\nmålsättning att sträcka sig över de materiella\r\nbehoven.</pre><pre>Ungdomsproblemen är kända i den allmänna\r\ndebatten. Det är ett begrepp som kan inrymma\r\nalla tänkbara negativa samhällsföreteelser. Detta\r\när tragiskt och ett sammanbrott för de ideal som\r\nfanns bakom begreppet folkhem och\r\nvälfärdssamhälle. Något i välfärdsbygget har gått\r\nsnett. Om ritningarna från 60- och 70-talets\r\nsocialpolitiska debatt haft en hållfasthet hade vi\r\ninte behövt uppleva de problem vi har i dag. Men\r\ndessa ritningar var alltför kollektivistiska och\r\nglömde eller förnekade kanske den enskilda\r\nmänniskans icke-materiella behov. Verkligheten\r\när i dag att vi har stora sociala problem -- kanske\r\när de mer omfattande än tidigare.</pre><pre>Barn och ungdomar liksom många vuxna far illa.\r\nFrågan är nu vilka åtgärder som skall sättas in för\r\natt undvika utslagning bland barn och ungdomar.</pre><pre>Vi kristdemokrater har gång på gång betonat hur\r\nviktigt det är att ge barn och ungdomar trygghet.\r\nI ett industrialiserat högteknologiskt samhälle är\r\ndetta en vara som är svår att mäta, det är jag\r\nmedveten om. Trots det är den lika livsnödvändig.</pre><pre>Ett samhälles välfärd bygger inte i första hand på\r\nekonomisk utveckling och att tillgodose\r\nmateriella behov. Välfärden har sin grund i trygga\r\noch fungerande hemmiljöer. Denna grundsyn\r\nfinns också deklarerad i den nya\r\nregeringsförklaringen, och det är en bra grund för\r\nSveriges framtid!</pre><pre>Föräldrarnas ansvar och betydelsen av en bra\r\nföräldrakontakt måste lyftas upp till en politiskt\r\ntung fråga. Den är tung därför att den är\r\navgörande för hela samhällets utveckling och\r\nlivskvaliteten hos de enskilda individerna.</pre><pre>Herr talman! Den materialistiska åskådning som\r\nhitintills rått fick en rad svenska kulturarbetare\r\natt reagera. Astrid Lindgren, Maria Gripe, Hans\r\nAlfredsson, Barbro Lindgren och Staffan\r\nGötestam skrev bl.a. ett öppet brev till Sveriges\r\npolitiker för knappt ett år sedan, ett brev riktat till\r\noss om barnen, välfärden och gatuvåldet. Brevet\r\ninleddes med frågan: Föder vi barnen för att\r\nlämna dem ifrån oss? Detta är en fråga som det\r\nbland politiker under lång tid har varit tabu att\r\nställa, men det är en fråga som har ett stort\r\nberättigande om man menar allvar med att ge\r\ninnehåll i begrepp som folkhem och välfärd.</pre><pre>I det öppna brevet till Sveriges politiker från dessa\r\nkulturarbetare konstaterar man rakt på sak att\r\nkärlek och trygghet är vår livsnödvändigaste\r\nnäringskälla. I reell mening har konstaterandet en\r\npolitisk dimension som i vårt land undervärderats\r\nunder flera årtionden.</pre><pre>Alla barn har rätt att känna kärlek och trygghet.\r\nSamhället måste ekonomiskt och opinionsmässigt\r\nge föräldrarna chansen att vara barnens trygghet\r\nunder uppväxtåren. För alla som erkänner\r\nfamiljens betydelse för samhället -- och vi blir allt\r\nfler just nu -- är det naturligt att lyfta fram\r\nföräldrarna som barnens allra viktigaste\r\nnormbildare.</pre><pre>Herr talman, tack för ordet.</pre><pre>Anf. 79 DORIS HÅVIK (s):</pre><pre>Herr talman! Jag änvände en god del av gårdagen\r\ntill att läsa karensdagsdebatten som ägde rum här\r\ni riksdagen den 26 maj 1982. Det var en intressant\r\nläsning, och den ledde till att jag tänker ta upp\r\nden frågan här i dag.</pre><pre>När man nu aviserar två karensdagar i\r\nsjukförsäkringen, vilka är det då som drabbas?\r\nDet är först och främst det arbetande folket --\r\nindustriarbetare, byggnadsarbetare,\r\nlivsmedelsarbetare och kvinnor i vården, både\r\nsjukvård och barnomsorg. De har mer utsatta\r\narbetsplatser än vad tjänstemän och andra\r\ngrupper har. Det kommer att bli dyrt och\r\nbekymmersamt för dem.</pre><pre>Jag har svårt att förstå motivet till karensdagar.\r\nDet nuvarande sjuklönesystemets införande\r\ninnebär en minskning av kostnaderna med i runda\r\ntal 5 miljarder. Detta nya system ger under 2\r\nmiljarder.</pre><pre>Syftet kan väl ändå inte vara kostnaderna?\r\nDessutom kommer landsting och kommuner som\r\narbetsgivare att drabbas av höjda avgifter och\r\nminskade skatteinkomster. Har man beräknat\r\ndetta? För de två dagar som det inte utgår någon\r\nersättning alls blir det inte heller något\r\nskatteavdrag från försäkringskassan.</pre><pre>Vi har dessutom ett åtagande i ILO nr 121, där\r\nSverige för övrigt en gång var initiativtagare till\r\natt den internationella lagstiftningen kom till\r\nstånd. Där står klart och tydligt att vid\r\narbetsskada skall ersättning utgå från skadedagen\r\noch varje dag därefter med minst två tredjedelar\r\nav inkomstbortfallet.</pre><pre>Jag har låtit mig berättas att statssekreteraren\r\nförsöker att finna vägar att kunna följa denna\r\nkonvention genom att utge högre ersättning\r\nefteråt, så att man kommer upp till samma\r\nbelopp. Men det är fortfarande ett brott mot\r\nkonventionen.</pre><pre>Jag frågar mig också hur man skall göra med de\r\navtalsförhandlingar som kommer till stånd efter\r\nRehnbergsavtalet. Man har talat om detta från\r\nfolkpartiet. Ett tidigare recept har varit att\r\narbetsgivare som ger en högre avtalsersättning än\r\nvad som avsetts skall drabbas av högre\r\narbetsgivaravgift. Skillnaden mellan detta förslag\r\ni den folkpartistiska motionen och förbud mot\r\navtal är hårfin, och riksdagen lär väl knappast\r\nkunna samla sig till ett avtalsförbud.</pre><pre>Den soppa som uppstår på arbetsmarknaden när\r\ningen vill ha karensdagar och alla försöker\r\nförhandla bort dem kommer parterna säkerligen\r\nsjälva att få klara ut. Oroar inte det som kan\r\nhända? Om man tar bort sjuklönen innebär det\r\natt det inte längre i lag finns något förbud mot en\r\nhögre nivå. Man stiftade en lag när man införde\r\nsjuklönen. Försvinner sjuklönen, finns inte detta\r\nkvar. Fundera något över detta!</pre><pre>Egenföretagarna skall också ha karensdagar. Då\r\nhöjs avgifterna för dem som redan frivilligt har\r\nvalt om de skall ha 3 eller 30 karensdagar och har\r\nfått en avgiftsnedsättning i den frivilliga\r\nförsäkringen på grund av detta. Det förbisåg man\r\nförra gången vi diskuterade karensdagar, och det\r\nställde verkligen till en hel del rabalder under\r\nriksdagsbehandlingen.</pre><pre>Att jag har engagerat mig så i denna fråga beror\r\npå att jag den 26 maj stod med jämna mellanrum\r\ni denna talarstol från kl. 10 på morgonen till kl. 18\r\nnär vi bröt för middagspaus. Jag vill varna för den\r\nstorm som kommer att bryta ut om ni inför\r\nkarensdagar för arbetstagarna i vårt land. Det\r\ngjorde det förra gången, och det gjorde det när\r\nman försökte samma sak i Västtyskland. Det blev\r\nett regimskifte i Västtyskland på grund av\r\nkarensdagarna. Fundera något över hur djupt\r\ndetta ligger.</pre><pre>Man vill gärna jämföra Sverige med Tyskland i\r\nmånga avseenden, åtminstone några ledamöter i\r\nregeringen. Titta på vad som hände då, och ta ett\r\ngott råd från en riksdagsledamot som har en\r\nmycket stor erfarenhet på detta område. Se till att\r\ninte stirra er blinda på detta. Ta gärna litet varning\r\nav det danska exemplet, även om Anne Wibble\r\ninte ansåg att vi skulle göra det.</pre><pre>De politiker som jag förra veckan talade med i\r\nEuroparådet har börjat undra vad vi håller på\r\nmed.</pre><pre></pre><pre>Anf. 80 Statsrådet BO KÖNBERG (fp)\r\nreplik:</pre><pre>Herr talman! Ett av de problem som regeringen\r\nhar ärvt är följderna av den explosionsartade\r\nutvecklingen av kostnaderna i\r\nsocialförsäkringssystemet under 1980-talet. Det är\r\nen utveckling som Doris Håvik och andra\r\nsocialdemokratiska riksdagsledmöter är\r\nmedskyldig till även om ansvaret i än högre grad får\r\nanses vila på dem som suttit i de socialdemokratiska\r\nregeringarna under denna period.</pre><pre>Det stämmer att det var en debatt i riksdagen i maj\r\n1982, tydligen den 26 maj, om dessa frågor.\r\nEftersom vi fick en socialdemokratisk regering till\r\nhösten ledde den till att det inte infördes\r\nkarensdagar. Det är självklart att det varit avsevärt\r\nbättre för den svenska ekonomin om det inte hade\r\nblivit så. Om vi under 1980-talet hade haft ett par\r\nkarensdagar, skulle den ekonomiska situationen i\r\nlandet varit bättre än vad den blev.</pre><pre>Det fanns länge inom socialdemokratin ett stort\r\nmotstånd mot att ens något våga röra vid dessa\r\nreformer. Det motståndet representerades bl.a. av\r\nDoris Håvik, som är en av de ledande -- om inte den\r\nfrämsta -- socialdemokratiska företrädaren på\r\nsocialförsäkringsområdet.</pre><pre>I den livliga studiecirkelverksamhet som utbröt\r\ninom den socialdemokratiska riksdagsgruppen\r\nefter en av räntechockerna, kom man fram till att\r\nman ändå skulle sänka ersättningen inom\r\nsjukförsäkringen de första dagarna. Jag minns\r\ntidningsreferat där Doris Håvik konstaterade att\r\ndet var mycket konstigt att hon inte fått några\r\nprotester efter detta. Det tycker jag var litet\r\navslöjande i den meningen att det visar på vilken\r\nverklighetsbild som ledande socialdemokrater har\r\nburit med sig. Det fanns en hygglig folklig\r\nacceptans för förändringar på det här området.</pre><pre>Jag skall till sist beröra invändningarna. Det lät på\r\nDoris Håvik som om en besparing på ett par\r\nmiljarder var så liten att den behövde man inte bry\r\nsig om. Jag delar inte den uppfattningen. Dessutom\r\nkommer besparingen på karensdagarna att vara av\r\nden storleksordningen som regeringen\r\nförutskickade i finansplanen, dvs. någonstans\r\nmellan 4,5 och 5 miljarder. Detta får vi anledning\r\natt återkomma till i samband med att propositionen\r\nmed utförliga beräkningar överlämnas till\r\nriksdagen.</pre><pre>Det stämmer att det finns en konvention inom ILO\r\nsom handlar om karensdagar i\r\narbetskadeförsäkringen. Eftersom den\r\nkonventionen gäller, kommer naturligtvis inte\r\nregeringen att lägga fram förslag som går emot\r\nkonventionen.</pre><pre>Doris Håvik tog till min förvåning upp det danska\r\nexemplet. Den myten trodde jag var ordentligt\r\npunkterad efter att ha valsat runt några veckor i\r\nsvenska massmedia. Sanningen är att det\r\nkortvariga sjukfallen minskade när danskarna\r\ninförde en karensdag år 1983. Efter det att de tog\r\nbort en karensdag år 1987 steg antalet. Det är litet\r\nförbryllande att Doris Håvik ansåg sig vinna något\r\nmed att ta upp just det exemplet.</pre><pre>Det stämmer att det finns länder i Europa som inte\r\nhar karensdagar, exempelvis Tyskland. Flera av\r\ndem har i likhet med Tyskland mycket långa\r\narbetsgivarperioder, och det vet Doris Håvik. I\r\nTyskland har man sedan början av 1970-talet haft\r\nen arbetsgivarperiod, dvs. med sjuklön från\r\narbetsgivaren, som är så lång som sex veckor. Jag\r\när inte övertygad om att det är bra att ha så långa\r\nperioder när det gäller möjligheten för människor\r\nav olika slag att få anställning på arbetsplatser. Men\r\nlåt oss först pröva de två veckor vi har.</pre><pre>Anf. 81 DORIS HÅVIK (s) replik:</pre><pre>Herr talman! Låt mig omedelbart gå in på det\r\ndanska systemet. När man varit hemma med\r\nkarensdagar visade det sig att de tidigare fallen av\r\nkort sjukfrånvaro blev längre. Man stannade\r\nhemma längre, och det blev därigenom ökade\r\nkostnader. Jag har haft kontakt med företrädarna i\r\nDanmark och fått detta bekräftat. Därför ändrade\r\nman systemet och tog bort karensdagen.</pre><pre>När det gäller kostnader inom socialförsäkringen,\r\nBo Könberg, borde ni ägna mycket stor tid åt fallen\r\nmed lång sjukfrånvaro. Det är där de stora\r\nkostnaderna ligger. För en arbetsgivare är det\r\nmycket angeläget att man får ner antalet\r\nkorttidsfall. Det är då man saknas på arbetsplatsen.\r\nNär den långtidsjuke kommer tillbaka är den\r\npersonen närmast till besvär, eftersom han är redan\r\när avförd ur rullorna. Där finns pengar att hämta.\r\n15--20 % av kostnaderna är fall av kort\r\nsjukfrånvaro, och ca 80 % är fall av lång\r\nsjukfrånvaro. Där bör vi sätta in stötarna.</pre><pre>Detta med karensdagar ligger djupt i folksjälen.\r\nDet kommer att bli en storm när det blir nya\r\nlöneförhandlingar efter Rehnbergsavtalet, som har\r\ninneburit en dämpning av kostnaderna. Det\r\nkommer att bli stora svårigheter under\r\navtalsförhandlingarna, och det är Bo Könberg lika\r\nmedveten om som jag. Det oroar. Skapa inte större\r\noro än vad som är nödvändigt!</pre><pre>Anf. 82 Statsrådet BO KÖNBERG (fp)\r\nreplik:</pre><pre>Herr talman! Först återigen till frågan om\r\nDanmark. Eftersom uppgifter cirkulerar omkring\r\ntog jag mig orådet före att be riksförsäkringsverket\r\natt tala med sina danska kolleger,\r\nbudgetdepartementet m.fl., och undersöka om det\r\nvar sant som påstods, nämligen att danskar var helt\r\nannorlunda än andra människor på det viset att de\r\nskulle reagera helt tvärtemot ekonomiska\r\nincitament. Den rapport vi fick efter ett tag visade\r\natt det inte var så. Danskar var ungefär som vanliga\r\nmänniskor. Är det så att Doris Håvik inte tror på\r\nvad jag säger, kan hon bl.a. i sin egenskap av\r\nstyrelseledamöt i riksförsäkringsverket be verkets\r\ninternationella sekreteriat att berätta om sina\r\nerfarenheter från Danmark.</pre><pre>Tror hon inte heller på dem kan hon gå till den\r\nrapport om utvecklingen i fråga om sjukfrånvaron\r\nsom beställdes av det danska socialministeriet 1985\r\noch vars första del publicerades 1986. I denna\r\nrapport drar man bl.a. slutsatsen att om man skulle\r\navskaffa den karensdag man införde för några år\r\nsedan, skulle kostnaden belöpa sig till mellan 2,3\r\noch 2,7 miljarder danska kronor för samfundet i sin\r\nhelhet i 1985 års danska löneläge. Kanske kan vi\r\nslippa det danska exemplet i den fortsatta debatten\r\nannat än som ett argument för karensdagarna och\r\ninte mot.</pre><pre>Doris Håvik har fel på den punkten. Däremot har\r\nhon helt rätt i att det är en oerhört angelägen\r\nuppgift att försöka göra något åt de långvariga\r\nsjukfallen. Jag har dock litet svårt att se vad det är\r\ni karensdagarna som gör att man inte också skulle\r\nkunna ägna sig åt de långvariga sjukfallen. Det låter\r\npå Doris Håvik som om detta vore två alternativ:\r\nantingen inför man karensdagar i Sverige, eller\r\nockså engagerar man sig för korta och långa\r\nsjukfall. Jag ser det inte som alternativ, utan\r\nregeringen ägnar sig åt bägge frågorna.</pre><pre>Vi gör detta bl.a. genom att vi som opposition har\r\ndrivit fram den sjuklön vi har infört från årsskiftet\r\noch som ökar arbetsgivarnas intresse för\r\nförhållandena på arbetsplatsen. Vi gör det genom\r\natt vi har stött förslagen om rehabiliteringsansvar\r\nför arbetsgivarna och genom att i årets\r\nbudgetproposition föreslå en ökning från 500\r\nmilj.kr till 700 milj.kr. av försäkringskassornas\r\nanslag för inköp av tjänster för rehabilitering av\r\nframför allt dem som riskerar att bli\r\nlångtidssjukskrivna. Vi gör det också genom att\r\nändra den arbetsskadeförsäkring som driver in\r\nmånga människor i långtidsfrånvaro och i förtida\r\npension.</pre><pre>Anf. 83 DORIS HÅVIK (s) replik:</pre><pre>Herr talman! Varför är detta med karensdagar så\r\nangeläget? Jag påstår att det kommer att bli en\r\nbesparing på ungefär 2 miljarder, och Bo Könberg\r\npåstår att det kommer att bli en besparing på 4\r\nmiljarder. Men i dagens läge med en sänkning av\r\nersättningen för de tre första dagarna, rör det sig i\r\nrunda siffror om 5,9 miljarder. Varför är ni då\r\nangelägna om att få en mindre besparing än vad ni\r\nhar i det system som nu finns?</pre><pre>Jag skulle också vilja ta upp en annan sak.\r\nMänniskor som arbetar t.ex. i livsmedelsindustrin,\r\ninom sjukvården och på daghem kan inte gå till\r\narbetet när de är förkylda och när de sprider\r\ninfektioner, utan de måste stanna hemma. Dessa\r\nmänniskor drabbas hårt av systemet med\r\nkarensdagar. De har inte ett öre i ersättning. Om\r\nman däremot t.ex. arbetar i riksdagen eller på ett\r\nkontor har man betydligt lättare att gå till sitt\r\narbete. En byggnadsarbetare går inte ut på ett\r\nbygge om han har feber, men det kan man göra på\r\nandra ställen.</pre><pre>Jag varnar för karensdagarna och tar den debatten i\r\nsamband med avtalsrörelsen. Jag tror faktiskt, med\r\nden kännedom jag har om Bo Könberg, att denna\r\noro finns också hos honom. Det kan nämligen bli\r\nen explosion och stora bekymmer på\r\narbetsmarknaden.</pre><pre>Varför är karensdagarna så angelägna? Jag hade för\r\ninte så länge sedan ett samtal med SKF:s\r\nkoncernchef, som sade: Varför skall vi ha\r\nkarensdagar? Det är ingen angelägenhet för oss.\r\nDet finns inte på dollar-området, det finns inte på\r\nD-mark-området, och det finns inte heller på yen-\r\nområdet. Det är ju på detta sätt de har sina affärer\r\nupplagda.</pre><pre>Just därför vill jag uppmana Bo Könberg att kasta\r\ndetta förslag -- som jag tror ännu så länge bara\r\nexisterar i form av en skiss -- i papperskorgen. Det\r\när ett mycket gott råd från en -- som Bo Könberg\r\nvälvilligt har sagt -- erfaren socialpolitiker.</pre><pre>Anf. 84 Statsrådet BO KÖNBERG (fp)\r\nreplik:</pre><pre>Herr talman! Jag har varit litet förbryllad över att\r\njust en så erfaren socialförsäkringspolitiker som\r\nDoris Håvik har varit så kategorisk i sitt avvisande\r\nav det kloka förslaget om två karensdagar. Nu har\r\njag fått uppenbarat varför det är så. Doris Håvik\r\nhar nämligen totalt missuppfattat de ekonomiska\r\nkalkylerna på det här området. Doris Håvik tror att\r\nregeringen avser att föreslå att det system som nu\r\nfinns och som hittills har sparat 5 eller 6 miljarder\r\nkronor skall ersättas med ett system som i stället\r\nsparar 4,7 miljarder -- eller enligt Doris Håvik 2\r\nmiljarder.</pre><pre>Så är det förstås inte, utan de ekonomiska\r\nkalkylerna handlar om att vi skall göra ytterligare\r\nen besparing utöver den som har infriats under 1991\r\noch början av 1992 på -- som det anges i\r\nbudgetpropositionen och finansplanen --\r\nnågonstans mellan 4,5 miljarder och 5 miljarder.\r\nOm detta var anledningen till att Doris Håvik var\r\nemot karensdagarna kan hon nu ansluta sig till\r\nförslaget på den punkten. Hon kan vara fullständigt\r\nlugn -- det är inte fråga om att vi skall införa\r\nkarensdagar och minska skatteinkomsterna, utan\r\ndet är fråga om att införa karensdagar och minska\r\nbudgetunderskottet jämfört med vad det annars\r\nskulle ha blivit.</pre><pre>Det finns förstås olika uppfattningar om\r\nkarensdagarna. Det finns många inom\r\narbetsgivarvärlden som i stället tycker att vi skulle\r\nta hem motsvarande pengar genom att sänka\r\nersättningen under en mycket längre tid. Det har\r\nframförts förslag om att i stället för två karensdagar\r\nha en nedsatt ersättning till 65 % under två veckor;\r\ndet är ungefär vad som behövs om man skall få in\r\nsamma belopp.</pre><pre>Mitt och regeringens mycket bestämda besked på\r\nden punkten är att det är avsevärt mycket bättre\r\nfördelningspolitiskt -- vad beträffar fördelningen\r\nmellan människor av olika slag och med olika\r\nproblem -- att ha två karensdagar, som en mycket\r\nstor del av befolkningen får vara med och betala, än\r\natt sänka ersättningen under tvåveckorsperioder,\r\nsom en mycket liten del av befolkningen kommer\r\natt få betala.</pre><pre>På den punkten tänker vi hövligt lyssna men inte ta\r\nråd av dem som i näringslivstidningar och på andra\r\nhåll föreslår att vi för tvåveckorsperioder skall\r\nsänka ersättningen ned till kanske två tredjedelar\r\nom dagen. Vi har, som jag nämnde nyss, valt två\r\nkarensdagar därför att det är en besparingsform\r\nsom ger mycket i statskassan och som är någorlunda\r\njämnt fördelad över alla dem som är sjuka då och\r\ndå.</pre><pre>Herr talman! I den offentliga debatt som har förts --\r\ni dag och tidigare -- har jag inte sett några förslag\r\ntill besparingar som ger ungefär lika mycket. Jag\r\nvet inte om Doris Håvik har några sådana reserver;\r\ni så fall kan vi väl diskutera dem. Med det material\r\nvi i dag har till hands är det emellertid alldeles klart\r\natt karensdagsförslaget är ett bra förslag, och det\r\nkommer att presenteras för riksdagen under detta\r\når för att genomföras från den 1 januari 1993.</pre><pre>Tredje vice talmannen anmälde att Doris Håvik\r\nanhållit att till protokollet få antecknat att hon inte\r\nägde rätt till ytterligare replik.</pre><pre>Anf. 85 ALWA WENNERLUND (kds):</pre><pre>Herr talman! Den deklaration om rättigheter för\r\npsykiskt utvecklingsstörda som FN antog 1972 slår\r\nfast att utvecklingsstörda skall ha adekvat\r\nmedicinsk behandling, träning och utbildning för\r\natt kunna uppnå optimal utveckling och funktion.\r\nDeklarationen poängterar därmed rättigheten till\r\nbra medicinsk vård liksom till bra personlig social\r\nomvårdnad.</pre><pre>År 1989 antogs i riksdagen en lag som säger att alla\r\nvårdhem och specialsjukhus skall läggas ner till\r\nförmån för integrerat boende. Beslutet var i hög\r\ngrad i linje med den ideologi som dominerat all\r\nofficiell beskrivning av såväl handikappades som\r\näldres situation under de senaste årtiondena.</pre><pre>Normalitet och integration har varit de\r\ndominerande principerna under de senaste\r\nårtiondenas vårdplanering. Det har sagts att\r\npsykiskt handikappade skall kunna leva ett helt\r\nnormalt liv som alla andra och integreras i\r\nsamhället.</pre><pre>Till följd av detta har många psykiskt\r\nhandikappade patienter slussats ut från sin invanda\r\noch trygga miljö, ofta från lantligt belägna vårdhem\r\ntill små stadslägenheter med få mänskliga\r\nkontakter.</pre><pre>För de minst störda patienterna har detta\r\nnaturligtvis utan tvivel lett till en bättre livskvalitet,\r\neftersom deras egen kapacitet kommit mera till sin\r\nrätt. Ett sådant boende är därför utmärkt för många\r\noch bör naturligtvis alltid tas i övervägande när det\r\ngäller boendebeslut.</pre><pre>Men alla är inte lika, och det gäller psykiskt\r\nutvecklingsstörda lika väl som oss andra. För inte\r\nså få av de övriga betyder emellertid förändringen\r\nen isolering, kanske en ångestmättad otrygghet,\r\navsaknad av sysselsättning och brist på sociala\r\nkontakter. Beteendeegenheter, manier,\r\ntvångshandlingar, tilläggshandikapp och andra\r\nsvårigheter kan orsaka att integrerat boende blir\r\nohållbart i längden och kan vålla stora problem för\r\ndessa patienter. Ett annat problem utöver tidigare\r\nnämnda är att dessa patienter också drabbas av\r\nvräkning från bostaden. Även redan planerad\r\nbehandling och träning kan vara svårare att\r\ngenomföra. Problem uppstår ofta med tröttsamma\r\nrutintransporter.</pre><pre>Herr talman! Man kan konstatera att även om\r\npatienter i detta läge till synes lever ett mer\r\n''normalt'' liv än tidigare på institution eller\r\nvårdhem, betyder förändringen för en del en klart\r\nsänkt livskvalitet.</pre><pre>Det är en nödvändighet att omsorgslagen ändras så\r\natt vårdhemmen kan finnas kvar.</pre><pre>Måttligt stora vårdhem indelade i gruppboende i\r\nhemlik miljö är därför en mycket lämpligare\r\nboendeform för dessa människor. Här känner alla\r\nboende och all personal varandra, och det är ett\r\nstöd och en trygghet för alla. Denna grupp har\r\ningen glädje av den mycket höga bostadsstandard\r\nsom lagen föreskriver, utan det är andra faktorer\r\nsom ger hög livskvalitet, såsom vettig\r\nsysselsättning, adekvat medicinsk vård, god\r\nomvårdnad, tillgivenhet och omtänksamhet mellan\r\nboende och personal.</pre><pre>Det integrerade boendet syftar också till att\r\n''normalisera'' läkarvården, dvs. att patienterna\r\nhänvisas till vårdcentral som alla andra. Det är\r\nmycket begärt att personal inom primärvård och\r\nhemtjänst skall kunna ta hand om\r\nutvecklingsstörda på ett bra sätt, eftersom de ofta\r\nsaknar utbildning och erfarenhet när det gäller\r\ndenna patientgrupp.</pre><pre>Vårdpersonalen måste t.ex. lära sig att vara mycket\r\ntydlig, särskilt när det gäller ordinationer. Det\r\nkanske inte räcker att det står på förpackningen hur\r\nofta en medicin skall tas, utan man måste hitta\r\nandra vägar för att övertyga sig om att patienten\r\nförstått ordinationen.</pre><pre>Ofta är patienterna svåra att diagnostisera på grund\r\nav annorlunda eller bristande sjukdomssymptom,\r\nsom ställer till svårigheter för personal med ordinär\r\nsjukvårdsutbildning. Därför är det inte alls ovanligt\r\natt personalen missar allvarliga sjukdomstillstånd.\r\nDetta beror framför allt på att de sedvanliga\r\nkriterierna för diagnos kan saknas. Det kan faktiskt\r\nvara så att man vid ett benbrott inte känner någon\r\nsmärta. Förklaringen hänger ihop med att det ofta\r\nföreligger en högre smärttröskel hos dem.\r\nProblemet förstärks också av deras oförmåga att i\r\nord formulera sina upplevelser och känslor.</pre><pre>Vid t.ex. blindtarmsinflammation är ett av de\r\ndiagnostiska kriterierna -- som alla läkare letar\r\nefter -- symptomet ''defence'', dvs. det automatiska\r\nmuskelförsvaret som utvecklas vid kraftig\r\nbukhinneretning -- en bukmuskelspänning som den\r\nsjuke inte kan påverka själv. Detta uteblir ofta hos\r\nutvecklingsstörda.</pre><pre>Herr talman! Det skall med kraft påpekas att det är\r\nett måste att satsa på specialutbildade läkare som\r\nkan klara diagnos och behandling av personer med\r\nnämnda svårigheter. Allmänvårdens läkare saknar\r\nutbildning och kunskap om denna grupp patienter.</pre><pre>Ingen menar att rörelsehandikappade, syn- eller\r\nhörselhandikappade patienter skall upphöra att\r\nsöka specialistläkare för sina speciella medicinska\r\nhandikapp. Varför skall förståndshandikappade bli\r\nutan sina läkare? Det är vad som händer de\r\nsamhällsintegrerade patienter som måste uppsöka\r\nvanlig vårdcentral.</pre><pre>Det är på tiden att vi inser att denna grupp har rätt\r\ntill -- om de själva vill -- ett eget boende integrerat\r\ni samhället, men den grupp som inte klarar detta\r\nboende har rätt att få bo i en miljö som präglas av\r\nomsorg och trygghet samt rätt till den specialistvård\r\nde behöver och kan kräva i ett civiliserat samhälle.</pre><pre>Anf. 86 INGVAR BJÖRK (s):</pre><pre>Herr talman! I detta mitt anförande tänker jag\r\nuteslutande ta upp de handikappades problem och\r\nsvårigheter.</pre><pre>1989 års handikapputredning konstaterade bl.a. att\r\nde handikappade levde på en alltför låg\r\nlevnadsnivå. Vi gjorde en undersökning av detta\r\noch såg på tio olika kommuner. Det var kommuner\r\nav olika slag som vi tog med i vår undersökning.\r\nDet var storstad, förortskommuner, mindre\r\nlandsortskommuner och länshuvudstad.</pre><pre>Av denna undersökning, som gjordes 1989, fann vi\r\natt den disponibla inkomsten varierade avsevärt\r\nfrån kommun till kommun. När vi såg på\r\nmånadsinkomsterna fann vi att dessa varierade från\r\n3 475 kr. till 4 792 kr., och när vi sedan såg på\r\nårssiffrorna fann vi att dessa varierade från 41 700\r\nkr. i den ena kommunen till 57 800 kr. i den\r\nkommun som låg högst. Det var således en skillnad\r\npå 16 000 kr.</pre><pre>Handikapputredningen drog den slutsatsen att det\r\när olikheterna i kommunala bostadsbidrag som slår\r\nigenom, men naturligtvis har också skillnaderna i\r\nfärdtjänst- och hemtjänstavgifter stor betydelse.</pre><pre>Om man sedan skall se på förhållandena i dag, kan\r\nman lämpligen ta Dagens Nyhetens artikel den 17\r\njanuari 1992 som ett bra exempel. I den artikeln tas\r\nde kommunala bostadstilläggen upp. Vad som slår\r\nvarje läsare är den stora skillnaden mellan olika\r\nkommuner. Låt mig ta ett citat i den artikeln:</pre><pre>''I Nynäshamn kan en pensionär få 4 177 kronor i\r\nmånaden i kommunalt bostadstillägg. I Dorotea\r\nkan man inte få mer än 1 600 kr. En skillnad på\r\n2 577 kr!</pre><pre>Varje kommun utformar sina egna regler för\r\npensionärernas bostadstillägg och skillnader på\r\növer 2 000 kr är inte ovanliga.''</pre><pre>I dessa exempel på kommunalt bostadstillägg\r\nframstår orimligheterna klart. Man kan inte ha det\r\npå detta sätt längre. De här innebär ju att samhället\r\nser till att klasskillnaderna ökar.</pre><pre>Det är min förhoppning att den kommitté som\r\nsysslar med denna fråga skall komma fram till den\r\nslutsatsen, att systemet med kommunala\r\nbostadstillägg skall ersättas med ett statligt bidrag,\r\nsom ger de människor som har kommunalt\r\nbostadstillägg full täckning för hyreskostnaderna\r\nför en tvårumslägenhet. Och detta skall ske i hela\r\nlandet.</pre><pre>Herr talman! Låt mig även ta upp färdtjänsten. Här\r\nhar handikapputredningen lagt fram ett klart\r\nförslag. Man är emot den nuvarande ordningen, att\r\nkommunerna själva bestämmer på vilken nivå\r\navgifterna skall ligga och hur många resor den\r\nenskilde skall få företa.</pre><pre>Kommunernas försämrade ekonomi har gjort att\r\nvillkoren för färdtjänst alltmer har försämrats. Låt\r\nmig referera vad som sägs om det här i\r\nhandikapputredningens betänkande Handikapp,\r\nVälfärd, Rättvisa.</pre><pre>Det konstateras inledningsvis att den avgift som de\r\nfärdtjänstberättigade betalar varierar kraftigt\r\nmellan kommunerna. Avgifterna varierar såväl\r\nmellan olika typer av avgiftssystem som mellan\r\nolika nivåer inom samma system. Man kan ha en\r\nfast avgift oberoende av reslängd eller följa\r\nkollektivtrafiktaxan, men det allra vanligaste är att\r\nman betalar en viss procentandel av\r\ntaxameterbeloppet. Det kan vara 20 %, 25 % eller\r\nända upp till 30 %.</pre><pre>Det här innebär stora orättvisor mellan\r\nmänniskorna, och de orättvisorna hänger samman\r\nmed i vilken kommun vederbörande bor. Det kan\r\nkonstateras att det under 80-talet blivit en allmän\r\nhöjning av avgifterna till färdtjänsten.</pre><pre>Självfallet yrkar de handikappade på att avgiften på\r\nfärdtjänst skall vara lika med avgiften för den\r\nsedvanliga kollektivtrafiken.\r\nHandikapporganisationerna har också uttryckt\r\nönskemål om mer enhetliga regler inom den\r\nkommunala färdtjänsten och en utvidgning av det\r\ngeografiska området för resor.</pre><pre>Här ser man länsfärdtjänst som en bra lösning. I\r\nStockholms län och i Östergötland har man använt\r\nsig av detta system sedan några år tillbaka, och även\r\nen del andra län har följt efter dessa två län. Denna\r\nutveckling har de färdtjänstberättigade följt med\r\ntillfredsställelse.</pre><pre>Handikapputredningen har dragit den slutsatsen av\r\nutvecklingen att man uttalar sig för att färdtjänst\r\noch resa med övrig kollektivtrafik skall ske med\r\nsamma kostnader för den enskilde.</pre><pre>En relativt ny form av kollektivtrafik kallas för\r\nservicelinje. Det var i Borås som man 1983 försökte\r\nmed en handikappanpassad småbuss. En sådan\r\nbuss skall ha lågt insteg, plant golv, rullstolsramp,\r\nrullstolsplats och övrig handikappanpassning så att\r\nman kan stiga på och av bekvämt. Det är också så\r\nordnat att hållplatsavstånden är korta, och\r\nkörtiderna för bussarna är ordnade så att man har\r\ntid att hantera rullstolar. Det här var en utmärkt idé,\r\noch många kommuner har följt Borås exempel,\r\nvilket är mycket bra.</pre><pre>Men all färdtjänst tar man inte bort med dessa\r\nbussar. Det finns fortfarande människor som måste\r\nutnyttja den sedvanliga färdtjänsten.</pre><pre>Herr talman! Handikapputredningen avlämnade\r\nsitt huvudbetänkande Handikapp, Välfärd,\r\nRättvisa våren 1991. Vi i utredningen förväntade\r\noss att betänkandets förslag skulle tas upp i\r\nvalrörelsen under hösten 1991, och det gjordes i viss\r\nmån.</pre><pre>Jag minns själv mycket väl den torgdebatt i vilken\r\nBengt Westerberg och Anne Wibble deltog. Det\r\nvar dagen före valet, och detta valmöte med\r\nfolkpartiet sändes även i televisionen. Här fick man\r\nklart för sig att Bengt Westerberg, genom Anne\r\nWibbles löfte, bums skulle få pengar till\r\nhandikappreformer. Både Bengt Westerberg och\r\nAnne Wibble ställde sig bakom de reformförslag\r\nsom handikapputredningen lagt fram.</pre><pre>Vi förväntade oss alltså att i budgetpropositionen få\r\nse nya handikappreformer för ca 3 miljarder\r\nkronor. Besvikelsen blev därför stor när vi inte fann\r\ndessa reformer utan i stället Bengt Westerbergs ord\r\nom att det kommer reformer som riksdagen får\r\nbesluta om nästa år, dvs. reformerna på\r\nhandikappområdet kommer att träda i kraft först\r\nfr.o.m. den 1 juli 1993. Jag och inte minst mina\r\nhandikappade vänner blev alltså djupt besvikna\r\növer att reformerna på handikappområdet får\r\nvänta ytterligare ett år.</pre><pre>På de områden jag tagit upp i dag, exempelvis\r\nfärdtjänst, skulle reformer ha kunnat komma redan\r\nnu och inte skjutits fram ytterligare ett år.</pre><pre>Anf. 87  Statsrådet BO KÖNBERG (fp):</pre><pre>Herr talman! När det gäller de kommunala\r\nbostadstilläggen tror jag att Ingvar Björks och min\r\nuppfattning ligger relativt nära varandra. Det är\r\nockså min mening -- folkpartiet har deklarerat den\r\ntidigare, även före valet -- att de stora skillnaderna\r\nmellan kommunerna inte är rimliga. Däremot tror\r\njag att Ingvar Björk går en aning för långt när han\r\nvill utlova att ingen behöver betala någonting för en\r\nlägenhet på två rum och kök. Redan i dag har man\r\nju ett bottenbelopp på 80 kr. i månaden. Om man\r\ninte har mycket gott om pengar - det har kanske\r\nsocialdemokraterna -- tror jag inte att man skall\r\nförutskicka till landets pensionärer att man förutom\r\natt man tänker genomföra en utjämning som lyfter\r\nupp dem som har det sämst, vilket är min ambition,\r\nockså utlovar förbättringar som innebär att det blir\r\nen nollkostnad att ha en modern lägenhet. Vi ligger\r\nnågorlunda nära varandra på den här punkten, men\r\njag blev litet förbryllad över Ingvar Björks inlägg i\r\nden del som avsåg frågan om handikapputredning\r\noch handikappreformer. I det budgetförslag som\r\nhar lagts fram föreslås ju en kraftig ekonomisk\r\nförbättring för föräldrar med handikappade barn.\r\nTidigare i dag i denna debatt har en företrädare för\r\nvänsterpartiet, Eva Zetterberg, komplimenterat\r\nregeringen på denna punkt. Folkpartiet har under\r\nen lång rad av år ställt detta krav i denna sal men\r\nfått det nedröstat. På den punkten har det väl,\r\nIngvar Björk, blivit bättre sedan vi har fått en ny\r\nregering.</pre><pre>När det gäller handikapputredningens förslag som\r\nskulle innebära en kostnad på 2--2,5 miljarder\r\nkronor, ja kanske upp till 3 miljarder kronor om\r\nman vill räkna med en mycket hög siffra, har\r\nfolkpartiet sagt, att om folkpartiet får någonting att\r\nsäga till om efter valet, skall utredningens förslag i\r\nhuvudsak genomföras. Så blir nu också fallet. Att\r\ndet behövs beredningstid som gör att man inte kan\r\ngenomföra alla förslagen före den 1 januari 1993\r\ntror jag inte har väckt så våldsam besvikelse hos\r\nmånga andra än Ingvar Björk. Det hade sannolikt\r\nvarit mycket värre om den regering som Ingvar\r\nBjörk stött hade blivit återvald.</pre><pre>Anf. 88  INGVAR BJÖRK (s) replik:</pre><pre>Herr talman! Jag skulle vilja säga till Bo Könberg\r\natt jag inte har något emot att de aviserade\r\nreformerna genomförs. Vad jag vände mig emot\r\nvar detta att Bengt Westerberg vid ett torgmöte där\r\nAnne Wibble deltog någon dag före valet stod och\r\nsade att handikapputredningens förslag skall\r\ngenomföras. Jag tror att fler än jag fick en känsla av\r\natt förslagen skulle genomföras nu och att det inte\r\nskulle dröja till den 1 juli 1993.</pre><pre>Anf. 89  Statsrådet BO KÖNBERG (fp):</pre><pre>Herr talman! Det är inget fel att vara otålig när det\r\ngäller förbättringar för dem som har det sämst ställt\r\ni ett land. Det är en i hög grad respektabel\r\ninställning. Jag noterade också att Ingvar Björk\r\ninte kritiserade mitt uttalande att det förmodligen\r\nblir bättre för de handikappade sedan det blivit en\r\nannan regering än den som Ingvar Björk stödde.</pre><pre>Anf. 90  INGVAR BJÖRK (s) replik:</pre><pre>Herr talman! Jag har, Bo Könberg, varit med i det\r\nsocialdemokratiska partiet sedan 1949, och jag har\r\nunder tiden sedan dess märkt en skillnad i fråga om\r\ninställningen till de handikappade. Jag är övertygad\r\nom, att hade socialdemokraterna fått fortsätta att\r\nregera, hade de säkerligen åstadkommit detsamma\r\nsom jag tror folkpartiet eftersträvar.</pre><pre>Anf. 91  Statsrådet BO KÖNBERG (fp):</pre><pre>Herr talman! Jag noterade avslutningen som jag\r\ntyckte var tillfredsställande ur socialliberal\r\nsynvinkel. Det var ett slags erkännande för det\r\narbete som inte minst Bengt Westerberg under\r\nårens lopp har lagt ned för att stödja de\r\nhandikappade. Jag skall bara en gång till påminna\r\nom att folkpartiet i den här salen under en rad år\r\nhar föreslagit förbättringar för föräldrar med\r\nhandikappade barn. Då fanns det en socialistisk\r\nmajoritet och förslagen avvisades. Nu genomförs\r\nde.</pre><pre>Andre vice talmannen anmälde att Ingvar Björk\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 92  JAN ANDERSSON (s):</pre><pre>Herr talman! Ett samhälles kvalitet mäts bäst om\r\nman ser på hur det behandlar de mest utsatta i\r\nsamhället. Jag tror att det var Olof Palme som en\r\ngång uttryckte sig ungefär på det sättet.</pre><pre>I ett internationellt perspektiv har Sverige lyckats\r\nbra när det gäller insatser för de mest utsatta. Här\r\ninbegriper jag äldreomsorgen, handikappolitiken,\r\nmissbrukarvården m.m. Därmed är det inte sagt att\r\nallt skulle vara perfekt i Sverige. Det finns brister\r\npå alla dessa områden. Grunden har varit den\r\ngenerella välfärdspolitiken, dvs. en politik som inte\r\nbara vänder sig till de svagaste i samhället utan till\r\nalla. De länder som har sagt sig värna om de\r\nsvagaste och fört en selektiv välfärdspolitik har inte\r\nlyckats. Medelklassen och överklassen som bara\r\nhar fått betala för systemet har då vänt sig mot\r\nsystemet med påföljd att det har blivit en\r\nskatterevolution, så att det inte har blivit några\r\ninsatser för de sämst ställda. I Sverige har\r\negentligen bara ett parti förordat en sådan modell,\r\nnämligen moderata samlingspartiet. Detta partis\r\nresonemang om rundgången och om att man skall\r\nkunna leva på sin lön, varvid man också vänt sig\r\nmot generella insatser som barnbidrag och annat,\r\nhar inneburit en attack mot den generella\r\nvälfärdspolitiken. Man har förordat ett system av\r\nmer selektiv art, ett system som visat sig vara\r\nbetydligt mindre framgångsrikt.</pre><pre>Nu talar inte moderaterna bara, nu handlar de.\r\nMan är ganska kvick. Aldrig har det gjorts så stora\r\ningrepp på så kort tid när det gäller den generella\r\nvälfärdspolitiken. Det gäller karensdagarna,\r\ndelpensionen, bostadspolitiken,\r\nutbildningspolitiken, nedskärningarna beträffande\r\nkomvux och fortbildning. Denna politik drabbar\r\nutsatta grupper som de handikappade betydligt\r\nvärre än andra. Så förhåller det sig t.ex. beträffande\r\nkarensdagarna. Vi vet att fortbildningen används\r\nav de handikappade i större utsträckning än av\r\nandra, eftersom de handikappade är lågutbildade\r\noch behöver utbildas på äldre dagar. På samma sätt\r\när det beträffande bostadspolitiken. Behov finns av\r\nförnyelse i bostadsproduktionen, så att man får\r\nbilliga, nya och anpassade lägenheter. Nu välter\r\nman det här över ända.</pre><pre>Skillnaden mellan socialdemokraterna och\r\nregeringen när det gäller handikappolitiken är\r\ntvåfaldig. I valrörelsen lovade vi inte mer än vad vi\r\nhade kunnat hålla, något som Ingvar Björk\r\nframhöll. För vår del har vi aldrig motsatt oss\r\nhandikapputredningens förslag. Både Ingvar Björk\r\noch jag sitter med i handikapputredningen, och vi\r\nhar lagt fram det förslag som varit ute på remiss.\r\nSom brukligt är låter vi remisstiden löpa.</pre><pre>Vidare har vi finansieringen klar, innan vi försöker\r\ngenomföra reformer. Självklart skulle också en\r\nsocialdemokratisk regering i allt väsentligt ha\r\ngenomfört handikapputredningens förslag.\r\nVårdnadsbidraget har för övrigt, Bo Könberg, inte\r\nbehandlats av handikapputredningen. Den saken\r\nligger ju utanför det hela. Men den stora skillnaden\r\när denna: För att göra de här insatserna skulle vi\r\ninte ha gett oss på basen för handikappolitiken i\r\nSverige, nämligen den generella välfärdspolitiken.\r\nInom handikapporganisationerna har det ju också\r\nbörjat storma. Samtliga ordförande har skrivit ett\r\nupprop i vilket man vänder sig mot den ändrade\r\ninriktningen av handikappolitiken. Visst finns det\r\nett behov av riktade åtgärder av den typ som\r\nhandikapputredningen har föreslagit, men inte på\r\nbekostnad av de generella insatserna. Bo Könberg\r\nvet att handikapputredningen har ytterligare ett\r\nbetänkande, där de generella insatserna skall\r\nbehandlas. Det vore kanske klokt att behandla det\r\nhela samlat, eftersom det ena är beroende av det\r\nandra. Blir det ytterligare försämringar när det\r\ngäller den generella politiken, ökar också behovet\r\nav riktade insatser. Självklart är det så. Man har\r\nerfarenhet av detta i andra länder.</pre><pre>Den allvarligaste nedskärningen är nog den som\r\nsker i kommuner och landsting. Läser man\r\nhandikapputredningens kartläggningsbetänkande\r\nfinner man ju att mycket av det berättigade\r\nmissnöjet beror på avgiftssättningen,\r\nneddragningar i kommuner och landsting. Det\r\nkommer sannolikt inte att bli bättre under 90-talet\r\nmed de åtgärder som regeringen har föreslagit.\r\nTvärtom tror jag att vi har att vänta oss ökade\r\navgifter och sämre service för bl.a. handikappade.</pre><pre>Jag skall i korthet beröra äldreomsorgen. Vi blev\r\növerens med folkpartiet här i kammaren om\r\näldreomsorgen under 90-talet. Att klara\r\näldreomsorgen är egentligen den stora utmaningen\r\nför kommuner och landsting. Det föreslogs\r\nytterligare totalt fem miljarder kronor till\r\nkommunerna och en halv miljard till landstingen\r\nför att man skulle kunna klara det hela på ett hyfsat\r\nsätt. Nu har förutsättningarna ändrats, inte minst\r\ngenom regeringens åtgärder beträffande just\r\nkommuner och landsting. Förutsättningarna att\r\nkunna klara en god äldreomsorg kommer att\r\nförsämras. Därmed är det inte sagt att man inte kan\r\nlyckas på speciella områden, men det blir svårt. Jag\r\nmärker att även folkpartistiska kommunpolitiker\r\ninser hur svårt det blir att klara 90-talets utmaning.\r\nJag tänker på Lennart Rydberg i Stockholm som\r\nbeträffande förändringen av statsbidragen har vänt\r\nsig mot nedskärningarna för kommunerna.</pre><pre>Anf. 93  STEN SVENSSON (m) replik:</pre><pre>Herr talman! Det är uppenbart att de svårigheter\r\nsom Jan Andersson beklagade sig över i vårt\r\nsamhälle när det gäller ekonomin har framkallats\r\nav socialdemokraterna själva. Vi har fått ett läge\r\ndär allt fler har blivit bidragsberoende. Nu vänder\r\nvi den utvecklingen till sin motsats genom att sänka\r\nskatter och bidrag, så att det blir lättare för\r\nmänniskor i gemen att leva på sin lön sedan skatten\r\nblivit betald.</pre><pre>Vi gör prioriteringar som gör det möjligt för oss att\r\nklara många stora åtaganden som vi har framför\r\noss.</pre><pre>Tidigare i dag har vi tagit upp handikappområdet.\r\nVi har också talat om de psykiskt störda och vad\r\nsom kan komma att behövas på det området.</pre><pre>Socialdemokraterna gick i spetsen för att ta bort\r\ninstitutionerna. Jag pekade i mitt anförande på vad\r\ndet har lett till på äldreomsorgens område. Jag\r\npekade också på förhållandena för de psykiskt\r\nstörda. Detta är stora skador som har vållats av den\r\npolitik som socialdemokraterna benhårt drev fram\r\ntill 1988, då de äntligen lyssnade på oppositionens\r\nprotester och lade om politiken. Men det var för\r\nsent. Socialdemokraterna skall fundera över om de\r\ninte själva någon gång har framkallat de svårigheter\r\nsom de beklagar.</pre><pre>Anf. 94  JAN ANDERSSON (s) replik:</pre><pre>Herr talman! Sten Svensson säger att de borgerliga\r\nnu vänder denna utveckling. Har Sten Svensson\r\ninte läst Svenska Dagbladet, jag tror att det var i\r\ndag, där man visar hur socialbidragskostnaderna\r\nökar i det borgerligt styrda Sverige. Och vi har bara\r\nsett början. Det blir allt färre, Sten Svensson, som\r\nkan leva på sin lön med den arbetsmarknadspolitik\r\noch den ekonomiska politik som den borgerliga\r\nregeringen bedriver. De borgerliga vänder inte alls\r\nnågon utveckling, de påskyndar en negativ\r\nutveckling.</pre><pre>När det gäller äldreomsorgen håller jag med om det\r\nsom Bengt Westerberg sade i går, nämligen att vi i\r\nallt väsentligt har en god äldreomsorg i Sverige. Det\r\nfinns brister, och det har naturligtvis gjorts en del\r\nfelsatsningar under åren. Men i allt väsentligt har vi\r\nen god äldreomsorg. Inte minst med tanke på den\r\nbefolkningsprofil som vi har i Sverige, med\r\nvärldens äldsta befolkning, har vi klarat detta bra.\r\nNu vänder sig många länder till Sverige för se hur\r\nvi löste de problem under 80-talet som de kommer\r\natt drabbas av under 90-talet.</pre><pre>Vad jag nu däremot säger är att förutsättningarna\r\nför att kommuner och landsting under 90-talet skall\r\nkunna klara det lika bra som under 80-talet\r\nförsämras. Och det blir inte bättre när man drar ned\r\nbidragen till kommunerna i en redan besvärlig\r\nekonomisk situation.</pre><pre>Anf. 95  STEN SVENSSON (m) replik:</pre><pre>Herr talman! Om det skall bli något att fördela och\r\nom det skall bli möjligt för oss att finansiera de\r\nreformer, bl.a. på handikappområdet, som vi har\r\nsagt att vi skall genomföra, måste vi skapa en ökad\r\ntillväxt i samhället. Då måste vi se till att vi skapar\r\nsådana incitament att det blir möjligt att öka antalet\r\nskattebetalare i stället för att ta ut mer av var och\r\nen av dem. Vi måste se till att vi får ökade resurser.\r\nDet är först då som vi politiker kan få någonting att\r\nfördela.</pre><pre>Beträffande äldreomsorgen talade Jan Andersson\r\nom vad den tidigare regeringen hade anslagit på\r\ndetta område. Jag vill bara påminna om att vi i\r\nsocialutskottet fick tjata ganska länge om att ett\r\nstimulansbidrag till gruppboende skulle införas och\r\natt de låneregler som skulle underlätta för\r\nkommunalmännen att välja mer flexibla och\r\nmindre kostnadskrävande lösningar skulle ändras.\r\nDet var först när vänsterpartiet anslöt sig till de\r\nborgerliga partierna, som då fick majoritet i\r\nkammaren, som beställningen till regeringen\r\ngjordes. Och då blev den socialdemokratiska\r\nregeringen tvingad att komma tillbaka till\r\nriksdagen med förslag till ett sådant\r\nstimulansbidrag. Det är sanningen bakom\r\nsocialdemokratins engagemang på detta område.</pre><pre>Anf. 96  JAN ANDERSSON (s) replik:</pre><pre>Herr talman! Jag är ganska övertygad om att den\r\npolitik som för närvarande bedrivs i landet inte är\r\ntillväxtbefrämjande. Hittills har vi inte sett något\r\nsom tyder på det. Och jag kan inte se att det är\r\nsärskilt tillväxtbefrämjande när allt fler människor\r\ninte kan försörja sig utan kastas ut i arbetslöshet.</pre><pre>Den förra regeringen lade fram en proposition på\r\näldreomsorgens område som innebar just en\r\nutökning med 5,5 miljarder. Det som hände i\r\nriksdagen var att vi socialdemokrater och\r\nfolkpartiet så att säga riktade en del av dessa 5,5\r\nmiljarder. Man kan diskutera om det var klokt eller\r\ninte. Jag tror att det var bra just när det gäller\r\ngruppboendet att vi åtminstone tillfälligt gjorde\r\nriktade insatser när det gäller den boendeformen,\r\neftersom det saknas så mycket gruppboende i\r\nSverige. Men i det långa loppet är det naturligtvis\r\nde kommuner som får pengarna som själva skall\r\nbestämma om de skall ha gruppboende, sjukhem,\r\nålderdomshem, osv. Vi är inte de bästa att\r\nbestämma detta, utan det är kommunerna.</pre><pre>Andre vice talmannen anmälde att Sten Svensson\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 97  Statsrådet BO KÖNBERG (fp):</pre><pre>Herr talman! Jan Andersson uppehöll sig i slutet av\r\nsitt anförande vid hur bekymmersamt det är ute i\r\nkommuner och landsting, och det finns bekymmer\r\npå flera håll.</pre><pre>Det som var litet förvånansvärt var att Jan\r\nAndersson åberopade Lennart Rydberg,\r\nfolkpartiets gruppledare i stadshuset i Stockholms\r\nstad, på denna punkt, eftersom de artiklar som\r\nLennart Rydberg har skrivit har handlat om en\r\nannan fråga, nämligen vad som händer i de\r\nkommuner i Sverige som skulle drabbas av ett\r\ngenomförande av kommunalekonomiska\r\nkommitténs utjämningsförslag, som gäller mellan\r\nkommuner och landsting. Enligt tabellerna skulle\r\njust Stockholms stad, där Lennart Rydberg är\r\nverksam, drabbas av en förändring motsvarande\r\n2:40 kr. eller 2:50 kr. i kommunalskatt. Detta har\r\nLennart Rydberg protesterat mot, senast i dagens\r\nDagens Nyheter. Däremot har jag inte sett att han\r\nhar protesterat mot några delar i regeringens\r\npolitik. Själva kommittébetänkandet skall ju\r\nriksdagen ta ställning till senare.</pre><pre>En skillnad mellan folkpartiet och\r\nsocialdemokraterna på handikappområdet var\r\ntydligen enligt Jan Andersson att man i folkpartiet\r\nhade varit för snabb med att gå ut och tala om att\r\nhandikapputredningen var bra innan alla remissvar\r\nhade kommit in, till skillnad från Jan Andersson,\r\nsom har suttit i utredningen och som vill avvakta\r\nremissvaren. Och det är väl bara att erkänna att vi\r\ngjorde det ''felet''.</pre><pre>Det är också sant att förslaget om att förbättra för\r\nföräldrar med handikappade barn inte fanns med i\r\nhandikapputredningen. Däremot, som jag har sagt\r\ntidigare i dag, har det funnits med i motioner från\r\nfolkpartister i denna kammare i åratal och röstats\r\nned bl.a. av socialdemokraternas\r\nriksdagsledamöter, möjligen t.o.m. Jan Andersson\r\nsjälv, det har jag inte kontrollerat. Men hans\r\nkamrater i riksdagsgruppen har i alla fall tämligen\r\nmangrant röstat mot det förslag som nu föreligger i\r\nriksdagen och som jag hoppas kommer att bifallas\r\nunder våren.</pre><pre>Herr talman! Vad som är mer bekymmersamt för\r\nden framtida diskussionen är att Jan Andersson,\r\nsamtidigt som han förklarar att han är anhängare av\r\nen generell välfärdspolitik, något som jag också är\r\noch har förklarat vid ett stort antal tillfällen,\r\ntydligen har en mycket underlig definition av vad\r\nsom är en generell välfärdspolitik. Nu kan man säga\r\natt definitionen av ord inte spelar så stor roll om alla\r\ninblandade vet vad orden står för. Men det brukar\r\nunderlätta om man menar ungefär samma sak med\r\norden.</pre><pre>Om jag förstod Jan Anderssons inlägg rätt, där han\r\nkritiserade och angrep den nya regeringen, så\r\nräknar Jan Andersson i den generella\r\nvälfärdspolitiken in delpensionssystemet. Hade vi\r\nföre mitten av 70-talet inte någon generell\r\nvälfärdspolitik i Sverige, eftersom vi då inte hade\r\njust det pensionssystemet, vid sidan av de andra\r\nmöjligheterna att gå i tidig pension som finns i\r\nSverige, förtidspension, förtida uttag, osv.? Jan\r\nAndersson räknar i den generella välfärdspolitiken\r\ntydligen in karensdagarna. Den nuvarande\r\nsjälvrisken med 25 % nedsättning av ersättningen\r\nunder tre dagar är tydligen förenligt med generell\r\nvälfärdspolitik, medan två karensdagar i stället och\r\nfull ersättning därefter är oförenligt med en sådan.</pre><pre>Herr talman! Med all respekt för Jan Andersson\r\noch kammaren tycker jag att detta är ett\r\nnonsensresonemang, och jag tror knappast att Jan\r\nAndersson vid närmare eftertanke menar det.</pre><pre>Anf. 98  JAN ANDERSSON (s) replik:</pre><pre>Herr talman! Det är sant att Lennart Rydbergs\r\ndiskussion rör det förslag som utredningen har lagt\r\nfram. Men naturligtvis kan han inte vara opåverkad\r\nav om den borgerliga regeringen sedan skulle dra in\r\nytterligare miljoner från Stockholms stad. Det\r\nskulle ju få precis samma effekt som\r\nutredningsförslaget får, nämligen att Stockholm får\r\nsvårare att klara sin äldreomsorg, barnomsorg,\r\nm.m.</pre><pre>När det gäller skillnaderna mellan\r\nsocialdemokraterna och folkpartiet beträffande\r\nden generella välfärdspolitiken, är det alldeles\r\nsjälvklart att införandet av karensdagar med\r\nselektiva insatser som måste kopplas till detta för\r\nkroniskt sjuka, handikappade och andra, är ett\r\nbrott mot den generella välfärdspolitiken. Även det\r\nförslag som vi lade fram är ett brott mot den\r\ngenerella välfärdspolitiken. Sedan kan man alltid\r\nfråga var gränsen mellan en god generell\r\nvälfärdspolitik och en dålig generell välfärdspolitik\r\ngår.</pre><pre>Vad jag nu kan se av den borgerliga regeringens\r\npolitik är att man på ett antal områden förändrar\r\nförutsättningarna, t.ex. på skolans område.</pre><pre>Jag såg ett inslag från Malmö där indragningarna nu\r\ninnebär att man på vissa skolor tar bort\r\nspecialundervisningen helt och hållet. Det\r\nförsämrar ju möjligheterna för ett antal barn att gå\r\ni den allmänna skolan och tillgodogöra sig\r\nundervisningen där. Det är ett brott mot den\r\ngenerella välfärdspolitiken.</pre><pre>Om man inte kan skapa bostäder till en hygglig\r\nkostnad som är tillgängliga för handikappade är det\r\nockså ett brott mot den generella välfärdspolitiken.\r\nDet är den vägen som även folkpartiet nu äntrar.</pre><pre>Jag har sett Bengt Westerbergs artiklar och hört\r\nhans debatt med MUF-ordföranden. Och visst\r\nfinns det skillnader mellan dem. Men det som oroar\r\nmig är att folkpartiet går samma väg. När det nu\r\ngörs välbehövliga och riktade insatser för de\r\nhandikappade sker det på bekostnad av den\r\ngenerella välfärdspolitiken. Det accepterar inte vi\r\nsocialdemokrater.</pre><pre>Anf. 99  Statsrådet BO KÖNBERG (fp):</pre><pre>Herr talman! Jag måste komplimentera Jan\r\nAndersson för hans förmåga till läsning och\r\nuppfattning av nyanser och att han tycker att det\r\nvisst finns skillnader mellan Bengt Westerbergs och\r\nmoderata ungdomsförbundets syn på den generella\r\nvälfärdspolitiken. Det var väl denna debatts, eller\r\nmöjligen dessa dagars debatts, främsta\r\n''understatement''.</pre><pre>Den debatt som Jan Andersson hänvisade till var\r\nen mycket ideologiskt präglad debatt, där bägge\r\ndebattörerna, både Bengt Westerberg och\r\nordföranden i MUF, mycket väl visste vad som var\r\nen generell välfärdspolitik och vad som var en\r\nselektiv välfärdspolitik. Den ena stod för det ena,\r\noch den andra stod för det andra.</pre><pre>Herr talman! Det som är litet mer förbryllande med\r\nden debatt som jag och Jan Andersson för är att Jan\r\nAndersson har en mycket speciell definition på\r\ngenerell välfärdspolitik. Den förefaller att innebära\r\natt allt som Jan Andersson tycker är bra är generell\r\nvälfärdspolitik, och det andra är det inte. Så kan\r\nman naturligtvis definiera en generell\r\nvälfärdspolitik, men det underlättar inte ett\r\nmeningsfullt utbyte av tankar människor emellan,\r\noch det underlättar inte heller för de människor\r\nsom om några år skall bestämma om de skall rösta\r\npå Jan Andersson eller mig.</pre><pre>Anf. 100  JAN ANDERSSON (s) replik:</pre><pre>Herr talman! Beträffande den debatt som fanns i\r\nAftonbladet mellan Bengt Westerberg och MUF-\r\nordföranden vill jag säga att jag ofta tycker om det\r\nsom Bengt Westerberg säger. Det sade också Ingvar\r\nCarlsson. Men jag tycker definitivt inte om det som\r\nhan gör.</pre><pre>Detsamma gäller hans diskussion kring värdet av\r\nskattesänkningar för den ekonomiska tillväxten.\r\nMen jag får fråga Bo Könberg: Om indragningar\r\nfrån kommuner får till följd att det runt om i\r\nSverige blir precis som i Malmö, att man drar in\r\nspecialundervisningen -- vilket gör att elever med\r\nsvårigheter får svårare att följa med i\r\nundervisningen --, om människor med\r\nrörelsehinder inte får anpassade bostäder eller\r\noffentliga lokaler som är anpassade, är inte det ett\r\nbrott mot den generella välfärdspolitiken? Eller\r\nvad är det? Är det någonting som Bo Könberg\r\ntycker är tillfredsställande? Är det en riktig\r\nutveckling? Jag tycker inte det.</pre><pre>Anf. 101  Statsrådet BO KÖNBERG (fp)\r\nreplik:</pre><pre>Herr talman! Jag skall i den här repliken göra mitt\r\nsista försök att klargöra det som jag tycker är den\r\nlämpligaste, den bästa och den mest\r\nändamålsenliga definitionen på en generell\r\nvälfärdspolitik. Det är enligt min mening en\r\nvälfärdspolitik som innehåller sådana saker som\r\nallas tillgång till utbildning, oavsett föräldrarnas\r\ninkomster. Det är allas tillgång till en bra hälso- och\r\nsjukvård, oavsett plånbokens tjocklek. Det är\r\nsocialförsäkringssystem som är generella till sin\r\nkaraktär och i huvudsak bygger på\r\ninkomstbortfallsprincipen, något som vi tidigare\r\nhar diskuterat under detta inslag i debatten.</pre><pre>Däremot tror jag inte att det är så bra om vi för in i\r\ndefinitionen att det måste finnas lokaler i hela\r\nlandet som är handikappanpassade för att\r\nvälfärdspolitiken skall vara generell -- även om det\r\nvore bra om sådana lokaler fanns. Det är inte heller\r\nsjälvklart att man skall ha exakt 1991 års definition\r\npå specialundervisningen för att ett land skall anses\r\nha en generell välfärdspolitik, etc.</pre><pre>Jag trodde att detta var uppenbart. Efter de gånger\r\njag tidigare har hört Jan Andersson var jag\r\növertygad om att han insåg dessa distinktioner. Det\r\nfinns förstås åtgärder som inte är bra i ett land, men\r\nsom ändå inte är ett brott mot en generell\r\nvälfärdspolitik. Nog om detta exercerande.</pre><pre>Vi har de problem vi har i Sverige i dag därför att\r\nJan Anderssons partivänner under 1980-talet,\r\nframför allt under 80-talets slut och i början av 90-\r\ntalet, haft ansvaret för den ekonomiska politiken.\r\nNu krävs det åtgärder av olika slag. De vi har\r\nföreslagit, som rör de delar som den här debatten\r\nhandlar om -- karensdagar, avskaffande av\r\ndelpensionen och flera andra icke-populära saker --\r\nrör på intet sätt den generella välfärdspolitiken.\r\nDet är det jag har velat framföra i den här\r\ndiskussionen.</pre><pre>Andre vice talmannen anmälde att Jan Andersson\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 102  PONTUS WIKLUND (kds):</pre><pre>Herr talman! Mycket i svensk sjukvård är bra, men\r\nvi bör här i första hand ta upp sådant som inte är\r\nbra, för att ge förutsättningar till förbättringar. Det\r\nhar sagts mycket här i dag som jag skulle vilja\r\ninstämma i, men taletiden är kort, och jag väljer att\r\nbehandla några speciella, som jag ser det, mycket\r\nviktiga problem.</pre><pre>I senaste numret av Läkartidningen berättas om en\r\n72-årig man med kroniska sjukdomar i hjärta och\r\nlungor. Han remitterades till akutsjukhus på grund\r\nav försämring. Han fick behandling på\r\nakutmottagningen, blev bättre och skickades hem\r\nefter fyra timmar, delvis därför att det inte fanns\r\nplats på vårdavdelning.</pre><pre>Patienten avled i hemmet dagen efter. Jourläkaren\r\nfick varning av hälso- och sjukvårdens\r\nansvarsnämnd, därför att patienten inte lades inpå\r\nvårdavdelning; han var en högriskpatient.</pre><pre>Jag berättar om detta därför att andra läkare på\r\nandra kliniker har trätt fram och sagt att det var fel\r\natt ge läkaren varning. En av dem har presenterat\r\nfallet för 25 läkare på en medicinklinik, och alla\r\nansåg att patientärendet handlagts korrekt --\r\neftersom verkligheten numera är som den är,\r\nskriver de. Det är systemets fel att man måste\r\nprioritera på detta sätt. Liknande patienter, och de\r\när inte ovanliga, har man numera ofta inte plats för,\r\nutan måste skicka hem, trots att det ofta betyder\r\nsämre behandling både medicinskt och humanitärt.\r\nDet innebär också ett avsevärt risktagande.</pre><pre>Bantningen av akutsjukvården det senaste\r\ndecenniet, samtidigt som behoven har ökat, medför\r\natt allt fler inte får angelägen sjukvård, sjukvård\r\nsom skulle ha varit av värde för den enskilde\r\npatienten. Detta är i själva verket fråga om en\r\nransonering.</pre><pre>Man bör kartlägga hur vanligt det är med\r\nundervård av framför allt äldre som är svårt sjuka,\r\nmed sjukdomar som kan bättras eler botas. Det kan\r\nman troligen göra med en kvalitetsuppföljning av\r\nbefolkningsansvarsmodell, som den brukar kallas,\r\ndär man undersöker förhållandet mellan\r\nbefolkningens totala behov av vård och de resurser\r\nsom erbjuds. Man kartlägger exempelvis\r\nkonsekvenser av icke given akutsjukvård eller av\r\nsjukvård på för låg nivå. Jag har skrivit en motion\r\nom detta, som jag hoppas att vi senare får\r\ndiskutera.</pre><pre>En sådan kartläggning har givetvis i första hand en\r\nhumanitär aspekt. Men resultatet bör även\r\nanvändas som underlag för resursfördelning, både\r\ninom vårdapparaten och mellan olika\r\nsamhällssektorer.</pre><pre>Herr talman! I regeringsförklaringen aviseras en\r\nstörre översyn av sjukvårdens organisation och\r\nfinansiering. Vi är många som ställer förväntningar\r\npå den. Den bör inte låsas i direktiven så att det inte\r\nfinns möjlighet att förutsättningslöst pröva olika\r\nmöjligheter att finna vägar för mera pengar till en\r\nsolidariskt fördelad sjukvård.</pre><pre>Svensk sjukvård är inte så kostnadskrävande som\r\ndet påstås, 8--9 % av bruttonationalprodukten,\r\nnäst högst i världen efter USA. Det är en myt, vill\r\njag påstå. När vi räknar så tar vi med en hel del\r\nomsorg och omvårdnad, som för övrigt numera är\r\nkommunernas ansvar, och som i andra länder inte\r\nräknas in i sjukvårdskostnaden. Mycket talar i\r\nverkligheten för att tio, kanske femton länder inom\r\nOECD har högre eller lika hög sjukvårdskostnad\r\nsom Sverige, om man räknar den verkliga\r\nsjukvårdskostnaden.</pre><pre>Vi vet från upprepade opinionsundersökningar att\r\nsvenska folket anser att det vi framför allt bör satsa\r\nmera på i vårt samhälle är sjukvården och\r\näldreomsorgen. Vårdfrågan var för övrigt den\r\nviktigaste frågan i det senaste valet, enligt\r\nopinionsundersökningar. Det jag säger om behov\r\nav större resurser minskar inte angelägenheten av\r\natt fortsätta att effektivisera vården. Det är möjligt\r\natt göra inom vissa områden.</pre><pre>Jag övergår så till en annan sak. Patienterna har\r\nofta individuella önskningar och krav beträffande\r\nsin vård. Det måste skapas system som ger större\r\nmöjlighet att planera och välja, utan att för den\r\nskull den solidariska tanken får vika.</pre><pre>Hälsoekonomer från fem olika länder har nyligen\r\npå uppdrag av Studieförbundet Näringsliv och\r\nSamhälle granskat den svenska sjukvården och\r\nställt den i relation till situationen i sina hemländer.\r\nPositivt är att vi har en god tillgång till personal, att\r\nvi har en hög medicinsk standard och att vi fördelar\r\nvårdresurserna på ett jämlikt sätt. Dock vill jag\r\npåpeka att det enligt min uppfattning är mera en\r\nsocial rättvisa än en individuell.</pre><pre>De väsentliga problemen är, enligt\r\nhälsoekonomerna, att patienten inte kan välja\r\nvårdgivare samt att det saknas belöningssystem\r\nsom kan öka utbudet och skapa konkurrens mellan\r\nolika vårdgivare.</pre><pre>Herr talman! Jag vill slutligen fråga\r\nsjukvårdsministern: Kommer direktiven till den\r\növersynsutredning som, vad jag vet, snart skall\r\ntillsättas att medge att man förutsättningslöst\r\nprövar alla altenativ för att tillföra sjukvården mera\r\npengar? Det gäller en sjukvård fördelad jämlikt och\r\nrättvist och där patienterna ges inflytande och\r\nverklig möjlighet att välja vårdgivare. Jag är\r\növertygad om att detta är en för svenska folket\r\nmycket viktig fråga.</pre><pre>Anf. 103  Statsrådet BO KÖNBERG (fp)\r\nreplik:</pre><pre>Herr talman! Det är förvisso en viktig fråga hur vi\r\nskall ha det med sjukvården under det närmaste\r\ndecenniet och hur den skall finansieras.</pre><pre>I den utredning om sjukvårdens finansiering m.m.\r\nsom kommer att tillsättas inom den närmaste\r\nmånaden kommer det att ingå i direktiven att\r\nbelysa olika modeller för att finansiera svensk\r\nsjukvård samt att belysa den fråga som Pontus\r\nWiklund också tog upp, nämligen frågan om\r\nresursbehovet för sjukvården under kommande år.\r\nJag tror att vi via den utredningen kommer att få\r\nmaterial som gör att den svenska debatten om de\r\nhär frågorna kommer att stå på en mycket fastare\r\ngrund. Förhoppningsvis hittar vi lösningar som gör\r\natt vi kan fortsätta att ha en bra sjukvård i landet,\r\nta till oss de nya medicinska framsteg som görs och\r\nta hand om fler av de riktigt gamla.</pre><pre>Anf. 104  PONTUS WIKLUND (kds)\r\nreplik:</pre><pre>Herr talman! Jag tackar för svaret. Jag vill påpeka\r\natt många säger att vi i dagens läge har så dålig\r\nekonomi att vi inte kan tänka oss att utöka\r\nresurserna till vården. Denna utredning skall\r\nfaktiskt avhandla 90-talet. Därför är det viktigt att\r\nvi går in i den med förutsättningen att vi måste\r\nkunna skapa större resurser till sjukvården i trängre\r\nbemärkelse.</pre><pre>Anf. 105  TUVE SKÅNBERG (kds):</pre><pre>Herr talman! Vid den viktiga manifestationen i går\r\ni Storkyrkan underströk alla talarna att alla\r\nmänniskor har lika värde, oavsett ras, hudfärg eller\r\nreligion -- men man nämnde inte ålder. Det är vad\r\njag vill understryka i dag: Alla människor har lika\r\nvärde, även oavsett ålder. Det gäller den åldrande\r\nmänniskan, likaväl som det jag vill ta upp i dag, det\r\nofödda barnet. Detta sägs i flera internationella\r\ndokument som Sverige har ratificerat, t.ex. i\r\nGenèvedeklarationen från 1948, där det bl.a.\r\nfastslås att en läkare skall förpliktiga sig till den\r\n''yttersta respekt för mänskligt liv alltifrån\r\nkonceptionen till döden.''</pre><pre>Så sägs också i regeringsdeklarationen: ''Alla\r\nmänniskor har samma värde. Den grundläggande\r\nmänskliga rättigheten är rätten till liv.''\r\n''Utgångspunkten --- för en etiskt förankrad\r\npolitik --- skall alltid vara den syn på människan\r\nsom har sin förankring i den kristna etiken och den\r\nvästerländska humanismen'', det vill alltså säga\r\nprecis detsamma som sades i Genèvedeklarationen.</pre><pre>1974 års abortlag lämnar den gravida kvinnan\r\nensam med beslutet, om hon skall föda eller\r\nabortera sitt barn. Här och nu vill jag inte ställa\r\ndetta under debatt. Vare sig läkare eller sociala\r\nmyndigheter borde kunna känna större kärlek till\r\ndet ofödda barnet än kvinnan själv. Så står det ju\r\nockså i den bibel som Svenska kyrkan och Svenska\r\nmissionsförbundet har delat ut. Jesaja 49:15: ''Kan\r\ndå en moder glömma sitt barn, så att hon inte har\r\nförbarmande med sin livsfrukt?''</pre><pre>När man inte ens i Bibeln känner en större jordisk\r\nkärlek än moderskärleken, hur kan det då vara att\r\nvar fjärde graviditet leder till abort? Det innebär\r\n38 000 ofödda barn om året. Vad är det som kan\r\ntvinga en kvinna att trots allt ''glömma sitt barn, så\r\natt hon inte har förbarmande med sin livsfrukt''? Vi\r\nhar utelämnat kvinnan till att se sig tvungen att göra\r\nen av de handlingar som allra mest strider mot\r\nhennes natur och rättskänsla.</pre><pre>Alla är överens om att detta är en tragedi, men för\r\natt förebygga aborter talar vi bara om\r\npreventivmedel. Och visst är det en god tanke att\r\nföreslå fria kondomer för ungdomar -- men vad\r\nföreslår vi när man har misslyckats och blivit\r\noönskat gravid? Hur skall vi stödja kvinnor för att\r\norka föda? De får inget, eller åtminstone litet, stöd\r\nfrån samhället, trots att staten har ansvaret att\r\nupprätthålla rättssäkerheten och allas lika\r\nmänniskovärde.</pre><pre>Herr talman! Jag vill påstå att vi inte vet varför\r\nkvinnor ser sig tvungna att begå abort. Inte sedan\r\n1981 har en undersökning värd namnet gjorts. 1980\r\nårs abortkommitté intervjuade 3 800 kvinnor. Bland\r\nde anförda skälen märktes då en stor grupp socio-\r\nekonomiska skäl. Det är samhällets oavvisliga plikt\r\natt undanröja dessa; de är vi skyldiga både barnen\r\noch kvinnorna. Vi måste också skapa ett klimat där\r\nbarn är välkomna, där den gravida kvinnan orkar\r\natt föda.</pre><pre>Samhällets signal måste vara entydig: Valet är Ditt,\r\nmen det är önskvärt att Du föder. Allt skall göras\r\nför att hjälpa Dig att se det möjligt att föda.</pre><pre>Åtgärder som måste sättas in för att stödja den\r\ngravida kvinnan kan vara:</pre><pre>att mödrahälsovården skall utgå från att graviditet\r\när något positivt för föräldrarna och att den skall\r\nfullföljas,</pre><pre>att barnmorskan som möter kvinnan på\r\nmödravårdscentralen skall ha instruktionen att\r\nstödja, råda och hjälpa till att föda,</pre><pre>att kvinnan både i personligt samtal och genom\r\nbroschyrer skall informeras aktivt om det stöd\r\nsamhället erbjuder för att hon skall orka föda sitt\r\nbarn,</pre><pre>att ingen skall behöva anföra brist på lämplig\r\nbostad, studiesituationen eller studiemedel som\r\nskäl för sin abort,</pre><pre>att den ensamståenden modern skall erbjudas\r\nstödfamilj både före och efter födelsen.</pre><pre>Herr talman! För att ett effektivt socialt\r\nstödprogram skall kunna tas fram behövs ett bättre\r\nunderlag om varför kvinnor väljer abort. Jag vill\r\nfråga statsrådet Bo Könberg om han är villig att ta\r\ninitiativ till en ny undersökning, i stället för den\r\nföråldrade elva år gamla, om varför kvinnor väljer\r\nabort, i avsikt att klargöra hur samhället bäst kan\r\nstödja kvinnorna att välja att föda sina barn.</pre><pre>Jag skulle vilja fråga ledamöterna av riksdagen: Är\r\ninte det någonting vi kan ställa upp på över alla\r\npartigränser att hjälpa kvinnan att orka föda?</pre><pre>Anf. 106  Statsrådet BO KÖNBERG (fp)\r\nreplik:</pre><pre>Herr talman! Det är självfallet en uppgift för oss\r\nalla att försöka skapa ett samhälle som är så bra att\r\nman inte, beroende på hur det ser ut i samhället,\r\navstår från att föda ett barn. Det tror jag är\r\nnågonting som alla riksdagsgrupper och\r\nriksdagsmän arbetar för.</pre><pre>Sedan är det en uppgift inte minst till landstingen\r\natt se till att det finns god information om\r\npreventivmedel och som gör att man kan undvika\r\noönskade graviditeter. Huvudmålet måste förstås\r\nvara att undvika oönskade graviditeter som sådana.\r\nDet arbetet bedrivs i många landsting. Det är\r\nmöjligt att vi kan bidra mer till detta på riksnivå.\r\nDet är möjligt att man behöver skaffa sig mer\r\nkunskap på riksnivå om detta, men jag är inte säker\r\npå detta. Därför vill jag inte ge ett jakande svar på\r\nden fråga som Tuve Skånberg ställde.</pre><pre>Anf. 107  TUVE SKÅNBERG (kds) replik:</pre><pre>Herr talman!Jag skulle vilja fästa statsrådets\r\nuppmärksamhet på att alla är överens om att\r\npreventivmedelstekniken måste bli bättre. Kds har\r\ningen annan syn i detta hänseende. Men det jag vill\r\npåpeka är att när väl olyckan är framme, en kvinna\r\när oönskat gravid, ställer inte samhället upp. Med\r\ntanke på den rättssäkerhet som vi som stat är\r\ntvungna att upprätthålla måste vi stödja kvinnan. I\r\nefterhand kan ingen kondom i världen hjälpa\r\nhenne. Då kan bara ett aktivt, varmt och\r\nmedmänskligt stöd till kvinnan hjälpa i situationen.\r\nAnnars får hon leva med det misslyckande som vi\r\nlägger i hennes händer. Det är en fruktansvärd\r\nupplevelse för en kvinna -- jag har talat med\r\nmånga -- att se sig tvungen att välja abort. Det är\r\nvi som tvingar kvinnan till att begå abort genom de\r\nomständigheter vi lägger i knäet på henne. Sedan\r\nfår hon leva med dessa sår kanske resten av sitt liv.</pre><pre>En undersökning, där man frågar kvinnorna vad vi\r\nkan göra för att stödja dem att föda, skulle därför\r\nvara önskvärd. Preventivmedelsteknik hjälper\r\nalltså inte.</pre><pre>Anf. 108  Statsrådet BO KÖNBERG (fp)\r\nreplik:</pre><pre>Herr talman! Jag vill ändå påpeka att det förstås\r\nmåste vara allra bäst i alla situationer att se till att\r\ndet inte blir någon oönskad graviditet.</pre><pre>Anf. 109  ANDRE VICE TALMANNEN: Nu\r\növergår vi till att diskutera trafikpolitik. Det\r\navsnittet inleds av kommunikationsminister Mats\r\nOdell och innehåller också information från\r\nregeringen. Det innebär alltså att jag kommer att\r\nge tillfälle till riksdagsledamöterna att ställa\r\nkompletterande frågor efter\r\nkommunikationsministerns anförande.</pre><pre>Trafikpolitik</pre><pre>Anf. 110  Kommunikationsminister MATS\r\nODELL (kds):</pre><pre>Herr talman! Ekonomiskt välstånd bygger bl.a. på\r\nen väl utvecklad infrastruktur. I alla länder och i\r\nalla tider har infrastrukturen utgjort ett hinder eller\r\nen resurs för utvecklingen. Sådan är situationen\r\nrunt om i hela Europa.</pre><pre>I öster utgör bristen på infrastruktur ett allvarligt\r\nhinder. I Västeuropa genomförs nu stora satsningar\r\nsom kommer att bidra till ett ekonomiskt uppsving.</pre><pre>Även våra egna erfarenheter bekräftar\r\ninfrastrukturens betydelse. Satsningar på\r\njärnvägar, hamnar och vägar var en viktig\r\nförklaring till den snabba omvandlingen av den\r\nsvenska ekonomin i slutet av förra seklet när\r\nSverige industrialiserades.</pre><pre>Infrastrukturens betydelse är minst lika stor i dag.\r\nUnder senare år har investeringarna i infrastruktur\r\ndock minskat. Detta förhållande har\r\nuppmärksammats i många sammanhang de senaste\r\nåren. Det går inte att statistiskt belägga att\r\nminskningen av satsningarna på infrastruktur utgör\r\nen förklaring till 70- och 80-talens låga\r\nproduktivitetstillväxt och dåliga ekonomiska\r\nutveckling i Sverige. Men erfarenheter från vår\r\negen historia och omvärlden pekar på att\r\ninfrastrukturens utbyggnad är av strategisk\r\nbetydelse när det gäller att ge en långsiktig\r\nutvecklingskraft åt svensk ekonomi.</pre><pre>En förbättring av infrastrukturen kommer att sänka\r\ntransportkostnaderna för näringslivet. Det är\r\nviktigt med tanke på den internationaliserande\r\nsvenska näringslivet. Vårt välstånd bygger på\r\nframgångar på exportmarknaderna. Svensk\r\nexportindustri måste övervinna det\r\navståndshandikapp som produktion i Sverige har\r\njämfört med produktionen inom t.ex. EG. Väl\r\nutbyggda och effektiva transportsystem är en\r\nnödvändighet för svensk industri.</pre><pre>En viktig grundbult i regeringens ekonomiska\r\npolitik är därför att modernisera och komplettera\r\ndet svenska järnvägs- och vägnätet. I år kommer\r\ndet att investeras mer i vägar och järnvägar än\r\nnågonsin tidigare under 1980-talet. Regeringens\r\navsikt är också att tidigarelägga ytterligare projekt.\r\nI regeringsdeklarationen anges att en fortsatt\r\nsatsning på infrastrukturen skall betalas genom\r\nutförsäljning av statliga företag. Vi ligger i\r\nstartgroparna för att göra 1990-talet till\r\ninfrastrukturens årtionde. De satsningar som nu\r\nplaneras kommer att vara mycket betydelsefulla för\r\natt Sverige skall nå en hög och bärkraftig\r\nekonomisk tillväxt.</pre><pre>Regeringen ser med allvar och oro på den\r\ntilltagande arbetslösheten i landet. Den är speciellt\r\nhög inom byggsektorn. Regeringen bedömer att\r\ndet nu är motiverat att vidta ytterligare åtgärder för\r\natt mildra lågkonjunkturens konsekvenser. En\r\ntidigareläggning av infrastrukturprojekt som redan\r\när planerade skall därför göras. Både den\r\nkortsiktiga sysselsättningskrisen och den\r\nlångsiktiga tillväxtpolitiken motiverar regeringens\r\nåtgärder.</pre><pre>Regeringen har därför i dag gett mig klartecken att\r\nta fram ytterligare ett investeringspaket inom väg-\r\noch järnvägssektorn. En av förutsättningarna för\r\ndet beslut som har fattats är att riksdagen tidigare\r\npekat ut ett speciellt vägnät, stamvägnätet, där\r\nbl.a. Europavägarna ingår. Det kommer nu att\r\nkompletteras.</pre><pre>Regeringen förfogar efter riksdagens beslut över en\r\nplaneringsram med ett anslag, K I -- det är alltså\r\ninvesteringar i infrastrukturen, ibland också kallat\r\ndelfinanslaget -- som får användas för\r\ntidigareläggning och utvidgning av väg- och\r\njärnvägsobjekt som ligger inom riksdagens\r\nprioriterade stråk eller finns i nuvarande planering.\r\nPlaneringsramen uppgår till 20 miljarder kronor\r\noch anslaget till 10 miljarder kronor budgetåret\r\n1991/92. Anslaget är intecknat. Men många av\r\nobjekten är av olika skäl så komplicerade att de\r\nännu inte satts i gång. Per den 1 juli 1991 kommer\r\nca 2 miljarder kronor att ha förbrukats av de 10\r\nanslagna. Det återstår alltså 8 miljarder för olika\r\ntyper av projekt.</pre><pre>Regeringen har i dag givit mig klartecken att\r\nfullborda planeringen för att hela den summan skall\r\nkunna utnyttjas under 1992 och 1993.</pre><pre>Inom kommunikationsdepartementet har vi under\r\nde senaste veckorna tillsammans med banverket\r\noch vägverket inventerat vilka projekt som är\r\nmöjliga att mer eller mindre omedelbart sättas i\r\ngång. Det finns projekt, vilkas kostnader överstiger\r\ndet återstående anslaget under K 1, som nu kan\r\ntidigareläggas. Satsningar i den storleksordningen\r\nskulle ge närmare 7 000--9 000 årsarbetstillfällen,\r\nfördelade över den period som projekten\r\ngenomförs. Den totala sysselsättningseffekten\r\nkommer dock inte att stanna vid dessa tal, utan\r\nantalet arbetstillfällen kan bli större. Som vi alla vet\r\nfår varje spenderad krona följdeffekter i\r\nekonomin. Hur stora dessa effekter blir är svårt att\r\nuppskatta, men de torde vara betydande.</pre><pre>I den situation som nu råder är varje nyskapat\r\narbetstillfälle en seger. Ett nytt arbetstillfälle drar\r\ninte bara ytterligare en person ur arbetslöshetens\r\ngissel, utan det skapar också trygghet och\r\nframtidstro för övriga familjemedlemmar och\r\nnärstående. Varje jobb som kan skapas med de\r\ninfrastruktursatsningar som regeringen nu arbetar\r\nmed är oerhört viktigt för att också långsiktigt ge\r\nsvensk ekonomi en ny styrka.</pre><pre>Regeringen har alltså i dag gett\r\nkommunikationsdepartementet klartecken att ta\r\nfram ett investeringspaket som tar i anspråk de\r\nresurser som finns under anslaget K 1, men den\r\nexakta omfattningen och inriktningen av ett sådant\r\npaket kan i dag inte anges.</pre><pre>Alla potentiella projekt granskas för närvarande\r\nför att man skall kunna se vilka effekter enskilda\r\nprojekt får ur olika perspektiv. Det avgörande är\r\nprojektens exakta starttidpunkt. Projekten\r\ngranskas också utifrån vilken betydelse de har för\r\nnäringslivet och för sysselsättningen.</pre><pre>Det är inte minst viktigt att projekten fördelas\r\nregionalpolitiskt klokt över hela landet. Under den\r\nnärmaste tiden kommer de olika projekt som kan\r\ntidigareläggas att sättas i gång. Vi kommer inte att\r\nvänta till dess samtliga projekt i paketet granskats\r\noch är klara för det första spadtaget, utan\r\nallteftersom ett projekt blir klart kommer\r\nverksamheten att köras i gång.</pre><pre>Regeringen kommer således att successivt fatta\r\nbeslut om de olika projekten. Ett första beslut har\r\nfattats i dag. Regeringen har anvisat 106 milj.kr. till\r\nNynäsbanan. Dessa pengar skall användas för\r\nbanarbeten under sommaren, vilket kommer att ge\r\nen direkt sysselsättningseffekt och ge arbete åt ca\r\n90 personer, förutom att restiden till Nynäshamn\r\nförkortas när banan efter sommarens slut har blivit\r\nbättre.</pre><pre>I och med att regeringen väljer att utnyttja\r\ninfrastrukturanslaget för tidigareläggning av\r\nprojekt kommer det att uppstå ett behov av att\r\ninom något år fylla på med medel från\r\nföretagsförsäljningar för bl.a. ytterligare\r\ninvesteringar. Den exakta omfattningen och\r\ntidpunkten för dessa påfyllningar är beroende av\r\nflera orsaker. Det beror bl.a. på hur snabbt de olika\r\nprojekten kan startas. Regeringen återkommer\r\nsåledes i denna fråga.</pre><pre>Genom denna uppläggning blir inte satsningarna på\r\ninfrastruktur beroende av den exakta tidpunkten,\r\nt.ex. för utförsäljningen av statliga företag. Båda\r\ndessa uppgifter kan således fullgöras vid den\r\nekonomiskt sett mest gynnsamma tidpunkten.</pre><pre>De stora satsningar som regeringen nu gör ger\r\nSverige ett infrastrukturkapital som måste förvaltas\r\nväl. Det är därför mycket viktigt att resurserna för\r\ndrift och underhåll blir så omfattande att\r\ninfrastrukturkapitalet kan vidmakthållas. Tyvärr är\r\nfallet inte så i dag. En långsiktigt klok politik måste\r\nge sig i kast även med detta problem. Under den\r\nnärmaste tiden kommer jag att analysera och\r\nbearbeta de olika förslag som finns på detta\r\nområde.</pre><pre>En väl utbyggd infrastruktur är en förutsättning för\r\nen väl fungerande transportsektor i det här landet,\r\nmen själva utnyttjandet är också avgörande.\r\nTrafikpolitiken har sedan länge utgått från omsorg\r\nom producenten, om trafikföretagens ekonomi och\r\nresultat, vilket har lett till en onödig kontroll och\r\nbyråkrati. Regeringen vill genom ett konsekvent\r\nutnyttjande av konkurrensen som medel dels\r\nhushålla bättre med resurserna, dels åstadkomma\r\nbättre service och bättre transportalternativ för\r\nkonsumenterna. Transportproducenterna skall\r\nanpassa sig till kundernas val och önskningar. Det\r\nbetyder att långväga busstrafik, flygtrafik och\r\njärnvägstrafik skall avregleras. Den som kan och\r\nvill skall kunna pröva sina affärsidéer på\r\ntransportmarknaden till kundernas bästa. Även\r\npost- och telemarknaden skall utsättas för\r\nkonkurrens.</pre><pre>Därmed, herr talman, har jag redogjort för den\r\ninriktning som regeringen har för den närmaste\r\ntidens infrastrukturpolitik.</pre><pre>Anf. 111  RUNE THORÉN (c):</pre><pre>Herr talman! Jag vill tacka Mats Odell. Jag tycker\r\natt det var en bra redovisning som han lämnade. Jag\r\nnoterade särskilt att det inte bara var\r\narbetslösheten som föranledde regeringens\r\nåtgärder. Satsningarna var också ett led i\r\nregeringens långsiktiga tillväxtpolitik. Det vill jag\r\nunderstryka. Det finns all anledning att göra dessa\r\nsatsningar med tanke på den långsiktiga\r\ntillväxtpolitiken, miljön och det utökade\r\nEuropasamarbetet.</pre><pre>När det gäller dessa 8 miljarder, kommer det att\r\nfinnas utrymme för Adelsohnsöverenskommelsen\r\noch Dennisöverenskommelsen avseende\r\nkollektivtrafiken i våra storstäder? Det är oerhört\r\nviktigt att så blir fallet.</pre><pre>Jag har tagit del av banverkets treårsplan. Där står\r\ndet att man räknar med att Västkustbanan skall\r\nvara klar 1998, dvs. om sex år. Jag kan inte se annat\r\nän att om banverket får klara intentioner från\r\nregeringen om att man inte bara i dag utan även\r\nframöver anslår pengar, borde det finnas\r\nmöjligheter att färdigställa Västkustbanan tidigare.\r\nDen förre kommunikationsministern -- liksom även\r\njag -- har uttryckt det så, att en bana blir inte\r\nnyttiggjord förrän den är färdigbyggd i sin helhet.\r\nDet är därför som det är så kolossalt angeläget att\r\nanläggningar av den här typen blir färdiga.</pre><pre>Herr talman! Jag skall inte förlänga debatten\r\nytterligare annat än genom att understryka att jag\r\ntycker att det är bra att det nu har tagits fram\r\npengar. Det stämmer överens med vad centern har\r\nföreslagit: 40 miljarder under 90-talet och sedan\r\nytterligare 40 miljarder. Det är nödvändigt.</pre><pre>Anf. 112  Kommunikationsminister MATS\r\nODELL (kds):</pre><pre>Herr talman! Storstadsförhandlingarna skall\r\nslutföras. De ingår i regeringens planering.\r\nRegeringens utgångspunkt är att de projekt som är\r\nplanerade skall genomföras, och det gäller även de\r\nenskildheter som Rune Thorén här aktualiserade.</pre><pre>Anf. 113  GEORG ANDERSSON (s):</pre><pre>Herr talman! Jag har med stort intresse sett fram\r\nemot den information som vi skulle få i dag. Det\r\nmassmediala intresset är också stort. Det har ställts\r\nstora förväntningar efter\r\nkommunikationsministerns utspel i söndags.</pre><pre>Mats Odell sade att regeringen ligger i\r\nstartgroparna. Min kommentar är: Kom ur\r\nstartblocken! Det som vi har fått veta i dag är\r\nnärmast ett exempel på hur man snavar i\r\nstartblocken.</pre><pre>Kommunikationsministern sade att han har fått i\r\nuppdrag av regeringen att ta fram ytterligare ett\r\npaket. Finns det någonting nytt i detta paket? Finns\r\ndet några nya pengar? Eller är det samma pengar\r\nsom jag och den förra regeringen beslutade om i\r\nfjol höst, som nu flyttas från då beslutade projekt\r\ntill andra projekt, om vilka vi inte får veta\r\nnågonting i dag? Om det är så, vilket jag har\r\nuppfattat att det är, vilka av de projekt som\r\nbeslutades om i fjol höst är det som nu inte kommer\r\ntill stånd eller som återigen skjuts på framtiden i\r\nväntan på utförsäljning av statliga företag? Vad är\r\ndet för projekt utöver Nynäsbanan som nu skall\r\nforceras fram?</pre><pre>Det var vad vi ville veta i dag, eftersom det är ju nu\r\nsom jobben behövs för alla som är arbetslösa och\r\nför alla entreprenadföretag som går i konkurs.</pre><pre>Slutligen: Nynäsbanan ingår i Dennispaketet.\r\nInnebär det här att regeringen nu, innan\r\nDennisförhandlingarna är avslutade, har börjat att\r\nplocka ut delar som man finansierar med de pengar\r\nsom var avsatta för ändamålet?</pre><pre>Anf. 114  Kommunikationsminister MATS\r\nODELL (kds):</pre><pre>Herr talman! Georg Andersson vet ju vad han talar\r\nom, när det handlar om projekt som blir kvar i\r\nstartgroparna.</pre><pre>Det är just de projekt som Georg Andersson\r\npekade ut under valrörelsen, vilket jag i och för sig\r\ntycker var bra, som ännu inte är färdiga att\r\nförverkligas. Projekten är dock finansierade genom\r\npengarna under anslaget K 1 -- 10 miljarder, som vi\r\ntar i anspråk för projekt som är färdiga att\r\nomedelbart sättas i gång. Skillnaden är att vi stuvar\r\nom i projektportföljen.</pre><pre>Det är inte fråga om några nya projekt, utan det rör\r\nsig om sådana projekt som Georg Andersson har\r\nvarit med om att ta fram. Vi stuvar alltså om i\r\nportföljen, men det finns inte några projekt som\r\nfaller bort. Vi hoppas att i framtiden få fortsätta\r\nmed att fylla på med resurser ur det här anslaget.\r\nVi har en ny planeringsperiod från 1993 t.o.m.\r\n2003, där vi skall ange nya planeringsramar. Jag ser\r\nmed mycket stor tillförsikt fram emot den fortsatta\r\nutvecklingen, även efter det att de 10 miljarderna\r\nhar tagit slut. Men om den efterföljande perioden\r\nhar vi ännu inte fattat något beslut.</pre><pre></pre><pre>När det gäller Dennis-överenskommelsen är det\r\nalldeles rätt att det här är ett alldeles nytt sätt att\r\nse på storstadsöverenskommelserna. Vi har redan\r\nförra torsdagen brutit ut Örgryte station från\r\nGöteborgsförhandlingarna eftersom den var färdig\r\natt köras i gång.</pre><pre>Rune Thorén har flera gånger tidigare här i\r\nkammaren frågat om vi inte är beredda att göra det.\r\nVi har lyssnat på det och brutit ut det för att få i\r\ngång sysselsättning och ta de tillfällen som nu finns\r\nför att få i gång en bra kollektivtrafik.</pre><pre>På samma sätt är det med Dennis-\r\növerenskommelsen, men det finns en hake här,\r\nGeorg Andersson, och det är att de 81 milj. kr. som\r\nligger i plan får man nu. Det här arbetet skulle ha\r\nutförts 1996 enligt överenskommelsen. Sedan\r\nåterstår 26 milj. kr. som är villkorade till att\r\nDennis-överenskommelsen verkligen kommer att\r\nförverkligas. Annars vill vi ha tillbaka de pengarna.</pre><pre>Vi tycker att det är en klok och framsynt politik att\r\ninte stoppa upp projekt i onödan. Vi tror att det här\r\nskall ge ett bra resultat även så till vida att det\r\nstimulerar regionen att komma till ett slutligt beslut\r\nom hela överenskommelsen.</pre><pre>Anf. 115  GEORG ANDERSSON (s):</pre><pre>Herr talman! Jag måste be om ursäkt, men jag blir\r\ninte klokare av det här. Kommunikationministern\r\ntalar om att stuva om bland projekten, men det\r\npresenteras ju som en ny storsatsning. Vi har ju fått\r\nen redovisning från den gamla regeringen som den\r\nnya regeringen har tagit över och presenterat i\r\nbudgetpropositionen. Det är projekt om\r\n11 miljarder kronor som annonserats och beslutats.\r\nVi diskuterade dem förra veckan och då fick jag en\r\nkompletterande förteckning av\r\nkommunikationsministern om igångsättningsläget\r\nbeträffande de här projekten.</pre><pre>Nu skall det stuvas om. Vad är det då som får\r\nvänta? Vad är det som tillförs och forceras fram?\r\nSanningen är väl dessutom den att det icke finns en\r\nenda ny krona i det här paketet som har\r\nannonserats sedan i söndags.</pre><pre>Anf. 116  Kommunikationsminister MATS\r\nODELL (kds):</pre><pre>Herr talman! Jag skall försöka vara pedagogisk. De\r\npengar som var anslagna för att räcka fram till\r\nbudgetåret 95/96 förbrukar vi nu. Vi tidigarelägger\r\nde projekten. Det blir alltså betydligt mer\r\nsysselsättning nu, än vad det hade blivit om man\r\nhade följt den ursprungliga planeringen för hur det\r\nhär anslaget skulle förbrukas. Det är den stora\r\nskillnaden.</pre><pre>Sedan är vi beredda att i enlighet med\r\nregeringsdeklarationen fylla på med nya pengar på\r\nolika sätt, bl.a. genom vår syn på statligt\r\nföretagande. Där skiljer vi oss, Georg Andersson\r\noch jag. Vi anser inte att det är nödvändigt att\r\nstaten äger bryggeriföretag och sådana saker. Det\r\nkan andra göra lika väl. Vi vill i stället satsa de\r\npengarna på sådant som ingen annan har ett\r\nföretagsekonomiskt intresse att satsa på, nämligen\r\nvägar och järnvägar. Det är statens huvuduppgift.</pre><pre>Det här är alltså effekterna av den nya regeringens\r\npolitik på detta område. Jag vet att Georg\r\nAndersson hellre vill behålla de här företagen i\r\nstatens regi. Då får man en långsammare\r\nutbyggnad av infrastrukturen. Vi vill alltså inte det.\r\nDetta är den första effekten av den politiken.</pre><pre>Tredje vice talmannen anmälde att Georg\r\nAndersson anhållit att till protokollet få antecknat\r\natt han inte ägde rätt till ytterligare inlägg.</pre><pre>Anf. 117  STEN-OVE SUNDSTRÖM (s):</pre><pre>Herr talman! Jag hade ju hoppats att\r\nkommunikationsministern i den här informationen\r\nhade kunnat redovisa några av de projekt som\r\nkommer att ta fart nu. Man satsar nu i runda tal 8\r\nmiljarder kronor över några år och det skall ge\r\nmellan 7 000 och 9 000 arbetstillfällen, enligt\r\nkommunikationsministern. De skall, som\r\nstatsrådet säger fördelas klokt regionalpolitisk över\r\nhela landet.</pre><pre>Då funderar man litet grand över vilka projekt som\r\nstatsrådet tänker lyfta fram. Hur många av dessa\r\n7 000--9 000 arbetstillfällen kommer att tillfalla de\r\ndelar av landet som har stora problem på\r\narbetsmarknaden nu? Jag tänker på Norrlands\r\ninland och glesbygdslänen.</pre><pre>Anf. 118  Kommunikationsminister MATS\r\nODELL (kds):</pre><pre>Herr talman! Jag har i dag redogjort för en ny\r\nprincip som regeringen vill introducera när det\r\ngäller infrastruktursatsningar, nämligen att\r\ntidigarelägga ett stort antal projekt och ta av ett\r\nanslag som finns tillgängligt nu. Vi har däremot inte\r\nberett färdigt vilka dessa projekt är. Jag har\r\nredovisat att det finns en mängd projekt som t.o.m.\r\növerstiger det tillgängliga utrymmet och som är\r\nklara att köras i gång under våren, vissa oerhört\r\nsnabbt.</pre><pre>Men vi skall tillsammans med\r\narbetsmarknadsdepartementet,\r\nfinansdepartementet och andra departement\r\nbereda den här frågan så att vi får en riktig\r\nregionalpolitisk fördelning av detta. Det är alltså\r\nett arbete som pågår för närvarande.</pre><pre>I dag har jag redovisat den nya principen. Om\r\nnågon eller några veckor kommer vi att redovisa\r\nvilka projekt som vi kommer att köra i gång. Det\r\nkan jag alltså inte göra i dag, eftersom\r\nberedningsarbetet fortsätter. I dag meddelar vi\r\nprincipen att vi kommer att dra i gång ett stort antal\r\nnya projekt.</pre><pre>Anf. 119  ULLA ORRING (fp):</pre><pre>Herr talman! Det är mycket bra att det kommer\r\nfram förslag om satsningar på kommunikationer.\r\nVägar och järnvägar har ju fått förfalla här under\r\nden socialdemokratiska perioden. Vägar och\r\nkommunikationer bidrar ju till att skapa varaktiga\r\njobb.</pre><pre>Nu talar statsrådet om principerna. Under den\r\nföregånde regeringsperioden var ju principen den\r\natt det inte var någon särskilt stor regionalpolitisk\r\nfördelning till norra Sverige. Det finns t.ex inga\r\nstora vägprojekt norr om Sunsvall. Delta-projektet\r\när ju det enda stora. Sedan finns det ju inte särskilt\r\nmycket satsat. Jag vet inte om statsrådet är beredd\r\natt svara på de här frågorna nu, men Umeå\r\nkommun ligger ju mycket långt framme med ett\r\nprojekt som gäller E4-förbifarten i Umeå. Likaså\r\nfinns det ju ett mycket aktuellt projekt som\r\nsocialdemokraterna försummat, nämligen\r\nBothniabanan efter Norrlandskusten. Sedan en\r\nliten fråga: Finns det några pengar för investeringar\r\ni inlandsbanan?</pre><pre>Anf. 120  Kommunikationsminister MATS\r\nODELL (kds):</pre><pre>Herr talman! Jag är inte beredd att svara på några\r\nfrågor om konkreta projekt i dag. Det vore att\r\nföregripa ett beredningsarbete som jag tror att Ulla\r\nOrring, jag och övriga ledamöter skall vara glada\r\nom det genomförs så noggrant som möjligt.</pre><pre>Bothniabanan har den nackdelen i det här\r\nsammanhanget att den ingalunda är färdig att sättas\r\ni gång omedelbart. Det har kommit en\r\nsamhällsekonomisk analys som i och för sig ser\r\npositiv ut och vi studerar den med positiva\r\nförtecken, som jag sagt tidigare här i kammaren.</pre><pre>När det gäller inlandsbanan finns det inte heller där\r\nnågra pengar i det här anslaget. Däremot har vi\r\nkommit mycket långt när det gäller förberedelserna\r\natt hitta en långsiktigt hållbar modell för att\r\nutnyttja den unika resurs som inlandsbanan är i\r\nSveriges norra inland. Men jag skall återkomma\r\nockså i den frågan.</pre><pre>Anf. 121  ULLA ORRING (fp):</pre><pre>Herr talman! Jag tackar för det svaret. Jag\r\nkonstaterar att regeringen visar en beredvillighet\r\natt satsa på kommunikationerna regionalpolitisk\r\näven i norra Sverige. Jag är tacksam för det.</pre><pre>Anf. 122  BENGT HURTIG (v):</pre><pre>Herr talman! De förslag som vi hittills sett när det\r\ngäller investeringar i vägar och järnvägar har ju\r\nvarit koncentrerade till storstadstriangeln, som\r\nflera talare har påpekat.</pre><pre>När flyget nu avregleras befarar många att\r\nregionalflyget kommer att få svårigheter att\r\növerleva och att staten inte kommer att ha råd att\r\nbetala de tjänster som man kommer att begära av\r\nflygbolagen. Samma sak gäller televerkets\r\ninvesteringar som man hotar att dra in. Televerkets\r\nservice i glesbygden minskas ju också. Man drar in\r\ntelebutiker och minskar servicenivån. Poststationer\r\nförsvinner likaså under den här affärsmässiga\r\nkonkurrensfilosofin.</pre><pre>Bedömer kommunikationsministern att staten\r\nkommer att ha råd att upprätthålla åtminstone den\r\nnivå på regionalpolitiska satsningar som man\r\nkunnat göra hittills genom att vinster i vissa\r\nområden av landet har kunnat bekosta förluster i\r\növriga delar av landet?</pre><pre>Anf. 123  Kommunikationsminister MATS\r\nODELL (kds):</pre><pre>Herr talman! Bengt Hurtig tar upp de\r\nregionalpolitiska aspekterna av avregleringen. Jag\r\nkan bara säga att vi vad gäller luftfartspolitiken har\r\nlagt ut ett uppdrag hos luftfartsverket att studera\r\nbl.a. sådana effekter. Om jag minns rätt framläggs\r\nutredningen från luftfartsverket vid månadsskiftet\r\nmars/april, och vi skall då studera den.</pre><pre>I det sammanhanget vill jag gärna säga att\r\nregeringen när vi har fått den utredningen kommer\r\natt se på möjligheterna att ytterligare skärpa\r\nkonkurenspolitiken på luftfartspolitikens område\r\nmed anledning av den utveckling som vi har\r\nförnummit under den senaste tiden.</pre><pre>När det gäller televerket kan ledamöterna i denna\r\nkammare aktivt bidra till att förhindra den\r\nregionalpolitiska katastrof som nu håller på att\r\ninträffa på teleområdet. Ett par av riksdagens\r\npartier håller i kortsiktigt populistiskt nit på att\r\nförstöra möjligheterna att bygga upp ett väl\r\nfungerande telekommunikationssystem i vårt land.\r\nDet är fullständigt orimligt att fortsätta med den\r\npolitiken, vilken man nu vill låsa fast och genom\r\nvilken glesbygden subventionerar storstäderna.\r\nInvesteringar förhindras, och glesbygden drabbas\r\nbl.a. genom att televerket inte får genomföra en\r\nkostnadseffektiv teletaxepolitik. Kammarens\r\nledamöter har alltså utomordentligt goda\r\nmöjligheter att bidra till att utvecklingen vänds till\r\nnågot positivt.</pre><pre>På postsidan är det så, som jag tror att Bengt Hurtig\r\nkänner till, att postverket har genomfört en\r\nutredning, NÄT 92, som visar mycket goda\r\nregionalpolitiska ambitioner. Man kommer att öka\r\nantalet lantbrevbäringslinjer, man kommer att\r\nsamarbeta med banker och med lanthandel. I\r\nstället för att både lanthandel och post skall behöva\r\nläggas ned kommer man att kunna samordna sin\r\nverksamhet och fortsätta att ge service i glesbygd.\r\nAmbitionerna härvidlag är alltså mycket goda.</pre><pre>I den gjorda utredningen har man kommit fram till\r\natt sätta en prislapp på den regionalpolitiska\r\nservicen, och jag tror att det är positivt. En\r\navreglering kräver att man också följer upp de\r\nregionalpolitiska åtaganden som de gamla\r\nmonopolföretagen tidigare hade på sin lott.</pre><pre>Anf. 124  TREDJE VICE TALMANNEN:</pre><pre>Jag vill erinra om att det är fråga om\r\nkompletterande frågor och svar. Jag ber därför\r\ntalarna att vara litet restriktiva med\r\ntidsanvändningen.</pre><pre>Anf. 125  BENGT HURTIG (v):</pre><pre>Herr talman! Jag uppfattar\r\nkommunikationsministerns svar så att han genom\r\nde insatser som regeringen avser att göra i samband\r\nmed den avreglering som skall drabba alla sektorer\r\ninom kommunikationsdepartementets område\r\nkommer att klara snedbelastningen när det gäller\r\nföreslagna och beslutade projekt för järnvägar och\r\nvägar. Vi kommer att få en bättre regionalpolitisk\r\nfördelning än vad vi tidigare haft.</pre><pre>Anf. 126  Kommunikationsminister MATS\r\nODELL (kds):</pre><pre>Herr talman! Om Bengt Hurtig läser\r\nregeringsdeklarationen skall han finna att\r\ninriktningen på en förbättrad regionalpolitik och på\r\natt hela Sverige skall leva är något som regeringen\r\nverkligen har tagit till sig, och vi kommer också att\r\nse till att det genomförs på de olika\r\npolitikområdena.</pre><pre>Anf. 127  KENTH SKÅRVIK (fp):</pre><pre>Herr talman! Jag vill från början säga att jag helt\r\nansluter mig till kommunikationsministerns syn på\r\nbetydelsen av utbyggnaden av infrastrukturen,\r\nframför allt med tanke på Sveriges framtid. Jag vill\r\nockså från början säga att jag anser att det är\r\noerhört viktigt att vi satsar allt vad vi kan på det\r\nsom är högprioriterat. Jag vet inte riktigt hur\r\nNynäshamnsbanan låg till från\r\nhögprioriteringssynpunkt, men jag kan förstå att\r\nman ibland tar till olika projekt för att skapa\r\nsysselsättning.</pre><pre>Vi har dock kunnat höra en del kritik från bl.a.\r\nbanverket av att behandlingen av\r\növerklagningsärenden och speciella markproblem\r\nhar tagit ganska lång tid. Det gäller bl.a.\r\nbeträffande tunneln under Hallandsåsen i\r\nanslutning till västkustbanan. Det har också\r\nförekommit kritik i Halland och på andra ställen\r\nbeträffande E 6 över huvud taget.</pre><pre>Jag vill fråga kommunikationsministern: Finns det\r\nnågon möjlighet att skynda på dessa ärenden, så att\r\nde inte lägger hinder i vägen för vår utbyggnad av\r\nhögprioriterade objekt? Man säger från banverket\r\natt pengar finns men att man väntar på besked.</pre><pre>Anf. 128  Kommunikationsminister MATS\r\nODELL (kds):</pre><pre>Herr talman! Det är ett delikat problem som Kenth\r\nSkårvik tar upp. Det som kan uppfattas som ett\r\nbyråkratiskt krångel är i själva verket ett uttryck för\r\natt den enskildes rättssäkerhet har stärkts.</pre><pre>Vad gäller tunneln under Hallandsåsen och\r\nförbifarten förbi Ängelholm går banverket ut med\r\nett antal alternativa förslag och gör översiktliga\r\nmiljökonsekvensbeskrivningar av dessa för att\r\nstimulera en lokal debatt i dessa frågor. Den har\r\nockså verkligen, herr talman, kommit i gång inom\r\ndet aktuella området. Det förs en intensiv debatt.\r\nDet fördröjer projektet, men jag tror att det är en i\r\ngrunden positiv utveckling att flera människor dras\r\nin i en lokal beslutsprocess om en så oerhört viktig\r\nsak som en järnvägsdragning är.</pre><pre>Anf. 129  HUGO BERGDAHL (fp):</pre><pre>Herr talman! Jag vill fråga\r\nkommunikationsministern när start kan ske för\r\nbyggandet av den s.k. Mälarbanan. Enligt\r\ntidningsartiklar har det hakat upp sig tidsmässigt på\r\ngrund av delvis olösta mark- och\r\nfinansieringsfrågor.</pre><pre>Anf. 130  Kommunikationsminister MATS\r\nODELL (kds):</pre><pre>Herr talman! Jag kan i dag inte exakt besvara Hugo\r\nBergdahls fråga, och det ligger inte heller inom\r\nramen för de kompletterande frågorna, men jag\r\nskall gärna ge en så utförlig redovisning som möjligt\r\nefter mitt anförande, när jag har fått tillfälle att\r\nkonsultera mina medarbetare. Det kan vara så att\r\ndet i detta sammanhang finns någon upplysning\r\nsom jag inte har nåtts av. Jag tror att det ändå inte\r\nskall behöva bli fråga om några större förseningar.</pre><pre>Anf. 131  GÖRAN MAGNUSSON (s):</pre><pre>Herr talman! Det är naturligtvis bra om\r\nkommunikationsministern och regeringen med\r\ndessa åtgärder snabbare får i gång projekt och\r\nsysselsättning. Samtidigt måste man fråga sig, med\r\nhänsyn till den detaljeringsnivå som\r\nkommunikationsmininstern diskuterar dessa frågor\r\npå med olika ledamöter: Varför finns det inte en\r\nlista på de nya projekt som för närvarande är högst\r\nprioriterade inom ramen för de 10 miljarder\r\nkronorna som föregående regering och riksmöte\r\nanvisade till infrastrukturutbyggnader -- det är ju\r\negentligen bara de som kan komma i fråga i detta\r\nsammanhang.</pre><pre>Man anvisade ju de här pengarna för\r\ninfrastrukturen med precis samma goda\r\nmotiveringar som de som\r\nkommunikationsministern här har redogjort för.\r\nDärvidlag är det ju inte fråga om någon ny\r\ninställning från vare sig riksdag eller regering.</pre><pre>Vad som är intressant är ju det sätt på vilket nu\r\nexempelvis Mälarbanan och Svealandsbanan här i\r\nMälardalen drabbas av omprioriteringen. Såvitt jag\r\nförstår av kommunikationsministerns besked dras\r\nnu finansieringen av dessa projekt in, och pengarna\r\nskall gå till andra projekt, som kan sättas i gång\r\nsnabbare. Kan då kommunikationsministern\r\ngarantera att Mälarbanan och Svealandsbanan\r\nbehåller sin turordning och verkligen får sin\r\nfinansiering när de projekten kan komma i gång?</pre><pre>Anledningen till den omprioritering som\r\nkommunikationsministern vill göra är ju att det har\r\nhakat upp sig på ett eller annat sätt med olika\r\nprojekt. Vad gör nu statsrådet för att genom\r\npåverkan på olika organ se till att de tidigare högst\r\nprioriterade projekten kommer i gång så snabbt\r\nsom möjligt? Det borde ju vara den allra viktigaste\r\nåtgärden.</pre><pre>Avslutningsvis två kommentarer. Leder\r\nomprioriteringen till en ökad satsning på\r\nvägbyggandet på bekostnad av järnvägsbyggandet,\r\när det en allvarlig miljöfråga. Jag vill dessutom\r\nfråga: Är kommunikationsministern beredd att i\r\ndenna omprioritering medge att pengar i K-\r\nanslaget i fråga får användas för investeringar i den\r\ninfrastruktur som sjöfarten har nytta av?</pre><pre>Anf. 132  Kommunikationsminister MATS\r\nODELL (kds):</pre><pre>Herr talman! Varför finns det ingen lista? frågar\r\nGöran Magnusson. Jag skall gärna upprepa mitt\r\nsvar på den punkten: Därför att vi bereder detta\r\närende. Jag ville i dag ändå lämna information om\r\natt vi har bestämt oss för en ny princip, nämligen att\r\nanvända de anslagna medlen snabbare. Det är den\r\nprincip som jag har redovisat. Det gäller bl.a. för\r\nsådana saker som Göran Magnusson nu frågar om.</pre><pre>För att avvägningarna i frågor av typen huruvida\r\njärnvägen skall få mindre anslag, och i stället mera\r\nskall satsas på vägar, skall bli kloka och förståndiga\r\nhar vi i dag ingen lista för detta, utan beredningen\r\npågår.</pre><pre>Anf. 133  GÖRAN MAGNUSSON (s):</pre><pre>Herr talman! Jag fick ingen kommentar till frågan\r\nom garantin för finansieringen av exempelvis\r\nMälardalsbanan och Svealandsbanan. Vad är det\r\nsom gäller? Det finns faktiskt bara 10 miljarder att\r\nresonera om i reda pengar, och de skall nu användas\r\npå ett annat sätt än vad som ursprungligen var\r\ntänkt.</pre><pre>Beträffande en lista över prioriteringarna låter det\r\nsig ju sägas att en sådan bör göras, men den\r\ninformation som riksdagen har fått i dag är ungefär\r\ndensamma som vi kunde läsa oss till och höra via\r\nTT redan i söndags. Det hade varit bra om vi hade\r\nkunnat få åtminstone en översiktlig inriktning på\r\nden nya prioriteringen.</pre><pre>Får jag också påminna om frågan om\r\ninfrastrukturinvesteringar för sjöfarten.</pre><pre>Anf. 134  Kommunikationsminister MATS\r\nODELL (kds):</pre><pre>Herr talman! Jag tror inte att jag kan svara ja på\r\nden sista frågan, huruvida det går att med\r\nnuvarande bestämmelser använda anslaget K 1 för\r\ninvesteringar i sjöfartens infrastruktur.</pre><pre>På den första frågan, om jag kan lämna några\r\nfinansieringsgarantier, kan jag bara säga att\r\nregeringens målsättning att satsa på infrastrukturen\r\nnaturligtvis inkluderar de objekt som Göran\r\nMagnusson räknar upp, Mälarbanan osv.\r\nSjälvfallet har vi inte minskat ambitionerna. Vi\r\nkonstaterar bara att det finns andra projekt som är\r\nfärdiga att sätta i gång i dag. Dessa vill vi starta. När\r\ndet andra projekten kommer i samma läge, skall vi\r\nta itu med dem också.</pre><pre>Anf. 135  STEN ÖSTLUND (s):</pre><pre>Herr talman! Som mestadels verksam i\r\narbetsmarknadsutskottet var det med betydande\r\nintresse som jag såg fram emot denna information,\r\nsedan kommunikationsministern under helgen\r\nhade talat om att han skulle komma med förslag\r\nsom skulle ge ända upp till 30 000 nya jobb. Det var\r\ni alla fall det besked som kablades ut.</pre><pre>Nu talade kommunikationsministern om att man\r\nhoppas på att få till stånd 7 000--9 000 nya jobb. Det\r\nhar alltså skett en ordentlig devalvering på dessa\r\ndagar, från söndagen till torsdagen. Jag blir inte\r\nriktigt klok på vad det egentligen är som\r\nkommunikationsministern har satsat på. Det gäller\r\nfortfarande samma gamla anslag om 10 miljarder\r\nkronor, som vår tidigare regering hade beslutat om.\r\nDen nuvarande regeringen tillsköt ju inte en krona\r\ntill infrastrukturanslaget för nästa budgetår, utan\r\nman reducerade i stället ramen från 20 miljarder till\r\n19 miljarder.</pre><pre>Jag har vidare inte upptäckt att Mats Odell har med\r\nsig några nya pengar, utan man skall använda de\r\nhittills beslutade 10 miljarderna på annat sätt.\r\nNågra projekt har jag inte heller hört\r\nkommunikationsministern redovisa. Det hela\r\nverkar minst sagt luftigt. Ur\r\narbetsmarknadspolitisk synpunkt är det en mycket\r\nstor besvikelse. Jag kan inte uttrycka det på annat\r\nsätt.</pre><pre>Anf. 136  Kommunikationminister MATS\r\nODELL (kds):</pre><pre>Herr talman! Jag var tvungen att titta upp mot\r\nväggtablån för att se efter vilken partibeteckning\r\nSten Östlund har, men jag hann inte upp med\r\nblicken. Jag förstod ändå vilken bokstav som stod\r\ndär.</pre><pre>Sten Östlund måste trots allt ha varit närvarande\r\noch lyssnat när jag förklarade att vi vill använda de\r\n10 miljarder som anslagits på mycket kortare tid än\r\nvad som från början var planerat. Vi vill satsa på\r\nprojekt under nu rådande lågkonjunktur. Samtidigt\r\nsäger vi oss vara beredda att på olika sätt, bl.a.\r\ngenom att sälja ut statligt ägda företag, fylla på för\r\nkommande infrastrukturinvesteringar.</pre><pre>Jag tror, herr talman, att det är ganska enkelt att\r\nkonstatera att detta är något helt annat än att\r\nfortsätta med den politik som den förra regeringen\r\nhade slagit in på.</pre><pre>Anf. 137  STEN ÖSTLUND (s):</pre><pre>Herr talman! Den förklaringen från\r\nkommunikationsministern gör inte det hela\r\nklarare. Det är fortfarande fråga om samma gamla\r\n10 miljarder som skall användas. Var finns alla\r\ndessa nya projekt som skall kunna komma igång så\r\nsnabbt? Vi från arbetsmarknadsutskottet är mycket\r\nintresserade av att få veta det. Vi hjälper gärna till.\r\nMen det är väl ändå ganska luftigt att på söndagen\r\ntala om 30 000 nya arbetstillfällen, för att sedan\r\nkomma till riksdagen och inte ens kunna redovisa\r\nvilka projekt det kan vara fråga om?</pre><pre>Anf. 138  Kommunikationsminister MATS\r\nODELL (kds):</pre><pre>Herr talman! Luftighet är naturligtvis ett relativt\r\nbegrepp. De siffror som har uppgivits angående hur\r\nmånga årsarbetstillfällen som skall skapas har\r\nkommit från olika håll.</pre><pre>Jag har sagt att om man satsar ungefär 8 miljarder\r\npå vägar och järnvägar, skapar det i ''runda\r\nsvängar'' 8 000 årsarbetstillfällen.</pre><pre>Det finns olika skolor som anser att varje sådant\r\ndirekt arbetstillfälle ger multiplikatoreffekter.\r\nVissa hävdar att det blir ytterligare ett\r\narbetstillfälle, andra hävdar att det blir ytterligare\r\ntvå, osv. Det är fritt att spekulera. Jag säger att\r\npengarna över den period de skall användas ger\r\ndenna mängd med årsarbetstillfällen. Sedan finns\r\ndet olika uppfattningar om vad detta kan ge i andra\r\noch tredje hand.</pre><pre>Anf. 139  KENT CARLSSON (s):</pre><pre>Herr talman! Det är glädjande att Nynäsbanan\r\nskall rustas upp. Det finns andra projekt i\r\nStockholmsregionen eller i dess närhet som är\r\nekonomiskt lönsamma och som skulle kunna ge ett\r\nvärdefullt tillskott till den arbetsmarknad som nu i\r\nantal arbetslösa snart börjar motsvara hela\r\nNorrlandsregionen. Arlandabanan är ett projekt\r\nsom snabbt kan komma igång. Där finns också en\r\nmängd delprojekt -- som dessutom ger pengar\r\ntillbaks inom en inte alltför lång framtid.</pre><pre>Även om statsrådet vid flera tillfällen har sagt att\r\nhan inte kan svara på frågor om enskilda fall, skulle\r\njag ändå vilja veta hur han ser på Arlandabanan\r\noch givetvis också Svealandsbanan och\r\nMälarbanan. Den här regionen har fått en relativt\r\nliten andel av investeringspengarna för\r\ninfrastrukturen under årens lopp. Av det skälet\r\nvore det också viktigt att veta hur regeringen ser på\r\nsatsningar i Stockholmsområdet -- förutom\r\nNynäsbanan.</pre><pre>Anf. 140  Kommunikationsminister MATS\r\nODELL (kds):</pre><pre>Herr talman! Kent Carlsson är en duktig politiker.\r\nHan försöker få mig att säga något om min egen\r\nregion som jag inte har sagt till våra vänner från\r\nnorra Sverige. Jag tänker inte falla för den\r\nfrestelsen, även om det hade varit spännande att få\r\nredovisa projekt i den egna valkretsen. Det är det\r\nsom alla försöker göra här.</pre><pre>Alla och envar vet att när det gäller Arlandabanan\r\nråder där ett intensivt arbete för att så snabbt som\r\nmöjligt få igång arbetstillfällena. Jag ser ingenting\r\nsom tyder på att det skulle bli försenat jämfört med\r\nden planering som föreligger.</pre><pre>Anf. 141  KENT CARLSSON (s):</pre><pre>Herr talman! Det är sorgligt att vi vid den stund i\r\nriksdagen som kallas Aktuell information får en\r\ninformation som är något inaktuell. Den\r\npresenterades ju i söndags.</pre><pre>Antingen har man inte kommit till skott i\r\ndepartementet, eller så kan man ana att ministern\r\nhar gått en massmediekurs: ''Hur man suger på en\r\npolitisk karamell''. Man delar upp den på\r\nsöndagen, torsdagen och torsdagen därefter. Jag\r\nantar att ministern kommer tillbaka med en\r\nredovisning av de olika delprojekten, så att vi i\r\nriksdagen kan få möjlighet att debattera dem. Det\r\nmåste ske snart, eftersom det handlar om en\r\nomstrukturering och omfördelning.</pre><pre>Anf. 142  Kommunikationsminister MATS\r\nODELL (kds):</pre><pre>Herr talman! Det är naturligtvis intressant att veta\r\nvilka kurser jag har gått. Jag har säkert gått någon\r\nmassmediekurs någon gång på den tiden jag var\r\naktiv i ungdomsförbundet. Det skall jag inte sticka\r\nunder stol med.</pre><pre>Men jag vill framhålla att det som vi har presenterat\r\ni dag är något helt nytt. De satsningar som vi nu\r\naviserar är ganska unika.</pre><pre>Inget år under 80-talet investerades mer än 1\r\nmiljard i järnvägar. År 1992 beräknas banverket\r\ninvestera 3 miljarder. År 1983 investerades drygt 3\r\nmiljarder i vägar -- i 1982 års priser. Övriga år\r\nuppgick investeringarna till i genomsnitt 1,5\r\nmiljarder.</pre><pre>Vi talar här om en oerhört stor kraftsamling på det\r\nhär området. Ett av de mål som finns nu är att öka\r\ntakten på igångvarande projekt. Där finns goda\r\nförutsättningar att öka antalet sysselsatta i de\r\nprojekten, för att få en större sysselsättningseffekt\r\noch få dem färdiga tidigare än planerat.</pre><pre>Anf. 143  INES UUSMANN (s):</pre><pre>Herr talman! Jag har också haft höga förväntningar\r\npå informationen denna torsdag. Jag får väl lov att\r\ntacka för redovisningen. Men jag blir bekymrad\r\növer den debatt jag har lyssnat på.</pre><pre>Enligt statsrådet Odell är det fråga om den nya\r\nprincipen. Det verkar vara principen att tomma\r\ntunnor skramlar mest.</pre><pre>Statsrådet upprepar hela tiden att det är fråga om\r\nnågot helt nytt. Vad är det som är helt nytt? Det\r\nskulle möjligen vara att den nya regeringen vill\r\nfullfölja beslut redan tagna av den gamla\r\nregeringen och som riksdagen står bakom. Det är\r\ndet enda som är annorlunda och nytt.</pre><pre>Det enda konkreta gäller min egen valkrets. Det är\r\ni och för sig positivt. Vi hade ställt krav på att få\r\nbesked från regeringen redan i november månad.\r\nMen det dröjde till februari. Det är kanske också\r\nnytt att vi skall behöva tjata litet extra mycket på\r\nden här regeringen med brev och uppvaktningar än\r\nvad vi behövde göra med den gamla. Men jag\r\ntrodde inte att det var något att vara stolt över.</pre><pre>Statsrådet säger att nu när pengarna skall\r\nomfördelas, måste infrastrukturanslaget fyllas på.\r\nHur blir det när statsrådet skall förklara för\r\ninvånarna i Mälardalen att det inte skall bli någon\r\nMälardalssatsning, eftersom det inte kom in\r\ntillräckligt med pengar vid försäljningen av Svensk\r\nBilprovning? Hur skall statsrådet förklara att det\r\ninte går att satsa på E 6:an genom Halland,\r\neftersom Prippsaktierna inte var tillräckligt\r\nlönsamma vid försäljningen?</pre><pre>Anf. 144  Kommunikationsminister MATS\r\nODELL (kds):</pre><pre>Herr talman! Man lär sig något nytt varje dag.</pre><pre>Ines Uusmann är förvånad över att jag upprepar\r\nsamma svar hela tiden. Det beror i viss mån på att\r\nde socialdemokratiska ledamöterna har bestämt sig\r\nför att ställa samma fråga hela tiden. Jag är artig\r\nnog att försöka svara på frågan. Det blir litet tjatigt.\r\nJag håller med om det. Vi får leva med det. Om\r\nInes Uusmann vill ställa samma fråga en gång till,\r\nlovar jag att svara på den en gång till. Vad det är\r\nsom skramlar överlåter jag åt ledamöterna i\r\nkammaren att avgöra.</pre><pre>''Vad är det som är nytt? Det är den gamla\r\nregeringens politik.'' Ja, visst! Men vi säger att vi\r\ngenomför nu på betydligt kortare tid det som ni\r\nsocialdemokrater hade tänkt att genomföra till\r\n1995. Vi är beredda att tillskjuta mera pengar till\r\ninfrastruktursatsningar, bl.a. med hjälp av\r\nutförsäljning av statligt ägda företag. Detta är\r\nnågot nytt. Är det inte nytt, är det en fantastisk\r\nomsvängning i det partis politik som Ines Uusmann\r\noch de övriga frågeställarna här representerar. Det\r\nskulle i så fall glädja mig.</pre><pre>Anf. 145  INES UUSMANN (s):</pre><pre>Herr talman! Skall vi då villkora den framtida\r\ninfrastruktursatsningen på hur aktieläget är i de\r\nstatliga företagen vid försäljningstillfället? I så fall\r\nblir jag allvarligt oroad över hur det skall gå med\r\nSveriges kommunikationer.</pre><pre>Anf. 146  Kommunikationsminister MATS\r\nODELL (kds):</pre><pre>Herr talman! Vi har i regeringen sagt att vi är\r\nberedda att sälja ut för i storleksordningen 10\r\nmiljarder kronor per år. Vi säger naturligtvis inte\r\natt dessa pengar krona för krona skall överföras till\r\njust vägar och järnvägar. Men regeringen har vid\r\nflera tillfällen uttalat att den storleksordningen på\r\nutförsäljningar är rimlig. Jag kan försäkra Ines\r\nUusmann, att även om inte principen gäller att\r\növerföra krona för krona, kommer vi att se till att\r\ndet finns resurser för de infrastrukturinvesteringar\r\nsom vi anser vara nödvändiga för att det här landet\r\nskall få bra förutsättningar för att säkra\r\narbetstillfällen och boende i hela Sverige.</pre><pre>Anf. 147  ELVY SÖDERSTRÖM (s):</pre><pre>Herr talman! I likhet med många av de andra\r\nledamöterna måste jag säga att jag är besviken,\r\nefter att ha tagit del av informationen från\r\nregeringen. Kommunikationsministern talar om\r\nden s.k. nya principen. Jag skulle då vilja säga att\r\nhade den gamla principen fått gälla, hade många av\r\nprojekten varit i gång.</pre><pre>Kommunikationsministern säger att det finns en\r\nlång lista över projekt som är färdiga att sätta i\r\ngång. När får vi se listan här i kammaren? Det\r\nborde vara möjligt att ge ett något så när konkret\r\nsvar på den frågan.</pre><pre>Det är alltså stor besvikelse efter den information\r\nsom vi har fått. Vi hade faktiskt förväntat oss\r\nkonkreta svar. Nu är det februari månad 1992. När\r\nkommer projekten att påbörjas? Det vill vi ha\r\nbesked om. Vi har fått höra att de skall\r\ntidigareläggas, men när kommer de i gång?</pre><pre>Anf. 148  Kommunikationsminister MATS\r\nODELL (kds):</pre><pre>Herr talman! Jag tror att vi kan säga att ett stort\r\nantal projekt av olika slag -- allt från att sätta upp\r\nmittsträcken på motorvägar, viltstängsel och andra\r\narbeten som kan komma i gång väldigt snabbt, till\r\nde större projekten -- kommer att påbörjas inom\r\nnågon månad eller ett par månader.</pre><pre>Anf. 149  ELVY SÖDERSTRÖM (s):</pre><pre>Herr talman! Jag konstaterade att\r\nkommunikationsministern tror. Han vet alltså inte.</pre><pre>Abf. 150  OLLE SCHMIDT (fp):</pre><pre>Herr talman! Jag tillhör dem som inte är besvikna --\r\nän. Men jag kan bli det.</pre><pre>Efter några få månader i riksdagen har jag lärt mig\r\nen sak: Om man kommer från de södra delarna av\r\nvårt land, då skall man yttra sig. Mina vänner från\r\nde övre delarna av landet är duktiga på att framföra\r\nsina uppfattningar, och nu framför jag min\r\nuppfattning.</pre><pre>För att informera kommunikationsministern vill jag\r\nsäga att situationen i de södra delarna av Sverige,\r\nsom för övrigt kommunikationsministern besökte\r\nhäromdagen, är mycket bekymmersam.\r\nArbetslösheten ökar dramatiskt. Dessutom har inte\r\nriksdagens regionalpolitiska satsningar lyckats\r\nspeciellt bra, för att uttrycka sig milt.\r\nArbetslösheten i Malmö och Helsingborg är högre\r\nän i flera Norrlandslän.</pre><pre>Det står i regeringsförklaringen att hela Sverige\r\nskall leva. När nu pengarna skall fördelas, vilket jag\r\ni och för sig hoppas inte stannar vid de miljarder\r\nsom det har talats om i dag, är min fråga till\r\nkommunikationsministern: Gäller det som står i\r\nregeringsförklaringen?</pre><pre>Som litet hjälp kan jag tala om att det finns ett antal\r\nprojekt som kan komma i gång omedelbums i\r\nSkåne: elektrifiering av järnvägen Malmö--Ystad--\r\nSimrishamn, motorväg Lund--Gårdstånga,\r\nE 66:an, förbättringar på det nuvarande\r\nmotorvägsnätet, en ny ringled kring Ystad.\r\nDessutom kommer Hulterströmsförhandlingarna\r\ninom någon månad.</pre><pre>Min fråga var alltså: Är det så att hela Sverige skall\r\nleva, också södra Sverige?</pre><pre>Anf. 151  Kommunikationsminister MATS\r\nODELL (kds):</pre><pre>Herr talman! Det är självklart att man försöker få\r\nden process som pågår och som jag har hänvisat till\r\nflera gånger, där man bereder ärendet i syfte att få\r\ntill stånd en balans, att omfatta hela Sverige. Vår\r\nambition är att satsningen skall få en även i\r\nregionalpolitisk mening så rättvis fördelning som\r\nmöjligt över hela landet.</pre><pre>Anf. 152  MAX MONTALVO (nyd):</pre><pre>Herr talman! Jag fattade\r\nkommunikationsministern så, när han pratade om\r\ntillväxten, att han har tänkt prioritera de s.k.\r\nflaskhalsar som den tunga trafikens representanter\r\npåtalat. Har jag uppfattat\r\nkommunikationsministern rätt i det avseendet?</pre><pre>Anf. 153  Kommunikationsminister MATS\r\nODELL (kds):</pre><pre>Herr talman! Produktivitets- och\r\ntillväxtperspektivet på infrastruktursatsningarna är\r\nen annan av de aspekter som måste vägas in i\r\nhelheten. Vi har talat om regionalpolitik, men även\r\ndetta som Max Montalvo tar upp är en mycket\r\nviktig del, och det är en sammanvägning av de här\r\naspekterna som nu pågår.</pre><pre>Jag tror att kammarens ledamöter skall vara glada\r\nför, när vi nu har fått ett principbeslut om att satsa\r\nså mycket i anläggningar som skall användas och ha\r\nstor betydelse under så lång tid, att\r\nberedningsprocessen får ske på ett rimligt sätt.\r\nKraven på att omedelbart få reda på vad som\r\nmöjligtvis kommer i gång i den egna valkretsen får\r\nfaktiskt komma i andra hand. Det viktiga är att få\r\nen helhetsbedömning som vi tror på och som vi kan\r\nstå för även om 10, 20, 30, 40 år.</pre><pre>Anf. 154  STEN ÖSTLUND (s):</pre><pre>Herr talman! Jag skall i mitt anförande beröra två\r\nområden som har att göra med såväl trafikfrågor\r\nsom sysselsättning och göra det ur ett\r\nGöteborgsperspektiv.</pre><pre>I storstadsuppgörelsen förutskickades ett riktat\r\nstatsbidrag om sammanlagt 5,5 miljarder kronor,\r\nvarav en betydande del skulle tillfalla Göteborg. I\r\nGöteborgsområdet har emellertid Partilles veto\r\nmot den i Adelsohnförhandlingarna föreslagna\r\ndragningen av E 6:an tagits som intäkt för att hålla\r\ninne pengar även till andra delar i uppgörelsen som\r\ninte har med vägens sträckning att göra.</pre><pre>Nu har en del släppts till ett angeläget bygge av en\r\njärnvägsstation i anslutning till utbyggnaden av\r\ndubbelspår mellan Göteborg och Kungsbacka. Till\r\nandra delar hålls dock pengarna inne, trots\r\nuppvaktningar hos ansvariga statsråd.</pre><pre>Det är angelägna satsningar på kollektivtrafiken i\r\nGöteborg som kommunen startat men som nu fått\r\nläggas i malpåse, då de pengar ur uppgörelsen som\r\nrätteligen skulle ha utbetalats -- ca 50 milj.kr. --\r\nhålls inne och kommunen i det redan ansträngda\r\nekonomiska läget inte själv kan fortsätta utan de\r\ninsatser som uppgörelsen förutsatte.</pre><pre>Liknande projekt visar sig ofta ha lång\r\nförberedelsetid innan de kan påbörjas. I det här\r\nfallet finns nu projekt i storleksordningen\r\n300 milj.kr. för vilka inga hinder föreligger att dra i\r\ngång redan i år. Det är bra projekt som kommer att\r\nvara av stor betydelse för utvecklingen av\r\nkollektivtrafiken i Göteborg och som självfallet\r\nockså skulle vara av betydelse för sysselsättningen.</pre><pre>De projekt som tagits fram är angelägna. Att\r\nkommunen inte själv kan gå vidare kan närmast\r\nförklaras av den oro för ekonomin som delas av alla\r\npartier i Göteborgs kommunfullmäktige. Det kan\r\nräcka med att återge vad som står i tisdagens\r\nGöteborgs-Posten. Nästa år, skriver GP, riskerar\r\nGöteborg att förlora 1 330 milj.kr. genom statliga\r\nindragningar. Det är dels de indragningar enligt\r\nregeringens budget som vi nu skall börja behandla\r\ni riksdagen, dels den kommunalekonomiska\r\nutredningens förslag som upplevs som ett hot mot\r\nGöteborgs ekonomi.</pre><pre>Jag skall direkt citera Johnny Magnusson,\r\nkommunstyrelsens ordförande i Göteborg,\r\nmoderat, som säger: ''Jag är livrädd för att\r\nriksdagen i ett kollektivt vanvettsutbrott skall anta\r\nkommunalekonomiska kommitténs förslag.'' Man\r\nhar alltså inte höga tankar om oss och inte stora\r\nförväntningar. Jag hoppas att vi kan göra någonting\r\nåt det här.</pre><pre>En annan fråga som berör oss göteborgare i särskilt\r\nhög grad är de signaler som kom under hösten och\r\ni budgetpropositionen om regeringens avsikter att\r\ninrätta ett internationellt sjöfartsregister, i likhet\r\nmed vad som införts i Danmark och Norge.</pre><pre>Det skulle kunna kasta i land tusentals svenska\r\nsjömän till en arbetsmarknad som på grund av den\r\ninternationella lågkonjunkturen -- som slår hårt i\r\nGöteborgsområdet på grund av dess internationella\r\nberoende -- var i nedgång redan innan och som nu\r\ndramatiskt förvärrats av den nya regeringens\r\npolitik, inte minst på byggsidan.</pre><pre>En annan konsekvens är att Göteborg skulle\r\nkomma att förlora ca 80 milj.kr. i skatteinkomster,\r\nvilket skall läggas till de andra neddragningarna\r\nsom har drabbat och som hotar att drabba\r\nkommunen. En majoritet i kommunstyrelsen har\r\nuttalat sig mot inrättandet av ett sådant register.</pre><pre>I frågan om sjöfartspolitiken är vi nu på väg mot ett\r\nläge som liknar det som regeringen försatt\r\nbyggmarknaden i.</pre><pre>I budgetpropositionen föreslås att stödet till den\r\nsvenska sjöfarten dras in. Det rör sig om drygt\r\n300 milj.kr. Det är ett stöd som har inrättats för att\r\nsvenska fartyg under svensk flagg, med svenska\r\navtal och svenska sjömän skall kunna konkurrera.</pre><pre>Som alternativ anvisas det aviserade registret. Men\r\nnågot sådant förslag kommer inte förrän i maj\r\nmånad, enligt vad vi fått information om för\r\nplanerade propositioner under våren. Det innebär\r\ni sin konsekvens att det inte hinner behandlas under\r\nvåren. Då inträder ett läge som innebär, om\r\nförslaget om att dra in stödet till sjöfarten drivs\r\nigenom i riksdagen, att stödet försvinner fr.o.m.\r\nden 1 juli i år och att något annat inte kan sättas in\r\ni stället förrän tidigast från årsskiftet, efter beslut\r\nunder hösten. Och vad detta ''annat'' är kommer, i\r\nlikhet med vad som nu råder för finansieringen av\r\nbostadsbyggandet, ingen att veta förrän riksdagen\r\nnågon gång i höst har fattat sitt beslut.</pre><pre>För oss socialdemokrater är det en omöjlighet att\r\nacceptera att svenska fackliga organisationer inte\r\nskulle få förhandla om villkoren på svenska\r\narbetsplatser, vilket svenskflaggade fartyg är.</pre><pre>Jag har i en motion krävt att om inte dessa våra krav\r\npå sjöfartspolitiken kan uppfyllas, skall regeringen\r\nåterkomma med förslag till riksdagen om ett\r\nfortsatt redarstöd, så utvägar finns redan i vårens\r\nriksdagsbehandling.</pre><pre>Att EG-kommissionen nu också rekommenderat\r\nEG-länderna att inrätta ett stöd till EG-ländernas\r\nsjöfart som är identiskt med det nuvarande svenska\r\ngör styrkan i det kravet än större. Det borde också\r\nge regeringen underlag för att i dessa EG-\r\nanpassningens tider ompröva sitt förslag för\r\nsjöfartspolitiken.</pre><pre>Herr talman! Jag skulle vilja avsluta med en fråga\r\ntill Mats Odell, om han tänker ställa sig på samma\r\nsida som sin partikamrat i Göteborgs\r\nkommunfullmäktige och samtidigt på de svenska\r\nsjömännens sida. Men eftersom han har lämnat\r\nkammaren är det ju ingen större mening med det.</pre><pre>Anf. 155  MAX MONTALVO (nyd):</pre><pre>Herr talman! Ny Demokrati ser med\r\ntillfredsställelse på de infrastruktursatsningar som\r\nkommunikationsministern nämnt. Satsningar på\r\nunderhåll och nybyggnation av vägar har ju släpat\r\nefter de senaste tio åren, trots att man från\r\nsocialdemokratiskt håll har mjölkat bilägarna på\r\nmånga gånger fler miljoner än vad som gått åt.\r\nSkulle man bedöma standarden på vägarna med\r\nsocialdemokratisk måttskala skulle väl uttryck som\r\n''nationell katastrof'' vara lämpligt.</pre><pre>Ny Demokrati anser att en viss nybyggnation av\r\nmotorvägar och större landsvägar är nödvändig för\r\natt få transporterna i framtiden att ge nationell\r\ntillväxt. Med ett gemensamt transportverk, som vi\r\nföreslår, skulle man kunna samordna transporterna\r\nså att järnvägs- och sjötrafiken tar över för dem\r\nlämpliga delar av transportbehovet. Min åsikt är\r\ndock att så långt man kan se framåt i tiden i dag\r\nkommer vägtransporterna att vara det\r\ndominerande för lång tid på grund av att man kör\r\nfrån dörr till dörr.</pre><pre>Vad gäller biltrafiken anser vi att gränserna för\r\nhögsta tillåtna hastighet bör verklighetsanpassas.\r\nVi vill ge bilisterna frihet under ansvar i större\r\nutsträckning än tidigare. Vi hoppas att den tiden är\r\nförbi nu, när staten bestämmer allt över\r\nmänniskorna. Det kan inte vara rimligt att en stor\r\ndel av bilisterna anses som kriminella varje dag.\r\nLagar som inte är förankrade hos människorna\r\nefterlevs heller inte. Vad värre är, bilisterna\r\nnonchalerar allt fler regler.</pre><pre>Nej, en attitydförändring är ett måste. Jag är\r\növertygad om att det går att få olyckskurvan att\r\nstagnera om vi sätter in åtgärderna på rätt område.\r\nEn stor del av olyckorna beror på spritkonsumtion\r\ni samband med bilkörning, vilket är helt\r\noacceptabelt. Här anser vi att åtgärder bör vidtas\r\nomgående.</pre><pre>Att vara ute i trafiken är som att delta i ett lagspel.\r\nDärför anser jag att det skulle vara av stor vikt att\r\nfå till stånd en rejäl kampanj för attitydförändring\r\nför samarbete i trafiken, t.ex. vad gäller\r\nvägrenskörning. Alla förstår ju värdet av att slippa\r\ngå ut i mötande fil vid omkörning. Här krävs\r\nsamarbete. En annan företeelse som orsakar\r\nmånga olyckor i dagens täta trafik är vänstersväng,\r\ndär den svängande blir påkörd bakifrån.</pre><pre>Här nämnda exempel är fall som med hänsyn till\r\nansvarsfrågan är svår att reglera, men som med en\r\nattitydförändring mot samarbete skulle kunna\r\nförändras.</pre><pre>Miljön berörs som bekant också av bilismen. Under\r\nmånga år har vi hört hård kritik från politiker mot\r\nbilismen, nu senast i höstas när det var fråga om\r\nhastigheten på 62 mil av våra motorvägar. Men\r\nmånga av dessa politiker har suttit länge i riksdagen\r\noch sett hur motorvägar har byggts rakt in mot en\r\nstorstad och där slutar med rödlysen. Ett annat\r\nexempel är att det är glest med stora\r\ngratisparkeringar vid pendeltågsstationer i\r\nförorterna. Resultatet vad gäller miljön är\r\nsjälvklart. Jag är väl medveten om att detta är\r\nregionala frågor. Men hade man velat påverka\r\ndessa brister, hade man säkert kunnat göra det från\r\nriksdagens sida.</pre><pre>Varför har det inte byggts kringfartsleder? Varför\r\nhar man inte höjt skrotningspremien? Har\r\nmiljöpratet endast varit ett massmedialt guldägg?\r\nVi från Ny Demokrati har nu lagt fram en motion\r\nom en höjning av skrotningspremien till 5 000 kr.\r\nMenar man något med allt miljöprat i denna\r\nkammare bör detta ej vara svårt att få igenom.</pre><pre>Utvecklingen på bensinområdet har också gått\r\nframåt. Nu kan vi köra alla gamla bilar på den nya\r\nblyfria bensinen, vilket i sin tur medför att det är\r\nhelt realistiskt att montera en katalysator på gamla\r\nfordon och på så sätt rena ca 50--60 %.</pre><pre>Detta för mig med naturlighet vidare in på\r\nfordonshobbyn. Den förra regeringen hade mycket\r\nliten förståelse för hobbyfolket. Vi har det\r\nuttalande som de borgerliga gick ut med i\r\nfordonspressen i valrörelsen. Med tanke på vad\r\nsom där har sagts och på att miljöproblemen går att\r\nstävja på ett rimligt sätt, ser vi med förhoppning\r\nfram emot vad regeringen kommer med. Vår\r\nmotion i ärendet, som är väl grundad hos\r\nhobbyfolket, hoppas jag få återkomma till.</pre><pre>Anf. 156   LISBETH CALNER (s):</pre><pre>Herr talman! Kommunikation är viktigt för oss\r\nmänniskor, dels för att nå varandra genom brev,\r\ntelefon, telefax, dels att kunna mötas fysiskt på\r\narbetet, möten, konferenser, på släktkalas, dels för\r\natt kunna transportera varor och gods.</pre><pre>Det första transportmedlet vi människor använde\r\noss av var våra fötter. Så upptäcktes vindens kraft.\r\nKanske det första utnyttjandet var Eolsharpans\r\nsträngar spända över en klangbotten som ger\r\nvackra toner.</pre><pre>Men människans längtan efter det sköna utesluter\r\ninte strävan att finna praktiska lösningar och\r\nunderlätta tungt arbete. Egyptierna började att\r\nbygga segelskepp för att utnyttja vindens förmåga\r\natt transportera. Sjöfarten och mycket annat hade\r\nsett dagens ljus.</pre><pre>Från transportsynpunkt kan Sverige betraktas som\r\nen ö. Betänker man dessutom att den övervägande\r\ndelen av tranporterna till och från utlandet går på\r\nköl, så är det självklart att sjöfarten är mycket\r\nbetydelsefull för Sverige.</pre><pre>Riksdagen har uttalat att den statliga\r\nsjöfartspolitiken skall ges en sådan inriktning att\r\nförutsättningar skapas för att utföra Sveriges\r\nutrikeshandel på ett tillfredsställande sätt till lägsta\r\nsamhällsekonomiska kostnader. Vidare skall\r\nförutsättningar skapas för att trygga landets\r\ntransportförsörjning i politiska och ekonomiska\r\nkrissituationer. Sjöfartens möjligheter att som\r\nkonkurrenskraftig exportnäring stärka Sveriges\r\nbetalningsbalans skall tas till vara, har riksdagen\r\nsagt.</pre><pre>Vad är den nuvarande regeringens målsättning för\r\nsjöfarten? Det hade jag tänkt fråga\r\nkommunikationsministern.</pre><pre>Det enda jag hittills har kunnat läsa mig till i\r\nkommunikationsdepartementets budgetbilaga är\r\natt man där hänvisar till propositionen om den\r\nekonomiska politiken, som riksdagen behandlade i\r\nhöstas. Där står det på fyra rader att sjöfartsstödet\r\nskall avvecklas och ersättas med ett internationellt\r\nregister, vilket ju mycket kortfattat innebär att den\r\nsom inte har svenskt medborgarskap får lägre lön\r\npå svenska båtar som ingår i det internationella\r\nregistret.</pre><pre>I går manifesterade riksdag och regering sin fasta\r\növertygelse om alla människors lika värde och hur\r\nviktigt det är med solidaritet. Jag förmodar att vi\r\ntycker likadant i dag. Då anser jag att det är\r\nfullkomligt omöjligt att införa ett internationellt\r\nfartygsregister.</pre><pre>I morse hörde jag på radion att man inom EG är\r\nintresserad av vår nuvarande sjöfartspolitik. EG-\r\nanpassning tillhör ju modeorden nu för tiden. Kan\r\ndet då vara en klok politik att förändra\r\nsjöfartspolitiken nu? Jag hade tänkt att fråga\r\nkommunikationsministern om han hade någon\r\nkommentar till detta, om han hade varit kvar här i\r\nkammaren.</pre><pre>Herr talman! Jag har inget emot register som\r\nsådana. Det är konsekvenserna, effekterna och\r\nnyttan av ett register som är avgörande, tycker jag.</pre><pre>Erfarenheten av fritidsbåtsregistret har varit\r\npositiv. Det har varit till stor hjälp vid sjöräddning,\r\nordningshållning och brottsbekämpning inkl.\r\nförsäkringsbedrägerier. Vårt arbete skulle\r\nförsvåras om registret tas bort, säger\r\nkustbevakningen region Väst.</pre><pre>Regeringen avser att avveckla registret, läser jag i\r\nbudgetförslaget. Skälet är att registreringsavgiften\r\n30 kr. inte täcker driften av registret. Det är ett\r\ndåligt för att inte säga dumt skäl. Om man nu har\r\nmissbedömt antalet fritidsbåtar, får vi väl ta\r\nkonsekvenserna av detta och höja avgiften till\r\n50 kr., som sjöfartsverket föreslår, eller varför inte\r\nsäga hundralappen jämt.</pre><pre>Låt båtregistret vara kvar, för tryggheten och\r\nsäkerheten till sjöss!</pre><pre>Anf. 157  ARNE JANSSON (nyd):</pre><pre>Herr talman! Det är dags att acceptera Norrland\r\nsom en del av Sverige i stället för en koloni!</pre><pre>Kommunikationsministerns utsago i dag att man\r\nskall sammanväga faktorer för regeringens\r\ninfrastruktursatsning är ett för Norrland mycket\r\nglädjande besked. I Norrland finns merparten av\r\nSveriges råvaror. Dessa har på ett ohämmat sätt\r\nexploaterats av Sydsverige.</pre><pre>Skulle norrlänningarna göra allvar av att etablera\r\nrepubliken Norrland och avgiftsbelägga eller sälja\r\nvåra tillgångar till resterande delen av Sverige,\r\nskulle vi inom en mycket kort tid bli ett av de mest\r\nattraktiva områdena i världen.</pre><pre>Varför gör vi det inte då? Nej, trots den behandling\r\nvi har fått utstå känner vi fortfarande en viss form\r\nav brödraskap med våra dialektalt annorlunda\r\nlandsmän. Nu börjar emellertid vårt tålamod tryta.</pre><pre>Den infrastruktur som regeringen nu gett till känna\r\nkoncentrerar sig på obegripliga projekt såsom en\r\ntunnel genom Hallandsåsen, Mälarbanan,\r\nSvealandsbanan m.m. -- allt koncentrerat till södra\r\noch mellersta Sverige.</pre><pre>I en nyligen utkommen skrivelse från vårt\r\nambassadråd i Bonn konstateras bl.a. att\r\nNordtyskland och Sverige snarast bör komma\r\növerens om ett Östersjösamarbete, bl.a. på grund\r\nav den extrema storsatsning som Tyskland nu gör i\r\nsin infrastruktur med utbyggnaden av den f.d.\r\nmilitärhamnen Mukran på Rügen. Platsen är\r\nbelägen i bukten sydöst om Sassnitz och tillåter\r\nframför allt tillräcklig djupgång. Denna jättehamn\r\nskall fungera som en tratt för all Östersjötrafik, för\r\natt denna därefter på ett väl fungerande järnvägs-\r\noch vägnät skall slussas vidare till destinationer runt\r\nom i Europa.</pre><pre>Detta, herr talman, ställer all tidigare planering av\r\ninfrastrukturen i en helt ny dager.\r\nFörutsättningarna har ändrats. Har verkligen\r\nÖresundsbron samma aktualitet? Har verkligheten\r\noch utvecklingen kanske redan sprungit ifrån detta\r\nprojekt?</pre><pre>Östersjön kommer att ändra karaktär. Samtliga\r\nÖstersjöstäder har nu möjlighet att åter bli levande\r\nhamnstäder. Blunda och visionera:</pre><pre>-- Alla Östersjöhamnar -- även i Norrland --\r\naktiveras.</pre><pre>-- De tunga miljöförstörande\r\nlandsvägstransporterna på våra redan hårt nerslitna\r\nvägar reduceras väsentligt.</pre><pre>-- Hela Östersjön trafikeras av effektiva\r\nmiljövänliga färjor.</pre><pre>-- Fraktkostnaderna till Europa kommer starkt att\r\nreduceras.</pre><pre>-- Näringslivet i hela Norrland ges betydligt större\r\nmöjligheter att konkurrera på samma villkor samt\r\natt få en helt annan utvecklingspotential.</pre><pre>-- Alla transporter centreras via den s.k.\r\ntratteffekten till Europas inkörsport, den nordtyska\r\nhamnstaden Mukran.</pre><pre>f300 &gt; Detta ställer i sin tur de största kraven på en väl\r\nutbyggd infrastruktur i bl.a. Sverige samt dess\r\nkoloni Norrland.</pre><pre>Ostkustbanan har länge engagerat de visionära\r\nföretagsidkarna. Dessa har med fakta försökt\r\növertyga politikerna om att avkolonisering i andra\r\ndelar av världen redan är genomförd och att det\r\när hög tid för Sverige att göra likadant.</pre><pre>De styrande politikerna måste inse de fördelar de\r\nkan skaffa landet som helhet, samt den skyldighet\r\nde har även när det gäller norrlänningarna,\r\ngenom att anpassa sig till verkligheten.\r\nKunskapare som länge insett ostkustbanans\r\nbetydelse har sedan oktober 1987 intensivt\r\narbetat med och uppvaktat olika instanser.</pre><pre>Med sina samlade fakta i bagaget vände de sig till\r\nsina politiker. Bl.a. har\r\nkommunikationsministrarna Sven Hulterström\r\noch Georg Andersson samt industriminister Rune\r\nMolin uppvaktats. Alla var glada, positiva och\r\nhandlingsförlamade. Så mycket fakta bakom en\r\ninvestering i en länge efterlängad\r\ninfrastruktursatsning -- som dessutom skulle bli\r\nlönsam -- hade de aldrig sett. Dessutom\r\nchockades de av att man samtidigt skulle kunna\r\ntillgodogöra sig betydande samordningsvinster\r\ngenom att bygga ut den enda kvarvarande\r\nflaskhalsen av E 4, nämligen sträckningen mellan\r\nHudiksvall och Söderhamn, en vägsträcka på ca 5\r\nmil, som ändå måste åtgärdas.</pre><pre>Gävleborgs län har i dag den största\r\narbetslösheten i Sverige. Vi har på kort tid\r\nförlorat en rad arbetstillfällen, och nu senast I 14\r\ni Gävle.</pre><pre>Låt kolonin Norrland få tillbaka en del av sin\r\nstolthet genom att anslutas till övriga Sverige med\r\nen utbyggd dubbelspårig järnväg som trafikeras\r\nmed snabbtåg. Med tanke på kommande tyska\r\nÖstersjöprojekt skulle denna enda insats göra\r\nNorrland till en blomstrande vinstbärande del av\r\nSverige och samtidigt döva ansvariga politikers\r\ndåliga samveten. Alla kan vi göra fel. Måttet på\r\nkompetens är emellertid hur man rättar till dessa\r\nfel.</pre><pre>Kommunikationsminister Mats Odell har redan\r\nett flertal gånger under den senaste tiden påpekat\r\natt vissa projekt -- däribland delar av\r\nostkustbanan och E 4 -- skall vara i gång under\r\n1992. Frågorna vad, var, när samt hur har han på\r\nett rutinerat politikermaner kringgått.</pre><pre>Därför, herr talman, hoppas jag att\r\nkommunikationsministern,\r\narbetsmarknadsministern och utrikesministern\r\ntillsammans inom kort kan offentligöra följande:</pre><pre>Vi har gemensamt införlivat kolonin Norrland till\r\ndet övriga Sverige. Detta har skett genom en\r\nomedelbar investeringsåtgärd i infrastrukturen\r\nsamt utbyggnad av en dubbelspårig\r\nsnabbtågslinje från Stockholm till Sundsvall,\r\nsamtidigt som E 4 mellan Hudiksvall och\r\nSöderhamn skall göras framkomlig. Med detta\r\nhar vi -- nästan som bieffekt -- kunnat avhjälpa en\r\nstor del av arbetslösheten i Gävleborgs län.</pre><pre>Jag hoppas vidare på deras gemensamma\r\ndeklaration att de inser de vettiga i att först låta\r\nhela Sverige leva, omprioritera andra projekt,\r\nomfördela resurserna, fatta beslut med\r\nverklighets och ansvarsperspektiv samt visa sunt\r\nförnuft och behövlig respekt för samtliga\r\nmänniskor -- även norrlänningar.</pre><pre>Tack för ordet, herr talman.</pre><pre>Anf. 158 ELVY SÖDERSTRÖM (s):</pre><pre>Herr talman! Jag hade i likhet med flera\r\nledamöter tänkt ställa en del frågor till\r\nkommunikationsministern, men eftersom han\r\ninte är här så väljer jag att göra uppmaningar och\r\nhoppas att han tar del av protokollet och att hans\r\nmedarbetare gör detsamma.</pre><pre>I dag var blickarna minsann riktade mot\r\nkommunikationsministern. Förväntningarna var\r\nstora, inte minst i Västernorrland. Tyvärr tvingas\r\njag konstatera att vi i Norrland har fått våra\r\nförväntningar grusade efter\r\nkommunikationsministerns information här i\r\nkammaren. Vi fick inga konkreta besked.</pre><pre>Det finns, herr talman, precis som\r\nkommunikationsministern sade starka argument\r\nsom talar för att vi skall satsa på infrastrukturen i\r\nNorrland och att satsningarna skall göras nu.\r\nArgumenten håller på såväl lång som kort sikt.\r\nDet är på kort sikt ytterst angeläget att få i gång\r\nbyggandet av vägar och järnvägar för att skapa\r\njobb åt framför allt alla arbetslösa\r\nbyggnadsarbetare. Många projekt, främst\r\ninlandsvägarna, är klara för start omedelbart.</pre><pre>I går kväll träffade jag ledningen för\r\nlänsarbetsnämnden i Västernorrland. Det var\r\ningen munter information som man hade att ge.</pre><pre>På långt sikt kan vi faktiskt konstatera att\r\nnäringslivet i Norrland har och kommer att ha en\r\nmycket stor betydelse för Sverige som helhet.\r\nStora delar av produktionen går på export, och\r\nNorrland står för ett högre nettoexportvärde per\r\ninvånare än vad som är riksgenomsnittet. Jag har\r\ntidigare i en interpellationsdebatt om\r\nBotniabanan nämnt som exempel den kommun\r\nsom jag själv kommer ifrån, nämligen\r\nÖrnsköldsviks kommun -- nolaskogs, Norrlands\r\nsmålänningar, brukar vi säga. Befolkningen i vår\r\nkommun utgör 0,7 % av Sveriges befolkning,\r\nsamtidigt som man bidrar med 3 % av landets\r\nexport. Inte mindre än 75 % av vad som tillverkas\r\ninom vår kommun går på export.</pre><pre>Med andra ord: En satsning på infrastrukturen i\r\nNorrland är lönsam för hela Sverige.</pre><pre>Jag som alltså kommer från Örnsköldsvik vet\r\nockså hur viktigt det är att\r\ntelekommunikationerna byggs ut i hela Sverige.\r\nTyvärr blev kommunikationsministerns besked\r\nhär i kammaren i dag inte vad vi hade hoppats på.\r\nSkulle det vara självklart att en minskning av\r\nresurserna i första hand skall drabba\r\ninvesteringarna i Norrland? Jag borde inte bli\r\nförvånad, eftersom jag har läst\r\nbudgetpropositionen, där det i bil. 7 står att det är\r\nproduktivitetsutredningens resultat som skall\r\nligga till grund för investeringarna.</pre><pre>I dag har norra stambanan mellan Bräcke och\r\nVännäs en belastning som närmar sig\r\nkapacitetsgränsen. Sträckan Långsele--Vännäs\r\nhar den sämsta kvalitet som SJ kan erbjuda i dag.\r\nFöljden av detta blir naturligtvis täta\r\ndriftstörningar, som i sin tur leder till försämrad\r\nkonkurrenskraft för näringslivet i norra Sverige.</pre><pre>Detta medför till att tunga godstransporter flyttas\r\növer på landsvägen, vilket i sin tur ökar slitaget på\r\nvägar som redan är tillräckligt slitna. Standarden\r\npå vägarna i Västernorrland är den sämsta i\r\nlandet. Detta medför i sin tur en sämre trafikmiljö\r\noch en sämre trafiksäkerhet. I dag hör det tyvärr\r\ninte till ovanligheterna att man måste stänga\r\nbroar för övrig trafik när dessa tunga transporter\r\ndrar fram på våra vägar.</pre><pre>E 4 genom Västernorrlands län måste få en\r\nstandard värd namnet. Därför måste byggandet\r\nav Vedabron omedelbart komma i gång.\r\nSandöbron fungerar i dag som en besvärlig\r\nflaskhals.</pre><pre>Jag uppmanar därför kommunikationsministern\r\natt se till att byggandet av Vedabron sätts i gång,\r\nliksom byggandet av Åsbergstunneln i\r\nÖrnsköldsvik. Satsningarna i Sundsvall måste\r\nockså omedelbart komma i gång.</pre><pre>Så åter till järnvägen. För att SJ skall kunna ta\r\nemot mer gods utefter norra stambanan krävs att\r\nden upprustas och blir dubbelspårig. Vi har\r\npresenterat ett förslag som heter Botniabanan,\r\noch därför framför jag uppmaningen: Påbörja\r\nförprojekteringen av Botniabanan nu! Med ett\r\nmodernt järnvägsstråk efter Norrlandskusten kan\r\nvi också på ett bättre sätt ta till vara de resurser\r\nsom faktiskt finns i inlandet.</pre><pre>Goda skäl talar för satsning på den\r\ninfrastrukturella politiken i Norrland. I tur och\r\nordning kan jag nämna:</pre><pre>1. Snabbtåg till Sundsvall/Härnösand.</pre><pre>2. Överför Ådalsbanan till stomnätet.</pre><pre>3. Förprojektera Botniabanan nu.</pre><pre>4. Bygg Botniabanan.</pre><pre>5. Rusta upp stambanan.</pre><pre>6. Bygg Vedabron.</pre><pre>7.  Genomför satsningarna på E 4 genom\r\nVästernorrland med Åsbergstunneln och\r\nprojekten i Sundsvall.</pre><pre>8. Förbättra standarden på våra inlandsvägar.</pre><pre>Det var den här listan och litet till som vi hade\r\nförväntat oss att kommunikationsministern skulle\r\nha presenterat i dag.</pre><pre>Herr talman! Jag vill också passa på att fästa\r\nuppmärksamheten vid en mycket, mycket viktig\r\nsak, nämligen den industri som i dag producerar\r\nspårbundna fordon. I Örnsköldsvik -- och i\r\nKalmar -- har vi ABB som sitter där utan order.\r\nFår man inte in nya order till ABB-Traction i\r\nÖrnsköldsvik inom april månad kan vi konstatera\r\natt industrin kommer att läggas ner, och Sverige\r\nstår utan industri som tillverkar spårbundna\r\nfordon. Det räcker alltså inte med att bygga\r\njärnvägarna. Vi måste också se till att vi har\r\nnågonting att åka på utefter dessa järnvägar.</pre><pre>Jag vädjar verkligen om att man skall se till att\r\nrådrumsbeställningar kommer i gång, för\r\nbehoven är stora -- inte minst hos SL här i\r\nStockholm när det gäller nya tunnelbanevagnar.</pre><pre>Låt oss alltså sätta spaden i jorden! Låt oss sätta\r\nfart, så att vi kan få fler arbetstillfällen!</pre><pre>Anf. 159 LARS SVENSK (kds):</pre><pre>Herr talman! Jag vill börja med att säga att det\r\nkänns tamt när kommunikationsministern liksom\r\nmajoriteten av trafikutskottets ledamöter är\r\nfrånvarande i kammaren. Jag vill ändå inför\r\nprotokollet säga att inom\r\ntelekommunikationsområdet sker snabba\r\nförändringar tack vare teknikutvecklingen, och vi\r\nser i dag hur serviceutbudet ökar. Televerket som\r\nockså ligger inom trafikutskottets och\r\nkommunikationsdepartementets ansvarsområde\r\nhar i dag en mycket omfattande service. Bara\r\ntelefonkatalogen ger oss hushåll och företag\r\nårligen en uppdaterad informationsbank som är\r\nimponerande. Stockholmsdelen väger med sina\r\nfem band dryga 7 kg. Det är med andra ord inget\r\nfel på televerkets ambition att vilja serva oss\r\ntelekunder.</pre><pre>Service är bra, och det är vad vi betalar för. Men\r\nman måste fråga sig om risken inte är stor att vi\r\nmed den snabba utvecklingen får betala för\r\nservice som vi inte efterfrågar.</pre><pre>På teletjänstsidan har vi fått nya möjligheter. Vi\r\nhar fått 020-nummer. Varje samtal kostar en\r\nmarkering, och mottagaren står för resten av\r\nkostnaden. En annan tjänst som har kommit till\r\när de s.k. 071-numren. På dessa nummer kan man\r\nmot betalning få en teletjänst utförd.</pre><pre>Skillnaden mellan 020-servicen och 071-servicen\r\när att det i det första fallet kostar uppringaren\r\npraktiskt taget ingenting. Av den anledningen\r\nnyttjas servicen i första hand för tjänster där\r\nbetalaren kan finansiera detta via annan\r\nverksamhet. När det gäller 071-tjänsterna finns\r\ndet en direkt lönsamhetskoppling till själva\r\nsamtalet.</pre><pre>Det kostar i dag mellan 4:55--19:20 kr./minut\r\nattutnyttja dessa tjänster. Ett samtal på 15\r\nminuter kostar i det dyraste fallet hela 288 kr., och\r\ndå förväntar man sig att servicen skall vara\r\ndärefter.</pre><pre>Tyvärr har det dykt upp en kategori som benämns\r\n''snusknummer'' som erbjuder denna service. I\r\npressen beskrivs dessa nummer som bluff eller\r\nbondfångeri. Servicen går ofta ut på att hålla\r\nkunden kvar så länge som möjligt för att man skall\r\nkunna tjäna maximalt med pengar.</pre><pre>Vinsten på 071-servicen är betydande. Televerket\r\noch de som erbjuder tjänsterna delar lika. Enligt\r\nen av televerkets tjänstemän är vinsten för\r\nteleverkets del ca 40 miljoner enbart för\r\ntjänsterna ''sex och vackra damer''.</pre><pre>Eftersom kostnaden inte alltid kan relateras till\r\nerhållen tjänst, finns en uppenbar risk att\r\nbeställaren inte är densamma som betalaren. Vi\r\nfår ofta höra talas om företag som har fått betala\r\ntjänster åt andra. Föräldrar och myndigheter har\r\nockså fått betala vad andra nyttjat.</pre><pre>Senast i går kunde vi läsa i Aftonbladet om en\r\nperson som fått en räkning från televerket på\r\n50 000 för betalning för dessa tjänster. Jag har\r\nockså fått rapporter om räkningar i\r\nstorleksordningen 30 000 till 35 000 till personer\r\nsom inte riktigt har förstått att sådan service\r\nkostar mycket pengar.</pre><pre>Kds har vi pekat på det här problemet. Vi vill inte\r\nförbjuda servicen. Men vi vill att det, i likhet med\r\nannan service som erbjuds, skall erbjudas\r\nvalfrihet från början.</pre><pre>I dag kan den som vill få sin telefon bortkopplad\r\nfrån 071-tjänsterna. Det har man själv gjort på\r\nteleverket. Uppenbarligen ser man trots allt ett\r\nproblem med 071-servicen.</pre><pre>Det skall dock inte vara som det är i dag, att\r\nmånga begär att få sin telefon bortkopplad efter\r\ndet att de har gjort den dyra erfarenheten. Det\r\nskall naturligtvis vara så att man från början är\r\nfrikopplad från 071-linjen. Den som vill blir sedan\r\ninkopplad. För att det skall råda valfrihet\r\nbeträffande den service man vill ha skall en\r\nkategoriindelning ske.</pre><pre>Den som vill ha tjänster om väder och vind skall\r\nefter begäran bli inkopplad endast på detta\r\nområde, och den som vill ha tjänsterna sex och\r\ndamer skall bli inkopplad på den servicen. Inget\r\nmoraliserande och inget begränsande. Däremot\r\nskall man skapa valfrihet för kunden så att denne\r\nkan välja till vad den vill ha. Det skall inte vara\r\nsom nu att man måste välja bort det man med\r\ndyrköpt erfarenhet har funnit att man inte vill ha.</pre><pre>Den här idén har en tidning tagit upp med\r\nteleverket, där man finner förslaget löjligt och\r\nsäger att vi kan syssla med moralväkteri på annat\r\nhåll. Man menar att svenska folket tål den här\r\nverksamheten och att det är tekniskt svårt att göra\r\nnågonting åt den. Tacka för det. Med en sådan\r\nvinst vore det konstigt om svaret skulle vara ett\r\nannat.</pre><pre>Det är kanske riktigt att de flesta tål detta och att\r\ndet är tekniskt svårt. Men televerket är än så\r\nlänge en statlig verksamhet. Jag tror att det är\r\nviktigt att vi från riksdag och regering markerar\r\nför teletjänstföretagen vilken typ av service vi\r\nförväntar oss och på vilket sätt den skall erbjudas.\r\nJag tror att det är viktigt att vi gör det i dag innan\r\nteleverket har blivit avreglerat och vi har fått ökad\r\nkonkurrens.</pre><pre>Jag ser inte detta som ett moraliserande med stora\r\npekfingrar utan som en strukturering av en\r\nverksamhet som ligger inom vårt ansvarsområde.</pre><pre>Anf. 160 KENNETH ATTEFORS (nyd):</pre><pre>Herr talman! Ny Demokrati instämmer i stort i\r\nden syn som regeringen har på\r\nkommunikationssektorn. Kommunikationer har\r\nen central betydelse för svensk ekonomi.\r\nUtbyggnaden av infrastrukturen har också\r\nbetydelse för främjandet av näringslivets\r\nutveckling. Vidare instämmer vi i att arbetet med\r\natt begränsa trafikens miljöpåverkan måste drivas\r\nvidare på ett kraftfullt sätt.</pre><pre>När satsningar på infrastrukturen hittills har\r\ndebatterats har emellertid sjöfartens potential\r\ninte beaktats. Här finns nämligen en infrastruktur\r\nredan utbyggd, sjöfarten har möjligheter att ta\r\nhand om stora mängder tillkommande gods.</pre><pre>Vi förbiser ofta att en givmild natur försett oss\r\nmed en alldeles gratis infrastruktur och att\r\nArchimedes förklarade varför och hur den kan\r\nanvändas. Havet, vattnet, behöver mycket litet av\r\ninvesteringar och underhåll för att klara av att\r\nbära hur mycket gods som helst.</pre><pre>När det gäller kommunikationer har Sverige\r\ngenom färjetrafiken en central ställning.\r\nKonkurrensen mellan de nordeuropeiska\r\nkontinentala färjehamnarna -- främst Lübeck--\r\nTravemünde, Rostock, Sassnitz och Szczecin -- är\r\nknivskarp. Färjestäderna ser dessutom en\r\npotentiellt allvarlig konkurrens i Öresundsbron\r\noch den tilltänkta förbindelsen över Fermanbelt.\r\nRostock, som redan har god\r\nmotorvägsförbindelse söderut, hoppas också bli\r\nSveriges inkörsport till kontinenten. Vi kan alltså\r\nvänta oss ett billigt och snabbt transportsystem\r\növer södra Östersjön.</pre><pre>Hela det av svenskar sannolikt alltför litet\r\nuppmärksammade tyska vattenvägsnätet är\r\ntillgängligt från Hamburg via floder och kanaler,\r\noch vi kan trafikerna hela Centraleuropa via detta\r\nsystem. Snart kan man kanske t.o.m. trafikera\r\nvattenleden från Göteborg till Prag med fartyg på\r\nupp till 1 000 ton. Floden Elbe och\r\nvattensystemen går en glanstid till mötes.\r\nNaturligtvis skall vi även värna våra svenska\r\nsjötransportsystem.</pre><pre>Utvecklingen i Östeuropa med raserade murar\r\nm.m. har minskat Öresundsbrons betydelse.\r\nTyngdpunkten i Europa kommer att förskjutas\r\nösterut. Således går den kortaste vägen till denna\r\nnya marknad över södra Östersjön. Snabba färjor\r\neller kustfartyg kommer att få allt större\r\nbetydelse.</pre><pre>Vi vill ha och kräver en fast förbindelse till\r\nDanmark, men den kan lika bra gå mellan\r\nHelsingborg och Helsingör, som vi ser det. En bro\r\neller tunnel måste bli mycket billigare att bygga\r\ndenna korta väg, nu när betydelsen har minskat\r\nnågot på grund av den positiva utvecklingen i\r\nÖsteuropa.</pre><pre>I såväl regeringsförklaringen som\r\nbudgetpropositionen lägger man stor tyngd vid\r\nmiljöhänsyn. Man talar när det gäller transporter\r\nbl.a. om vikten av att minska utsläppen och öka\r\nbränsleeffektiviteten. I det sammanhanget kan\r\njag nämna att ett modernt kustfartyg endast\r\nanvänder 2 % av den energi som behövs för att\r\nflytta gods på landsväg. Ett sådant fartyg tar\r\nsamma last som tio normala godståg.</pre><pre>Dessutom, herr talman, är effektiviteten inte\r\nheller så dålig. Sjötransporter sker i genomsnitt\r\nmed samma hastighet som tåggodstransporter när\r\ndet gäller Europadestinationer och med halva\r\ntåghastigheten när det gäller transporter i\r\nSverige.</pre><pre>Planeringen av utbyggnaden av infrastrukturen\r\nmåste som första syfte vara ekonomisk, dvs. gälla\r\neffekten av satsade skattepengar och signaler från\r\nmarknaden. Vi tycker dessutom att planeringen\r\nav utbyggnaden av infrastrukturen skall\r\nhandläggas av ett gemensamt transportverk. Man\r\nkan med fördel slå ihop vägverket, banverket och\r\nsjöfartsverket till ett gemensamt transportverk\r\nför att få maximal infrastrukturplaneringseffekt.</pre><pre>Jag vädjar därför till kammarens ledamöter att\r\nåterigen inlemma sjöfarten i det infrastrukturella\r\ntänkandet. Tilltänkare räknar jag alla edan Birger\r\nRosqvist, Tom Heyman, Bo Jenevall och mig\r\nsjälv. Nu är vi fyra, och då fattas bara 345\r\nledamöter.</pre><pre>Miljöfrågor</pre><pre>Anf. 161 GÖRAN PERSSON (s):</pre><pre>Herr talman! ''Frågorna om miljö- och\r\nlivskvalitet kvävdes i lågkonjunktur och\r\nstrukturkris, i den desperata kampen för att rädda\r\njobben.'' Orden är inte mina, utan de uttalades av\r\nden tidigare statsministern Thorbjörn Fälldin när\r\nhan 1985 såg tillbaka på sina år i\r\nregeringsställning. Det är nog sant. Miljöfrågorna\r\nsitter trångt i en lågkonjunktur. Kanske det är en\r\nav förklaringarna till den passivitet vi nu ser från\r\nregeringens sida.</pre><pre>Centern bad ju om uppgiften som miljöminister.\r\nDet var Olof Johanssons stående inslag i\r\nvalrörelsen. Man kan konstatera att centern\r\nförhandlade in sig, som man sade, på de gröna\r\nfrågorna. I utbyte mot detta fick man då släppa en\r\ndel centerfrågor som delpensioner, karensdagar,\r\nstympningen av folkbildningen, m.m. I stället fick\r\nman driva en miljöpolitik som egentligen redan\r\nvar beslutad av riksdagen. Längre än så kom man\r\ninte.</pre><pre>Det var mycket buller och bång om detta när\r\nregeringsförklaringen skulle avges. Sedan dess\r\nhar det varit tys,. så pass tyst att centerrörelsen\r\nundrar var statsråden finns.</pre><pre>Det har varit det krasst ekonomiska som stått i\r\ncentrum. Årets budgetproposition är ur\r\nmiljösynpunkt en stor besvikelse.</pre><pre>Dessutom har man reducerat Sveriges\r\ninternationella roll. Nu är vi ett land som anpassar\r\nsig i stället för att driva på utvecklingen mot en\r\nbättre miljö.</pre><pre>Det är inte nog med att man i regeringspolitiken\r\nhar legitimerat en ny fördelningspolitisk syn. I\r\nanslutning härtill finns en tendens att de krafter\r\nsom står för den nya fördelningspolitiska synen,\r\nde nyliberala som faktiskt också alltid sett\r\nmiljöfrågorna över axeln, nu legitimeras genom\r\natt de får ställa upp i regeringen vid centerns sida.\r\nEtt uttryck för detta är att Lantbrukarnas\r\nriksförbund triumferande i ett brev till sina\r\nmedlemmar skriver att det nu minsann är slut på\r\natt naturvårdshänsyn skall gå före ägandet inom\r\nskogsbruket. Jag tror att just den typen av\r\nstämningar och tendenser är någonting som vi\r\nkommer att se breda ut sig. Detta medverkar\r\ncentern till.</pre><pre>Om regeringen saknar politik och är passiv skall\r\nnaturligtvis vi lyfta fram alternativ som är desto\r\nmer offensiva och attraktiva. Vi har i vår\r\npartimotion lagt fram en lång rad konkreta\r\nförslag.</pre><pre>Vi måste hålla kvar ambitionen att Sverige skall\r\nvara ett föregångsland på miljöpolitikens område.\r\nVi skall gå först, ta initiativ. Det är kaxigt och\r\nvågat, men någon annan ambition kan knappast\r\ngälla.</pre><pre>För att klara detta lägger vi fram en lång rad\r\nkonkreta förslag. Vi tycker man skall sluta utreda\r\nnu och börja handla.</pre><pre>Vi tycker att regeringen skall ta fram en ny lista\r\npå miljöfarliga ämnen.</pre><pre>Vi tycker att regeringen skall bygga upp ett\r\nsystem för insamling av exempelvis uttjänta\r\ndatorer.</pre><pre>Vi tycker man skulle satsa på att bygga ut\r\nkällsorteringen och införa en skatt på osorterade\r\nsopor.</pre><pre>Vi tycker också bl.a. i vår motion, att det nu är\r\ndags att ta fram nya miljöklasser för både bilar\r\noch bensin.</pre><pre>Det är också dags att Olof Johansson kommer till\r\nriksdagen och redovisar principerna för gröna\r\nnationalräkenskaper och att han ser till att de blir\r\ngenomförda. Det finns utredningsförslag sedan\r\ntidigare. Det hade man kunnat göra redan i\r\nbudgetpropositionen. Nu aviserar man det till\r\nsenare i vår. Det ser vi fram emot. Jag hoppas\r\nverkligen att det blir av. Det skulle föra\r\nmiljödebatten åtskilliga steg framåt. Men då\r\nkrävs också någonting annat än det allmänt hållna\r\nresonemang som fanns i årets budgetproposition.\r\nDet krävs att man ger detta konkretion. Det finns\r\nutredningsunderlag, som Jan Bergqvist tagit\r\nfram, som faktiskt möjliggör en sådan\r\nkonkretion. Det kan man faktiskt begära av\r\nregeringen.</pre><pre>Nog finns en lång rad förslag som vi driver och\r\nsom kan ge miljöpolitiken en skjuts framåt.</pre><pre>En stor, principiell fråga är den som regeringen\r\nlyfter fram, omkring äganderätten. Vi ser en del\r\nkrafter i rörelse. Jag läste ett uttalande i tidningen\r\nLand om att det nu är dags att börja utnyttja\r\nallemansrätten ur ekonomisk synvinkel, alltså\r\nfrån markägarens synvinkel. Ser man\r\näganderätten som någonting som alltid går före\r\nallemansrätten kommer man snart att börja tala\r\nom att ta ut ersättning för vistelse i skog och mark,\r\nav skattebetalarna eller av den enskilde.</pre><pre>Detta är en oerhört allvarlig och riskfylld\r\nutveckling, som vi definitivt kommer att i alla\r\navseenden motverka och bekämpa.</pre><pre>Om man nu skall stärka äganderätten, som\r\nregeringen vill, bör man i samma sammanhang\r\nförsöka se till att också allemansrätten stärks och\r\ninte på något sätt äventyras. På det området får vi\r\nen hård politisk debatt.</pre><pre>Avslutningsvis, herr talman, vill jag påminna om\r\natt världens i sommar möts regeringschefer i Rio\r\nför att diskutera miljön. Det är ett svenskt\r\ninitiativ som den socialdemokratiska regeringen\r\ntog. Vi känner ett stort ansvar för\r\nRiokonferensen just därför.</pre><pre>Vi tycker att Sveriges regering inför den\r\nkonferensen skall driva frågor som gör att vi\r\ndriver på den internationella utvecklingen. Dit\r\nhör kravet på att industriländerna skär ner de\r\nklimatpåverkande utsläppen, att vi skriver ner\r\nskulden från de fattiga länderna, att vi driver på\r\narbetet med en konvention om skydd för\r\nbiologisk mångfald och att vi före konferensen i\r\nSverige tar initiativ som visar att vi verkligen vill\r\nleva som vi lär.</pre><pre>Låt mig sluta, herr talman, med att citera Maurice\r\nStrong: ''Sällan har de rika verkat så fattiga som i\r\ndag.''</pre><pre>Våra problem får inte hindra oss att se att det\r\nfinns andra som har större bekymmer än vi. Vi\r\nlever trots allt i ett rikemanskvarter i den globala\r\nbyn. Vi har ett ansvar att driva på utvecklingen.\r\nMen då går det inte att, som centerpartisterna gör\r\ni regeringen, ta paus i miljöpolitiken.</pre><pre>Anf. 162 CHRISTER WINDÉN (nyd):</pre><pre>Herr talman! Alla är överens om att miljön är\r\ninternationell, att problemen är globala, att\r\nlösningarna kräver internationellt samarbete. När\r\nsvenska politiker får tag på frågorna hamnar man\r\ndess värre snabbt i käbbel om åtgärder som i regel\r\nkostar betydligt mer än de smakar. Framför allt\r\nframstår de som futtiga i det globala\r\nsammanhanget.</pre><pre>Till de stora frågorna hör tvivelsutan\r\nökenutbredningen och avskogningen,\r\nuttunningen av ozonskiktet samt\r\nklimatförändringar. Dessa globala problem\r\nkräver internationella åtgärder. Jag vill emellertid\r\nhävda att befolkningsexplosionen är ett ännu\r\nstörre problem, eftersom den är huvudorsak till\r\natt alla de andra problemen förvärras.</pre><pre>Befolkningsexplosionen innebär att med i dag\r\nkända faktorer så skulle världen inom två\r\ngenerationer bestå av 11--14 miljarder människor.\r\nDet klarar vi inte. Det klarar inte miljön. Det\r\nklarar inte samlevnaden.</pre><pre>Redan när vi skall hålla nuvarande 5 miljarder\r\nmänniskor vid liv -- och trots att många hålls på en\r\nhögst miserabel standard -- tvingas vi att gå hårt åt\r\nmiljön. Redan dagsläget är utmaning nog för alla\r\noss som vill förbättra ekologin och hushålla med\r\nresurserna.</pre><pre>Om vi skall lyckas krävs det dock stora\r\nförändringar. Det var vi i den industrialiserade\r\nvärlden som satte fart på befolkningsexplosionen.\r\nMen vi i Sverige har vant oss vid att dylikt för oss\r\nunder många år har handlat om folk och länder\r\nlångt hemifrån. Nu har vi plötsligt fått se att\r\neländet finns även inpå våra knutar: den\r\nfullständigt osannolika miljöförstörelsen som de\r\nsocialistiska diktaturerna lämnar efter sig i hela\r\nÖsteuropa, i länder utan fungerande ekonomier\r\noch strukturer.</pre><pre>Alldeles oaktat att vi kommit till denna insikt\r\nfrågar vi oss: Vad är vår roll? Vad är det bästa vi\r\nkan göra?</pre><pre>Jag vill först beröra vårt närområde. Ny\r\nDemokrati menar att ett ansvarsområde i vår\r\nnärhet är Östersjön. Den har sina stora problem\r\noch kräver sina jättelika insatser öster om\r\nÖstersjön. Vi måste tänka i andra termer. Det\r\nhandlar inte bara om Sverige, det handlar om\r\nnordöstra Europa. Det finns miljöinsatser som\r\nger mångdubbelt mer för pengarna än de\r\nmarginella investeringar vi numera sysslar med i\r\nSverige. Ekonomin spelar stor roll, och de\r\nekonomiska resurserna måste användas optimalt.\r\nAv ovannämnda skäl blir svensk miljöpolitik\r\negentligen en miljöpolitik för nordöstra Europa.</pre><pre>Vi vet att Sveriges medvetna satsningar på\r\nnärmiljön har gett påtagliga resultat. De enskilda\r\npunktutsläppen från industri och reningsverk kan\r\nsägas vara under kontroll. Sverige står för ca 10 %\r\nav Östersjöns nedsmutsning och övergödning.\r\nYtterligare miljösatsningar i Sverige får endast\r\nmarginell effekt. Problemen finns i Baltikum,\r\nPolen och Ryssland. Låt oss alltså satsa där.</pre><pre>Helsingforskonventionens verkställande organ\r\nHELCOM arbetar med att ta fram en lista på de\r\nmest angelägna och kostnadseffektiva projekten\r\nför rening av Östersjön. Denna lista kommer\r\nförhoppningsvis att utgöra ett utomordentligt bra\r\nplaneringsunderlag för att fastslå vilka\r\nmiljösatsningar vi bör prioritera. Vi anser att\r\nSverige bör åtaga sig en ledande roll i miljöarbetet\r\nför att rädda Östersjön. Svenskt miljökunnande\r\noch svenska företag bör utnyttjas för upprustning\r\nav avloppsreningsverk och för att skapa en\r\neffektivare rening av utsläpp från förorenande\r\nindustrier.</pre><pre>Vad det kostar att återställa Östersjön till 1950 års\r\nrenhet är föremål för många studier. De flesta\r\nbedömare anser att det krävs enorma belopp för\r\natt förbättra Östersjöns vattenkvalitet till 1950 års\r\nnivå. Detta får dock inte avskräcka oss eller leda\r\ntill handlingsförlamning. Sverige, som är\r\nföregångare på miljösatsningar, måste agera och\r\nagera där man får mest för pengarna. Satsa ännu\r\nmera på andra sidan Östersjön -- men satsa nu!\r\nLåt kommande generationer få leva vid ett friskt\r\noch rent Östersjön.</pre><pre>Regeringen anger i budgetpropositionen\r\nkunskapsöverföring som en bra metod för att på\r\nsikt åstadkomma miljöförbättringar. Detta är\r\nsäkert riktigt, men vi anser att det dessutom finns\r\nett ytterligare omedelbart behov av\r\nprojektbundna miljösatsningar. I en motion från\r\nNy Demokrati har vi föreslagit en höjning av\r\nanslaget Samarbete med länderna i Central- och\r\nÖsteuropa för budgetåret 1992/93 med 350\r\nmilj.kr. Viss del av dessa medel anser vi bör\r\nutnyttjas för miljösatsningar i Baltikum och\r\nPolen.</pre><pre>Herr talman! Jag vill också beröra\r\nklimatförändringar, eftersom det bekymrar så\r\nmånga människor. När det gäller utsläpp av s.k.\r\nväxthusgaser, som är den direkta orsaken till\r\nklimatförändringar, härstammar i Sverige över\r\n50 % från energiproduktion och ca 25 % från\r\ntrafiken.</pre><pre>Ny Demokrati menar att det för närvarande bara\r\nfinns två realistiska sätt att åstadkomma ''ren'' och\r\nmiljövänlig elenergi, nämligen kärnkraft och\r\nvattenkraft. Vår ambition är inte att ytterligare\r\nbygga ut älvarna; möjligen kan man klämma ut\r\nmera ur befintliga verk med bättre teknik. Därför\r\nåterstår endast kärnkraften. Vi anser att\r\nkärnkraften skall utnyttjas så länge våra reaktorer\r\när säkra. Vi har faktiskt världens bästa\r\nkärnkraftverk.</pre><pre>Anf. 163 TREDJE VICE TALMANNEN:</pre><pre>Jag får be talarna respektera de överenskomna\r\ntidsgränserna.</pre><pre></pre><pre>Anf. 164 ANNIKA ÅHNBERG (v):</pre><pre>Herr talman! Miljöproblemen är stora i Sverige\r\noch i världen, det vet vi. Vi står ofta här i\r\nkammaren och talar om det för varandra, och vi\r\nläser och hör ofta om det i media. Vi vet t.ex. att de\r\nsvenska sjöarna är lika försurade i dag som de var\r\nför 15 år sedan och att svavelutsläppen i Europa\r\nskulle behöva minskas med 75 % för att våra sjöar\r\nskall ha en chans att återhämta sig.</pre><pre>Visst är miljöproblemen internationella. Men när\r\njag hör Christer Windén undrar jag ändå litet grand:\r\nVar finns det där ''internationella'' någonstans?\r\nRunt om i världen står människor precis som vi i\r\nrika i-länder och hävdar att miljöproblemen är\r\ninternationella. Då menar de för det mesta att de\r\nflesta åtgärderna skall vidtas någon annanstans än i\r\ndet egna landet.</pre><pre>Jag tror att vi måste ha klart för oss och vara\r\nmedvetna om att en mycket viktig anledning till\r\nvärldens miljöproblem är det sätt på vilket vi i i-\r\nländerna förbrukar världens råvaror och resurser.\r\nEtt av de allra bästa bidragen vi kan ge till\r\nmiljöförbättringen i världen är att se till att leva på\r\nett sådant sätt att vi använder energin och råvaror\r\neffektivt. Vi måste återvinna och försöka komma\r\ntillbaka till det som faktiskt har varit modellen för\r\nmänniskans liv under den tid hon har existerat på\r\njorden -- en tillvaro anpassad till kretslopp och även\r\ni övrigt i enlighet med naturen.</pre><pre>Det är enbart under de senaste 200 åren, och\r\negentligen enbart under det senaste decennierna,\r\nsom vi har gett oss in i ett huvudlöst sätt att leva\r\ngenom att förbruka alla jordens resurser. Det som\r\nvi ofta betraktar som en normal tillvaro är i själva\r\nverket det alldeles exceptionella undantaget i\r\njordens historia, den korta sekunden i evigheten\r\nsom ändå riskerar att ödelägga allting.</pre><pre>Det skulle vara bra om vi någon gång kunde vända\r\npå diskussionen och i stället för att stå här och tala\r\nom för varandra hur eländigt allting är tala om\r\nmöjligheterna. Vi har aldrig haft så stora\r\nmöjligheter att komma till rätta med\r\nmiljöproblemen som vi nu har. Vi har tekniken,\r\nkunnandet, resurserna och insikten om problemen,\r\nvilket är en stor skillnad om man jämför med t.ex.\r\nför 20 år sedan, då FN också ordnade en\r\nmiljökonferens som den gången hölls i Sverige.</pre><pre>En internationell forskargrupp har t.ex. kommit\r\nfram till att man skulle kunna minska\r\nkoldioxidutsläppen i Europa med 30--60 % fram till\r\når 2020. Det allra mest spännande är att det också\r\nskulle bli billigare. Man kan då fråga sig: Varför\r\nsker inte detta? Det händer inte därför att det finns\r\nstora, mäktiga aktörer som på kort sikt tjänar mer\r\npå att vi fortsätter att slösa med fossilbränslen. Jag\r\ntänker t.ex. på de stora oljebolagen, som inte är\r\nintresserade av att i grunden ändra dessa\r\nstrukturer.</pre><pre>Det finns undersökningar för Norden som visar\r\nprecis samma sak. I hushållen finns en potential att\r\nspara energi med 60--70 % och i industrin med 40--\r\n50 %. Men då krävs det förstås att man har en\r\nenergibeskattning som befrämjar en sådan\r\nstrukturförändring inom industrin att man satsar på\r\nenergieffektivitet och att man inte har en\r\nenergibeskattning som konserverar en\r\nenergislukande struktur. Jag ser med oro på det\r\nförslag till energibeskattning som har lagts fram.\r\nJag undrar mycket hur vår nya regeringen kommer\r\natt förhålla sig till detta och om den kommer att\r\nkunna stå emot de starka industriintressen som nu\r\nbedriver påtryckningsverksamhet i syfte att få\r\nfortsätta med energi till låga priser.</pre><pre>Om man t.ex. satsade på byggnormer och försökte\r\nstimulera en byggindustri som byggde\r\nenergieffektivt och redan från början byggde in\r\nsolvärmen, skulle vi göra stora vinster. Men jag kan\r\ninte se att regeringen försöker stimulera till en\r\nsådan utveckling. Förresten kommer vi väl över\r\nhuvud taget inte att ha något byggande med den\r\nbostadspolitik som den nya regeringen för, men det\r\när en annan fråga.</pre><pre>Vi kan se samma sak inom jordbruket. Det går\r\nutmärkt bra att effektivt producera livsmedel utan\r\nbekämpningsmedel och handelsgödsel. Det kallas\r\nalternativ odling eller ekologiskt lantbruk. Om man\r\nfrån samhällets sida bara satsade litet grand på att\r\nhjälpa till att så att denna ännu ganska unga och\r\ninte så omfattande delen av jordbruket kunde växa\r\nsig stark, skulle vi uppnå mycket stora miljövinster.</pre><pre>I stället kommer nu en utredning som vill lansera\r\nett förslag som tillåter mer kadmium i\r\nhandelsgödsel i stället för att helt förbjuda det. Det\r\när också någonting som är oroande. Den starka\r\nbondeorganisationen LRF är inte så intresserad.\r\nDär har vi ytterligare en stor monopoliserad aktör\r\nsom försöker bromsa det nya och miljövänliga\r\nutom när det möjligen gäller att åka snålskjuts på\r\ndetta med miljön för att ta sig in i den europeiska\r\nlivsmedelshanteringen.</pre><pre>Det finns ekokommuner som arbetar med olika sätt\r\natt förbättra planering, trafik osv. och som med\r\nbara litet stöd från samhället skulle kunna komma\r\nlångt. Kommunförbundets länsförbund i Värmland\r\nhar tillsammans med detaljhandeln där tagit fram\r\nen lista över kemikalier som borde tas bort och som\r\nman kan ersätta. Blir producenterna glada för att\r\nde får de här upplysningarna? Nej, de säger: Stopp,\r\ndet här är ett hot mot konkurrensen. Man kan se att\r\ndet går igen på område efter område. Stora\r\ntraditionella aktörer bromsar, och det nya har svårt\r\natt komma fram.</pre><pre>På den politiska nivån, särskilt hos den nya\r\nborgerliga regeringen, är man för passiv och gör för\r\nlitet. Det finns ingenting av handling som\r\nmotsvarar de vackra orden i den\r\nregeringsförklaring regeringen hade med sig när\r\nden tillträdde och där man sade att miljön var\r\nviktig. Det är oroande att se att det hittills bara har\r\nblivit vackra ord. Det finns så många möjligheter\r\noch så mycket man kan göra. Varför gör ni inte\r\nnågot av detta?</pre><pre>Anf. 165 CHRISTER WINDÉN (nyd)\r\nreplik:</pre><pre>Herr talman! Jag vill bemöta det Annika Åhnberg\r\nsade alldeles i början av sitt anförande om att\r\nmånga talar om de globala problemen, men ingen\r\ngör någonting åt dem. Vad jag avsåg med mitt\r\nanförande var att ange min prioritering, Ny\r\nDemokratis prioritering, när det gäller vilka\r\nproblem som är de mest angelägna. Det mest\r\nangelägna är precis det som jag sade. Det innebär\r\ninte att vi bara pratar en massa goja om i stort sett\r\ningenting. Vi försöker att explicit uttrycka precis\r\nvad vi menar.</pre><pre>Sedan till en annan sak som Annika Åhnberg\r\nnämnde. Vi tror definitivt inte att det ligger en\r\nkonflikt i ekonomisk tillväxt och varsamhet med\r\nmiljön. Det gör inte det. Det är vi helt övertygade\r\nom. Vi tror däremot att det inte är möjligt för\r\nSverige att behålla en hög levnadsstandard om vi\r\nskall tillämpa avsevärt andra regler än vad som\r\ngäller hos våra huvudsakliga handelspartner.</pre><pre>Skall vi i Sverige införa regler som allvarligt\r\näventyrar de svenska företagens konkurrenskraft,\r\nmåste sådana regler samtidigt implementeras även\r\ni de länder där våra konkurrenter finns, dvs. inom\r\nEG. På den punkten finns det ett rätt så stort gap\r\nmellan oss i Ny Demokrati och vänsterpartiet.</pre><pre>Jag vill slutligen tillägga att det hade varit mycket\r\nintressantare om Annika Åhnberg hade\r\nkommenterat vårt förslag om att avsätta ytterligare\r\nmedel för att rena Östersjön. Vi hjälper faktiskt till\r\natt sopa upp skiten efter Annika Åhnbergs gamla\r\nkompisar i öst.</pre><pre>Anf. 166 ANNIKA ÅHNBERG (v) replik:</pre><pre>Herr talman! Jag vet inte om Christer Windén\r\nannars brukar prata mycket goja om ingenting,\r\nmen just nu tycker jag att han gör det. Det finns en\r\nliten glidning inte bara hos Christer Windén utan\r\nofta när man hör nydemokrater. Man vill låta\r\nframskymta att de åtgärder som vi kan vidta här i\r\nSverige genom att t.ex. pressa bilindustrin till att ta\r\nfram bilar som är återvinningsbara eller går på el --\r\nvilket man faktiskt gör på andra håll i världen, men\r\nhär är vi på efterkälken -- inte skulle vara någonting\r\nvärt, utan att det viktiga är vad som kan göras på\r\nandra håll i världen. Det är inte sant.</pre><pre>Vi har ett mycket stort ansvar för att utveckla\r\nsådana produkter som är gjorda på miljömässigt\r\nbästa sätt. Vi har mycket stort ansvar för att de\r\nindustrier som nu flyttar ut verksamheten till länder\r\ni tredje världen inte dit tar med sig en dålig\r\nmiljöteknik som inte vi längre accepterar här. Det\r\ngäller också för länderna i Baltikum och\r\nÖsteuropa. Vi har ett mycket stort ansvar för att\r\nman använder och investerar i den bästa\r\nmiljötekniken i de staterna.</pre><pre>För övrigt är det inte något särskilt unikt med att\r\nföreslå åtgärder för att rena Östersjön. Ny\r\nDemokrati kommer in litet sent i den debatten. Det\r\nhar länge föreslagits från olika partier att man skall\r\ngöra det. Det måste självfallet göras i samarbete\r\nmed länderna runt Östersjön, varav de f.d. s.k.\r\nsocialistiska staterna i Östeuropa icke alls är mina\r\ngamla kompisar, som Christer Windén här låter\r\nframskymta. Jag tror inte att jag sade någonting om\r\natt tillväxt är fel eller onödigt. Självfallet behövs\r\ntillväxt, men det kan vara mycket olika innehåll i\r\ntillväxt. Det är mycket viktigt att innehållet i den\r\ntillväxt vi måste ha är sådan att den befrämjar en\r\nmiljömässigt bra utveckling.</pre><pre>Anf. 167 CHRISTER WINDÉN (nyd)\r\nreplik:</pre><pre>Herr talman! Jag ville egentligen bara bemöta\r\nAnnika Åhnbergs uttalande om bilar. Jag tror inte\r\natt det är något parti i riksdagen som känner\r\nstarkare än vi i Ny Demokrati för att se till att det\r\nhänder någonting på det här området. Förklaringen\r\ntill att vi inte har skrivit någonting om detta och inte\r\nhar gjort någonting tidigare är ganska enkel: vi har\r\ninte funnits i riksdagen särskilt länge, och den\r\nallmänna motionstiden har precis gått ut. Därför är\r\ndet inte konstigt att Annika Åhnberg inte har hört\r\nspeciellt mycket från vår sida.</pre><pre>Anf. 168 ANNIKA ÅHNBERG (v) replik:</pre><pre>Herr talman! Det var ju trevligt. Då utgår jag från\r\natt Christer Windén kommer att stödja alla sådana\r\nkrav som innebär att vi måste ha högre bensinpriser\r\noch måste ställa krav på bilfabrikanterna att göra\r\nbilarna återvinningsbara. I Frankrike invigdes förra\r\nsommaren den första industriella anläggningen där\r\nbilar återvinns. I USA har de tre största\r\nbiltillverkarna gått samman i ett återvinningsbolag.\r\nI Sverige har det inte hänt så mycket. Det tas på\r\nolika håll i världen fram synnerligen effektiva\r\nelbilar, som skulle vara utmärkta för\r\nstorstadstrafiken.</pre><pre>Jag välkomnar verkligen ett stöd från Ny\r\nDemokrati på de här punkterna, så att det blir litet\r\ntuffare tag från politikerna i förhållande till\r\nbiltillverkarna och att vi inte enbart diskuterar\r\nfusionsaffärer t.ex. mellan Volvo och Procordia,\r\nutan också ägnar oss åt politisk diskussion om\r\ninnehållet i produktionen. Det är faktiskt\r\navgörande för vår framtida miljö.</pre><pre>Tredje vice talmannen anmälde att Christer Windén\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 169 Statsrådet GÖREL THURDIN (c):</pre><pre>Herr talman! Att miljö och livskvalitet kan kvävas\r\ni en lågkonjunktur är en sak, men att de kvävdes\r\nunder en fantastiskt stark högkonjunktur av en\r\nsocialdemokratisk regering är förfärligt, och det är\r\navskräckande.</pre><pre>Däremot måste jag säga att Annika Åhnbergs\r\nanförande var både sympatiskt och kunnigt, och\r\nhon tog fasta på sådant som verkligen är viktigt i\r\nmiljöpolitiken.</pre><pre>Regeringen har presenterat fyra stora uppgifter för\r\narbetet under mandatperioden. En av dem är att\r\nskapa en miljöpolitik som ger en långsiktig och\r\nhållbar utveckling. Avsikten är att åstadkomma ett\r\nsystemskifte även på miljöns område med hjälp av\r\neffektiva styrmedel, både ekonomiska och fysiska.\r\nMålet är ett bra fungerande samhälle med en god\r\nlivsmiljö och en stabil ekonomi.</pre><pre>Det pågår med andra ord ett förändringsarbete. Att\r\nefter drygt fyra månader börja dra slutsatsen att\r\ningenting händer är ganska fantastiskt. Jag vill ta\r\nupp två av de viktigaste punkterna i det arbete som\r\npågår.</pre><pre>Den första punkten gäller synen på miljöavgifter\r\noch andra ekonomiska styrmedel. Vi vet alla hur\r\ntveksam den socialdemokratiska regeringen var till\r\nekonomiska styrmedel i miljöpolitiken. Riksdagen\r\nfick tvinga socialdemokraterna till utredningar om\r\nmiljöavgifter.</pre><pre>Här kommer den nya regeringen att arbeta för\r\nkraftiga förändringar. Ett första steg till detta visar\r\nden bilaga om ekonomiska styrmedel i\r\nmiljöpolitiken som fanns med i den\r\nbudgetproposition som regeringen lade fram den 10\r\njanuari. Bilagan visar tydligt sambandet mellan\r\nekonomi och ekologi. Det är ganska befriande att\r\nfå läsa att de här sambanden är naturliga och att de\r\ngår att logiskt härleda. Det är ju endast med en\r\nhållbar utveckling på det ekologiska området som\r\nvi kan få en hållbar utveckling också i ekonomin.\r\nNya generationer måste få minst lika stora och\r\nanvändbara miljö- och naturresurser i arv som den\r\ngamla generationen fick -- annars får vi förutom\r\nstatsskulden även en miljöskuld, och den\r\nförsvinner inte heller av sig själv. Den måste\r\nbetalas. Det är bara en fråga om när, hur och av\r\nvem. Jag föredrar att själv stå för min miljöskuld,\r\nmedan mina barn får stå för sin.</pre><pre>Miljöavgifter och miljöskatter kan hjälpa oss att ge\r\nrätt signaler till marknaden och göra miljöstörande\r\nverksamhet och varor dyrare än miljövänlig\r\nverksamhet och miljövänliga varor. Då kommer det\r\natt löna sig att skona miljön, vilket gör att\r\nmiljöpåfrestningarna minskar. Vi tror på\r\nmarknadsekonomins möjligheter, och vi tror att\r\nden går att använda även i miljöpolitiken.</pre><pre>I kompletteringspropositionen kommer vi att\r\nredovisa hur vi vill gå till väga för att utnyttja de\r\nekonomiska styrmedlen. Vi kommer också att peka\r\npå konkreta områden där vi vill sätta in bl.a.\r\navfallsavgifter. Systemskiftet är på den här punkten\r\nett långsiktigt arbete, som det naturligtvis tar tid att\r\ngenomföra, med tanke på den socialdemokratiska\r\nlångbänken.</pre><pre>Den andra punkten i förändringsarbetet avseende\r\nvår miljöpolitik är de styrmedel vi har genom den\r\nfysiska planeringen. Dessa behövs för att vi skall\r\nkunna sluta kretsloppen, kunna arbeta\r\nförebyggande och kunna hushålla med våra\r\nnaturresurser och vår miljö. Vi vill markera den roll\r\nsom den fysiska planeringen har för att dessa mål\r\nskall nås. Som ett led i detta har\r\nmiljödepartementet utvecklats till ett miljö- och\r\nnaturresursdepartement. Ytterligare kompetens i\r\nfrågor som gäller fysisk planering av mark och\r\nvatten har tillkommit genom att planenheten och\r\nlantmäterifrågorna har förts över från\r\nbostadsdepartementet.</pre><pre>Det säkraste och billigaste sättet att minska\r\nmiljöskadorna är att förebygga dem. Det bästa\r\nsättet att göra detta är att planera rätt, att i förväg\r\nbestämma hur vi skall använda mark och vatten, i\r\nförväg bestämma hur vi skall bo och transportera\r\noss, hur energisystemet skall se ut, så att vi\r\nundviker att skada vår miljö, vår natur, våra skogar\r\noch våra sjöar.</pre><pre>Det är märkligt att den socialdemokratiska\r\nregeringen inte tydligare såg vikten av den fysiska\r\nplaneringens roll i miljöarbetet.</pre><pre>Vi anser att det är nödvändigt att den fysiska\r\nplaneringen närmare kopplas samman med\r\nmiljöskydd och landskapsvård; annars kan vi aldrig\r\nhantera landskapets förändringar på ett riktigt sätt.\r\nDe kanske viktigaste kraven gäller att behålla\r\nbiologisk artrikedom och biologisk produktivitet.\r\nDet historiska arvet och de kulturvärden som under\r\nårhundraden investerats i bebyggelse och landskap\r\nmåste vi också ta till vara och utveckla.</pre><pre>Planeringsarbetet ger tillfällen till eftertanke,\r\nsamlade analyser och breda överväganden om vart\r\nvi är på väg med vår yttre miljö, men det förutsätter\r\natt statliga myndigheter, företag, kommuner och\r\nenskilda samverkar och utbyter erfarenheter i dessa\r\nfrågor, utan prestige men med respekt för\r\nvarandra. Sådan samverkan kommer den nya\r\nregeringen att uppmuntra; samverkan,\r\nväxelverkan, dialog och stor öppenhet.</pre><pre>I regeringsförklaringen anges att\r\nmiljökonsekvenser skall redovisas före varje beslut\r\nsom ger större miljöpåverkan. Det är av stor\r\nstrategisk betydelse att alla statliga myndigheter,\r\nsjälvfallet även kommunerna och landstingen, nu\r\nsnabbt ger miljökonsekvensbeskrivningarna ett\r\nkonkret innehåll. Regeringens starka markering av\r\nvärdet av miljökonsekvensbeskrivningar visar hur\r\nviktigt vi anser att det förebyggande arbetet är.</pre><pre>I början av denna vecka besökte jag Baltikum,\r\nnärmare bestämt Vilnius i Litauen. Där fick jag\r\nbevis på vad bristen på god planering kan leda till.\r\nJag fick också chockerande bevis på\r\nplanhushållningens fullständiga misslyckande, inte\r\nminst på miljöområdet. Där ingen äganderätt finns,\r\ndär finns inte heller något miljöansvar att avkräva\r\nnågon särskild. Energislöseriet är mycket stort. Ett\r\nfelaktigt pris på energi har lett till bl.a. dålig\r\nisolering av byggnader. Vissa uppgifter tyder på att\r\ndet går åt kanske tre gånger så mycket energi för att\r\nvärma upp en lägenhet där som att värma upp en\r\nlägenhet i Sverige. Detta tycker jag visar hur viktigt\r\ndet är att marknadsekonomiska aspekter vävs in i\r\nmiljöarbetet.</pre><pre>Det är viktigt att Sverige spelar en aktiv och\r\ndynamisk roll i Europa vad gäller miljöfrågor.\r\nDetta gäller framför allt i vårt eget område, dvs.\r\nområdet runt Östersjön, som flera har påpekat.\r\nDet gäller att vi utnyttjar de starka styrmedel vi har\r\nför att åstadkomma detta och försöka komma fram\r\ntill en gemensam ståndpunkt i frågor som rör denna\r\nregion, så att vi hanterar våra naturresurser på\r\nprecis samma sätt och inte får felaktiga\r\nkonkurrensförhållanden, som gör att vissa länders\r\nnaturresurser används på ett helt annat sätt än\r\nandra länders, utan att vi står på en gemensam bas.</pre><pre>För att lyckas med att få en långsiktig och hållbar\r\nutveckling av miljön räcker det inte bara med ord,\r\nGöran Persson. Det behövs en politisk strategi. Det\r\nbehövs en stark viljeinriktning, och det behövs\r\nframför allt ett omfattande samarbete, nationellt\r\nsåväl som internationellt.</pre><pre>Det behövs inte minst med tanke på\r\nBrasilienkonferensen, FN:s stora miljökonferens i\r\når, som förhoppningsvis leder till att världen tar ett\r\ngemensamt, stort steg framåt i miljöarbetet, men\r\nsom också borde innehålla en debatt om att lyfta\r\nmänniskor från deras fattigdom, så att man i\r\nutvecklingsländerna har möjlighet att hantera sina\r\nmiljöfrågor. Den debatten tror jag är oerhört\r\nväsentlig när det gäller att se till att människor över\r\nhuvud taget har möjlighet att påverka sin närmiljö.\r\nDet är en stor fråga, som jag som mark- och\r\nplanminister har ansvaret för, och jag skall göra allt\r\nvad jag kan för att det skall lyckas och för att vi skall\r\nkunna komma till rätta med deras möjligheter till\r\nett kretsloppstänkande, till att lösa\r\navfallsproblemen på rätt sätt, osv. Det är verkligen\r\ndags nu, Göran Persson, efter nio års\r\nsocialdemokratiskt styre och långbänk i\r\nmiljöpolitiken.</pre><pre>Anf. 170 GÖRAN PERSSON (s) replik:</pre><pre>Herr talman! Centern är hårt pressad, och det\r\nmärks på Görel Thurdins anförande. Det var en\r\nattack på den socialdemokratiska oppositionen,\r\nmen där finns ingenting om regeringens politik. När\r\nhon åker runt med det till bygdegårdarna ute i\r\nlandet får hon väl en del påskrivet, och då gäller det\r\nför henne att spotta upp sig när hon kommer in i\r\nkammaren, vilket är just vad Görel Thurdin\r\nförsöker göra.</pre><pre>Görel Thurdin har litet otur. Jag har nämligen haft\r\nsamma debatt med Olof Johansson, och Görel\r\nThurdin argumenterar tvärtemot vad han gör. Hans\r\nförklaring till att regeringen inte gjorde någonting\r\nvar att den socialdemokratiska regeringen betat av\r\nalla frågor. Nu kommer Görel Thurdin och kör sin\r\nvariant, som är att den socialdemokratiska\r\nregeringen inte gjorde någonting, utan det var en\r\nlångbänk. Ni bör konferera inom centern innan ni\r\ngår ut och driver två rakt motsatta uppfattningar.\r\nHär tror jag att Olof Johansson har rätt -- det är\r\nmycket som är gjort. Ni begärde att få\r\nmiljöministerposten, men ni fick inte bara den utan\r\nockså Europas enda planministerpost. Med den\r\nbasen borde ni kunna åstadkomma någonting, och\r\ndet var det jag efterlyste. Det blir inte mera\r\nimponerande när Görel Thurdin säger att man nu\r\nskall gå från ord till handling. Okej, jag tar fasta på\r\ndet, och jag vill då veta i vilka frågor hon tänker\r\nhandla.</pre><pre>Görel Thurdin pratar om en aktiv, dynamisk\r\nEuropapolitik. Ja, vi skall förhandla om\r\nmedlemskap i EG. Vi har i vår motion krävt att\r\nregeringen redovisar vilken linje man skall driva i\r\nEG-förhandlingarna, vilka undantag man vill göra.\r\nKan Görel Thurdin, som ansvarig minister, med en\r\nsådan oerhörd handlingsinriktning, här i\r\nkammarens talarstol tala om ungefär hur hon\r\ntänker lägga upp förhandlingsarbetet från\r\nmiljödepartementets utgångspunkter? Vilka frågor\r\när särskilt viktiga för Sverige att bevaka och driva i\r\nden kommande EG-förhandlingen såsom\r\nambitionshöjande åtgärder? Eller skall vi, som\r\nandra i regeringen vill, anpassa oss till det regelverk\r\nsom finns? Vilken uppfattning har Görel Thurdin\r\nkonkret och praktiskt? Det är ju det som tycks\r\ngälla, åtminstone i hennes retorik.</pre><pre>Görel Thurdin talar också om Riokonferensen,\r\nsom är viktig. Den är ett svenskt initiativ, som\r\ndrivits fram av socialdemokraterna. På vilket sätt\r\ntänker Görel Thurdin se till att vi praktiskt och\r\nkonkret före Riokonferensen visar hur vi i Sverige\r\ni svenskt jord- och skogsbruk skall leva upp till\r\nintentionerna i konventionen om biologisk\r\nmångfald?</pre><pre>Det är två mycket konkreta frågor jag ställer, om\r\nEG och om Riokonferensen. Svara på dem och för\r\nen sakdebatt! Innan vi hamnar i ett partipolitiskt\r\nresonemang eller en pajkastning föreslår jag att\r\nGörel Thurdin åtminstone läser vad partiledaren\r\nhar sagt, så det blir någon struktur i det hela.</pre><pre>Anf. 171  Statsrådet GÖREL THURDIN\r\n(c):</pre><pre>Herr talman! Den som talar för mycket har väldigt\r\nsvårt att lyssna. Det har jag faktiskt varit med om\r\nunder min tid i riksdagen då jag har lyssnat på\r\nBirgitta Dahls alla vackra miljötal. Under en lång\r\nperiod hände ingenting, inte förrän andra partier i\r\nriksdagen jobbade på och tvingade den\r\nsocialdemokratiska regeringen till ett handlande.</pre><pre>Den miljöproposition som lades fram i fjol var inte\r\nnågot självständigt socialdemokratiskt initiativ.\r\nDet var under stor möda och stort besvär som\r\nregeringen så småningom lyckade pressa fram den.\r\nEnligt Göran Persson innehåller denna proposition\r\nhelt plötsligt tydligen ingenting, eftersom det enligt\r\nhonom bara är att sätta fart. Det var en mängd\r\nutredningar som tillsattes, och jag antar att de skall\r\narbeta färdigt först.</pre><pre>När det gäller EG är det sagt att högsta möjliga\r\nmiljöambition skall gälla. Och det är klart att det är\r\noerhört många punkter som skall diskuteras. Vad\r\njag har uppfattat av den dialog som förs, även om\r\ndet är många som är inblandade, är att på de\r\nområden där vi i Sverige har nått längre än EG-\r\nländerna, skall vi inte avkrävas att backa. Men där\r\nEG-länderna har en längre väg att gå skall vi\r\nförsöka att på olika sätt pressa fram möjligheter för\r\nEG-länderna att avancera.</pre><pre>Jag utgår från att dessa diskussioner kommer att\r\nleda till en höjd miljöambition. Även om EG-\r\nländerna på många områden ligger efter avancerar\r\nde ganska snabbt när det gäller miljöfrågorna och\r\nintresserar sig för både det ena och det andra när\r\ndet kommer till kritan, inte minst med tanke på\r\nÖresundsbron.</pre><pre>Göran Persson talade om biologisk mångfald och\r\nBrasilienkonferensen, och det är mycket bra. Jag\r\npåpekade just att om vi skall kunna avkräva någon\r\nett ansvar måste det finnas en äganderätt kopplad\r\ntill någon, så att det finns ett ansvar att avkräva.</pre><pre>Det är alldeles riktigt att man skall säga åt var och\r\nen som äger saker att de har ett stort miljöansvar\r\nför det som de hanterar och förvaltar. Samtidigt\r\nmåste man naturligtvis skapa ett samarbete, så att\r\nvi inte måste köpa ut hela Sverige som\r\nnaturreservat för att klara miljöambitionerna. Det\r\ntror jag nämligen inte att ens Göran Perssons\r\nbudget kommer att ''palla för'', och då får vi arbeta\r\npå ett annat sätt utan att ha planhushållning i\r\nåtanke för att komma fram till de bra mål som vi\r\nhar satt upp.</pre><pre>Anf. 172  TALMANNEN:</pre><pre>Jag är tacksam om replikerna tas från bänkarna.</pre><pre>Anf. 173  GÖRAN PERSSON (s):</pre><pre>Fru talman! Jag skall naturligtvis hörsamma en\r\nsådan vädjan.</pre><pre>Fru talman! Jag blev mycket lugn i slutet av Görel\r\nThurdins anförande, då hon sade att hon var\r\nskeptisk till planhushållning. Det var skönt att höra\r\nmed tanke på hennes oerhörda fixering vid\r\nplanerandets betydelse rakt igenom i sitt\r\nanförande. Det är faktiskt en liten detalj i\r\nsammanhanget.</pre><pre>Görel Thurdin hade en något konstig inledning i sitt\r\nsenaste inlägg där hon retirerade från sitt första\r\npåstående i huvudanförandet, som ju gick ut på att\r\nintenting hade hänt. Nu har det tydligen hänt, men\r\nden proposition som lades fram var\r\nsocialdemokraterna enligt henne tvingade av den\r\nborgerliga oppositionen att lägga fram i den\r\ndåvarande riksdagen.</pre><pre>Detta må så vara. Detta kan vi ha olika\r\nuppfattningar om. Görel Thurdin har i alla fall rätt\r\nståndpunkt. Det har uppenbarligen hänt mycket,\r\ndet är vi överens om. Nu skall det hända ännu mer,\r\noch vi skall gå vidare därifrån.</pre><pre>Då efterlyser jag konkreta insatser från regeringens\r\nsida. Vi har alltså kommit till den punkten i\r\ndebatten. Jag frågar sedan vad Görel Thurdin\r\ntänker göra. Hon går då runt ytterligare några varv\r\nmed allmänt hållet tal. Detta gör mig orolig. Om\r\ndet är någonting som är viktigt i den svenska EG-\r\ndebatten och som kommer att vara viktigt så är det\r\nmiljöfrågorna.</pre><pre>Nu står en av de två miljöministrarna här i\r\ntalarstolen, och hur formulerar hon sig? Hon säger:\r\nVad jag har uppfattat. Sedan säger hon: Jag utgår\r\nfrån. Är miljödepartementet inte inkopplat i de\r\nförberedelser som pågår inför EG-\r\nförhandlingarna?</pre><pre>Jag ställde följande konkreta fråga till Görel\r\nThurdin: Vilka frågor avser Görel Thurdin att som\r\nmiljöminister inför EG-förhandlingen aktivt driva,\r\noch avser Görel Thurdin att komma till riksdagen\r\noch redovisa dem? Det är mycket praktiskt och\r\nkonkret, och detta borde väl Görel Thurdin\r\nrimligen ha ett grepp om.</pre><pre>Det andra som jag tog upp var den biologiska\r\nmångfalden. Det är återigen ett resonemang om\r\nägandets betydelse. Självfallet inser jag att de\r\nplanekonomier som har kraschat i öst och som\r\nrimligen har förbrukat resurser på ett sätt som står\r\nbortom all sans och allt förnuft inte är några ideal.\r\nDet är ingen i denna kammare som hävdar eller har\r\nhävdat det.</pre><pre>Jag frågade Görel Thurdin hur hon tänkte sig att i\r\nsvenskt skogs- och jordbruk tillämpa konventioner\r\noch biologisk mångfald på ett konkret sätt innan\r\nhon eller Olof Johansson reser iväg till Rio. Det var\r\ndetta som var poängen. Görel Thurdin sade\r\nnämligen att det var viktigt att handla. Och här\r\nställde jag två konkreta frågor. På båda frågorna\r\nfick jag mycket undvikande svar. Vad skall Görel\r\nThurdin praktiskt och konkret göra inför EG-\r\nförhandlingen och inför Riokonferensen?</pre><pre>Anf. 174  Statsrådet GÖREL THURDIN\r\n(c):</pre><pre>Fru talman! I ena ögonblicket vill Göran Persson\r\nveta vad jag skall göra, och i andra ögonblicket var\r\ndet något annat som han ville veta. Det är litet\r\noklart vad det egentligen gäller.</pre><pre>När det gäller socialdemokraternas miljöarbete så\r\nfanns ju inte Göran Persson här i riksdagen då och\r\nlyssnade på de debatter som hölls. Annika Åhnberg\r\ndeltog ganska flitigt i dessa under årens lopp. Det\r\nhände i princip inte något förrän under det nionde\r\nåret. Tror Göran Persson att det då hände något\r\näven ute i verkligheten, att hela samhället helt\r\nplötsligt förändrades bara därför att\r\nsocialdemokraterna tvingades till ett beslut? Men\r\nså är ju inte fallet när det gäller miljöfrågorna. Det\r\när ju något som tar tid att påverka ute i samhället.\r\nVi kan skriva hur många vackra anföranden som\r\nhelst, men det spelar inte någon roll om vi inte\r\nsamtidigt är aktiva.</pre><pre>Eftersom Göran Persson inte tycker om planering\r\nkan jag säga att jag förstår att det kanske gäller för\r\nhela det socialdemokratiska partiet att man inte vill\r\nha en planering, man vill möjligtvis bara använda\r\nsin makt och på det sättet vara planmässig.</pre><pre>Detta ser vi på hela transsportstrukturen i Sverige,\r\nsom under hela 80-talet, då det fanns gott om\r\nkapital i Sverige, hade kunnat genomgå en\r\nrenässans, och vi hade kunnat påverka miljön på ett\r\nfantastiskt bra sätt. Men det gjordes inte under hela\r\n80-talet. Nu står vi här och har egentligen inte gjort\r\nnågot på transportområdet bara därför att\r\nsocialdemokratin inte tog tag i frågorna, inte skötte\r\ndem ordentligt och inte rättssäkerhetsmässigt förde\r\nen dialog med medborgarna ute i samhället, alltså\r\nmed dem som över huvud taget kom i kläm ibland\r\ndå det gällde att expropriera olika landområden,\r\nt.ex. för att dra fram stora motorvägar. Då hade\r\ndetta ingen betydelse. Inte ens\r\nmiljökonsekvensbeskrivningar var särskilt viktiga\r\npå den tiden.</pre><pre>Jag tycker att Göran Persson skall vara mycket\r\nförsiktig med sitt angreppssätt. Han frågade vad vi\r\nkonkret skall göra. Det görs oerhört mycket\r\nkonkret. När vi för en debatt som inte på detta sätt\r\när tidsbegränsad, skall Göran Persson få en lång\r\nlista på dessa konkreta åtgärder, så kan han fundera\r\nlitet grand över varför de inte blev verkställda\r\nredan på 80-talet under en av världens längsta och\r\nstarkaste högkonjunkturer.</pre><pre>Jag tycker att vi skall vara ganska ödmjuka i\r\nmiljödebatten, och framför allt tycker jag att vi\r\nskall visa lyhördhet och respekt för varandra.</pre><pre>Talmannen anmälde att Göran Persson anhållit att\r\ntill protokollet få antecknat att han inte ägde rätt till\r\nytterligare replik.</pre><pre>Anf. 175  IVAR VIRGIN (m):</pre><pre>Fru talman! Göran Persson anklagar regeringen för\r\npassivitet. Jag tycker att den anklagelsen får något\r\npatetiskt över sig när man vet att den\r\nsocialdemokratiska regeringen begränsade sin\r\nmiljöpolitik i stort sett till att lägga fram en\r\nvolymmässigt stor miljöproposition vart tredje år.</pre><pre>Innehållsmässigt var dessa propositioner ofta\r\ntunna. Och i den mån som de innehöll nya idéer var\r\ndet ofta idéer som var hämtade från\r\noppositionspartiernas motioner från tidigare år.</pre><pre>Miljöfrågorna är för viktiga för att integreras i ett\r\npartis valrörelse. Men att begära att den här\r\nregeringen efter ett par månader i\r\nregeringsställning skall komma med motsvarande\r\ndokument är väl ändå magstarkt.</pre><pre>Denna metod att vart tredje år avleverera ett stort\r\nmiljöpolitiskt dokument gav dessutom riksdagens\r\njordbruksutskott en arbetsbörda som var helt\r\norimlig och som gjorde att man inte kunde ägna den\r\ntid som faktiskt många av de motioner som väcktes\r\ni samband med propositionerna hade fordrat. Jag\r\nskulle tro att denna regering på ett helt annat sätt\r\nkommer att förse riksdagen med fortlöpande\r\nförslag på miljöpolitikens område. Men jag tycker\r\nändå att det är orimligt att begära att den skall\r\nkomma med omfattande dokument efter ett par\r\nmånader i regeringsställning.</pre><pre>Sedan vill jag ta upp några frågor som i och för sig\r\nredan har debatterats. Men jag tycker att det är\r\nviktiga att göra ett par markeringar.</pre><pre>Först gäller det äganderätten och kopplingen till\r\nmiljön i det sammanhanget. Det är min bestämda\r\nuppfattning att värnandet av äganderätten är helt\r\nfundamental i miljöpolitiken. Om man börjar\r\ntumma på den rätten är det faktiskt samma sak som\r\natt ta de första stegen mot ett annat ekonomiskt\r\nsystem. Det innebär att miljöpolitiken indirekt\r\ntillfogas allvarliga skador.</pre><pre>Det som människor äger, det vårdas. All erfarenhet\r\nvisar att förvaltningen av jord, skog och egna\r\ntillgångar är resursbevarande och alltså bra för\r\nmiljön. Jag tycker att den här kopplingen är viktig.\r\nDärför är alla angrepp på äganderätten i själva\r\nverket destruktiva från miljösynpunkt.</pre><pre>Sedan tror jag att det är väldigt viktigt att slå vakt\r\nom det ekonomiska system som vi har, den fria\r\nmarknadsekonomin, och att förstärka det systemet\r\npå olika sätt.</pre><pre>När det gäller miljöfrågorna kan ett sådant\r\nekonomiskt system dessutom bli bättre med olika\r\ntyper av styrmedel. Detta dokumenteras mycket\r\nväl i aktuell bilaga till finansplanen. Regeringen tar\r\ndär upp olika ekonomiska styrmedel för att så att\r\nsäga förbättra marknadsekonomin.</pre><pre>Till min glädje kan jag notera att\r\nsocialdemokraterna i sin miljömotion, vilken är\r\nomfångsrik, accepterar en sak som man tidigare\r\ninte har accepterat, nämligen överlåtelsebara\r\nutsläppsrätter. Jag tror att det är en metod som med\r\nfördel kan användas i vissa miljösammanhang och\r\nsom faktiskt kan åstadkomma förbättringar för vår\r\nmiljö.</pre><pre>Jag blir nästan rörd när jag läser det som har valts\r\nut i motionen när det gäller att exemplifiera det här\r\nsystemet. Det är direkt taget från en debatt här i\r\nriksdagen där vi föreslog just att detta skulle\r\nanvändas på kvävereduktionsområdet för\r\nkommunala reningsverk.</pre><pre>Det är viktigt att i miljöfrågorna göra\r\nprioriteringar. Jag har efterlyst sådana tidigare.\r\nDen typ av prioriteringar som återfinns i\r\nBrundtlandkommissionens rapport bör vi i Sverige\r\nta upp. Vi kan helt enkelt låta naturvårdsverket\r\neller miljödepartementet göra utredningar, där\r\nmiljöfrågorna prioriteras och på det sättet läggs till\r\ngrund för kommande handlingar på det här\r\nområdet.</pre><pre>I det sammanhanget vill jag säga att jag tror att en\r\nteknik är att sätta upp miljömål. Jag tycker att\r\nriksdagen vid många tillfällen visat att man har varit\r\nberedd på det. Man har också gjort det på ett\r\nframgångsrikt sätt, även om socialdemokraterna\r\nhar gjort motstånd. Ett sådant miljömål var detta\r\nmed att vi bestämde att det skulle vara oförändrade\r\nkoldioxidutsläpp. Det tycker jag är ett bra\r\nmiljömål. Jag hoppas att vi skall kunna finna\r\nformer för motsvarande mål i framtiden. Jag tror\r\nnämligen att frågan om växthuseffekten är den helt\r\ndominerande miljöfrågan, och jag hoppas att vi\r\noffensivt skall kunna driva den frågan inför\r\nRiokonferensen.</pre><pre>Anf. 176  GÖRAN PERSSON (s) replik:</pre><pre>Fru talman! Jag har inte begärt vare sig av Görel\r\nThurdin eller av Ivar Virgin att de skall komma\r\nmed ett dokument motsvarande det som Birgitta\r\nDahl presterade när hon ansvarade för dessa\r\nfrågor. Vad jag begärde var att de skulle komma\r\nmed något.</pre><pre>Men man säger att det är en omöjlighet, eftersom\r\ndet bara har gått fyra månader sedan regeringen\r\ntillträdde. Alla som är något så när politiskt\r\nintresserade och som har följt utvecklingen denna\r\nhöst har sett att regeringen på nästan alla andra\r\nsakområden har tagit genomgripande initiativ --\r\nvisserligen har det handlat om sådant som jag\r\nmotsätter mig, men ändå. På andra områden har\r\nman haft både kraft och tid. Men på det här\r\nområdet har ingenting hänt. Det enda som\r\ncenterstatsråden åstadkommit under hösten, Ivar\r\nVirgin, var skrivelsen om burhönsen och\r\näggproduktionen. Det är det enda konkreta som de\r\nlyckades prestera. Ödmjukast efterlyser jag därför\r\nlitet handling. Det är vad det hela handlar om.</pre><pre>Det är intressant att Ivar Virgin tar upp frågan om\r\nkoldioxidutsläppen. Det skulle också vara\r\nintressant att få höra hur han, mot bakgrund av just\r\ngjorda uttalande, principiellt ser på den nyss förda\r\ndiskussionen om energibeskattningen.</pre><pre>Jag för min del kan instämma i mycket av det som\r\nIvar Virgin sade om äganderätten. Men är Ivar\r\nVirgin villig att ansluta sig till socialdemokraterna\r\nnär det gäller synen på allemansrätten? Och ser\r\nIvar Virgin någon konflikt mellan äganderätten och\r\nallemansrätten? Om svaret är ja undrar jag hur han\r\ntänker åstadkomma en lösning. Vad tar överhand?</pre><pre>Sådana principiellt viktiga diskussioner bör vi föra,\r\noch vi kommer också att göra det. Eftersom\r\nföregående talesman för regeringen inte hade några\r\nbesked att ge inför kommande EG-förhandlingar\r\nundrar jag: Har Ivar Virgin någon uppfattning om\r\nvad som från svensk synvinkel kan vara rimligt att\r\nlyfta fram i miljöhänseende inför kommande EG-\r\nförhandlingar? Det skulle också vara intressant att\r\nfå höra.</pre><pre>Anf. 177  IVAR VIRGIN (m) replik:</pre><pre>Fru talman! Först och främst vidhåller jag att det är\r\nhelt orimligt att efter bara ett par månader begära\r\nomfattande miljöpolitiska förslag från regeringen.\r\nDessutom tycker jag att denna begäran faktiskt i\r\nnågon mån har ett löjets skimmer över sig. Det är\r\nju bekant att föregående regering lade fram\r\npropositioner med tre års mellanrum: 1988 och\r\n1991, alltså inför ett val. Man gjorde så för att\r\ndebatten skulle komma bara ett par månader före\r\naktuella val. Vi hade nämligen debatter i juni 1988\r\noch i juni 1991.</pre><pre>Sedan tog Göran Persson upp vissa detaljfrågor.\r\nAllemansrätten är unik. Vi är utomordentligt måna\r\nom att denna får vara kvar. För att den skall få vara\r\nkvar måste den skötas, värnas. I det värnet ligger\r\nfaktiskt också att det är nödvändigt att upplysa om\r\nvad allemansrätten innebär. Den innebär bl.a. en\r\nhel del skyldigheter. Jag tror att det är viktigt att på\r\nalla sätt sprida kunskaper om vad den här rätten i\r\nsjälva verket innebär. Jag tycker således att\r\nallemansrätten är en unik svensk sedvanerätt och\r\natt den på alla sätt bör värnas.</pre><pre>När det gäller koldioxidutsläppen tycker jag att ett\r\nmål skall sättas upp. Personligen tycker jag, och\r\ndetta har vi framfört här i riksdagen vid olika\r\ntidpunkter, att målet skall vara en minskning med\r\n20 % till år 2005. Jag tror att de miljöskatter som\r\nGöran Persson talar om i detta sammanhang är rätt\r\noväsentliga. Möjligen handlar det om att ge\r\nindustrin vissa lättnader. Kompensation kan ske\r\ngenom en annan prisspänning mellan biobränslen\r\noch fossilbränslen för värmeverk och\r\nkraftvärmeverk. Det går säkert att ordna.\r\nHuvudsaken är att det finns ett miljöpolitiskt mål.</pre><pre>När det gäller EG och de förhandlingarna är det,\r\nsom Görel Thurdin sade, tillåtet för länder att gå\r\nföre. Vi i Sverige har alltså rätt att ha en\r\nmiljöpolitik som är mer offensiv än andra länders.\r\nSjälvklart skall vi fortsätta på den linjen. Vi skall\r\nligga före. Sedan kan vi, naturligtvis, i\r\nförhandlingar försöka att få EG att ändra\r\nståndpunkt i olika avseenden. Den möjligheten\r\nskall vi självklart utnyttja. Men att komma med\r\ndetaljer i en sådan förhandling vid detta tillfälle tror\r\njag skulle vara att göra något alldeles för tidigt. Vi\r\nhar helt enkelt inte påbörjat några\r\nrealförhandlingar ännu. De kommer rimligtvis\r\nnästa år, eller kanske t.o.m i slutet av detta år.</pre><pre>Anf. 178  GÖRAN PERSSON (s)replik:</pre><pre>Fru talman! På en punkt är Ivar Virgin och jag\r\növerens. Det gäller hans formulering: Att begära av\r\nden här regeringen att komma med förslag är inte\r\nrimligt.</pre><pre>På något sätt är formuleringen träffande. Ivar\r\nVirgin kanske inte avsåg exakt det som hans\r\nformulering kan tydas som. Han har i alla fall\r\nuttryckt sig på nämnda sätt.</pre><pre>Det är bra om moderaterna tydligt tar ställning för\r\nallemansrätten. Här ser vi att en diskussion från\r\nvissa starka intresseorganisationers sida börjar växa\r\nfram. Men det är ju inte alltid som den som äger\r\nmark också vårdar denna. Det finns ett behov av\r\nsamhälleliga insatser, inte minst för att vi skall\r\nkunna bevara flora och fauna. Det framgår bl.a. av\r\nde utvärderingar som har gjorts under den senaste\r\ntiden när det gäller skogsbruket.</pre><pre>Äganderätten är således icke något som är naturligt\r\nlikvärdigt med att allting sköts på bästa sätt. Det\r\nbehövs också en politik.</pre><pre>Det skulle vara intressant om Ivar Virgin\r\nutvecklade sitt resonemang om allemansrätten.\r\nKan han se någon situation där allemansrätten\r\nenligt hans mening skall inskränkas eller förses med\r\nregler som i dag inte finns? Bedömer Ivar Virgin att\r\nallemansrätten bör ha ytterligare skydd? -- den\r\nsenare frågan ställd med tanke på att man för\r\ndiskussioner om att äganderätten skall skyddas\r\nytterligare i grundlagen. Det är en oerhört\r\nintressant principiell diskussion. Kan Ivar Virgin\r\npeka på någon sådan situation, eller tycker han att\r\ndet är bra som det är?</pre><pre>Jag blev inte riktigt klok på vad Ivar Virgin menade\r\nmed koldioxidutsläppen. Han sade att man kunde\r\ngöra några prisregleringar med fjärrvärmeverken\r\nför att klara detta. Det är klart att det är en stor sak.\r\nDet är en viktig symbolfråga om man börjar frångå\r\nkoldioxidresonemanget när det gäller avgifter\r\nriktade mot dem som bränner bränsle.</pre><pre>Vad avsåg Ivar Virgin i klartext? Vad var det han\r\ntänkte på när han sade att man skulle kunna tänka\r\nsig en annan typ av prissättning för\r\nfjärrvärmeverken för att klara biobränslet. Innebär\r\ndet i så fall att man skall börja elda mer fossila\r\nbränslen i industrin och låta biobränslet gå tillbaka,\r\nför att i stället användas i fjärrvärmeverk? Är det så\r\nman skall uppfatta detta?</pre><pre>Anf. 179  IVAR VIRGIN (m) replik:</pre><pre>Fru talman! Jag skulle vilja säga att för\r\nallemansrätten är en förstärkt äganderätt\r\nutomordentligt väsentlig. En fördjupad äganderätt\r\när faktiskt den bästa garantin för vår unika\r\nallemansrätt. Jag tror att varje politiskt ingrepp är\r\ndet som mest äventyrar allemansrätten.</pre><pre>Vi har vid ett tillfälle, det var i våras, i riksdagen\r\nmycket kraftigt vänt oss emot idén att skogsägare\r\nskulle ta utomordentligt långtgående ansvar för den\r\nbiologiska mångfalden och göra det utan någon\r\nsom helst ersättning. Vi tog det som ett intrång i\r\näganderätten.</pre><pre>Ägarfrämjandet, där Thorbjörn Fälldin är\r\nordförande, har beskrivit detta på följande sätt: I\r\ndet sammanhanget deklarerade den dåvarande\r\nmiljöministern att det var dags att enskilda\r\nmarkägare tog ett större kostnadsansvar för\r\nnaturvården, särskilt för den biologiska\r\nmångfalden. Vi vänder oss mot sådana försök att\r\nföra miljöpolitik utan att vilja stå för kostnaderna.\r\nVi menar att vi gemensamt och solidariskt måste\r\nsvara för kostnaderna. Lagstiftningen får inte vältra\r\növer kostnaderna på den enskilde markägaren.\r\nSaken blir inte bättre av att man använder uttryck\r\nsom näringen eller sektorn. Det innebär ingenting\r\nannat än summan av de enskilda.</pre><pre>Jag delar denna uppfattning. Jag tror att den här\r\ntypen av ingrepp i den enskilda äganderätten är\r\nallvarliga och faktiskt ett hot mot allemansrätten.</pre><pre>Sedan ställdes en fråga om koldioxidutsläppen. Jag\r\ntycker att man skall sätta upp ett mål.\r\nMålsättningen kan vara att vi skall minska\r\nkoldioxidutsläppen med 20 % till år 2005. Detta\r\nkan nås på olika sätt. Jag tror att energiskatternas\r\ndel i den här ekvationen är överdriven. Om Göran\r\nPersson refererar till utredningen om\r\nkonkurrensneutral energibeskattning vill jag\r\npåpeka att den inte hade till uppgift att visa\r\nmetoder för hur någon annan sektor skulle kunna\r\nkompensera ett eventuellt ökat utsläpp från\r\nindustrin.</pre><pre>Jag pekar på en möjlighet. Vilken det blir vet jag\r\ninte. Jag vet över huvud taget inte om man skall\r\nsänka energibeskattningen. Men en rad\r\nkonkurrensskäl talar för att det är viktigt att svensk\r\nindustri får rimliga konkurrensvillkor gentemot\r\növrig industri. Jag tror t.o.m. att det är värdefullt\r\nom vi på det sättet kan komma fram till en högre\r\ntillväxt, inte minst i arbetet med att minska\r\nkoldioxidutsläppen. Det kan faktiskt vara\r\nresurskrävande att vidta de åtgärder som behövs,\r\noch en tillväxt i det sammanhanget är\r\nutomordentligt väsentlig.</pre><pre>Talmannen anmälde att Göran Persson anhållit att\r\ntill protokollet få antecknat att han inte ägde rätt till\r\nytterligare replik.</pre><pre>Anf. 180  LENNART FREMLING (fp):</pre><pre>Fru talman! Liberalismens utgångspunkt är den\r\nenskilda människan. Hennes överlevnad och\r\nönskan om en god miljö utgör motiv för en liberal\r\nmiljöpolitik. Liberalismen innebär tilltro till\r\nmänniskans möjligheter att utvecklas i samklang\r\nmed naturen.</pre><pre>Miljöpolitiken måste utgå från ideologiska\r\nvärderingar. De bestämmer såväl ambitionsnivå\r\nsom de styrmedel man väljer. En liberal\r\nmiljöideologi utgår från att naturen inte får\r\nutnyttjas mer än vad den tål. Människan har rätt att\r\nbruka och utveckla, men inte att förbruka och\r\nutarma.</pre><pre>Livet i mark och vatten hotas av surt regn,\r\ntungmetaller och övergödning. Miljökraven måste\r\nfå en ökad tyngd i förhållande till olika ekonomiska\r\nintressen. Problemen måste angripas såväl med\r\nåtgärder inom Sverige som med internationell\r\nsamverkan.</pre><pre>Vi oroas av alarmerande rapporter om ozonlagrets\r\nuttunning, som ökar risken för hudcancer. Kommer\r\nvåra barn och barnbarn att kunna njuta av en\r\nefterlängtad vårsol utan stora risker för cancer?</pre><pre>Vi liberaler tror att det går att rädda miljön, men\r\nnu är det bråttom att förändra mänsklighetens\r\nlivsstil och rätta till misstag som begåtts.\r\nÅtervinning måste bli ett honnörsord. Växt- och\r\ndjurarter får inte utrotas. Vi måste använda oss av\r\nden breda kunskap som finns och ta vetenskapliga\r\nbedömningar på allvar. Som politiker är vi skyldiga\r\natt föra den offensiva miljöpolitik som\r\nmedborgarna önskar.</pre><pre>Den viktigaste insatsen vi kan göra för att uppnå\r\ndetta är att utveckla och börja tillämpa olika\r\nekonomiska styrmedel i miljöpolitiken. Därför\r\nmåste man med största tillfredsställelse hälsa\r\nregeringens initiativ att i finansplanen införa en\r\nsärskild bilaga om sådana styrmedel.</pre><pre>Miljöfrågor är ofta mycket komplicerade, eftersom\r\nmånga av problemen är globala och bara kan lösas\r\nmed hjälp av internationell samordning och\r\ngemensamma beslut.</pre><pre>Sverige måste i det internationella samarbetet ta\r\ninitiativ och vara pådrivande. Vi har stora\r\nförhoppningar inför FN:s konferens om miljö och\r\nutveckling. Det är ett unikt tillfälle -- efter\r\nStockholmskonferensen för 20 år sedan -- att\r\nvärldens nationer samlas och diskuterar\r\nmiljöfrågorna på allvar.</pre><pre>U-ländernas miljöproblem måste ges större\r\nuppmärksamhet. I det svenska biståndet måste\r\nmiljöaspekterna alltid väga tungt.</pre><pre>EG:s samarbete på miljöområdet är omfattande.\r\nEG:s gemensamma miljöpolitik fastslår en rad\r\nminimikrav, vilka de enskilda medlemsstaterna är\r\nskyldiga att följa; många har dock valt att gå\r\nbetydligt längre.</pre><pre>EG-motståndarna lyfter ibland fram exempel där\r\nSverige har strängare miljölagar och argumenterar\r\nför att Sverige skall isolera sig från EG. Tvärtom ser\r\nvi det som att Sverige har något att tillföra EG, och\r\nendast som fullvärdig medlem har vi verklig\r\nmöjlighet att påverka.</pre><pre>I många sammanhang är nuvarande nationalstater\r\nför små gentemot multinationella industrier för att\r\nkunna genomdriva skärpta miljöregler. Ett förenat\r\nEuropa skulle däremot ha kraft att genomdriva\r\nnödvändiga skärpningar.</pre><pre>I detta sammanhang måste vi betona att vi skall\r\nstödja utvecklingen i de baltiska staterna och i\r\növriga Östeuropa. Östersjöns situation kan\r\ndärigenom förbättras.</pre><pre>Ett intressant förslag som folkpartiet liberalerna\r\nunder lång tid drivit är ''överlåtbara\r\nutsläppsrätter'', även kallat ''bubblor''. Denna idé\r\ndrivs numera även av moderater och\r\nsocialdemokrater och bör nu börja tillämpas i liten\r\nskala.</pre><pre>Jag vill också betona naturvårdens roll i\r\nmiljöpolitiken. Folkpartiet liberalerna har under\r\nårens lopp fört en hård kamp för att bevara våra\r\nunika naturvärden. För att värna om det öppna\r\nlandskapet med unika ängar och hagmarker driver\r\nvi på för att införa ett system med arealersättning.</pre><pre>Våra orörda älvar är en unik tillgång för vårt land\r\nsom ständigt hotas av exploateringsintressen. Vår\r\ngeneration har faktiskt inte rätt att föröda\r\noersättliga naturvärden för att tillfälligt lösa energi-\r\noch sysselsättningsproblem. Vi förväntar oss nu att\r\näven Voxnan, Gideälven, m.fl. kommer att\r\nomfattas av naturresurslagen inom en snar framtid.</pre><pre>I samband med Vattenfalls bolagisering framförde\r\nvi i en motion till riksdagen tanken att statens\r\nnaturskyddade vattenområden skall överföras till\r\nen idéell stiftelse, vars främsta syfte skulle vara att\r\nförvalta och bevara dessa unika miljöer. Även vid\r\nDomänverkets bolagisering bör motsvarande\r\nkonstruktion med en stiftelse övervägas.</pre><pre>Sammanfattningsvis måste vi utveckla och börja\r\ntillämpa ekonomiska styrmedel för att bättre\r\nhushålla med mänsklighetens gemensamma\r\nresurser. Sverige måste bli medlem i EG för att vi i\r\nEuropa skall föra en kraftfull gemensam\r\nmiljöpolitik. Den fattigdom, som i Östeuropa beror\r\npå den misslyckade socialistiska planhushållningen,\r\när ett hot mot miljön. Därför behövs, globalt sett,\r\nen tillväxt på miljöriktiga villkor.\r\nMarknadsekonomin skall användas i\r\nresurshushållningens och miljöns tjänst.</pre><pre>Sambandet mellan tillväxt och ökad\r\nmiljöbelastning kan brytas, bl.a. med hjälp av\r\nmiljöskatter och miljöavgifter. Detta gäller särskilt\r\ninom transport och energiområdet. Sverige har\r\ngoda förutsättningar att utvecklas till ett föredöme\r\ngenom att kombinera ekonomiska styrmedel med\r\nindividuell valfrihet.</pre><pre>Anf. 181  DAN ERICSSON i Kolmården\r\n(kds):</pre><pre>Fru talman! Regeringens ambition på\r\nmiljöområdet finns det ingen anledning att\r\nifrågasätta. I budgetförslaget följs skrivningarna\r\nfrån regeringsförklaringen upp. Det slås fast att\r\nmiljöpolitiken skall utgå från vad naturen kan bära.</pre><pre>I finansplanens särskilda miljöbilaga påtalas att ett\r\nviktigt krav på den ekonomiska politiken är att den\r\nskall leda till långsiktigt hållbar utveckling. Det\r\nhandlar om en utveckling där framtida\r\ngenerationer får ta över en nationalförmögenhet\r\nmed miljö- och naturresurser som är minst lika\r\nstora som dagens. Detta är helt i linje med den\r\nförvaltarskapstanke som vi kristdemokrater har\r\nsom ideologisk grundpelare.</pre><pre>Fru talman! Nu handlar det om att omsätta det\r\ngrundläggande synsättet i praktisk handling och gå\r\ntill offensiv för att stärka miljöintresset. Jag skulle\r\ndå som tips till regeringen vilja påpeka några\r\npunkter där jag tycker att det är angeläget med\r\nhandling. Dess värre är inte ministern längre\r\nnärvarande, men det finns ju möjlighet att ta del av\r\nprotokollet.</pre><pre>Energipolitiken, som ju faktiskt kommit helt i\r\nskymundan både i debatten som helhet och i den\r\nhär allmänpolitiska debatten, måste på nytt ges en\r\nstyrfart för att avvecklingen av kärnkraften skall\r\nkunna bli verklighet.</pre><pre>Enligt energibeslutet 1991 förutsätts regeringen\r\nårligen inför riksdagen redovisa de resultat som\r\nuppnåtts genom energipolitiska program för\r\nomställning och utveckling av energisystemet. Av\r\nden första redovisningen framgår att det inte blivit\r\nnågon större förändring inom energisektorn. Det\r\nhar i och för sig bara gått knappt ett år sedan\r\nenergibeslutet, men tidsmarginalen till dess att de\r\nsvenska kärnkraftsreaktorerna skall vara\r\navvecklade krymper ju av naturliga skäl ständigt.\r\nDet brådskar alltså med insatser på det här\r\nområdet. Därför är det angeläget att riksdagen\r\nkontinuerligt följer utvecklingen på energisidan.</pre><pre>De årliga energipolitiska kontrollstationerna kan\r\nges ökad tyngd genom att en parlamentarisk\r\navvecklingskommitté tillsätts. En sådan kommitté\r\nkan utförligt granska regeringens årliga redovisning\r\nav energiprogrammen och vid behov föreslå\r\nåtgärder för att dessa program skall bli verklighet.</pre><pre>I detta sammanhang tycker jag att det är angeläget\r\natt påpeka den absoluta nödvändigheten av en\r\nutveckling på bioenergiområdet. Om exempelvis\r\nen förändring av energibeskattningen skall vara\r\naktuell, måste det grundläggande synsättet vara att\r\nbioenergisektorn skall kunna utvecklas på ett\r\nkraftfullt sätt, för det är en förutsättning för att\r\navvecklingen av kärnkraften skall bli möjlig.</pre><pre>På det jordbrukspolitiska området kan man med\r\nenkla grepp ge bättre förutsättningar för utveckling\r\nav ekologisk-biologiskt riktiga odlingsmetoder.\r\nDen som bedriver jordbruk i enlighet med reglerna\r\nför KRAV-jordbruk, dvs. att man inte använder\r\nkonstgödning eller bekämpningsmedel, bör\r\npremieras. KRAV-jordbruk bygger på miljövänligt\r\nkretsloppstänkande. Därför bör KRAV-odlat vete\r\nbefrias från den s.k. förmalningsavgiften, som nu\r\npå ett orättvist sätt bidrar till att hålla nere intresset\r\nför alternativodlarmöjligheten. Vidare borde\r\nalternativodlarstödet utformas så, att det generellt\r\nsett blir lika stort som om areal hade anmälts till\r\nomställningsprogrammet.</pre><pre>I övrigt är förhoppningen att den särskilda\r\nkommission som skall stämma av\r\nomställningsbeslutet kommer med förslag till\r\nförändringar som stärker förutsättningarna för\r\nfortsatt svensk livsmedelsproduktion, en\r\nmiljövänlig sådan, i ett EG-perspektiv och\r\nsamtidigt ökar förutsättningarna för öppna\r\nlandskap och en levande landsbygd.</pre><pre>På det trafikpolitiska området är det nu glädjande\r\natt se de initiativ som regeringen tar för att få fart\r\npå investeringar i bl.a. järnvägar. För egen del\r\nskulle jag också önska att en del av dessa\r\ninvesteringar kan användas till att stötta en\r\nuppbyggnad av effektiva pendeltågsystem i de olika\r\nregionerna. Ofta är det enkla investeringar i\r\nperronger och hållplatser det handlar om. På så sätt\r\nökas förutsättningarna för trafikbolag att driva en\r\nmiljövänlig kollektivtrafik. Eftersom jag kommer\r\nfrån Norrköping, skulle jag vilja tipsa regeringen\r\nom att titta ett varv till på det här med investeringar\r\ni spårvägen. Det är en riktig satsning ur\r\nmiljösynpunkt.</pre><pre>Fru talman! Man kan diskutera de internationella\r\nmiljöfrågorna -- miljöbistånd, Riokonferensens\r\ninnehåll och uppföljning -- men risken är att en\r\nsådan debatt blir svår att följa för gemene man. I\r\ndessa frågor på det internationella fältet är vi\r\ndessutom som partier förhållandevis överens om\r\ntagen. Därför är det väsentligt att fortsätta arbeta\r\nmed den nationella miljöpolitiken och inte minst\r\ndet lokala miljöarbetet. Konkreta miljöinsatser är\r\nmedborgarna definitivt beredda till.</pre><pre>Fru talman! Avslutningsvis: Det pågår ett viktigt\r\narbete i miljöskyddskommittén och kommer att\r\ngöra så under ett år till. Det skall skrivas en ny\r\nmiljöbalk. Jag skall bara betona ett par tre saker.</pre><pre>Vi skall få en lagstiftning som innebär att man skall\r\nkunna fällas för miljöbrott och få kännbara straff.\r\nVi skall införa miljökvalitetsnormer, men utan man\r\ninför den sortens utsläppsrättigheter som det\r\ntalades om tidigare här i debatten -- bubblor. Det\r\ntycker jag inte hör hemma i en offensiv\r\nmiljöpolitik. Arbetsmiljöfrågorna, till sist, måste in\r\ni den samlade miljöpolitiken. På det sättet får vi en\r\nökad förståelse för helheten.</pre><pre>Regeringens miljödeklarationer är bra. Nu väntar\r\nvi på aktiv handling. Det finns en god grund att gå\r\nvidare på.</pre><pre>Anf. 182  LENNART DALÉUS (c):</pre><pre>Fru talman! Utmärkande för Göran Perssons\r\nresonemang, och naturligtvis också\r\nsocialdemokraternas agerande och förhållningssätt\r\ni miljöäfrågorna, är en mycket stor vilsenhet. Jag\r\nhar lätt att förstå varför man känner en sådan\r\nvilsenhet, när man är så historielös i\r\nmiljöengagemanget. Får man det snabbt till sig, har\r\nman naturligtvis inte den nödvändiga förankringen.\r\nJag och många andra med mig har arbetat inom\r\nmiljörörelsen på olika sätt under ett tjugotal år, inte\r\nminst i arbetet mot kärnkraften. Det är ett arbete\r\nsom dominerat mycket av miljöarbetet under de\r\nsenaste 10, 15, 20 åren. Inte kan man påstå att\r\nsocialdemokraterna stått överst på barrikaderna i\r\nnågon av de framträdande miljöfrågorna. Att det\r\nnu finns ett beslut om att kärnkraften skall\r\navvecklas är snarast trots socialdemokraternas, inte\r\ntack vare socialdemokraternas, inställning.</pre><pre>Det är också berättigat att säga att några månader\r\nändå är en för litet kort tid för att begära ett slutligt\r\nfacit av den nuvarande regeringens arbete. Man\r\nkan inte göra så som Göran Persson och säga att\r\nGörel Thurdin inte bli välkomnad i bygdegårdarna.\r\nJag har svårt att tänka mig att Göran Persson skulle\r\nmötas av stående ovationer i Folkets hus för det\r\nmiljöarbete han hittills har varit med om att\r\ninitiera. Han är ju, som flera kunde höra, mycket\r\norättvis när han börjar diskutera burhönsen som\r\ndet enda där den nuvarande regeringen agerat.\r\nGöran Persson är ju ordförande i\r\njordbruksutskottet, dvs. riksdagens miljöutskott i\r\nrealiteten, och vet mycket väl att just Görel\r\nThurdin genom ett kraftfullt agerande i Haga--\r\nBrunnsviken-ärendet -- ett långdraget, segdraget\r\närende under de gångna åren -- lyckades hitta\r\ngreppet för att bevara ett för Stockholmsområdet\r\nnödvändigt grönområde. Hon fick för det\r\nberättigad positiv kritik i det yttrande i\r\njordbruksutskottet som Göran Persson var med om\r\natt signera.</pre><pre>Göran Persson snuddar också vid de internationella\r\nfrågorna -- det är riktigt att göra det: EG och\r\nmiljön, vad centern vill, vad regeringen vill. Dessa\r\nfrågor kan man åtminstone i dag ställa och få svar\r\npå så småningom i den takt som\r\nförhandlingsarbetet går framåt. Under den tid som\r\nsocialdemokraterna hanterade EES-\r\nförhandlingarna kunde man ställa frågor men fick\r\naldrig några svar på grund av det hemlighetsmakeri\r\nsom omgärdade det socialdemokratiska agerandet i\r\nfrågan EG och miljön. Men några enkla slutsatser\r\ntycker jag att vi ändå kan dra av hur man skall\r\nförhålla sig: Vi skall in i EG med en mycket stark\r\nmiljöambition, som väl illustreras av det\r\nmiljöarbete som Sverige som nation hittills har\r\nbedrivit under en lång följd av år.</pre><pre>Däremot skall man vara helt på det klara med att\r\ndet finns många instrument i EG-systemet som väl\r\ngår att integrera med de svenska ambitionerna.\r\nNaturligtvis blir det ett givande och tagande. Men\r\natt efter den öronbedövande tystnad som omgav\r\nsocialdemokraternas förhållningssätt nu kräva alla\r\nbesked är, som Ivar Virgin mycket riktigt sade, litet\r\nmagstarkt.</pre><pre>När det gäller Brasilienkonferensen går det att\r\nberätta mycket. Sverige driver på hårt när det gäller\r\nkonventionen om den biologiska mångfalden och\r\nbiotekniken, som ju Göran Persson vist nog inte\r\nnämnde. Biotekniken har i åratal varit försummad\r\ni det socialdemokratiska miljöarbetet, som dränkts\r\ni utredningar och tystnad. De frågorna driver\r\nSverige nu intensivt och aktivt inför\r\nRiokonferensen, just med sikte på en konvention\r\nom den biologiska mångfalden. Lika engagerat\r\ndriver Sverige på i fråga om klimatkonventionen.\r\nDet kommer naturligtvis att omsättas i tydliga\r\nsvenska åtgärder på hemmaplan.</pre><pre>Man blir litet förundrad när Göran Persson och\r\nsocialdemokraterna i den partimotion som vi så\r\nsmåningom skall få behandla i kammaren säger att\r\nregeringen redan nu skall börja redovisa de\r\nkonkreta åtgärder som blir resultatet av\r\nkonventionen om den biologiska mångfalden. Om\r\njag inte har fel är det om tre dagar som det sista\r\nförhandlingsarbetet då det gäller den biologiska\r\nkonventionen avslutas i Nairobi i Kenya. Det är\r\nlitet häftigt att begära att man nu skall redovisa\r\nvilka åtgärder som en konvention leder till som\r\nännu inte är färdigförhandlad och definitivt inte\r\nantagen vid konferensen i Mexico.</pre><pre>Fru talman! Några avslutande ord. Till Lennart\r\nFremling med sina bubblor: Det finns risker med\r\nbubblor. De blir definitivt inte offensiva i\r\nmiljöarbetet, om de hanteras för lättvindigt.</pre><pre>Till Christer Windén vill jag säga att vi nog ändå\r\nskall ha höga ambitioner i Sverige också gentemot\r\nde utländska deltagarna i miljöarbetet, även om det\r\ninnebär högre ambitioner och högre kostnader\r\nockså inom vår industriella produktion.</pre><pre>Anf. 183  GÖRAN PERSSON (s) replik:</pre><pre>Fru talman! Lennart Daléus är ju anställd i\r\nregeringskansliet med uppgift att försvara\r\nregeringen, i första hand då de centerpartistiska\r\nstatsråden. Det är uppenbart att han gör detta med\r\ngott humör, men dessutom med en stor portion\r\nfräckhet.</pre><pre>Om jag vore som Lennart Daléus, skulle jag nog\r\nvara litet försiktig i de energipolitiska svängarna,\r\nom jag satt tillsammans med de moderater som\r\ndrev linje 1 i folkomröstningen och som han nu\r\nskall avveckla kärnkraften tillsammans med. Det är\r\nju den nuvarande utbildningsministern som var\r\nLennart Daléus huvudmotståndare i\r\nfolkomröstningen.</pre><pre>Nu tjänar Lennart Daléus regeringen. Utifrån den\r\nutgångspunkten vill Lennart Daléus göra gällande\r\natt det är socialdemokraterna som är hans\r\nbekymmer. Jag tror att om Lennart Daléus bara\r\nklarar debatten inom regeringen, så att Olof\r\nJohansson får lägga fram någon proposition som är\r\nnågot så när radikal i den anda som en\r\nfolkomröstning så småningom kommer att hållas i,\r\nkommer det nog säkert att klaras i riksdagen, men\r\ndet är inom den regering som Lennart Daléus tjänar\r\nså troget som han har sina strider att ta.</pre><pre>Utöver det här med burhönsen var det\r\nimponerande att Görel Thurdin fick en klapp på\r\naxeln av utskottet i höstas. Det är rätt att Görel\r\nThurdin tog sig samman och dagarna innan\r\nbetänkandet skulle justeras vidtog de åtgärder som\r\nriksdagen annars skulle ha krävt av henne. Jag är\r\ninte särskilt imponerad, men det är riktigt att så\r\nskedde. Att just den typen av exempel måste\r\nplockas fram för att visa att man ändå gjort något\r\när i och för sig en bra illustration till\r\nhandlingsförlamningen inom regeringen.</pre><pre>Lennart Daléus tog upp EG-frågorna. Kravet var\r\ninte att i detalj redovisa, utan att utfästa sig att\r\nkomma tillbaka till kammaren och redovisa de\r\nsvenska ståndpunkterna när det gäller\r\nmiljöområdet, innan man går in i förhandlingar. Är\r\nLennart Daléus beredd att verka för detta utifrån\r\nden nyckelposition som han nu har fått i Olof\r\nJohanssons skugga? Det var min första fråga.</pre><pre>Min andra fråga handlar om det som var hemligt\r\nkring EES-avtalet. En del material, mellanstatliga\r\nhandlingar, var alltså hemligstämplat. Det tillhör\r\nuppenbarligen rutinerna i UD. Kommer den\r\nnuvarande regeringen att frångå dessa rutiner?\r\nEller kommer förhandlingarna att drivas på samma\r\nsätt? Det vore intressant att veta, eftersom det har\r\nen viss principiell betydelse, inte bara för\r\nmiljöpolitikens område utan för hela\r\nförhandlingsarbetet. Har regeringen för avsikt att\r\ntillämpa någon annan princip?</pre><pre>Anf. 184  LENNART DALÉUS (c) replik:</pre><pre>Fru talman! Jag noterar att Göran Persson inte vill\r\ntala om sådana frågor som så länge försummats av\r\nsocialdemokraterna. Som exempel nämnde jag\r\nbiotekniken och dess miljökopplingar. Jag\r\nredogjorde också för Göran Persson att Sverige\r\nkanske är litet för tidigt ute för att kunna begära en\r\ndiskussion kring hur Sverige skall anpassas till en\r\nkonvention som inte är färdigförhadlad. Jag trodde\r\nändå att Göran Persson med sin rutin av -- som han\r\nlitet raljerande sade -- att tjäna en regering var\r\nmedveten om att det är svårt att begära.</pre><pre>Nu hette det att uskottet gav Görel Thurdin en\r\nklapp på axeln när det gällde Haga--Brunnsviken-\r\närendet. Det skiljer sig från vad Göran Persson\r\nsade i sitt första inlägg, nämligen att det enda som\r\nregeringen hade lämnat till riksdagen rörde frågan\r\nom burhöns. Detta återspeglar beskrivning av\r\nverkligheten som Göran Persson ägnar sig åt i\r\nmiljödebatten.</pre><pre>Detsamma gäller diskussionen kring\r\nenergifrågorna. Göran Persson sade att\r\nmoderaterna var vår huvudmotståndare vid\r\nfolkomröstningen. Det kanske man kan säga, men\r\npoängen med moderaternas agerande var att de\r\nändå höll sig till en tydlig och klar linje. Man visste\r\nvar man hade dem. Det var enkelt att ge och ta, att\r\nmötas i en debatt. Alla vi som deltog under\r\nfolkomröstningen vet ju att så förhöll det sig inte\r\nmed socialdemokraterna. Det är just detta som har\r\nlett till den låsta situationen, där mer än tio år har\r\ngått förlorade, år som skulle kunna ha ägnats åt ett\r\nmycket aktivt arbete på att börja avveckla\r\nkärnkraften.</pre><pre>Jag hoppas att detta kan repareras. Tiden har nu\r\nhunnit i kapp socialdemokraternas attityd på det\r\nhär området. Händelseförloppet i omvärlden visar\r\nockså att kärnkraften är en död energikälla. Som\r\nsagt, jag hoppas att avvecklingen kommer att gå\r\nvägen, men inte är det på grund av\r\nsocialdemokraternas insatser utan trots dem.</pre><pre>Fru talman! Även om Göran Persson är snäll mot\r\nmig och mitt regeringsengagemang, vet ju Göran\r\nPersson att jag inte kan stå och utfästa någonting på\r\nregeringens vägnar när det gäller EG-arbetet. Men\r\njag kan lova att vi med den nuvarnde regeringen\r\nhar att se fram emot en väsentligt öppnare EG-\r\ndebatt i Sverige, även beträffande miljöfrågorna,\r\nän vad vi någonsin kunde uppleva under den\r\nsocialdemokratiska tiden.</pre><pre>Anf. 185  GÖRAN PERSSON (s) replik:</pre><pre>Fru talman! Jag pressade Lennart Daléus med\r\nkonkreta frågor. Då gick han runt. Jag får väl\r\nupprepa dem igen.</pre><pre>Tänker ni tillämpa en annan pricip när det gäller\r\nhanteringen av handlingar inför viktiga\r\ninternationella avtal än den som den förra\r\nregeringen tillämpade? Det är en princip som inte\r\nbara gäller miljöområdet, utan också andra\r\nsakområden. Det var nämligen på denna\r\nhemligstämpel som Lennart Daléus byggde sin\r\nkritik och sin ganska fräna vidräkning med viljan till\r\nöppenhet. Om Lennart Daléus har en utgångspunkt\r\ni debatten -- vilket han rimligen har, eftersom han\r\när regeringens tjänsteman -- borde han ha en annan\r\nprincipiell uppläggning att bjuda på. Annars faller\r\nju hela argumentationen platt till marken. Var står\r\nni i den frågan?</pre><pre>Jag frågade också om ni tänker vara väsentligt\r\nmycket öppnare även i riksdagen? Jag skall inte\r\npressa Lennart Daléus mer på den punkten. Jag\r\nkonstaterar bara att det är viktigt att vi får diskutera\r\nt.ex. miljöfrågorna i Sveriges riksdag innan man\r\nlåser fast förhandlingsmandaten, eftersom de\r\nkommer att vara avgörande i den EG-debatt som så\r\nsmåningom kommer att föras i de breda folklagren\r\ni vårt land.</pre><pre>Jag vill återkomma till detta med Haga--\r\nBrunnsviken och statsrådet Thurdin. Hon har\r\nlämnat kammaren, så hon kan ju inte fullfölja\r\ndebatten. Det är rätt att hon tog ett initiativ i\r\nregeringskansliet som gjorde att det\r\nutskottsbetänkande som skulle justeras kom\r\nsamtidigt med vårt ställningstagande. Det var okej.\r\nMen jag påstod någonting som fortfarande är\r\nriktigt. Jag avsåg då skrivelsen om hur hönsens\r\nsituation i samband med äggproduktionen, vilket\r\nvar det som Görel Thurdin, Olof Johansson och\r\nKarl Erik Olsson lyckades prestera under hösten. I\r\nden meningen var min beskrivning riktig. Att\r\nLennart Daléus nu krampaktigt försöker lyfta fram\r\nregeringsbeslutet om Haga--Brunnsviken som\r\nnågonting fantastiskt och stort -- ett rutinärende\r\nmen visserligen principiellt viktigt -- visar väl att\r\nmin kritik av regeringens handfallenhet och\r\nhandlingsförlamning faktiskt var riktig.</pre><pre>Lennart Daléus har en replik kvar. Det vore\r\nintressant att få höra hans synpunkter på den\r\ndiskussion som jag tog upp med Ivar Virgin om\r\nmarkägarens ansvar för naturvården. Starka\r\nintresseorganisationer som står Lennart Daléus\r\nnära har signalerat att markägarna skall ha betalt\r\nför att inte fördärva flora och fauna. Var har\r\nLennart Daléus och centern för inställning i den\r\nfrågan?</pre><pre>I övrigt tror jag att moderaterna är oerhört nöjda\r\nmed Lennart Daléus anslutning i t.ex. energifrågan.\r\nDet är uppenbart att han har fått nya herrar att\r\ntjäna.</pre><pre>Anf. 186  LENNART DALÉUS (c) replik:</pre><pre>Fru talman! Jag tycker att det är litet besvärligt med\r\nden seghet och svårighet med vilken till sist Göran\r\nPersson lyckas klämma ur sig ett erkännande av att\r\ndet på initiativ av regeringen har hänt andra saker i\r\nriksdagen vid sidan av behandlingen av frågan om\r\nburfåglar som han byggde sitt resonemang på.</pre><pre>Om hönsen skall springa lösa eller inte är\r\nnaturligtvis en liten fråga. Det kommer självfallet\r\nfler förslag, både när det gäller det internationella\r\narbetet och när det gäller förhållandena här hemma\r\ni Sverige. Jag tror inte att Göran Persson behöver\r\nvara orolig på den punkten.</pre><pre>Beträffande hemligstämplingarna är det klart att\r\nden nuvarande regeringen kommer att tillämpa\r\ngängse regler för vilket material som skall vara\r\nhemlistämplat med hänsyn till rikets säkerhet och\r\nav andra skäl. Det hemlighetsmakeri som den\r\ntidigare regeringen ägnade sig åt under EES-\r\ndebatten kommer inte ens i närheten när det gäller\r\nden nuvarande regeringens arbete.</pre><pre>Jag kan på stående fot inbjuda Göran Persson till\r\nRosenbad fredagen den 21 februari, då\r\nmiljövårdsberedningen som numera för en öppen\r\noch aktiv tillvaro -- till skillnad från den tid när\r\nsocialdemokraterna styrde -- arrangerar en stor,\r\nöppen utfrågning om miljöaspekterna i fråga om\r\nEG med deltagande av ansvariga företrädare för\r\nEG och många andra internationella\r\norganisationer. Detta hade inte ägt rum under den\r\nsocialdemokratiska tiden.</pre><pre>Göran Persson ville att jag skulle kommentera en\r\nsak som Ivar Virgin tidigare tog upp. Det är\r\nnaturligtvis ett sätt att smita undan de ämnen som\r\nhan själv har tagit upp och som jag gärna skulle vilja\r\nha en kommentar från honom om, men det går inte\r\npå grund av debattiden.</pre><pre>Den fråga som näst efter kärnkraften kanske\r\nkommer att uppfattas som det här århundradets\r\nstora fråga, en fråga som sorgfälligt legat utanför\r\nden tidigare regeringens agerande, är biotekniken.\r\nFrågan om biotekniken kommer nu att tydligt och\r\nkraftfullt föras till en hantering -- lagmässigt,\r\ninternationellt och här i Sverige -- till följd av den\r\nnuvarande regeringens agerande.</pre><pre>Jag tror inte, fru talman, att det finns någon risk för\r\natt Görel Thurdin eller andra centerpartister i\r\nregeringen åker vare sig till bygdegårdar eller till\r\nnågot annat ställe, för uppslutningen kring\r\nregeringens miljöpolitik kommer att vara stor.\r\nDäremot tror jag att det kommer att råda fortsatt\r\ntystnad när Göran Persson kliver in i Folkets hus.</pre><pre>Talmannen anmälde att Göran Persson anhållit att\r\ntill protokollet få antecknat att han inte ägde rätt till\r\nytterligare replik.</pre><pre>Anf. 187  LENNART FREMLING (fp)\r\nreplik:</pre><pre>Fru talman! Lennart Daléus kritiserade folkpartiets\r\ntankar om överlåtbara utsläppsrätter, s.k. bubblor,\r\noch sade att det finns risker om de hanteras alltför\r\nlättvindigt. Ja visst, jag erkänner gärna att det finns\r\nrisker om man hanterar frågan för lättvindigt. Men\r\njag menar bestämt att det kan vara ett offensivt sätt\r\natt använda marknadsekonomin i miljöns tjänst.</pre><pre>Jag anförde också att det bör börja tillämpas i liten\r\nskala så att man kan prova ut i vilka situationer som\r\ndet är ett lämpligt sätt att skärpa miljökraven. När\r\nnu moderater och socialdemokrater också har den\r\ninställningen, hoppas jag att centern kan ansluta sig\r\ntill att den här principen provas om det utformas på\r\nett offensivt sätt i miljöhänseende.</pre><pre>Anf. 188  LENNART DALÉUS (c) replik:</pre><pre>Fru talman! Det är klart att man kan titta på detta\r\nmed bubblor, men det ligger en inbyggd defensiv\r\nhållning i dem. Särskilt när det gäller\r\nluftföroreningar bär de med sig det problemet att\r\nman kan upprätta vilka regler och normer man vill\r\ninom en tänkt bubbla, men det känner varken\r\nnordanvinden eller västanvinden till, utan de för in\r\nföroreningar i bubblan vare sig vi har bestämt oss\r\nför överlåtelserättigheter eller inte. Jag tror att\r\nmånga, även i USA, där man har prövat det här\r\nsystemet, har funnit att detta förhållande är\r\nnegativt när man diskuterar bubblor.</pre><pre>Det är dessutom så att det lätt blir en statisk\r\nsituation om man börjar köpa, sälja och överlåta\r\nrättigheter till utsläpp inom en bubbla på andra.\r\nDet pressar inte tydligt och kraftigt ner de utsläpp\r\nsom sker inom bubblan. Jag tror att det måste till\r\nandra regler.Jag tror att man måste ha en press när\r\ndet gäller användandet av bästa tillgängliga teknik.\r\nMan måste pressa med punktmässiga miljöavgifter\r\nav olika slag. Men jag ger gärna Lennart Fremling\r\noch andra debattörer i den här frågan rätt i att man\r\nkan titta på det. Vi har ju gemensamt i olika\r\ndokument som vi varit med på, sagt att man kan\r\ntitta på det. Men min poäng var att jag inte tror att\r\nvi skall ställa några stora förhoppningar till\r\nresultatet av ett sådant tittande. Vi har bra\r\ninstrument som vi kan utveckla i Sverige, inte\r\nbubblor. Jag tror att det skall vara grunden för vårt\r\narbete.</pre><pre>Anf. 189  LENNART FREMLING (fp)\r\nreplik:</pre><pre>Fru talman! Jag vill bara framhålla att det förvisso\r\ngår att konstruera den här bubblan så att\r\nutsläppsmängden inom bubblan minskar successivt\r\nmed tiden.</pre><pre>Anf. 190  LENNART DALÉUS (c) replik:</pre><pre>Fru talman! Det har visat sig vara ett alldeles för\r\nlångsamt sätt att gå framåt. Man kör liksom runt\r\nutsläppsrättigheterna i en karusell. Bubblorna\r\nunderlättar inte heller att få stopp på den flyttning\r\nav verksamheter som ju hittills har varit så\r\ndestruktiv när det gäller att komma till rätta inte\r\nminst med luftföroreningarna.</pre><pre>Fru talman! Jag tror att miljöavgifter riktade mot\r\nde utsläppskällor som vi direkt uppfattar som de\r\nsvåraste och en lagstiftning som använder andra\r\ninstrument än ekonomiska styrmedel måste vara\r\ngrunden i vårt arbete för att uppfylla såväl våra\r\nnationella mål som målen i överenskommelser som\r\nSverige nu kommer att vara med att driva fram, inte\r\nminst vid konferensen i Rio de Janeiro. Men jag ger\r\ngärna Lennart Fremling rätt i att det är en fråga\r\nman kan titta på, men mina förhoppningar om\r\nresultatet är inte stora.</pre><pre>Anf. 191  KENNETH LANTZ (kds):</pre><pre>Fru talman! Jag är långt ifrån den förste som i\r\ndenna kammare tar upp den ökade\r\ninternationaliseringen. Därför ägnar jag inte\r\nsärskilt mycket tid till att beskriva det som händer\r\ninom EG, i våra baltiska grannländer i Östeuropa\r\neller de signaler som kommer från många länder i\r\ntredje världen.</pre><pre>Vi kan bara konstatera att förändringarna går\r\nmycket snabbt och i många avseenden blir mycket\r\ngenomgripande. Sverige är ett litet land som på\r\nområde efter område påverkas av denna\r\ninternationalisering. Många ledamöter har använt\r\ninternationaliseringen som ett argument eller en\r\nförevändning för att riksdagen skall fatta beslut i\r\nolika avseenden. Jag skall dock avstå från\r\nytterligare förslag till detaljbeslut.</pre><pre>Jag vill i stället introducera ett kanske nytt\r\nförhållningssätt. Jag skall i detta sammanhang ge\r\ntvå exempel vars gemensamma nämnare är\r\nflexibilitet.</pre><pre>Vi står inför två utomordentligt viktiga\r\ninfrastrukturbeslut som blir avgörande för vår\r\nförmåga att anpassa oss till en alltmer internationell\r\nvärld och för våra möjligheter att skapa goda\r\nkommunikationer med omvärlden.</pre><pre>Det gäller infrastruktur i fysisk bemärkelse. Hur\r\nskapar vi den bästa ordningen för våra transporter\r\ntill kontinenten? Det gäller infrastruktur för\r\nnormeringen. Hur ser vi till att vi skapar den bästa\r\nhelheten ur svenska och utländska lagar och regler?</pre><pre>Fru talman! Detta är två helt olika frågor, men\r\nenligt min uppfattning är de goda exempel på att vi\r\nbehöver ett flexibelt förhållningsätt till\r\ninternationaliseringen.</pre><pre>När det gäller infrastruktur för transporter till och\r\nfrån kontinenten, jag tänker då främst på\r\ntransporter över Skåne, är det väsentligt att vi inte\r\nser Öresundsbron som den enda lösningen -- om vi\r\nnu över huvud taget skall ha någon bro.</pre><pre>De snabba förändringarna i omvärlden gör att vi\r\ninte alls har hela sanningen om var tyngdpunkten\r\nför framtida handelscentra kommer att ligga.\r\nMiljö- och effektivitetssynpunkter kan också\r\ninnebära ett osäkerhetsmoment inför strukturen på\r\nframtida transporter. Flexibiliteten kan vara bästa\r\nsättet att möta framtiden.</pre><pre>Om vi får en Öresundsbro är det angeläget att de\r\nalternativa transportvägarna till kontinenten får\r\nfortsatt uppmärksamhet från statsmaktens sida.\r\nDet är inte alls säkert att vi kommer att vilja passera\r\nDanmark för att förflytta oss rakt söder över. Det\r\nfinns redan i dag vägar genom både Polen och\r\nTyskland, med skiftande kvalitet. Till detta kan\r\nläggas att man aviserat i pressen om\r\nmotorvägsbyggen som skall realiseras i\r\ngränstrakterna mellan Polen och Tyskland. Jag\r\nfrågar mig om vi kommer att ha handelspartners\r\nväster om Tyskland eller öster om detta land.\r\nDärför undrar jag om miljöministern är medveten\r\nom sin stora möjlighet att påverka miljön i och runt\r\nSkåne.</pre><pre>Färjetrafiken från Trelleborg till Tyskland kommer\r\natt öka i miljöbetydelse när de östra delstaternas\r\nekonomi stärks. Därför finns det skäl för att\r\nutveckla goda färjeförbindelser med Polen och\r\nTyskland från Skånes sydkust. Vid en förläggning\r\nav Riksbangård Syd till Nordvästskåne kommer\r\nHelsingborgslänken med sina färjor att spela en\r\nfortsatt viktig miljöroll.</pre><pre>Södra Sverige visar alltså på detta sätt en bred\r\nkontaktyta, kommunikationsmässigt sett, mot\r\nkontinenten. Vi måste erbjuda näringslivet\r\nflexibilitet inför en okänd och föränderlig framtid.</pre><pre>Miljöpolitiken kommer att ha en avgörande\r\nbetydelse i valet av transportsätt. Vi kan i dag inte\r\nbesluta om bara ett alternativ. Vi måste ha en\r\nflexibilitet som står öppen för utveckling inom\r\nfordonens miljöpåverkande faktorer.</pre><pre>Fru talman! Mitt andra exempel är normgivning.\r\nVår svenska tradition skiljer sig i många stycken\r\nfrån utlandets. Vi har en detaljerad normgivning på\r\nen rad områden. Den är baserad på lagstiftning och\r\növervakande myndigheter. Detta skiljer sig från\r\növriga Europa i många stycken.</pre><pre>Inom EG gäller som bekant den s.k. Cassis de\r\nDijon-principen. En vara som får säljas i ett\r\nmedlemsland måste tillåtas i de övriga länderna.\r\nSpecialregler som förbjuder en vara i ett land anses\r\nlikställda med kvantitativa handelshinder, något\r\nsom Romfördraget förbjuder.</pre><pre>Hur kan vi då upprätthålla våra höga svenska\r\nmiljökrav på en rad olika områden? En intressant\r\nväg är att i ökad utsträckning utveckla en\r\nutomrättslig normgivning, där olika branscher och\r\nproduktområden under statsmaktens överinseende\r\nidkar självreglering. Det fungerar redan i dag\r\nutmärkt för t.ex. advokater och revisorer.</pre><pre>Utomrättslig normgivning kan vara en metod att\r\nbetydligt mer effektivt komma till rätta med ett\r\nliknande problem. Det finns inom kemiindustrin\r\nett projekt som kallas Responsible Care, där\r\nföretagen ställer hårda krav på sina\r\nunderleverantörer, samarbetspartner och kunder.</pre><pre>Min taletid är nu ute. Jag hade tänkt ta upp\r\nytterligare några punkter, men jag får avstå från\r\ndet.</pre><pre>Anf. 192  BIRGITTA HAMBRAEUS (c):</pre><pre>Fru talman! Jag tycker att föregående talares\r\nförslag var så intressanta att jag gärna vill ge honom\r\nmöjlighet att i replik till mig fullfölja sitt anförande.</pre><pre>Själv har jag tänkt säga några ord om\r\nekohumanism; att bygga det rättvisa\r\nkretsloppssamhället.</pre><pre>Man brukar tala om en tids ''samhällsprojekt'',\r\nmotorn, det som genererar den stora aktiviteten.\r\nJärnvägarna och bilismens införande har nämnts\r\nsom exempel. Vår tids samhällsprojekt kan bli att\r\nlämna avfallssamhället och skapa\r\nkretsloppssamhället, den ekologiska\r\nstrukturomvandlingen.</pre><pre>I vårt nuvarande industrisamhälle används resurser\r\nlinjärt. Vi förbrukar och förgiftar naturens resurser\r\noch sprider ut dem i form av avfall. Ju mer vi\r\nproducerar på detta sätt, desto fattigare blir vi, hur\r\nän bruttonationalprodukten ökar.</pre><pre>I det kunskapssamhälle som vi nu får kommer\r\nindustrierna att vara inlemmade i naturens\r\nkretslopp. Resurser används cykliskt, återanvänds\r\neller återförs till naturen för att på nytt bygga upp\r\nlivet.</pre><pre>De ekonomiska mätmetoder, modeller och teorier\r\nsom fortfarande dominerar människors\r\nmedvetande runt om jordklotet, är direkt\r\nmissledande. Naturtillgångarna ses som fria\r\nnyttigheter, som får värde bara när de förbrukas.\r\nHär finns ingen hjälp att få när det gäller att ställa\r\nom industrisamhället från den linjära\r\nresurshanteringen till en cyklisk. Man har inga\r\nmodeller för att klargöra den fundamentala\r\nskillnaden mellan att bruka och att förbruka. Ju\r\nmer resurser som omsätts för pengar, desto högre\r\nblir tillväxten och desto högre anses välståndet\r\nvara, även när det leder till utarmning och ökade\r\nkostnader för att städa upp efter de felaktiga\r\nanvändnings- och produktionsmetoderna.</pre><pre>Det är därför av stor betydelse att årets finansplan\r\nför första gången innehåller ett avsnitt om\r\nmiljöpolitiken. Misshushållning med naturen ger\r\ningen god ekonomi, även om tillväxten ökar.</pre><pre>Men nolltillväxt eller minskad tillväxt i ekonomin\r\nlöser inga problem. BNP mäter helt enkelt all\r\naktivitet som sker för pengar.  &gt; bOmställningen till\r\nkretsloppssamhället, den ekologiska\r\nstrukturomvandlingen, ger många beställningar\r\noch jobb. Det innebär också att tillväxten ökar,\r\nsamtidigt som naturen, grunden för all ekonomi,\r\nblomstrar.</pre><pre>En del teknik vilar helt självklart på felaktiga\r\nprinciper och kommer att försvinna i\r\nkretsloppssamhället. Kärnkraften, t.ex., är en\r\ngammalmodig teknik, som bara hör hemma i\r\navfallssamhället. Nu satsas miljarder på att hålla liv\r\ni gamla rostiga och försprödade kärnkraftverk. Det\r\när skandal och stor misshushållning. Ju fortare\r\nkärnkraften avskaffas, desto större resurser kan\r\nfrigöras till modern, framtidsduglig teknik.</pre><pre>Om humanismen -- det andra ledet i begreppet\r\nekohumanismen -- skulle jag vilja säga: Vi skall\r\nvara mera generösa och mindre giriga. Det går inte\r\natt bygga det goda kretsloppssamhället i den rika\r\nvärlden, medan världens fattiga majoritet hålls\r\nnere genom en orättfärdig ekonomisk\r\nvärldsordning. Jorden är en levande enhet.</pre><pre>Överallt på jorden förtrycks kvinnorna. De arbetar\r\nmer än männen för familjens uppehälle, men deras\r\narbete räknas inte ens i den styrande statistiken,\r\noch de får inte vara med och bestämma på egna\r\nvillkor. När kvinnans ställning stärks föder hon inte\r\nför många barn. Det är lösningen på problemet\r\nmed befolkningsexplosionen.</pre><pre>Vårt välstånd får aldrig bygga på att andra far illa.\r\nVi skall göra rätt för oss, inte utnyttja andras\r\nfattigdom för att sko oss.</pre><pre>Det skall vara rättvis fördelning i vårt eget land,\r\nmen också ute i världen. Som rikt land har vi en\r\nuppgift att arbeta för en rättfärdig världsordning,\r\ndär ingen förtrycker någon och där utbytet mellan\r\nmänniskor sker till ömsesidig glädje.</pre><pre>Rättsfrågor, m.m.</pre><pre>Anf. 193  ULLA-BRITT ÅBARK (s):</pre><pre>Fru talman! Vi socialdemokrater strävar efter ett\r\nmera rättvist och jämlikt samhälle. Ett\r\ngenomförande av en sådan politik är\r\ngrundförutsättningen för att minska riskerna för\r\nsocial utslagning och brottslighet på samhällslivets\r\nalla områden.</pre><pre>En stor del av brottsligheten betingas av\r\nekonomiska och sociala faktorer. Orättvisor,\r\nfrämlingskap, rasism och otrygghet måste därför\r\nbekämpas.</pre><pre>För att nå framgång i det brottsbekämpande\r\narbetet är det viktigt att slå vakt om det generella\r\nvälfärdssamhället. All erfarenhet visar att stora\r\nsociala klyftor, hög arbetslöshet och förslummade\r\nbostadsområden föder våld och annan kriminalitet.</pre><pre>Det är vår uppfattning att familje- och skolpolitik,\r\narbetmarknads- och socialpolitik, rättsväsendets\r\nutformning och funktion i stort liksom den\r\nekonomiska strukturen och människosynen i\r\nsamhället har väl så stor betydelse för\r\nbrottsutvecklingen som straffsystemet. Över huvud\r\ntaget gäller att insatserna för ett solidariskt\r\nsamhälle, med större rättvisa i fråga om inkomster,\r\nbostäder, utbildning, arbetsmiljö och kultur, också\r\när ägnade att förebygga de risker för social\r\nmissanpassning som i sin tur ofta utgör grogrunden\r\nför kriminalitet.</pre><pre>I detta perspektiv är det helt klart att den\r\nomläggning av samhällspolitiken som regeringen\r\ninlett allvarligt äventyrar möjligheterna till ett\r\neffektivt brottsförebyggande arbete. Ökande\r\nklyftor, kraftigt stegrad arbetslöshet och tilltagande\r\nutslagning skapar en grogrund för tilltagande\r\nbrottslighet.</pre><pre>Barn och ungdom måste stå i centrum för det\r\nbrottsförebyggande arbetet. I första hand är det\r\nsjälvfallet föräldrarnas ansvar att fostra barn till\r\nsolidaritet och lära dem acceptera de regler som\r\nkrävs för den mänskliga samlevnaden. Därför\r\nmåste familjepolitiken utformas på ett sätt som\r\nunderlättar för föräldrarna att ta detta ansvar.\r\nBarnomsorgen och skolan har här viktiga uppgifter.\r\nStödet till de ungdomar som tidigt riskerar att\r\nhamna utanför samhällsgemenskapen måste\r\nförstärkas. Arbete med att stödja lokalt\r\nbrottsförebyggande verksamhet måste nå ut på\r\nbredden regionalt och lokalt och ges en större\r\nbetydelse än för närvarande i polisens och andra\r\nsamhällsorgans arbete.</pre><pre>Det är socialdemokraternas uppfattning att\r\nfängelsestraff bör undvikas så långt som möjligt.\r\nFängelse är en mycket ingripande påföljd för den\r\nenskilde och en mycket dyr sådan för samhället.\r\nGenomsnittskostnaden per dag för en fängelseplats\r\när nu 1 350 kr. En ökad användning av frihetsstraff\r\när generellt sett inget effektivt medel när det gäller\r\natt bekämpa kriminaliteten. Det visar en\r\nomfattande kriminologisk forskning. Antalet\r\nfängelsestraff, som under senare år legat på en\r\nrekordhög nivå, måste reduceras.</pre><pre>Fängelsestraffets syfte är att avskräcka människor\r\nfrån att begå brott. Den avskräckande effekten\r\nanges framför allt ligga i hotet att bli berövad\r\nfriheten. Men detta hot har en begränsad effekt på\r\nsocialt utslagna människor. Vid verkställigheten av\r\nstraffpåföljden skall kriminalvården även\r\nfortsättningsvis bygga på grundsynen om\r\nhumanitet. Att ge de dömda möjligheter att efter\r\nfrigivningen leva ett normalt liv i samhället är, vid\r\nsidan av att verkställa straffen på bästa möjliga sätt,\r\nkriminalvårdens viktigaste uppgift.</pre><pre>Fru talman! Vi kan konstatera att regeringen\r\nmedvetet prioriterat ned kampen mot den\r\nekonomiska kriminaliteten. Detta framgår direkt\r\nav budgetpropositionen. Mot bakgrund av\r\njustitieutskottets uttalanden våren 1991 och de\r\nmycket stora värden som står på spel är detta\r\nanmärkningsvärt. Vi anser att riksdagen bör uttala\r\natt ekobrottsligheten skall ges samma höga\r\nprioritet som bekämpandet av narkotika- och\r\nvåldsbrottslighet.</pre><pre>Den ekonomiska brottsligheten drabbar oss alla;\r\nden enskilde medborgaren och den skötsamme\r\nföretagaren. Utgår man från en samhällsförlust på\r\n30 miljarder kronor varje år till följd av\r\nekonomiska brott -- vilket är lågt räknat -- handlar\r\ndet om att varje enskild skattebetalare blir\r\n''bestulen'' på 5 000 kr. Som exempel kan nämnas\r\natt enbart de skalbolag som för närvarande\r\nförekommer hos kronofogdemyndigheterna är\r\nrestförda för skatter och avgifter m.m. med\r\nsammanlagt drygt 6 miljarder kronor.</pre><pre>Det allvarligaste är kanske ändå att\r\nekobrottslighetens utbredning ytterst hotar\r\nsamhällssolidariteten och den välfärd som byggts\r\nupp med denna som grund. Det är därför enligt vår\r\nmening en mycket väsentlig förutsättning för ett\r\nfortsatt solidariskt samhällsbyggande att vi effektivt\r\nkan motverka och beivra denna typ av brottslighet.</pre><pre>Fru talman! Jag vill ställa två frågor till\r\nregeringspartierna. Varför har man tagit bort\r\nprioriteringen av den ekonomiska brottsligheten?\r\nVad är det som har förändrat synen på den typen av\r\nbrottslighet?</pre><pre>Anf. 194  LARS ANDERSSON (nyd):</pre><pre>Fru talman! Lever vi i ett rättssamhälle? Frågan\r\nställs ibland av journalister till politiker,\r\njustitiekanslern, justitieombudsmannen m.fl. Den\r\nbesvaras alltid med ett bestämt ja. Ibland påstås det\r\nrentav att Sverige är den mest utpräglade\r\nrättsstaten i världen.</pre><pre>Någon definition är det dock aldrig tal om i dessa\r\nsammanhang. Det förefaller som om ordet\r\nrättssamhälle -- eller rättsstat -- uppfattas som\r\nnågot gott i största allmänhet.</pre><pre>Ibland förefaller det som om särskilt jurister tror att\r\nbegreppet rättsstat betyder att det finns lagar och\r\nförordningar och att domstolar och myndigheter\r\nför det mesta håller sig inom dessa ramar. Men i så\r\nfall skulle alla stater vara rättsstater. I alla stater\r\nfinns rättsregler som medborgarna har att rätta sig\r\nefter. Varje statsledning måste vidare, av praktiska\r\nskäl, delegera makt och kan inte göra det utan att\r\nutfärda regler för utövningen av den delegerade\r\nmakten. För de underlydande myndigheterna är\r\ndet i allmänhet bekvämast att hålla sig till dessa\r\nregler.</pre><pre>Visst är det sant att ordet rättsstat ofta används som\r\nett slagord, men det har faktiskt ett bestämbart\r\ninnehåll. Det bygger på en urgammal idé att makten\r\nmåste iaktta vissa spelregler för att dess krav på\r\nlydnad från undersåtarnas sida moraliskt skall\r\nkunna försvaras. Denna vackra tanke kom i vårt\r\nland till uttryck redan i den gamla svenska\r\nlandslagens konungaed. Syftet var alltså att skydda\r\nden enskilde mot övergrepp från den styrande\r\nmaktens sida. I ett uttalande av\r\nkonstitutionsutskottet 1948 definieras rättsstaten\r\nenligt följande.</pre><pre>- Grundläggande för förhållandet mellan staten och\r\nmedborgarna är att dessa är fria och har rättigheter.</pre><pre>- De statliga organen kan ingripa i medborgarens\r\nfrihet bara med stöd av allmängiltiga regler.</pre><pre>- Dessa skall tillämpas lika på alla.</pre><pre>- Syftet med dessa krav är att sätta en spärr för\r\ngodtycke och väld.</pre><pre>- Väsentliga ingrepp kan bara riksdagen besluta\r\nom.</pre><pre>- Sådant beslut skall kunna påverkas av en fri och\r\nöppen diskussion.</pre><pre>- En minimistandard av frihet får inte ens riksdagen\r\nförgripa sig på.</pre><pre>- Respekteras inte dessa grundsatser, hotas\r\nstatslivet av förödelse.</pre><pre>När jag påstår att Sverige i dag inte är en rättsstat,\r\när det alltså dessa grundtankar som jag utgår från.\r\nJag menar att vårt system inte längre utgår från att\r\nmedborgaren är fri och har rättigheter och att\r\nrättssystemet ej heller inrymmer effektiva spärrar\r\nmot godtycke och väld i offentlig maktutövning.\r\nDet system av regler och principer som tidigare\r\ngjorde Sverige till en rättsstat finns inte kvar.</pre><pre>Min definition är således att rättsstaten utgår från\r\natt medborgaren är fri och har rättigheter gentemot\r\nstaten och att rättsstaten har ett system av regler\r\noch principer som tryggar medborgerliga fri-och\r\nrättigheter och sätter en spärr för godtycke och väld\r\ni offentlig maktutövning.</pre><pre>Rättsstaten löser självfallet inte alla problem i ett\r\nsamhälle. Begreppet gäller endast relationen\r\nmellan statsmakten och medborgaren. Staten\r\nålägger sig och iakttar en lagbestämd måttfullhet i\r\nanvändningen av sin makt över medborgarna.\r\nRättsstaten kan alltså inte lösa de problem som\r\nsammanhänger med t.ex. sociala skillnader\r\nmedborgarna emellan och inte heller problem som\r\navser fred på jorden och en sund fysisk miljö. För\r\nett samhälle där människor kan trivas, utvecklas\r\noch blomstra behövs välfärdsstaten. För samma\r\nsyfte behöver vi också internationell fred och\r\nsäkerhet och en fysisk miljö som inte gör oss sjuka.</pre><pre>Fru talman! Men människan har också ett behov av\r\nfrihet och värdighet. Därför behöver vi rättsstaten.</pre><pre>Är det inte detta en meningsfull frihetsdebatt borde\r\nhandla om? Motsatsen till frihet är ju träldom.\r\nInnebörden av träldom är just att sakna lagens\r\nskydd.</pre><pre>Därför uppmanar jag justitieministern att med all\r\nkraft göra allt för att rättsstaten åter skall upprättas.</pre><pre>Anf. 195  JERRY MARTINGER (m):</pre><pre>Fru talman! I en artikel i en av de stora\r\nmorgontidningarna angav jag nyligen det aktuella\r\nantalet narkotikamissbrukare i Sverige till närmare\r\n30 000. Denna siffra gav upphov till en livlig debatt.\r\nFrån socialdemokratiskt håll ansåg man att jag\r\nstarkt överdrivit missbrukets omfattning. Jag vill\r\nhär närmare redogöra för de faktorer som legat till\r\ngrund för min bedömning.</pre><pre>Under år 1979 genomförde utredningen om\r\nnarkotikamissbrukets omfattning, UNO, den\r\nhittills enda rikstäckande kartläggningen av det\r\ntunga narkotikamissbrukets omfattning i Sverige.\r\nKartläggningen, som var en s.k. case-finding-\r\nundersökning, gick till så att myndigheter som\r\nbedömdes ha kunskap om narkotikamissbruk\r\nrapporterade de ''fall'' som de kände till.</pre><pre>För hela landet bedömde UNO att det tunga\r\nnarkotikamissbruket omfattade totalt 10 000--\r\n14 000 personer. De tre storstadsområdena svarade\r\nför ca 60 %. Antalet inrapporterade tunga\r\nmissbrukare per 100 000 invånare var i UNO-\r\nundersökningen 100.</pre><pre>Det bör emellertid påpekas att definitionen av\r\ntungt narkotikamissbruk i nämnda undersökning\r\nvar tämligen begränsad. Till denna typ av missbruk\r\nhänfördes dels allt injektionsmissbruk, oberoende\r\nav frekvens, dels också annat missbruk som\r\nuppgivits förekomma ''dagligen eller så gott som\r\ndagligen'', oberoende av intagningssätt och medel.\r\nDefinitionen innebar alltså att t.ex. haschmissbruk\r\nsom ej var dagligt eller så gott som dagligt, men som\r\nändå var regelbundet, inte ansågs som tungt\r\nmissbruk. En synnerligen förvånansvärd\r\nbegränsning med tanke på bl.a. de risker för\r\nbestående hjärnskador som haschmissbrukare\r\nlöper.</pre><pre>De kartläggningar som gjorts om\r\nnarkotikamissbrukets omfattning efter 1979 har i\r\nhuvudsak ägt rum under de senaste fem åren och\r\nhar omfattat ca 90 kommuner -- sammanlagt\r\nungefär hälften av Sveriges befolkning. Antalet\r\nmissbrukare har för dessa kommuner angivits till\r\ndrygt 15 500, vilket i genomsnitt innebär 286\r\nmissbrukare per 100 000 invånare.</pre><pre>Kartläggningen efter 1979 visar att missbruk av\r\nnarkotika inte längre är ett storstadsfenomen. Man\r\nkunde tidigare se narkotikamissbruket som just ett\r\nstorstadsfenomen och alkohol som landsortens\r\ndrog. I dag är situationen annorlunda, eftersom\r\nman numera ofta möter tyngre missbruk även på\r\nmindre orter.</pre><pre>Jag vill här nämna några siffror som påvisar en\r\ndrastisk förändring av bl.a. landsortens\r\nmissbruksbild.</pre><pre>Kalmar län hade i UNO-undersökningen 211\r\nmissbrukare, medan siffran i den senaste\r\nundersökningen stigit till 942. I Älvsborgs län, där\r\nendast 2 av 18 kommuner redovisats, har antalet\r\nökat från 143 till 371. I Norrbottens län, där 5 av\r\n14 kommuner redovisats, har ökat det från 349 till\r\n1 341. I Västerbotten, med 2 av 12 kommuner\r\nredovisade, har det ökat från 273 till 521. För\r\nStockholms län, där ungefär hälften av\r\nkommunerna kartlagts i den senaste\r\nundersökningen, redovisas totalt 3 085\r\nmissbrukare. Detta skall jämföras med 3 851 för\r\nhela länet i UNO-undersökningen.</pre><pre>De siffror som rapporterats i UNO-\r\nundersökningen och senare undersökningar måste\r\nbetraktas som minimisiffror, eftersom höga\r\nmörkertal alltid omger kartläggningar av detta slag.\r\nFlertalet av de handlingar som är förknippade med\r\nnarkotikamissbruk är ju illegala och ett uttryck för\r\nnormbrott, alltså handlingar som människor gärna\r\nvill dölja. Den allmänna synen på narkotika har\r\ndessutom skärpts under 1980-talet, varför man kan\r\nförmoda att mörkertalet t.o.m. är större i de\r\nsenaste undersökningarna än i UNO-\r\nundersökningen.</pre><pre>Felaktiga föreställningar om hur en missbrukare ser\r\nut kan också vara en faktor som kan ha haft stor\r\nbetydelse i sammanhanget. Missbrukarna är inte\r\nalltid nedgångna och smutsiga och ser inte alltid ut\r\nsom om de skulle kunna dö inom fem minuter på en\r\noffentlig toalett.</pre><pre>Undersökningar av case-finding-typ säger över\r\nhuvud taget ingenting om de socialt etablerade\r\nmissbrukarna, eller om ungdomar och andra som\r\n''bara'' prövar narkotika någon gång då och då och\r\ndär bruket ännu inte fått några sociala\r\nkonsekvenser. Genom nya mindre drastiska\r\nintagningssätt, som sniffning eller oralt intag, t.ex.\r\natt blanda narkotikan i sprit, vilket tenderar att bli\r\nallt vanligare, har också nya grupper rekryterats.\r\nDen som använder dessa mindre drastiska\r\nintagningssätt betraktas sannolikt varken av sig\r\nsjälv eller av sin omgivning såsom knarkare.</pre><pre>Helt nyligen har en undersökning gjorts på\r\nGotland -- det län som i UNO-undersökningen\r\nupvisade det minsta antalet narkotikamissbrukare.\r\nEndast 40 personer föll då inom ramen för tungt\r\nmissbruk. I den nya undersökningen, som gjorts av\r\nsocionom Inger Klintlöf, har 209 personer\r\nrapporterats som missbrukare av narkotika, vilket\r\ninnebär 365 per 100 000 invånare.</pre><pre>Fru talman! Mot bakgrund av vad jag här redogjort\r\nför ligger den av mig tidigare uttalade siffran för\r\nantalet narkotikamissbrukare i Sverige sannolikt i\r\nunderkant. Det rätta antalet torde med bred\r\nmarginal överstiga 30 000. Socialdemokraterna bär\r\nen stor del av skulden för att missbruket kommit att\r\nhamna på en så hög nivå. Den socialdemokratiska\r\npassiviteten i narkotikafrågan under de senaste\r\ndecennierna har varit förödande för svensk\r\nnarkotikabekämpning.</pre><pre>Anf. 196  ULLA-BRITT ÅBARK (s) replik:</pre><pre>Fru talman! I och för sig kan jag bemöta Jerry\r\nMartinger. Han redovisade mycket siffror. Det går\r\natt förvilla ett budskap med mycket siffror.</pre><pre>Jag tror ändå att socialdemokraterna och den\r\npolitik som vi har fört när de gäller en human\r\nkriminalpolitik och förmågan att försöka få\r\nnarkotikafria anstalter är bra. Den politiken borde\r\nvi fortsätta med.</pre><pre>Jag hörde inte att Jerry Martinger svarade på den\r\nfråga jag ställde. Varför har ekobrotten prioriterats\r\nbort? Håller Jerry Martinger med justitieministern\r\nom att enskilda inte skall drabbas av ekonomiska\r\nbrott?</pre><pre>Anf. 197  JERRY MARTINGER (m)\r\nreplik:</pre><pre>Fru talman! Jag kan räkna upp tio olika punkter där\r\nden socialdemokratiska regeringen har fört en\r\npassiv narkotikapolitik.</pre><pre>För det första har den socialdemokratiska\r\nregeringens ovilja att ställa sig bakom en effektiv\r\nkriminalisering med rätt för polisen att ta urinprov\r\noch blodprov på misstänkta missbrukare, givit en\r\nsignal till de etablerade och presumtiva\r\nmissbrukarna att regeringen och\r\nriksdagsmajoriteten inte betraktar\r\nnarkotikamissbruk som något särskilt klandervärt\r\nbeteende.</pre><pre>För det andra har regeringens nedrustning av\r\npolisens resurser lett till att många\r\nnarkotikabrottslingar fått löpa utan att polisen haft\r\nmöjlighet att ingripa. Narkotikabrott är s.k.\r\nupptäcktsbrott, vilket innebär att antalet anmälda\r\nnarkotikabrott i stor utsträckning är beroende av\r\nhur många poliser som är engagerade i jakten på\r\nnarkotikabrottslingarna.</pre><pre>För det tredje har socialdemokraterna motsatt sig\r\nnödvändiga förstärkningar av tullen.</pre><pre>För det fjärde har socialdemokraterna gång på gång\r\nmotsatt sig skärpningar av reglerna om\r\nåtalsunderlåtelse.</pre><pre>Detta har fått till följd att inte mindre än 13 % av\r\nalla misstänkta narkotikabrottslingar får\r\nåtalsunderlåtelse.</pre><pre>För det femte har praxis i narkotikamål tillåtits gå\r\nså långt att det nu är på det sättet att man kan\r\ninneha narkotika för tusentals kronor utan att anses\r\nha gjort sig skyldig till ringa narkotikabrott.</pre><pre>För det sjätte har socialdemokraterna motsatt sig\r\nförslag om skärpning av straffen för den som\r\nsmugglar narkotika med olika raffinerade metoder.</pre><pre>För det sjunde har socialdemokraterna motsatt sig\r\nförslag om straffskärpning för mellangraden av\r\nnarkotikabrott.</pre><pre>För det åttonde har man motsatt sig skärpning av\r\nstraffen för grova narkotikabrott.</pre><pre>För det nionde har man gång på gång gått emot\r\nkrav som syftar till att göra\r\nkriminalvårdsanstalterna fria från narkotika.\r\nResultatet av den politiken är väl känt. Personer\r\nsom inte tidigare har använt narkotika har i många\r\nfall blivit narkotikaberoende under anstaltstiden.\r\nMissbrukare köper under sin intagningstid\r\nnarkotika på kredit av medintagna, skaffar sig på\r\ndet sättet stora skulder och måste sedan omedelbart\r\nefter frigivningen börja begå brott för att betala av\r\nsina skulder. Detta har spätt på brottsligheten\r\nytterligare.</pre><pre>För det tionde har regeringen långhalat beslutet om\r\natt avskaffa halvtidsfrigivningen, vilket för övrigt\r\nhar varit särskilt ödesdigert för många missbrukare,\r\nsom släppts ut i samhället efter halva tiden och då\r\nkunnat fortsätta mot allt grövre brott och ökad\r\nkriminalitet.</pre><pre>Till slut frågan om den ekonomiska brottsligheten.\r\nJag önskar att jag hade mera tid. Jag kan bara säga\r\natt självfallet drabbar de ekonomiska brotten också\r\nenskilda människor. Det är väl fullständigt klart.</pre><pre>Anf. 198  ULLA-BRITT ÅBARK (s) replik:</pre><pre>Fru talman! Jerry Martinger gör som sin\r\npartiledare. Han skäller på socialdemokraterna\r\n95 % av tiden och talar inte om vad moderaterna\r\nsjälva tänker göra. Därför undrar jag nu: Kommer\r\nalla de problem som Jerry Martinger har talat om\r\natt lösas under den borgerliga regeringens tid?</pre><pre>Kommer det att bli färre narkotikamissbrukare?\r\nKommer man att straffbelägga\r\nnarkotikamissbruket? Kommer man att införa\r\nregler för urinprovstagning, osv. osv.? Alla de\r\nåtgärder som Jerry Martinger ställer i utsikt har vi\r\nsocialdemokrater kämpat emot, eftersom vi vill\r\nföra en human kriminalpolitik.</pre><pre>Det var också välgörande att höra att Jerry\r\nMartinger inte ställer upp på justitieministerns svar.\r\nDet tackar jag särskilt för. Men jag hoppas att Jerry\r\nMartinger kan svara på varför man har tagit bort\r\nprioriteringen av ekobrotten.</pre><pre>Anf. 199  JERRY MARTINGER (m)\r\nreplik:</pre><pre>Fru talman! Under den socialdemokratiska\r\nregeringsperioden prioriterade man ju precis\r\nallting. Regeringen sade att man skall prioritera\r\nungdomsbrott, narkotikabrott, våldsbrott och\r\nekonomiska brott och att detta inte fick medföra att\r\nbekämpningen av övrig brottslighet eftersattes.\r\nMen en sådan prioriteringsordning kan man inte\r\nha, utan den prioritering som gäller finns angiven i\r\nlagen genom straffsatserna. Man skall naturligtvis\r\nprioritera de brott som har en allvarlig straffsats.\r\nDen prioritering som ni har haft när ni har bestämt\r\när fullständigt meningslös. Så kan vi inte fortsätta\r\natt ha det.</pre><pre>Jag tror att det inte finns någon som kan tvivla på\r\nden borgerliga regeringens ambition att komma till\r\nrätta med narkotikamissbruket, efter att dels ha läst\r\nregeringsdeklarationen, dels ha lyssnat på vad\r\njustitieministern har sagt i de här frågorna om vad\r\nsom planeras.</pre><pre>Jag förstår inte hur Ulla-Britt Åbark kan tycka att\r\njustitieministern inte anser att ekonomiska brott\r\ndrabbar enskilda människor. I så fall har nog Ulla-\r\nBritt Åbark tolkat justitieministern fel. Om\r\njustitieministern har uttryckt sig på ett sådant sätt\r\natt Ulla-Britt Åbark har fått den uppfattningen, får\r\nUlla-Britt Åbark lyssna en gång till och åtminstone\r\nförsöka begripa att så kan det omöjligt vara.\r\nSjälvklart drabbar ekonomiska brott även enskilda\r\nmänniskor, exempelvis genom att någon skaffar sig\r\nkonkurrensfördelar på bekostnad av en annan\r\nperson inom samma verksamhetsområde.</pre><pre>Ta t.ex. två restauranger i Stockholm som\r\nkonkurrerar med varandra. Om den ena krögaren\r\nbetalar sina skatter och beter sig ärligt, medan den\r\nandra bluffar på olika sätt, är det klart att det som\r\nden bluffande gör går ut över den ärliga. Då har vi\r\nnaturligtvis det fallet att den ekonomiska\r\nbrottsligheten drabbar enskilda människor.\r\nSjälvklart kan inte justitieministern ha menat annat\r\nän att det är på det sättet. Så där är hon feltolkad\r\nav Ulla-Britt Åbark.</pre><pre>Talmannen anmälde att Ulla-Britt Åbark anhållit\r\natt till protokollet få antecknat att hon inte ägde\r\nrätt till ytterligare replik.</pre><pre>Anf. 200  INGBRITT IRHAMMAR (c):</pre><pre>Fru talman! Alla människors lika värde -- denna\r\ngrundläggande rättighet manifesterade riksdag,\r\nkungahus och regering i går. Vi förenades mot\r\nrasism, mot främlingsfientlighet och mot våld, våld\r\ni alla former.</pre><pre>Gårdagens manifestation gällde alla människors\r\nlika värde. Det gällde och måste gälla också\r\nkvinnors lika värde i samhället och i världen. En\r\nkamp mot våld måste också gälla våld mot kvinnor,\r\ni Sverige och i världen. Många händelser och\r\nreaktioner pekar emellertid i dag på att våld mot\r\nkvinnor inte ses lika allvarligt som våld mot män.</pre><pre>Nyligen publicerades en Amnestyrapport som\r\nbelyste hur kvinnor världen över utsätts för\r\nvåldtäkter, tortyr och olika sexuella övergrepp.\r\nRapporten gällde våld av militärer,\r\nsäkerhetsstyrkor, poliser och häktesvakter i tjänst.</pre><pre>Amnestyrapporten visade också hur regeringar\r\nvärlden över ignorerar dessa kvinnoövergrepp.\r\nÖvergreppen betraktas som mindre allvarliga\r\nförseelser eller isolerade händelser, enligt\r\nrapporten. De få förövare som straffas får knappast\r\nmer än en prickning, och de flesta vet att de\r\nkommer undan utan att ställas till svars. De\r\nkvinnliga brottsoffren fick inte nödvändig och\r\nrättmätig hjälp och stöd och upprättelse efteråt. De\r\nsignaler som ges är att övergrepp mot kvinnor inte\r\när särskilt allvarliga.</pre><pre>Nyligen informerades jag om vad som hände många\r\nav de kuwaitiska kvinnor som våldtogs av irakier\r\nunder Gulfkriget. Det gällde unga kvinnor, gamla\r\nkvinnor, också gravida kvinnor, många gånger\r\nskändade inför ögonen på makar, söner och\r\nföräldrar. De hemskheter och lidanden som de\r\nutsatts för borde ha inneburit att de efteråt fått\r\nfamiljernas, vännernas och samhällets fulla och\r\nodelade stöd. Så blev det inte utan många gånger\r\ntvärtom i stället. Först förvägrades de gravida\r\nkvinnorna abortera våldtäktsfostren. Sedan\r\nlämnades de ensamma med sin s.k. skam. Dessa\r\nmän, söner och fäder har därefter i åtskilliga fall\r\ntagit avstånd från och lämnat de skändade\r\nkvinnorna. Ogifta kvinnor har fullständigt mist sitt\r\nvärde på äktenskapsmarknaden.</pre><pre>Hur reagerar omvärlden på olika\r\nkvinnoövergrepp? Några enstaka nyhetsrader, liten\r\ntext, snabbt glömt och gömt. Föga nyhetsvärde\r\njämfört med de sympatireaktioner som Tyson,\r\ntungviktsboxaren, som nu är dömd för våldtäkt i\r\nUSA, får. Rubriker, TV-bilder, uppmärksamhet --\r\nett verkligt nyhetsvärde! Många tycker synd om\r\nhonom.</pre><pre>Så ser man på kvinnoövergrepp i utlandet. Hur ser\r\nsamhället på det i vårt eget land? Sverige anses ju\r\nvara ett civiliserat och demokratiskt land, där\r\nsamtliga partier poängterar alla människors lika\r\nvärde. Hur reagerar då vårt samhälle, när\r\nkvinnofriden hotas här, när fakta visar att en kvinna\r\nblir slagen var tjugonde minut, en kvinna blir\r\nvåldtagen var femtionde minut och en kvinna blir\r\nmisshandlad till döds i veckan i detta land?</pre><pre>Värnar vi kvinnofriden? Här är det väl inte så att\r\nden våldtagna kvinnan behöver skämmas eller själv\r\nanses skyldig till övergreppet?</pre><pre>Vissa domar på senare tid har upplevts upprörande.\r\nEtt exempel: En ung kvinna, kraftigt berusad\r\nvisserligen, lämnar en retaurang. Två män följer\r\nefter, lägger armarna om henne. Hon avvisar dem,\r\nkräver att få vara i fred, mår inte bra. Männen är\r\nihärdiga, plockar av henne kläderna, har båda\r\nsamlag med henne på en motorhuv. Flickan orkar i\r\nsitt berusade tillstånd inte göra motstånd. I\r\nrättegången efteråt anser inte rätten att det var\r\nvåldtäkt. Kvinnan hade ju inte skrikit!</pre><pre>En pappa har samlag med sin 15-åriga dotter. I\r\ntingsrätten döms pappan till fängelse och böter. I\r\nhovrätten sänks böterna, fängelsedomen ändras till\r\nvillkorlig dom. Skälen som anfördes: dottern hade\r\nuppträtt utmanande mot pappan; pappan var inte\r\nden ende som haft samlag med flickan. Enligt mitt\r\nsätt att se, måste ansvaret för sexuellt utnyttjande\r\nligga på vårdnadshavarna, inte på barnen och deras\r\nuppträdande. Ett barns beroendeställning till en\r\nvårdnadshavare måste väga oerhört tungt när ett\r\neventuellt medansvar diskuteras.</pre><pre>Vissa förbättringar har skett av kvinno- och\r\nbrottsofferskyddet. Flera centermotionskrav har\r\ngenomförts under senare år: skärpt\r\nbesöksförbudslag, lättare att få juridiskt biträde,\r\nförbättrat stöd till kvinno- och brottsofferjourer,\r\nfler poliser, tillgång till larm. Mer måste emellertid\r\ngöras.</pre><pre>Försöksverksamhet med livvakt åt särskilt hotade\r\nkvinnor skall nu komma till stånd. Inom centern\r\nanser vi att detta skydd måste kompletteras genom\r\natt männen som förföljer kvinnorna bevakas och\r\nkontrolleras.</pre><pre>Bättre medicinsk vård, socialt och psykologiskt\r\nstöd, terapiinsatser krävs. Behovet av en\r\nvåldtäktsklinik är stort och skulle utgöra ett viktigt\r\nkomplement till hälso- och sjukvården. Dessa\r\nförslag kan kanske finansieras genom att\r\nbrottslingar får betala en summa till en central\r\nbrottsofferfond, vilket jag anser bör utredas.</pre><pre>Skrämmande många barn utsätts för olika sexuella\r\növergrepp i vårt land. Enligt en nyligen publicerad\r\nundersökning rör det sig om vart tionde barn, flest\r\nflickor men också pojkar. Preskriptionstiden för\r\nolika sexuella övergrepp varierar, beroende på\r\nstraffvärdet för brotten. Eftersom det kan dröja\r\nmånga år innan barn, som utsatts för dessa former\r\nav brott, vågar anmäla vad de utsatts för, bör\r\npreskriptionstiderna ses över i syfte att förlänga\r\ndem.</pre><pre>Kvinnofrid måste få råda i Sverige och i världen!\r\nAlla människors lika värde måste hävdas, även\r\nkvinnors lika värde.</pre><pre>Anf. 201  KJELL ELDENSJÖ (kds):</pre><pre>Fru talman! Den tilltagande brottsligheten i vårt\r\nland inger verklig oro. Snatterier, större stölder,\r\nbilinbrott, skadegörelse etc. har blivit allt vanligare\r\ni samhället. Folk i allmänhet vet i dag att de flesta\r\nav dessa brott, som i många fall har\r\nnarkotikafinansiering som förtecken, aldrig klaras\r\nupp. Det kan vara värt att påpeka att dessa brott,\r\nsom ofta anses som små, är inkörsporten till den\r\nmycket grova brottsligheten.</pre><pre>Också den grova brottsligheten, inte minst\r\nvåldsbrotten, har accelererat under senare\r\ndecennier. Våldsbrotten har blivit råare. I många\r\nfall finns det säkert ett samband mellan våldsbrott\r\noch ekonomisk brottslighet. Ofta är\r\nnarkotikahandel med i bilden.</pre><pre>Under senare tid har brottsligheten i Sverige\r\nutökats med främlingsfientligt inspirerade\r\nvåldshandlingar och uttrycklig rasism. Alla sådana\r\nyttringar måste ses som ett nederlag för samhället\r\noch med kraft fördömas och bekämpas. Förbud för\r\nuttalat rasistiska organisationer bör i den nu\r\nuppkomna situationen allvarligt övervägas.</pre><pre>Brottsutvecklingen har naturligtvis många olika\r\norsaker. Jag vill peka på några, t.ex.: Den under\r\ngångna år skedda nedtoningen av stabila etiska\r\nvärderingar i Hem och skola. Instabila\r\nhemförhållanden för många barn och ungdomar.\r\nPåverkan från dåliga filmer och videos, inte minst\r\nvålds- och våldspornografiska videos.</pre><pre>En annan orsak är naturligtvis knarkandets\r\nutbredande och det ökande internationella\r\nnarkotiskt-ekonomiska trycket på Sverige. Under\r\nsenare år har också ockulta företeelser,\r\nsatansdyrkan och djävulska rollspel förstärkt\r\nunderlaget för våldsutbredandet.</pre><pre>Fru talman! Regeringens ambition är att få ned\r\nbrottsligheten. Ja, det är nu hög tid att åstadkomma\r\nett trendbrott i brottslighetsutvecklingen, innan\r\nden växer oss alla över huvudet, innan människors\r\nförtroende för myndigheternas förmåga att\r\nbemästra situationen upphör och människor inte\r\nlängre vågar sig ut efter mörkrets inbrott, drar sig\r\nför att besöka vissa platser eller tar saken i egna\r\nhänder.</pre><pre>Åtgärderna för att återvinna allmänhetens fulla\r\nförtroende och vända brottsutvecklingen har hittills\r\nhuvudsakligen handlat om ökade polisresurser,\r\nhårdare straff och längre avtjänandetider i\r\nfängelser. Naturligtvis är sådana åtgärder i\r\nnuvarande läge och i det korta perspektivet\r\nangelägna, för att snabbt åstadkomma en\r\nförändring. I det långa perspektivet och för att\r\nåstadkomma en varaktig förbättring behövs också\r\nhelt andra dimensioner i åtgärdsprogrammet,\r\nåtgärder av brottsförebyggande långsiktig karaktär.</pre><pre>En dimension är då att på nytt uppvärdera hemmet\r\noch familjen som basen för ungdomars uppväxt och\r\npräglande av solidaritet och förståelse. I de små\r\nfungerande gemenskaperna kan barn och\r\nungdomar i trygg tillit fostras till ansvarsfulla och\r\nhänsynstagande medborgare.</pre><pre>Stabila familjer och trygga hem ger barn och\r\nungdomar den harmoni, självkänsla och egenvärde\r\nsom de behöver för att ha störst chans att inte\r\nhamna i sammanhang där brottslighet lurar runt\r\nhörnet. Därför bör också samhället och staten i\r\nstörsta möjliga mån verka för att så många stabila\r\nfamiljer som möjligt skapas i vårt land. I detta syfte\r\nbör äktenskapet som samlevnadsform förordas och\r\nstärkas. I samma syfte bör det vara en självklarhet\r\natt föräldrar som vill ha hand om sina barns omsorg\r\ni det egna hemmet de första viktiga åren, ges\r\nekonomiska möjligheter till detta.</pre><pre>Regeringen förväntas lägga fram ett sådant\r\nreformförslag under mandatperioden.</pre><pre>Fru talman! En annan dimension i syfte att vända\r\ntrenden i brottslighetsutvecklingen är att i ökad\r\ngrad lyfta fram etik och moral i samhällsarbetet,\r\ndebatten och bland folk i allmänhet. Etiken måste\r\ngivetvis vara relaterad till någon värderingsgrund.\r\nVad är då naturligare än att vi i vårt land bygger på\r\nvårt västerländska kulturarv, den kristna\r\nvärderingsgrunden?</pre><pre>Att i hem, förskola och skola hos barn och\r\nungdomar på ett naturligt och engagerat sätt på nytt\r\ninplantera de kristna grundvärderingarnas etik- och\r\nmoralbegrepp är en god investering för\r\nrättssamhällets framtid. Undervisningen skall\r\ngivetvis förmedlas av kompetenta personer i\r\nskolans religionsundervisning och i andra lämpliga\r\nsammanhang. Det är min övertygelse att\r\nsamhällsklimatet skulle förbättras och\r\nbrottsligheten på sikt minska.</pre><pre>I den situation som vi nu befinner oss i är det också\r\nviktigt att unga brottslingar får de rätta signalerna.\r\nBrott också av icke myndiga ungdomar måste\r\nsnabbt beivras och leda till påföljder som visar de\r\nunga att brottets följder är obehagliga.</pre><pre>Det är ockå av vital betydelse för rättssamhällets\r\ntrovärdighet att om två eller flera personer varit\r\ninblandade i ett grovt brott, inte alla kan gå fria\r\ngenom att skylla på varandra.</pre><pre>Fru talman! Enligt min mening får ingen möda\r\nsparas när det gäller att stävja den negativa\r\nbrottsutvecklingen i Sverige, så att alla människor\r\nkan känna sig trygga och ha förtroende för\r\nsamhällets förmåga att värna rättssäkerheten i vårt\r\nland. Vi får då inte glömma bort det långsiktiga\r\nförebyggande arbetet.</pre><pre>Anf. 202  JOHN BOUVIN (nyd):</pre><pre>Fru talman! Ärade riksdagsledamöter! Sanning --\r\nvad betyder det ordet? Efter fyra månader här i\r\nhuset börjar jag verkligen bli orolig. Gårdagens\r\npartiledardebatt förstärkte min oro att det är illa\r\nställt i vårt land.</pre><pre>Vi var över hundra nya ledamöter som tågade in\r\nhär i huset i höstas för att, som jag trodde, börja\r\nröra om i grytorna. Men ack, vad jag bedrog mig.\r\nNi tycks fullständigt ha acklimatiserat er till\r\netablissemangets hantlangare. När skall ni vakna?\r\nSer ni inte hur sjukt vårt samhälle blivit? Vad\r\nhjälper det att vi har fått en ny regering, när vi inte\r\ntar tag i problemen. Så fort någon kritiserar vad ni\r\nställt till med, kastar ni er över dem med alla till\r\nbuds stående medel.</pre><pre>Vad har detta med rättssäkerhet att göra? Jo, när\r\nvårt rättssystem inte fungerar yttrar det sig i dessa\r\navarter av systemfel. Vi kan bara se på bankerna\r\noch försäkringsbolagen, och nu senast inte minst A-\r\npressen. Det måste vara ganska genant för\r\nsocialdemokraterna med Arbetet, med deras\r\nförträfflighet i allt vad de har gjort.</pre><pre>Jag vill gärna citera något som Bo Södersten sade\r\nom ATP den 29 okt 1991: ''Förr eller senare måste\r\nsystemet reformeras från grunden. Delreformer\r\noch partiella förändringar kan innebära\r\nförbättringar. Men enligt min mening nås ingen\r\nvaraktig förbättring utan systembyte. Med den\r\ninställningen blir det också naturligt att mena att ju\r\nförr det skiftet kommer desto bättre är det.''</pre><pre>Vad menade Bo Södersten med det? Jo, det går inte\r\natt nagga i kanterna litet här och litet där. Vi måste\r\nverkligen ta tag i detta och se var felet ligger.</pre><pre>Jag vill påstå att den största anledningen till att det\r\nser ut som det gör här i Sverige är rättssystemet.\r\nRättssystemet kännetecknas av nitiskt,\r\nformalistiskt fögderi och förmynderi mot de små,\r\nensamma och svaga i samhället. Det gränsar ibland\r\ntill rena rama trakasserierna. Det har dessutom\r\ngjort oärlighet och förljugenhet till dygd och\r\neliminerat personligt ansvar.</pre><pre>Vad skall vi då göra mot detta? Jo, vi skall börja\r\nmed oss själva. Lars Andersson och jag har väckt\r\nen motion där vi säger: Sätt människorna före\r\nmyndigheterna! Motionen är ganska kort.</pre><pre>Vi skriver i vår motion: Grundlagen föreskriver\r\nallas likhet inför lagen samt saklighet och\r\nopartiskhet vid hanteringen av undersåtarna.\r\nVarför sker ej så? Hur kan det komma sig att på\r\ngrund av prestige, personliga motsättningar och\r\nlojaliteter, myndighetspersoner bevisligen har fått\r\nhärja utan påföljder, i syfte att bryta ner sina\r\nmedmänniskor? Fallet Alvgard är bara ett av\r\ntusentals, som visar hur människor misshandlas av\r\nrättssystemet.</pre><pre>I motionens hemställan kräver vi att en\r\nmedborgarrättskommission skall tillsättas.</pre><pre>Vi räknar upp sex fall i motionen. Det kan bli en\r\naning pinsamt för en del ledamöter i kammaren, för\r\npersoner i justitiedepartementet och litet överallt.\r\nMan känner till dessa fall mycket väl.</pre><pre>Var nu inte fega i konstitutionsutskottet! Ta tag i\r\ndenna motion! Sopa den inte under mattan. När vi\r\nnu ser hur rättssystemet har fungerat, kan vi rätta\r\ntill det. Men vi får väl se.</pre><pre>Jag vill avsluta med att läsa upp ett brev som jag har\r\nfått i dag från en pensionär i Halmstad.</pre><pre>''Pontus Pilatus sade: Vad är sanning? Jag frågar:\r\nVad är rättvisa?</pre><pre>I Sverige 1992 finns pensionärer som har det svårt\r\nför att få det att ekonomiskt gå ihop. Vi är den\r\nbortglömda skaran i alla fina debatter.</pre><pre>Vi är dom som har arbetat i vårt land och slitit ut\r\noss och betalat vår skatt till alla instanser.</pre><pre>Vi är dom nu som sitter och ängslas för höjda hyror,\r\nför att bli sjuka, och som följd dyra läkarbesök,\r\nmediciner, tandläkare, glasögon och ensamhet,\r\nsocialtjänst som dras in, sjukvård som inte är\r\ntillfredsställande.</pre><pre>Våra politiker, som pratar vitt och brett om hur bra\r\ndet är i Sverige, är välkomna att tala om den\r\nbortglömda skaran.</pre><pre>Vi har i dag debatt om invandrare och flyktingar.\r\nMycket intressant? Var finns rättvisan i det\r\nekonomiska läget?</pre><pre>Jag är inte rashatare eller främlingsfientlig. Jag har\r\nvänner bland invandrare, men vet vad detta land\r\nerbjuder dom.</pre><pre>Jag vet också att denna regering inte är för dom\r\nfattiga och svaga i samhället, svenska medborgare\r\nsom arbetat upp detta landet, men är till för dom\r\nrika -- dom är själva miljonärer.</pre><pre>Jag kanske kan få äran att sjunga, som fru\r\nFriggebo, åtminstone få sjunga ut.</pre><pre>Ny demokrati, var snäll och gör något, och NU.</pre><pre>Varför är det val, när ingen håller sina vallöften?</pre><pre>Med vänliga hälsningar</pre><pre>Maria Bertilsson</pre><pre>pensionär som fortfarande betalar skatt, men inte\r\nskattesänkning</pre><pre>Carl Bildt är välkommen för ett samtal när han\r\nkommer till Halmstad.''</pre><pre>Man kan nog grunna litet på detta, och se på vad\r\nsom har skett.</pre><pre>Anf. 203  HÅKAN HOLMBERG (fp):</pre><pre>Fru talman! I sitt tal i Storkyrkan i går citerade\r\nbiskop Henrik Svenungsson några enkla och klara\r\nord om människors lika värde, som han funnit på\r\nväggen på ett socialt servicecentrum i ett u-land.</pre><pre>Men orden hade en längre historia. De återfinns,\r\nnära nog ordagrant, i andra stycket i ett av\r\nliberalismens och demokratins klassiska dokument,\r\nden amerikanska självständighetsförklaringen.</pre><pre>För Thomas Jefferson, och andra författare bakom\r\nden förklaringen, och för andra klassiska tänkare\r\nvar liberalismen en humanism. I detta skiljer sig\r\nockså de klassiska liberalerna från många av de mer\r\nlättviktiga tänkare som under senare år\r\nvilseledande etiketterats som nyliberaler. Jag\r\nkommer sent att glömma den s.k. libertarianska\r\nvärldskongress i Stockholm för en del år sedan, då\r\nden franske journalisten Henri Lepage, författare\r\ntill bestsellern I morgon kapitalism, förklarade att\r\nhan såg rasisten och missnöjespolitikern Le Pen\r\nsom en naturlig allierad. Le Pen var nämligen för fri\r\nföretagsamhet. Några andra krav fann denne s.k.\r\nnyliberal inga skäl att ställa.</pre><pre>f300 &gt;  Kontrasten mellan äkta och falsk liberalism är i\r\nvåra dagar som mest påtaglig i de nya\r\ndemokratierna i Östeuropa. Alla är ense om\r\nbehovet av marknadsekonomi och\r\nprivatiseringar, men långt ifrån alla finner skäl att\r\nengagera sig med samma kraft för att motverka\r\nrasism och intolerans och bygga upp fungerande\r\nrättssamhällen och demokratiska institutioner.</pre><pre>Även i Sverige har det länge funnits en bristande\r\nförståelse för den betydelse för demokratin och\r\nrättssamhället som vakthållningen mot\r\nintolerans, rasism och främlingsfientlighet har.\r\nDet märks också i flera av de uttalanden och\r\ndebattinlägg som görs i dessa dagar. De flesta är\r\nvälmenta, men de brister ofta i precision och\r\nanalys.</pre><pre>Det vanligaste är kanske klyschan att de problem\r\nsom finns måste mötas med öppen diskussion. Jag\r\ntror att det var Georg Klein som i TV i söndags\r\npåpekade att Hitler och Goebbels faktiskt trodde\r\natt judarna låg bakom allt ont i världen.\r\nFörintelsen blev en logisk konsekvens av denna\r\nförvirrade världsbild. Tanken att man skulle\r\nkunna prata förstånd med doktor Goebbels --\r\neller med Ahmed Rami för att ta ett nutida\r\nsvenskt exempel -- är befängd, och den antyder\r\ndessutom på ett obehagligt sätt att skulden för\r\nmassmord eller attentat på något sätt skulle\r\nkunna delas mellan gärningsmän och offer.</pre><pre>Man kan diskutera flyktingpolitikens utformning.\r\nMen man kan aldrig föra en meningsfull\r\ndiskussion om grundprincipen -- att människor\r\nhar lika värde och rätt till liv och frihet och\r\ndärmed också att fly från krig och diktatur till\r\nländer där det är säkrare att leva.</pre><pre>Det är också nödvändigt att förstå det ideologiska\r\nsammanhang där dagens svenska rasism hör\r\nhemma. Rasister och nynazister har nu begått\r\nvåldsbrott i många år, fast de av polis, media och\r\npolitiker har beskrivits som pojkstreck.\r\nStockholm har, som mig veterligen enda\r\nhuvudstad i Europa, sedan 1987 haft en\r\nantisemitisk och nynazistisk radiostation -- Radio\r\nIslam -- som bedrivit den grövsta hetsen mot judar\r\ni vårt land efter kriget, utan att det politiska\r\netablissemanget i Sverige reagerat.</pre><pre>När våld mot invandrare år efter år förklaras bort,\r\nnär daglig hets mot en viss folkgrupp inte väcker\r\nnågon offentlig reaktion, då sänks bit för bit\r\ntröskeln, och hat och våld legitimeras i allt större\r\nomfattning. I dag välkomnas Radio Islams\r\nprogramledare på gymnasieskolor i\r\nStockholmstrakten som om han vore något slags\r\nauktoritet på modern politik och historia.</pre><pre>En del säger nu: Låt oss vänta med att debattera\r\nantisemitismen, nu är det rasism och\r\nfrämlingsfientlighet som gäller. Andra säger: Det\r\när fel att debattera hat mot en grupp isolerat.\r\nBåda sätten att resonera visar hur långt\r\naningslösheten har gått. Antisemitismen är den\r\näldsta formen av rasism och den mest ideologiskt\r\nutmejslade. I viss mening är den förebilden för\r\nalla andra former av rasism. I\r\nfrämlingsfientlighetens förvirrade idévärld finns\r\nantisemitismen alltid med. Det har börjat med\r\njudarna, men det har aldrig slutat med judarna.\r\nDet har fortsatt med zigenarna, invandrarna, de\r\nhomosexuella, katolikerna och muslimerna.</pre><pre>Den svenska oförmågan att reagera mot Radio\r\nIslam tror jag har haft direkt betydelse för\r\nfrämlingsfientlighetens möjligheter att vinna\r\nspridning i Sverige. En tidig och kraftfull reaktion\r\nhade dragit upp en gräns för vad som är\r\nacceptabelt, som få hade velat eller vågat\r\növerskrida. Det är en nationell och internationell\r\nskandal att Sverige, samtidigt som den hittills\r\nvärsta attentatsvågen mot invandrare pågår,\r\nfortfarande är en fristad för nazistpropaganda\r\nsom man i andra europeiska länder skulle ha\r\ningripit mot med rättssamhällets hela kraft.</pre><pre>En del tycks nu vilja kompensera sin tidigare\r\naningslöshet genom att föreslå förbud mot\r\nrasistiska organisationer. Det är tvivelaktigt både\r\ni princip och praktik. Nazistpartiet har varit\r\nförbjudet i Västtyskland sedan krigsslutet. Ingen\r\nkan påstå att det saknas organiserade nazister i\r\nTyskland. Nazister och rasister väljer gärna att\r\narbeta bakom stiftelser, närradioföreningar och\r\nanonyma postgirokonton. De som väljer att\r\nuppträda som organisationer är troligen begåvade\r\nnog att formulera program och stadgar så att de\r\nskall klara en prövning mot en tänkt lag. Då får vi\r\nlegitimerade rasister.</pre><pre>Det är viktigt att vi även i detta fall håller på\r\nprincipen att det som bestraffas är konkreta\r\nhandlingar. Till sådana handlingar hör hets mot\r\nfolkgrupp, som varit förbjudet i lag sedan 1948.\r\nDen lagen måste ses över, eftersom lagstiftaren\r\ninte förutsett alla de former av hetspropaganda\r\nsom numera spelar en central roll i den\r\nnynazistiska verksamheten. På samma sätt måste\r\nnärradiolagen ses över, så att den som fälls för\r\nhets mot folkgrupp kan få sitt sändningstillstånd\r\nindraget för längre tid än i dag. Det är en skymf\r\nmot dem som drabbats av rasism att straffen i dag\r\när sådana att de bara uppfattas som symboliska.</pre><pre>Anf. 204 ÅKE CARNERÖ (kds):</pre><pre>Herr talman! I vårt land har mycket av den\r\npolitiska debatten handlat om besparingar,\r\nekonomisk stagnation, strukturomvandlingar,\r\nosv. Eftersom Sveriges ekonomi var sämre än\r\nregeringen trodde har detta ämne diskuterats\r\nofta. För att spara vill man bl.a. minska\r\nutgifterna.</pre><pre>Men finns det andra vägar att gå i\r\nsamhällsbyggandet, vägar som både kan leda till\r\nett bättre samhälle och positivt påverka\r\nekonomin? Politik gäller ju mer än enbart\r\nmateriell välfärd. Jag vill ta upp fem områden där\r\njag som kristdemokrat önskar att samhället klart\r\nsignalerar en viljeinriktning.</pre><pre>Herr talman! Efter den senaste våldsutvecklingen\r\ni vårt land framstår det för det första som allt\r\nviktigare att hos både barn och vuxna formligen\r\nindoktrinera den människosyn som ger varje\r\nmänniska ett okränkbart värde.</pre><pre>I varje samhälle finns det och måste finnas\r\nvärderingar och normer som deklarerar vad som\r\när rätt och fel, gott och ont, sant och falskt. Det\r\nhandlar inte om att varje individ och varje grupp\r\nkan fastställa sina egna normer. Samhällets\r\nnormer och värderingar skall ha sina rötter i\r\ninsikten om att människovärdet inte får kränkas.</pre><pre>Vi gör oss själva en stor tjänst om vi bygger\r\nsamhället utifrån en gemensam grund. Ju starkare\r\ngrund, desto stabilare byggnad!</pre><pre>Det är kristen etik och människosyn som är\r\nvästvärldens etik. Det är uppenbart att de kristna\r\ngrundvärderingarna och den kristna etiken sedan\r\nsnart ett årtusende utövat ett starkt inflytande på\r\nvår kultur och är viktiga rötter till vårt nutida\r\ndemokratiska samhälle.</pre><pre>Herr talman! Ur regeringsförklaringen vill jag för\r\ndet andra citera följande: ''Att ge bättre\r\nförutsättningar för trygga familjer och för barnens\r\nuppväxt och omvårdnad i vårt moderna samhälle\r\när en av de allra viktigaste uppgifterna för\r\nframtiden. Det är i de små nära gemenskaperna\r\nsom de flesta individer finner trygghet och\r\nförankring.''</pre><pre>Detta är en klar markering från regeringens sida\r\natt inte göra sig till förmyndare över Sveriges\r\nföräldrar. Detta budskap innebär en positiv\r\nförstärkning av föräldraansvaret och\r\nföräldrarollen. Inget ansvar och ingen uppgift kan\r\nvara större än att ge barn trygghet och en god\r\nfostran.</pre><pre>Den familjesplittring som likt en farsot dragit\r\növer vårt land har åstadkommit stort psykiskt\r\nlidande bland drabbade barn men också bland\r\nvuxna. Jag tror att våra barn fordrar litet större\r\nvilja hos oss vuxna att lösa konflikter oss emellan.\r\nBarnen blir ju skilsmässornas stora förlorare. Nog\r\nborde det gå att reparera äktenskap för barnens\r\nskull. Skilsmässa får inte vara ett enkelt sätt att\r\nlösa konflikter. Äktenskapet måste lyftas fram\r\nsom samlevnadsform och som något\r\nbetydelsefullt för samhället.</pre><pre>Herr talman! Den äldre generationen innehar för\r\ndet tredje ett arv av normer och värderingar som\r\nhittills varit en stabiliserande faktor i samhället.\r\nMen vi har successivt misslyckats med att\r\növerföra detta arv till de yngre. Allt i vårt\r\nsamhälle kan inte lösas med sociala och\r\nekonomiska åtgärder. Att överföra goda, sunda\r\nnormer och värderingar till det uppväxande\r\nsläktet är en av de mest primära uppgifterna\r\nvuxenvärlden har.</pre><pre>Skolan har här som institution en mycket viktig\r\nroll. Den svenska skolan bör därför förankras i\r\nden kristna etiken. En etiskt medveten skola som\r\nger eleverna sådana attityder och värderingar som\r\nett demokratiskt samhälle grundas på är\r\nnödvändig bl.a. med tanke på den våldsutveckling\r\nvi kan se och den ökande främlingsfientligheten.</pre><pre>Jag tycker det är ett bakslag för en demokratisk\r\nstat att våld och misshandel kan breda ut sig.\r\nVarför har respekten för lag och ordning minskat\r\ni vårt land, som i det närmaste är fullproppat med\r\nsociallagstiftning, ordningsregler och olika\r\narrangemang som skall förhindra egoism, våld\r\noch elände? För att vi inte skall krocka\r\nmedmänskligt och skada varandra behöver vi alla\r\nen inre karta och kompass. Med dessa hjälpmedel\r\nfår eleverna det lättare att visa förståelse för\r\nsvaga,utsatta och minoritetsgrupper.</pre><pre>Herr talman! Att skapa moteld mot våld är för det\r\nfjärde också att samhället ger tydliga signaler mot\r\ngrovt spekulativt underhållningsvåld. Jag tänker\r\npå videogram med extrema våldsinslag. Våld\r\nföder våld. Omvänt kan vi nog bestämt hävda att\r\nkärlek lever av att kärlek se. Vi vuxna bär ett stort\r\nansvar inför det uppväxande släktet, eftersom det\r\när vi som producerar, importerar, distribuerar och\r\ntillhandahåller videofilmer i alla dess former.</pre><pre>Tänk om filmer med underhållningsvåld och\r\nfilmer med extremt våld leder till en idealisering\r\nav våldet! Lika väl som de flesta lärt sig att avvisa\r\ngrovt och meningslöst våld genom inlärda\r\nvärderingar så visar historien att det går att inlära\r\nvärderingar som förhärligar våld riktat mot den\r\nenskilda människan. Trots att\r\nförhandsgranskning av videogram är en modell\r\nsom blir mindre effektiv ju längre vi väntar med\r\nden är den dock mer effektiv än varje form av\r\nefterhandsgranskning.</pre><pre>Herr talman! En värdefull del av samhällsarbetet\r\nhandlar för det femte om friskvård. Ordet\r\nfriskvård kan sättas som rubrik på allt det\r\nförebyggande arbete våra myndigheter bedriver.</pre><pre>Det behövs en ny livsstil i vårt samhälle, där\r\nlivskvalitet i form av gemenskap mellan\r\nmänniskor, mindre stress, mer hälsosam mat,\r\nbättre närmiljö och arbetsmiljö får större\r\nbetydelse. Förväntningarna på det nya\r\nfolkhälsoinstitutet är självfallet mycket stora.</pre><pre>Här vill jag också peka på budgetpropositionens\r\nskrivning att ''polisverksamheten i ökad\r\nutsträckning skall inriktas mot\r\nbrottsförebyggande åtgärder i vid mening''. Kan\r\nsedan regeringen också entydigt deklarera att\r\nman inser ett starkt samband mellan alkohol och\r\nnarkotika och brottslighet, gatuvåld och annat\r\nelände skulle mycket vara vunnet.</pre><pre>Herr talman! Jag har velat visa på saker som blir\r\nallt viktigare för vårt land. Ju mer vi kan öka\r\ntryggheten bland medborgarna, desto mer\r\nminskar vi trycket på den offentliga sektorn. Ett\r\nsamhälle med gemensam värderingsgrund, där\r\nhederlighet, ärlighet och personligt ansvar\r\nbetonas tillsammans med respekt för\r\nmänniskovärdet bidrar till en god\r\nsamhällsekonomi.</pre><pre>Anf. 205 BERTIL PERSSON (m):</pre><pre>Herr talman! Jag vill ta upp en annan del av\r\nlagstiftningen. Den kanske ingår i det som i\r\nrubriken benämns ''m.m.''. Detta sekel har varit\r\nnationalstaternas. Nästa sekel blir regionernas.\r\nRedan nu ser vi inom EG framväxten av nära\r\nregionalt samarbete tvärs över nationsgränserna.\r\nOxford--London--Paris och Barcelona--\r\nRivieran--Milano är framgångsrika exempel.\r\nMaastricht-överenskommelsen innebar också ett\r\ngenombrott i Europa för subsidiaritetsprincipen,\r\neller närhetsprincipen. Beslut och ansvar skall\r\nligga på lägsta möjliga nivå nära medborgarna.\r\nStatliga uppgifter blir delvis regionala.</pre><pre>Herr talman! För europeisk regional samverkan\r\nbehövs det faktiskt regioner som kan samverka.\r\nVem skall göra det i dag -- landshövdingarna,\r\nlandstingen, kommunalförbunden,\r\nlänsavdelningarna eller kommunerna? Vår nästan\r\nmedeltida länsindelning är mer än föråldrad, även\r\nom den fortfarande försvaras av länsstyrelse- och\r\nlandstingsbyråkratierna. De statliga verken,\r\nexempelvis socialstyrelse och läkemedelsverk,\r\nskaffar sig nu regionala tillsynskontor -- inte alls\r\npå den gamla länsnivån utan i stället 5--7 stycken.\r\nDetta sker helt utan samordning och koordination\r\nlitet här och var ute i landet. Dessa distrikt\r\nsammanfaller inte, vilken naturligtvis bidrar till\r\nförvirring när man skall samverka.</pre><pre>Storstadsområdena Skåne, Göteborg och\r\nStockholm har väldiga problem med planeringen\r\nmed nuvarande länsindelning. Göteborg är allra\r\nvärst drabbat.</pre><pre>När vi går in i EG behöver vi regioner som är\r\navpassade för samverkan med andra regioner i\r\nEuropa. I samarbetet runt Östersjön, i Hansa-\r\nområdet, är det här behovet särskilt stort.</pre><pre>En ny regional indelning behövs. Det primärt\r\nviktiga är regionernas uppgifter -- inte deras\r\norganisation. Det är verksamheten -- inte husen --\r\nsom är det viktiga.</pre><pre>Frågor som bör lösas på regional nivå är enligt\r\nmin uppfattning den övergripande fysiska\r\nplaneringen, kreativitetspooler,\r\nproduktionscentra, rekreationsområden,\r\ninfrastruktur. Man behöver också lösa forsknings-\r\noch utbildningsfrågor för att skapa kvalificerad\r\narbetskraft. Man behöver samverka för den s.k.\r\nsmala kultursektorn. Jag tror att delar av den\r\nstatliga kontrollverksamheten också med fördel\r\nbör ligga på regional nivå. Däremot tror jag att\r\nsjukvården bör klaras på annat sätt och skötas\r\nprofessionellt -- inte politiskt.</pre><pre>För att sådana här regioner skall lyckas och skapa\r\ntillväxt är det dels nödvändigt att de upplevs som\r\nnaturliga och stämmer med naturliga kontaktnät\r\noch kommunikationsmönster, dels också att de\r\nsammanlagt kan erbjuda de tre viktigaste\r\ntillväxtfaktorerna.</pre><pre>Den första är universiteten, för forskning och\r\nutbildning. Dessa kräver ett uppland på en miljon\r\ninvånare, efter alla internationella erfarenheter.</pre><pre>Det andra är kommunikationerna, framför allt\r\nflyget.</pre><pre>Den tredje är goda livsbetingelser i form av\r\nkulturutbud, fritidsutbud, bostäder och skolor.</pre><pre>Detta talar för att vi i Sverige knappast kan ha\r\nmer än 6--8 fungerande regioner.</pre><pre>Det brådskar med dessa frågor. Annars får vi en\r\nvild och okoordinerad statlig regionalisering med\r\nfortsatta problem i våra storstadsområden, och vi\r\nstår illa rustade för det europeiska samarbetet.</pre><pre>Det är bekymmersamt att så litet gjorts av den\r\ntidigare regeringen. Jag välkomnar att den nya\r\nregeringen har ambitioner att ta tag i dessa frågor\r\noch starta upp med breda utredningar.</pre><pre>Bostadspolitik</pre><pre>Anf. 206 OSKAR LINDQVIST (s):</pre><pre>Herr talman! Min första fråga om\r\nbostadspolitiken har jag formulerat så här: Har\r\nsvenskarna råd att bo i morgondagens Sverige?</pre><pre>Förvisso har boendekostnaderna under senare år\r\nökat, dels på grund av finanseringsreformen, dvs.\r\nskattereformen, dels på grund av ökade\r\nproduktionskostnader för bostadsbyggandet.\r\nSamtidigt hade emellertid den\r\nsocialdemokratiska regeringen genom en stram\r\nekonomisk politik lagt grunden för minskad\r\ninflation, förhoppningsvis minskade räntor, men\r\nmed bevarande av en rimlig fördelningspolitik.\r\nDet är på denna grund som den borgerliga\r\nregeringen åker gratisskjuts. Men i stället för att\r\nregeringen tar till vara möjligheterna att följa upp\r\nde sociala inslagen pekar nu åtskilligt på att man\r\när på väg mot en hyresmarknad som leder till en\r\nbostadsmarknad olik den tidigare.</pre><pre>Även när socialdemokraterna, för all del i samråd\r\nmed folkpartiet, genomförde skattereformen\r\ngavs ett skydd mot de hyreshöjningar som var en\r\nkonsekvens av reformen. Visst fanns grupper som\r\nkom i ett besvärligt läge och som det fanns\r\nanledning att särskilt stödja. Det skedde genom\r\nett särskilt bostadstillägg för en grupp pensionärer\r\noch med höjda bostadsbidrag, liksom införandet\r\nav bostadsbidrag för ensamma som i övrigt fyllde\r\nkraven på bidragens inkomstregler.</pre><pre>Jag skall inte här ta upp räntelånen. Den frågan\r\nkommer till kammaren om ett tag när övriga\r\nbostadsfrågor diskuteras. Jag vill bara nu\r\nkonstatera en sak: Trots en skattereform på drygt\r\n90 miljarder hade socialdemokraterna kapacitet\r\natt hålla tillbaka påfrestande höjningar av\r\nboendekostnaderna. Det som sker nu kommer\r\ncentern att ha medansvar för.</pre><pre>Den 1 januari 1993 skall 3,4 miljarder tas ut på\r\nbostadsmarknaden. Det finns många propåer om\r\nde hyreshöjningar som detta utlöser. Låt oss anta\r\natt en ordinär trea på 75--80 kvm får ett påslag på\r\nkanske 500 kr. som läggs direkt på hyran. Så drivs\r\nhyrorna raskt uppåt. Det blir dyrare att bo. Här\r\när skillnaden i politiken mellan socialdemokratin\r\noch de borgerliga.</pre><pre>Hur långt kan nu centern sträcka sig i sin iver att\r\nvara den moderate regeringsledaren till lags?</pre><pre>Ni tar bort två tredjedelar av\r\ninvesteringsbidraget, vilket höjer hyrorna. Ni\r\naccepterar att bostadsdepartementet försvinner.\r\nDe centerpartister som tyckte annorlunda gav\r\nemellertid så småningom med sig. Drömmen om\r\nen plats i regeringen tog över. Bostadskapaciteten\r\nminskar automatiskt. Arbetslösheten växer. Det\r\nskall bli dyrare att bo. Så är bostadspolitiken\r\nkonstruerad.</pre><pre>En gång i tiden ansågs bostaden vara en given\r\nrättighet. Där fanns inslag av social gemenskap. I\r\nbostadsområdet skulle förutsättningar skapas för\r\nen god miljö. Folk med olika inkomster och yrken\r\nskulle tillsammans ge boendet ett innehåll. Så\r\nkom riksdagsbeslut om stöd för verksamheterna,\r\nför miljön, för skapande aktiviteter, för\r\nföreningsverksamhet och för konstnärlig\r\nutsmyckning, som Sverige kanske är ensamt om i\r\nvärlden. I en sådan miljö skulle\r\nförvärvsarbetande eller studerande föräldrar\r\nhämta inspiration för ett gott samliv och\r\numgänge. Barn hade egna rum, och i området\r\nfanns rader av aktiviteter som gav liv och mening\r\ni tillvaron.</pre><pre>Jag talar nu, herr talman, om den sociala\r\ndimensionen. När statsmakternas intresse för ett\r\nbra boende successivt raderas ut har Sverige tagit\r\nde första stegen till en kontinental\r\nbostadsmarknad, en bostadsmarknad av\r\nvälmående men också av utslagna, folk som far\r\nilla.</pre><pre>Eftersom Agne Hansson i dag företräder\r\nregeringen här -- såvitt jag har förstått finns det\r\ninte en enda deltagare från det tidigare så aktiva\r\nmoderata samlingspartiet -- har han samtidigt\r\nåtagit ett stort ansvar för hur bostadspolitiken nu\r\nforceras till en hyresmarknad utan\r\nhögkostnadsskydd.</pre><pre>Om centern vill behålla de sociala värdena i\r\nbostadspolitiken kommer de att behållas. Om\r\ncentern väljer att följa regeringens inriktning så\r\növerges bostadens sociala mening. Den blir en\r\nvara som alla andra.</pre><pre>Vilken väg väljer centern när det gäller\r\nbostadspolitiken?</pre><pre>Anf. 207 DAN ERIKSSON i Stockholm\r\n(nyd):</pre><pre>Herr talman! Vi står snart inför ett förslag om ett\r\nnytt framtida bostadsfinansieringssystem. Detta\r\när som vi alla vet väldigt komplicerat, och när det\r\ngäller denna finansiering vill jag varmt\r\nrekommendera regeringen att resonera med Ny\r\nDemokrati före utskottsbehandlingen och inte\r\nkomma flåsande i sista stund när det börjar osa\r\nkatt. I annat fall finns det risk för att regeringen\r\nkanske i onödan åker på däng i kammaren.</pre><pre>Det är på det viset att regeringen inte automatiskt\r\nkan räkna med vårt stöd. Det är nödvändigt för\r\noss att vi ser en helhet, särskilt i så komplicerade\r\nfrågor som denna. Jag vill inte föregripa den\r\npågående utredningen, men vi känner oss inte\r\nlugna av de informationer vi har.</pre><pre>Det är väl snart bara en enda minister som inte\r\nförstått vikten och de möjliga vinsterna av att\r\nresonera med oss. Tolka det inte så att jag står här\r\noch hotar, utan som en inbjudan till en dialog som\r\nsyftar till att lösa frågor i samförstånd. Många av\r\noss i Ny Demokrati är vana vid att förhandla och\r\nnå resultat, vilket är nog så viktigt. Det finns\r\nsåledes inget att vara rädd för. Låt oss för en stund\r\nglömma den politiska prestigen och konstruktivt\r\njobba tillsammans. Det är inte så litet våghalsigt\r\natt underlåta att resonera med oss i en så viktig\r\noch komplicerad fråga. Därmed bollar jag över\r\ntill regeringspartierna.</pre><pre>Många bostadskonsumenter oroar sig i dag för de\r\nframtida boendekostnaderna, och de måste\r\nåtminstone kunna se litet ljus någonstans där\r\nframme i tunneln i form av konkreta åtgärder som\r\nsyftar till att pressa ned boendekostnaderna. I dag\r\nuppfattar många människor det som att man bara\r\nförsämrar genom nedskärningar.</pre><pre>De människor som har höga boendekostnader har\r\ndet därför att kapitalkostnaderna är höga. Det\r\nkan inte nog betonas hur viktigt det är med låg\r\ninflation och stabil penningpolitik för att skapa\r\nförutsättningar för låga realräntor.</pre><pre>De senaste årens mycket höga hyreshöjningar\r\nbestår till stor del av ökade skatter i form av bl.a.\r\nmoms på VA, el, förvaltning, m.m. Staten tar\r\nmed den ena handen, och inte så litet heller för\r\nden delen, och ger nådepengar med den andra.\r\nDet behövs nu åtgärder som minskar rundgången\r\noch ökar köpkraften. Målsättningen är klar och\r\nskall vara ökad köpkraft efter det att man betalat\r\nskatt, mat och boendekostnader. Mer än hälften\r\nav byggkostnaderna är skatter. Skall vi ta oss ur\r\nsystemet med stora subventioner, behövs det\r\nskattesänkningar vad gäller både byggkostnader\r\noch förvaltningskostnader.</pre><pre>Mot den bakgrunden är det märkligt med\r\ncenterns utspel om att boendet i framtiden skall\r\nfinansieras genom en höjning av fastighetsskatten\r\ni äldre hus som skall finansiera räntebidrag i nya\r\nhus. Jag måste fråga Agne Hansson: Är detta\r\nriktigt uppfattat? Om svaret är ja undrar jag hur\r\növriga borgerliga partier ställer sig till förslaget.\r\nNu är de inte representerade här, men vi kan\r\nåterkomma till frågan.</pre><pre>Carl Bildt har aviserat åtgärder för att\r\nåstadkomma ökad konkurrens inom\r\nbyggbranschen. Jag hoppas att det inte blir för\r\nurvattnat utan kraftfulla åtgärder, för det behövs\r\nverkligen. Situationen i dag är den att\r\nkonkurrensen till stor del är satt ur spel. De större\r\nbolagen drar fördelar framför de mindre. Ett\r\nproblem det sällan talas om är problemet med den\r\nundermåliga upphandlingstekniken, som mer är\r\nregel än undantag. Det är inte ovanligt att\r\npolitiker blir oerhört blåsta när de köper\r\nbyggtjänster. Detta kostar onödiga pengar för\r\nstaten och samhället. Jag rekommenderar läsning\r\nav vår motion nr 209.</pre><pre>Byggbranschen var konkurrensutsatt på 60-talet,\r\nmen man hittade då på systemet med\r\ntotalentreprenad som sätter beställaren liksom\r\nbyggkonsulten i knät på byggföretaget. Ofta är\r\ndet så illa att konsulten t.o.m. är avlönad av\r\nbyggföretaget. De större byggbolagen bygger allt\r\nmindre och agerar alltmer mellanhänder. De\r\nmindre byggbolagen har sedan höjningen av\r\nbyggmomsen fått det allt svårare att få jobb med\r\nkvitto när beställaren är privatperson. Vi håller\r\npå att få en turistmomseffekt även här.</pre><pre>Avslutningsvis: För tydlighetens skull så är det\r\nsäkrast att förklara vad jag menar med\r\nturistmomseffekt. Med det menas att staten får in\r\nmindre pengar i kronor räknat när man höjer\r\nskattesatsen. När vi i fortsättningen talar om\r\nturistmomseffekt menar vi alltså något\r\nfullständigt idiotiskt. Tack för ordet.</pre><pre>Anf. 208 AGNE HANSSON (c):</pre><pre>Herr talman! Ja, Oskar Lindkvist, centern vill\r\nbehålla de sociala värdena i bostadspolitiken.\r\nMen historien visar att det uppenbarligen inte är\r\nden politik för generell välfärd som Oskar\r\nLindkvist och socialdemokraterna talar om som\r\nlett fram till ökad social rättvisa. Tvärtom har ju\r\nklippekonomin, inte minst på\r\nfastighetsmarknaden, under 1980-talet ökat\r\nklyftorna och orättvisorna och gjort det helt\r\nomöjligt för folk med normala inkomster att bo i\r\nnya bostäder.</pre><pre>Socialdemokraterna lämnar efter sig en\r\nbostadsmarknad i kris. Politiken har lett fel. Den\r\nsocialdemokratiska politiken har visserligen gett\r\noss världens högsta bostadsstandard och lett fram\r\ntill ett av världens bostadstätaste land. Men det\r\nhar skett till priset av allt mer växande\r\nbostadssubventioner som folkhushållet inte\r\nlängre förmår att bära. Stödet går inte till dem\r\nsom bäst behöver det. Vissa kan göra sig stora\r\nvinster på skattebetalarnas bekostnad, och\r\ndärmed hotas de sociala mål i bostadspolitiken\r\nsom Oskar Lindkvist här så vackert talar om.</pre><pre>Samtidigt som den socialdemokratiska\r\nregeringspolitiken har försämrat\r\nförutsättningarna för att klara de sociala målen i\r\nbostadspolitiken, anklagar nu samma\r\nsocialdemokrater centern för att svika målen i\r\nbostadspolitiken och tillsammans med\r\nmoderaterna införa mer av marknad i\r\nbostadspolitiken. Det är faktiskt inte trovärdigt.</pre><pre>En omläggning av bostadspolitiken är nödvändig.\r\nKostnadsproblemen måste lösas. Därför behövs\r\nen ekonomisk politik som håller nere inflationen\r\noch räntorna. Det kräver återhållsamhet med de\r\noffentliga utgifterna. Även bostadssektorn måste\r\nmedverka till en sådan återhållsamhet, eftersom\r\nlåga räntor och låg inflation är så avgörande och\r\nviktigt för bostädernas finansiering.</pre><pre>När nu behovet av byggande av bostäder minskar,\r\nmåste tillfället tas att öka annat byggande, såsom\r\nombyggnad av bostäder, upprustning och\r\nunderhåll av lokaler samt satsningar på bostäder\r\nför äldre. Jag vill betona vikten av att sådana\r\nangelägna byggarbeten nu kommer i gång.</pre><pre>Samhällsekonomin är inte betjänt av att alltför\r\nstora delar av byggsektorn slås ut. Det är viktigt\r\natt lågkonjunkturen utnyttjas för ökade\r\ninvesteringar i ombyggnader och satsningar på\r\näldrebostäder. Det är därför viktigt att regeringen\r\nkan ge besked i utlovad tid om\r\nbostadsfinansieringen för år 1993 och därefter.</pre><pre>Socialdemokraterna anklagar centern för att\r\nmedverka till att byggandet stoppas och till att\r\nöka boendekostnaderna. Samtidigt vill de\r\nfortsätta den politik som har lett in i den\r\nåtervändsgränd vi nu befinner oss i. Det är heller\r\ninte trovärdigt.</pre><pre>Det socialdemokratiska förslaget om\r\nåterinförandet av räntelånen skulle göra\r\nvillervallan än värre, och jag förstår att Oskar\r\nLindkvist inte vill diskutera det här i kväll.</pre><pre>För det första blir en övergång till ombyggnad och\r\nupprustning omöjlig. Räntelånen innebär att det\r\ninte finns utrymme för att belåna fastigheter för\r\nupprustning när skulden för räntan växer i takt\r\nmed värdet på fastigheten.</pre><pre>För det andra innebär räntelånen en dramatisk\r\növervältring av kostnader från staten till\r\nkommunerna i samband med byggandet av\r\nbostäder för äldre. I stället för räntebidrag tvingas\r\nkommunerna själva betala räntan, antingen\r\ndirekt eller på sikt genom lån till räntan.</pre><pre>För det tredje kommer räntelånen att öka\r\nbelastningen på statsbudgeten med i\r\nstorleksordningen 15--20 miljarder kronor under\r\nden närmaste femårsperioden i nuvarande\r\nrealränteläge. Med det socialdemokratiska\r\nförslaget faller då stora realräntebidrag ut.</pre><pre>Från centerns sida arbetar vi för att få ner\r\nbyggandet på en normal nivå som motsvarar\r\nbehov och bevarar den byggkapacitet som vi\r\nbehöver. Vi vill ha en omfördelning av kostnader\r\növer tiden med hjälp av fastighetsskatt och\r\nräntebidrag så att också vanligt folk har råd att bo\r\ni de nya lägenheterna. Här har Dan Eriksson\r\nfattat oss alldeles rätt.</pre><pre>Vi arbetar för att styra över byggkapacitet till\r\nombyggnad, upprustning och byggande av\r\nbostäder för äldre. Ett räntelånesystem skulle\r\näventyra en sådan omläggning av\r\nbostadspolitiken. Det vore därför bra om\r\ndebatten här i dag kunde ge besked om hur\r\nsocialdemokraterna tänker sig få i gång ökad\r\nombyggnad och ett ökat byggande av bostäder för\r\näldre med hjälp av den politik och det\r\nräntelånesystem som de nu vill återinföra.</pre><pre>Anf. 209 OSKAR LINDKVIST (s) replik:</pre><pre>Herr talman! Svaret på den sista frågan om hur vi\r\nskall bära oss åt för att medverka till\r\nombyggnader av äldre fastigheter och bygga för\r\näldre människor framgår av vår stora\r\nbostadspolitiska motion. Den förtjänar liksom\r\nförslaget om räntelånen en ordentlig debatt i\r\nkammaren. De förtjänar ett ordentligt\r\nmeningsutbyte. Jag tycker att vi till den debatten\r\nskall föra frågor som har den digniteten och avser\r\nbostadsfinansieringen. Men om Agne Hansson\r\nett ögonblick tror att det inte är möjligt att\r\nförsvara räntelånen, kommer han att få ett andra\r\nsvar när den frågan kommer upp här i kammaren.</pre><pre>Det intressanta är inte vad Agne Hansson säger\r\nom socialdemokraterna och vår bostadspolitik.\r\nHan vet innerst inne att vi är garanten för en\r\nsocial bostadspolitik. Vi har varit med och\r\ndominerat utvecklingen som lett fram till en av\r\nvärldens bästa bostadsmarknader. Det är helt\r\nodiskutabelt. Det intressanta nu är det som Agne\r\nHansson försöker att undvika, nämligen att han\r\nnu är medverkande till en regeringspolitk som\r\ninnebär att man varje år skall sänka skatterna\r\nmed 10--15 miljarder kronor.</pre><pre>Denna skattesänkning, som framför allt skall\r\nkomma dem som redan har det bra till del, skall\r\nfinansieras genom besparingar, och besparingar\r\ninnebär att man attackerar den offentliga sektorn\r\noch delar av bostadsområdet. Agne Hansson\r\nkommer i riksdagen att företräda en uppfattning\r\ndär ungefär två tredjedelar av\r\ninvesteringsbidraget skall tas bort och samtidigt se\r\ntill att det blir ökade hyror på bostadsmarknaden.\r\nDet är den politiken som jag attackerar.</pre><pre>Det är helt korrekt när jag säger att svaret på\r\nbostadspolitiken inte ligger hos folkpartiet eller\r\nnågot annat parti, det ligger helt enkelt hos\r\ncentern. Vill centern vara med och driva en social\r\nbostadspolitik finns förutsättningarna att vara\r\nmed och ta det ansvaret. Om centern inte vill vara\r\nmed om att driva en social bostadspolitik är det\r\nfullt förklarligt att man kommer att försvara och\r\nengagera sig mycket kraftigt i regeringens\r\nbostadspolitik.</pre><pre>Vi är på väg mot en kontinental bostadsmarknad,\r\npräglad av bostäder för folk som har bra\r\ninkomster. Vi är på väg mot en bostadsmarknad\r\ndär de som har små inkomster och ekonomiska\r\nsvårigheter bor i de områden som har den sämsta\r\nstandarden. Det är ett resultat som Agne\r\nHansson och centern är ansvariga för. Ni kan dra\r\ner ut ur den belägenheten, för jag tror inte att ni\r\ntrivs i det sällskapet. Men ni har ändå tagit\r\nansvaret för den politiken och får nu också ta\r\nkritik för den utveckling som är på gång.</pre><pre>Anf. 210 AGNE HANSSON (c) replik:</pre><pre>Herr talman! Det är självklart att vi tar ansvar för\r\nden politik som vi vill föra. Det har vi gjort\r\ntidigare. Vi varnade t.ex. mycket tidigt\r\nsocialdemokraterna för att lägga en så stor del av\r\nfinansieringsbördan av skattereformen på\r\nbostadssektorn. Det har nu lett till dessa höga\r\nboendekostnader.</pre><pre>Det är riktigt att man måste lägga om kursen om\r\nman skall kunna minska subventionerna, och man\r\nmåste sänka andra kostnader så att inte de boende\r\ndrabbas hårt. Då gäller det naturligtvis också att\r\nhålla tillbaka kostnaderna i den offentliga sektorn\r\nför att klara låg inflation och låg ränta, vilket\r\nbetyder så mycket för boendekostnaderna.</pre><pre>Investeringsbidraget skulle innebära en stadig\r\nräntesänkning på 0,31 %. Om man lyckas att föra\r\nen ekonomisk politik som sänker räntan mer än\r\ndetta är det till fördel för de boende.</pre><pre>Sedan förstår jag att Oskar Lindkvist vill undvika\r\ndebatten om räntelånen, vilka är grundstommen\r\ni den socialdemokratiska bostadspolitiken just nu\r\noch som skall lösa alla problem. Undviker man\r\nden debatten undviker man också att förklara hur\r\nman skall kunna få i gång ombyggnadsverksamhet\r\noch kommunalt byggande. Med räntelånen blir\r\ndet helt omöjligt, och jag förstår att Oskar\r\nLindkvist inte vill gå in i den debatten.</pre><pre>Oskar Lindkvist säger också att regeringen inom\r\nbostadsstödet vill göra besparingar inom\r\nbostadsstödet som skulle leda till orimliga\r\nhyreshöjningar. Det finns inte fog för de\r\nanklagelserna.</pre><pre>Socialdemokraterna föreslår sedan själva\r\nbetydligt större besparingar i\r\nbostadssubventionerna än regeringen.\r\nSocialdemokraternas budgetsaldo slutar på en\r\nbesparing på bostadssektorn som går 5,6\r\nmiljarder utöver regeringens förslag. Samtidigt\r\npåstår ni att era förslag skulle sänka hyrorna med\r\nupp till 1 500 kr. i månaden i nyproduktionen.\r\nHur går det här ihop? Tror ni verkligen själva på\r\nvad ni säger? Hur vill Oskar Lindkvist det här?\r\nFörklara hur hyrorna kan sänkas med upp till\r\n1 500 kr. i månaden med indragningar av\r\nbostadssubventioner i storleksordningen 5,6\r\nmiljarder kronor utöver vad regeringen föreslår!</pre><pre>Anf. 211 OSKAR LINDKVIST (s) replik:</pre><pre>Herr talman! Så sent som den 17 december 1991\r\nhade Agne Hansson chansen att här i kammaren\r\ndiskutera räntelånen med Ulf Lönnqvist,\r\nförutvarande bostadsministern. Den debatten var\r\ningen stor framgång för Agne Hansson. Han fick\r\npå alla områden -- jag har läst protokollet i kväll --\r\nsvar på alla sina frågor om räntelånen, om\r\nkapitalkostnadernas omfördelning i tiden, osv.,\r\nosv. Inom bara några månader går kammaren in i\r\nen ny debatt om räntelånet. Då får Agne Hansson\r\nse om han har bättrat på sina positioner när det\r\ngäller att attackera räntelånet.</pre><pre>Ett par saker skall jag ta upp med Agne Hansson\r\nredan nu. Han säger att man inte med räntelånet\r\nkan bygga om äldre bostäder. Vi har ju faktiskt i\r\nmotionen om räntelånen lagt in 250 milj.kr. extra\r\nför att ge ökade resurser till ombyggnad av äldre\r\nbostäder. Några av de viktigaste punkterna i vår\r\nbostadsmotion är att vi skall kunna bygga om\r\näldre fastigheter, skapa mer utrymme för\r\näldrebostäder, bygga fler ålderdomshem i det\r\nsvenska samhället, osv., osv. Det är alldeles\r\nsjälvklart att vi i vårt bostadsfinansieringssystem\r\nhar byggt in alla de sociala inslag som genom åren\r\nhar utmärkt den socialdemokratiska\r\nbostadspolitiken.</pre><pre>Herr talman! Vi skall nu än en gång gå över till\r\nAgne Hansson och centern, som nu sitter i ett litet\r\ndilemma, det är helt klart. Under den kommande\r\ntreårsperioden -- om vi nu ett ögonblick utgår från\r\natt den nuvarande regeringen sitter hela\r\nperioden -- skall 50 miljarder tas någonstans ifrån\r\nför att finansiera en sänkning av skatterna. Nu\r\nkommer denna skattesänkning att stå emot den\r\nsociala välfärden, och den kommer att stå emot\r\nden sociala bostadspolitiken. Det är helt klart att\r\nAgne Hanssons inlägg inte kan uppfattas på annat\r\nsätt än att centern åtminstone för tillfället\r\nkommer att företräda regeringens uppfattning.\r\nDet skall vara skattesänkningar, det skall ges åt\r\ndem som redan har. De som redan har bra\r\ninkomster och ett bra ekonomiskt läge skall ha\r\nfördelar. Besparingarna skall ske inom den\r\noffentliga sektorn och i den sociala sektorn i\r\nSverige, och det skall också ske på\r\nbostadsområdet. Vi vet i alla fall så mycket som\r\natt hyrorna på den svenska bostadsmarknaden\r\nden 1 januari 1993 ökar med åtminstone 500 kr.\r\ndirekt varje månad. Så mycket känner vi till. Utan\r\natt på något sätt förringa verkligheten kan vi\r\nockså säga att vi nu är på väg mot en\r\nmarknadshyra, och för det ansvaret tycker jag att\r\ncentern borde betacka sig. Det var innehållet i\r\nmitt budskap i dag.</pre><pre>Anf. 212 AGNE HANSSON (c) replik:</pre><pre>Herr talman! Vi arbetar för de sociala målen i\r\nbostadspolitiken. Historien avskräcker när det\r\ngäller den socialdemokratiska politiken, det har\r\njag redan sagt från talarstolen. Vi har under de\r\nsenaste tre åren fått en 50-procentig hyreshöjning\r\noch en 130-procentig hyreshöjning sedan 1982.\r\nDet är inte särskilt imponerande, Oskar\r\nLindqvist.</pre><pre>Jag noterar att Oskar Lindqvist fortfarande\r\nundviker frågan om räntelånen. Kan jag inte ändå\r\nfå ett svar på frågan hur det kan hänga ihop att\r\nvåra indragningar på 3,4 miljarder på\r\nbostadssektorn kan innebära så dramatiskt höjda\r\nhyror när socialdemokraterna i årets\r\nbudgetmotion föreslår indragningar på 5,6\r\nmiljarder. Hur kan det vara möjligt att säga att\r\nman besparar bostadssektorn på 5,6 miljarder och\r\nsamtidigt sänker hyrorna i nyproduktionen med\r\n1 500 kr. i månaden? Detta måste ju förklaras.\r\nDet vore naturligtvis någonting alldeles någonting\r\nfantastiskt om man trodde på detta och hade den\r\nmedicinen att erbjuda.</pre><pre>Det här talar sitt tydliga språk. Det är inte centern\r\nsom sitter i något dilemma när det gäller de\r\nsociala målen i bostadspolitiken, utan det är\r\nsocialdemokraterna. Hur vill ni förklara att ni\r\nskall klara de sociala målen och hyrorna på sikt\r\nnär ni för det första spar mer än vi och för det\r\nandra säger att ni kan sänka hyrorna? Det kan väl\r\ninte gå ihop.</pre><pre>Förste vice talmannen anmälde att Oskar\r\nLindqvist anhållit att till protokollet få antecknat\r\natt han inte ägde rätt till ytterligare replik.</pre><pre>Anf. 213 MARIANNE CARLSTRÖM (s):</pre><pre>Herr talman! Rätten till en bostad är\r\ngrundläggande för oss socialdemokrater. Den\r\nrätten hotas nu av den borgerliga regeringen.\r\nMånga människor hyser stor oro för vad\r\nregeringens planerade åtgärder kommer att få för\r\nkonsekvenser för hyrorna och det fortsatta\r\nbyggandet. De som lever på marginalen har inga\r\nmöjligheter att klara den beräknade\r\nhyreshöjningen på 400 kr. för en normaltrea nästa\r\når.</pre><pre>Den borgerliga regeringen gjorde en rivstart i\r\nhöstas, och som en symbolisk handling lades\r\nbostadsdepartementet ned och bostadsfrågorna\r\nspriddes ut till sju ministrar. Sen har det varit\r\ndåligt med besked om vad som skall hända med\r\nmånga viktiga bostadsfrågor.</pre><pre>Detta är en av orsakerna till att bostadsbyggandet\r\nnu minskar på ett drastiskt sätt i landet. Antalet\r\nnybyggda bostäder under 1992 beräknas till\r\n40 000, men på många håll i landet finns det\r\nsignaler som säger att många bostadsbolag inte\r\nvågar starta projekt som är klara på grund av\r\nosäkra besked om bostadsfinansieringen och på\r\ngrund av andra åtgärder på byggmarknaden.</pre><pre>I bostadsutskottets hearing förra veckan talade\r\nekonomen Nils Lundgren om att det ekonomiska\r\nläget, med dyrare byggande och därmed höjda\r\nhyror, kommer att medföra att människor blir\r\ntvingade att bo på mindre ytor. Dessa tankar\r\nunderstöddes av Charlotte Cederschiöld, som\r\nentusiastiskt började tala om den förväntade\r\n''packningsgraden'' i vårt bostadsbestånd. Det är\r\nsvårt att låta bli att spekulera i vem det är som\r\nskall packa ihop sig. Gäller det alla eller bara\r\nnågra få? Gäller det också Charlotte Cederschiöld\r\noch Nils Lundgren? Och hur kommer det att gå\r\nmed den goda bostaden och de normer som vi har\r\nbyggt upp under lång tid för att få funktionella\r\nbostäder, med fungerande kök och badrum och\r\nrum som är möblerbara för olika familjetyper och\r\nskeden i livet?</pre><pre>I Göteborgspostens ledare lördagen den 8\r\nfebruari tas bostadskostnaderna upp, och man\r\nrekommenderar regeringen att inte lyssna till\r\nsakkunnige Knut Billing, som besämt säger att\r\nbostadssubventionerna skall avvecklas under 90-\r\ntalet, detta trots att man beräknar att en nybyggd\r\ntrerumslägenhet skulle kosta 20 000 kr. i månaden\r\nom allt statligt stöd slopades och att det i\r\nregeringsförklaring sägs:</pre><pre>''Bostadspolitiken inriktas på att alla skall ha\r\nmöjlighet till en bra bostad till ett rimligt pris.\r\nDetta förutsätter en bygg- och bostadsmarknad\r\nmed mer av konkurrens och valfrihet. Därmed\r\nkan priser för bl.a. nyproduktionen pressas.''</pre><pre>Även om subventionerna på sikt måste minska en\r\ndel, instämmer jag med GP, som uppmanar Carl\r\nBildt att inte lyssna på sin partivän Knut Billing.</pre><pre>Byggandet har av oss socialdemokrater alltid\r\nbetraktats som en motor i samhällsmaskineriet.\r\nMed den arbetslöshet på 15 % som nu finns i\r\nGöteborgsområdet, skall vi komma ihåg att varje\r\nbyggnadsarbetare dessutom skapar jobb för minst\r\ntre personer till som arbetar i branscher som är\r\nberoende av byggsektorn. Företagen inom denna\r\nsektor slås ut, och när konjunkturen vänder är\r\nbranschen för liten, med ny överhettning och\r\nökande byggkostnader som följd.</pre><pre>Under lågkonjunkturen och arbetslösheten i\r\nslutet av 70-talet byggdes alldeles för få\r\nlägenheter, vilket resulterade i att mycket av den\r\nkompetens som fanns bland byggnadsarbetare\r\nförsvann i och med att de var tvungna att söka sig\r\nnya vägar inom arbetsmarknaden. När sedan\r\nkonjunkturen vände igen under 80-talet saknades\r\narbetskraft, och det blev en ny överhettning.</pre><pre>Nu riskerar vi att hamna i samma situation om\r\nregeringen inte vidtar omedelbara åtgärder. I\r\nGöteborg är byggarbetslösheten alltså 15 % i dag,\r\noch situationen förvärras för varje dag. Unga\r\nbyggnadsarbetare får inga jobb, och de som\r\nbehöver lärlingsplatser blir utan. Det finns\r\nprojekt i Göteborgs kommun som kan påbörjas\r\nnu och inom en snar framtid, om vi bara får\r\nbesked om regeringens planer.</pre><pre>Det finns skolor som behöver upprustas och\r\näldrebostäder som behöver byggas. Sahlgrenska\r\nsjukhuset behöver rustas upp. Det behövs\r\ninvesteringar i Chalmers tekniska högskola,\r\nbyggande av en tunnel vid Bräckeleden, osv.\r\nGöteborgs kommun klarar ingenting av detta om\r\nman inte får hjälp från regeringen.</pre><pre>Göteborg har redan drabbats mycket hårt av\r\nkonjunkturnedgången, framför allt av\r\ngenomförda och planerade indragningar till\r\nstorstadskommunerna. Detta råder det stor\r\nenighet om i Göteborgs kommunfullmäktige.\r\nGöteborg har under senare år haft en låg\r\nexpansion jämfört med andra kommuner. Staden\r\nhar dessutom realiserat en stor del av sina\r\ntillgångar, vilket innebär att man med dagens\r\nkommunalskattestopp inte ser några möjligheter\r\natt ta sig ur de ekonomiska problemen utan\r\nbetydande konsekvenser för den kommunala\r\nservicen, som redan drabbats hårt av\r\nnedskärningar.</pre><pre>Centern för nu fram förslaget om att införa\r\nfastighetsskatt på industrifastigheter. Det är ett\r\nförslag som Göteborgs socialdemokrater länge\r\nhar drivit, men till skillnad från centern anser vi\r\natt det är kommunen som skall ta ut skatten och\r\nanvända den till de merkostnader som\r\nindustrietableringarna för med sig för\r\nkommunen.</pre><pre>Herr talman! Göteborg och dess invånare väntar\r\natt regeringen skall ingripa innan byggkrisen går\r\nför långt, med de allvarliga konsekvenser som jag\r\nhär har beskrivit som följd.</pre><pre>Anf. 214 AGNE HANSSON (c) replik:</pre><pre>Herr talman! Även jag hyser oro för\r\nbyggsysselsättningen, vilket jag gav uttryck för i\r\nmitt anförande. Jag var i Göteborg för en vecka\r\nsedan och diskuterade problemen där, och jag vet\r\natt de är stora. Därför är det viktigt att man får\r\ni gång ombyggnadsverksamhet och byggande för\r\näldre. Jag förstår inte hur man skall kunna få i\r\ngång det med de miljoner som\r\nsocialdemokraterna föreslår, om man samtidigt\r\nbehåller räntelånesystemet, som innebär att\r\nkommunerna kommer att få betydligt större\r\nkostnadsövervältringar från staten än de här\r\npengarna täcker. Marianne Carlström sade själv\r\natt Göteborg redan i det här läget skulle behöva\r\nhjälp med ombyggnader. I det\r\nsocialdemokratiska alternativet blir det ännu\r\nsvårare för Göteborgs kommun att klara det.</pre><pre>Det är viktigt att man inte bygger bostäder som\r\nfolk inte har råd att bo i, men det var väl inte det\r\nsom Marianne Carlström åsyftade. Jag kan dela\r\nuppfattningen om fastighetsskatten på\r\nindustrifastigheter; det är ett intressant uppslag\r\nsom Göteborgscentern tar upp.</pre><pre>Marianne Carlström var bekymrad för hur det\r\nskall gå med den goda bostaden och med hyrorna\r\nframöver. Alla era angrepp på regeringen och\r\ncentern faller platt till marken, så länge ni\r\nsocialdemokrater inte kan ge besked om hur ni\r\nskall klara den fråga som jag ställde till Oskar\r\nLindkvist, när ni själva vill spara mer på\r\nbostadssubventionerna än vi vill, samtidigt som ni\r\ntror att ni kan sänka hyrorna.</pre><pre>Anf. 215 MARIANNE CARLSTRÖM (s)\r\nreplik:</pre><pre>Herr talman! Det finns ett behov av lägenheter\r\näven i dag, men lägenheterna får inte ha för höga\r\nhyror. Om bostadssubventionerna avskaffas, som\r\ncentern är med och förespråkar, är det ingen som\r\nkommer att ha råd att hyra de lägenheterna, men\r\nom räntelånesystemet införs, som\r\nsocialdemokraterna förordar, kommer folk att ha\r\nråd att hyra lägenheterna.</pre><pre>Göteborg har stora ekonomiska problem och\r\nklarar inte att vidta de åtgärder som av många\r\nolika orsaker är nödvändiga för att klara krisen\r\nbåde på byggmarknaden och på\r\nbostadsmarknaden. I stället för att bara fråga om\r\nvårt räntelånesystem, tycker jag att Agne\r\nHansson skulle säga någonting om\r\nbostadsfinansieringen och hur centern ställer sig\r\ntill de åtgärder som regeringen planerar att vidta\r\ni framtiden.</pre><pre>Anf. 216 AGNE HANSSON (c) replik:</pre><pre>Herr talman! Då måste jag naturligtvis först veta\r\nvad regeringen vill när det gäller\r\nbostadsfinansieringen. Vi har från centerns sida\r\nföreslagit ett system som bygger på en\r\nomfördelning över tiden, med räntebidrag för\r\nnyproduktionen som tas från en fastighetsskatt på\r\ndet äldre beståndet. Det alternativet finns med i\r\nutredningen, i varje fall ännu.</pre><pre>Det finns inga regeringsdeklarationer om att\r\nbostadsstödet skall avvecklas och att vi skall låta\r\nhyrorna gå upp till 20 000 kr i månaden, så på den\r\npunkten kan jag lugna Marianne Carlström.\r\nCentern har inga tankar på att driva en\r\nbostadspolitik som skulle kunna ge de hyrorna.</pre><pre>Anf. 217 MARIANNE CARLSTRÖM (s)\r\nreplik:</pre><pre>Herr talman! Det är möjligt att det är synd att\r\ncentern inte är ensam i regeringen, men man har\r\nen sakkunnig som också tillhör bostadsutskottet,\r\noch han går ut och säger att\r\nbostadssubventionerna skall avvecklas under 90-\r\ntalet. Vi får anledning att återkomma till den\r\ndebatten senare.</pre><pre>Anf. 218 INGER LUNDBERG (s):</pre><pre>Herr talman! Alla medborgare har rätt till en god\r\nbostad. Det kravet ställer socialtjänstlagen på\r\nsamhället och kommunerna. Det finns inte ett\r\nsamhälle där marknaden ensam kan tillfredsställa\r\nalla människors behov av bostad.</pre><pre>För att kommunerna skall kunna leva upp till de\r\nhöga humanitära krav som lagen ställer finns det\r\nviktiga instrument: Det är kommunernas ansvar\r\nför bostadsförsörjning och planering. Det är\r\nbostadsanvisningsrätten som villkor för att\r\nskattebetalarna skall subventionera ett\r\nbostadsbygge. Det är kommunala\r\nbostadsförmedlingar, och det är självfallet det\r\nstatliga bostadsfinansieringssystemet. Det är\r\nlagstiftning till skydd mot oskäliga hyror. Och det\r\när inte minst de allmännyttiga kommunala\r\nbostadsföretagen.</pre><pre>Allmännyttan spelar en strategisk roll för att\r\nSverige har kunnat uppnå världens högsta\r\nbostadsstandard. Här har människor med\r\nhandikapp, låga inkomster och stora sociala\r\nbehov kunnat skapa sig ett värdigt hem.\r\nAllmännyttan har inte varit -- och skall inte vara --\r\nensam om att ta ansvar för svaga grupper, men få\r\nav oss tror att en god bostadsstandard för alla\r\nvarit möjlig utan allmännyttan.</pre><pre>För att säkra allmännyttans ställning som\r\ninstrument för en social bostadspolitik har\r\nlagstiftningen innehållit viktiga förutsättningar.\r\nDet har varit en något gynnsammare belåning än\r\nför kommersiella företag. Det har varit regler om\r\nschablonbeskattning, och det har varit krav på att\r\nverksamheten skall drivas utan vinstsyfte. Stöd till\r\nouthyrda lägenheter hos allmännyttan har varit\r\nviktiga för den sociala bostadspolitiken.</pre><pre>Det har lett till att allmännyttan kunnat tillgodose\r\nviktiga sociala behov. Samtidigt har den svenska\r\nallmännyttan inte varit ensidigt inriktad på\r\ngrupper med särskilda sociala behov. Den har\r\nerbjudit goda bostäder åt hushåll från alla\r\nbefolkningslager, och den har varit i fronten i\r\nutvecklingen av service, boendedemokrati och\r\nnya boendeformer.</pre><pre></pre><pre>Nu finns det starka tecken på att borgerligheten i\r\npraktiken vill avveckla den svenska allmännyttan.</pre><pre>Vid årsskiftet förändrades belåningen.\r\nAllmännyttan får nu låna till bara 95 % av\r\nproduktionskostnaden. Det kan knappast vara\r\nstatsfinansiella skäl som varit bakgrunden.</pre><pre>Samma regering som spar på allmännyttan tyckte\r\natt den hade råd att skapa bättre förutsättningar för\r\nden som bygger villor som är större än 180\r\nkvadratmeter och att minska kraven när det gäller\r\nstatligt bostadsstöd.</pre><pre>Ett förslag om övergång till konventionell\r\nbeskattning bereds i regeringskansliet. Det ryktas\r\nom att självkostnadsprincipen ifrågasätts.</pre><pre>I flera kommuner planerar borgerliga politiker\r\nstora utförsäljningar av allmännyttan utan att\r\nanalysera konsekvenserna för ungdomar, äldre och\r\nandra svaga grupper.</pre><pre>Om dessa förändringar skulle genomföras blir\r\nSverige unikt, unikt som det land som i praktiken\r\navhänder sig sin allmännytta. Om vi på punkt efter\r\npunkt avhänder oss de instrument som gett Sverige\r\nen god bostadsstandard åt alla, då blir\r\nsocialtjänstlagens krav en papperstiger.</pre><pre>I England har marknaden gjorts till ledstjärna för\r\nbostadspolitiken. Den engelska lagstiftningen\r\nställer krav på kommunerna att ordna bostäder åt\r\nbarnfamiljerna. En nedrustad allmännytta har\r\navhänt de brittiska kommunalpolitikerna\r\ninstrumenten. En uppgift häromdagen visar att\r\nnära 200 000 engelska barnfamiljer bor på ''bed and\r\nbreakfast''. Vilken uppväxt får dessa barn? Andra\r\ngrupper saknar lagskydd.</pre><pre>I höstas skulle jag och mitt yngsta barn ta en genväg\r\nunder ett brofäste på Waterloo bridge. Vi stannade\r\ntill på vägen, eftersom det inte längre var en genväg\r\nutan ett hem för 50, ja, kanske 100, bostadslösa och\r\nolyckliga. På andra sidan Themsen hade grabben\r\nräknat fler ''rollsar'' och ''jaggor'' än han hade sett i\r\nhela sitt liv.</pre><pre>På detta sätt skapar marknaden hem åt de fattiga på\r\nbed and breakfast och under brofästena på\r\nWaterloo bridge. Det får aldrig hända i Sverige.</pre><pre>Jag vill fråga företrädare för de borgerliga partierna\r\nföljande:</pre><pre>Kan ni försäkra medborgarna att ni inte har för\r\navsikt att avveckla självkostnadsprincipen för\r\nallmännyttan?</pre><pre>Är ni beredda att studera konsekvenserna av en\r\nförändring av beskattningen, så att en övergång till\r\nkonventionell beskattning inte sker till förfång för\r\nallmännyttans möjlighet att spela en bostadssocial\r\nroll?</pre><pre>Står ni kvar vid valrörelsens uttalanden om att\r\nmarknaden inte skall styra hyrorna?</pre><pre>Är ni beredda att följa effekterna av de förändrade\r\nlånereglerna för allmännyttan?</pre><pre>Och slutligen, vilket är viktigt: Vilka konsekvenser\r\ndrar ni av den brittiska regeringens nedrustning av\r\nallmännyttan?</pre><pre>Anf. 219  LARS STJERNKVIST (s):</pre><pre>Herr talman! Först vill jag göra en kort kommentar\r\ntill replikskiftet mellan Oskar Lindkvist och Agne\r\nHansson. Jag tycker att Agne Hansson missar\r\nsjälva poängen i det som Oskar Lindkvist sade,\r\nnämligen att det inte var socialdemokraterna som\r\nlovade de boende guld och gröna centerskogar i\r\nframtiden. Vi sade inte att hyrorna skulle sänkas.\r\nVi sade inte att bostadskostnaderna skulle minska.\r\nVi lovade ett nytt bostadsfinansieringssystem som i\r\noch för sig innebär en besparing för statskassan,\r\nmen som också långsiktigt värnar om en social\r\nbostadspolitik. Men det fanns, som sagt, andra som\r\nlovade andra saker i valrörelsen.</pre><pre>Jag skall erkänna att även jag var en av dem som\r\nkände en stor oro för boendekostnaderna och som\r\nockså uttryckte en viss kritik över de mycket\r\nkraftiga hyreshöjningarna, vilket Agne Hansson\r\ntidigare påpekade. Då var vi många som var\r\nkritiska, moderaterna har redan nämnts, men\r\ntyvärr finns de inte med här i dag, och även Agne\r\nHansson var en av kritikerna.</pre><pre>Agne Hansson och jag träffades just med anledning\r\nav denna utveckling i hans hemtrakt Gamleby för\r\nen tid sedan. Då uttryckte sig Agne Hansson\r\nungefär på följande sätt när han mötte mig och 700\r\nandra mycket upprörda hyresgäster:</pre><pre>Jag lovar att ta med era synpunkter, och jag lovar\r\natt i riksdagen försöka hitta andra krafter som kan\r\nhjälpa till att hålla nere hyreskostnaderna.</pre><pre>Det var en sund ambition, tycker jag. Då var Agne\r\nHansson och jag mycket överens, och det sade jag\r\nockså, både till Agne Hansson och till andra som\r\nville lyssna.</pre><pre>Nu har vi haft val, och Knut Billing och andra\r\nmoderater deklarerar att det inte alls var på det\r\nsättet de menade och att det inte alls blir några\r\nhyressänkningar. Centern säger att det mesta är\r\nsocialdemokraternas fel. Följden blir, som\r\nMarianne Carlström och Oskar Lindkvist har\r\nbeskrivit, att hyran vid årsskiftet förmodligen\r\nkommer att stiga med 400--500 kr. per månad för en\r\nnormaltrea, detta i ett läge då det finns alla\r\nförutsättningar att åstadkomma låga\r\nhyreshöjningar.</pre><pre>Det som är allra viktigast och själva poängen, vilket\r\njag vill upprepa, är att detta är bara början. Jag\r\nskall travestera ett gammalt uttryck: Det är inte\r\nbara så att moderaterna och Knut Billing nu skjuter\r\npå den sociala bostadspolitiken, vilket får till följd\r\natt hyran stiger med 400--500 kr. per månad, utan\r\nde laddar om också. Så det är bäst att Agne\r\nHansson och andra hukar sig, eftersom det kommer\r\nfler attacker nästa år och året därefter. Det är som\r\nMarianne Carlström sade, att man i en mängd olika\r\nsammanhang har sagt -- bl.a. Knut Billing och\r\nskatteministern -- att målet på sikt är att avveckla\r\nsubventionerna. Detta är en fullständigt\r\nfrämmande tanke för oss socialdemokrater, och det\r\nvar en fullständigt främmande tanke för centern.</pre><pre>Min uppmaning och vädjan -- det är ingen fråga,\r\noch jag begär inte att vi i denna sena kväll skall\r\navgöra denna fråga, det tror jag inte vore lämpligt --\r\ntill Agne Hansson och andra är: Kom hem igen.\r\nÅtervänd till de krafter i denna församling,\r\neftersom de finns, som vill slå vakt om den sociala\r\nbostadspolitiken.</pre><pre>Agne Hansson sade till oss i Gamleby att han skulle\r\nkomma till riksdagen och söka krafter. Nu finns\r\ndessa krafter här. Dels finns jag här, dels finns det\r\nett socialdemokratiskt parti som tillsammans med\r\ncentern är berett att värna om den sociala\r\nbostadspolitiken.</pre><pre>Jag vill därför säga till Agne Hansson att han inte\r\nskall glömma det löfte som han gav till de\r\nhyresgäster som besökte oss, till Lars-Åke\r\nJohansson i Ektorp, till Bosse Sköldestig i Navesta\r\ni Norrköping och till Yvonne Krantz i Marielund.\r\nDet var många som litade på centerns löften. För\r\nmånga av dem tror jag att dessa löften i valrörelsen\r\nspelade en oerhört stor roll när de lade sina röster i\r\nvalurnan.</pre><pre>Jag hoppas därför att Agne Hansson tar våra goda\r\nråd på rätt sätt här i kväll och inser att det, om\r\ncentern återvänder hem igen, i denna församling\r\nfaktiskt finns en bred majoritet för den sociala\r\nbostadspolitiken. Jag hoppas att vi så småningom\r\nkan bli överens om att forma den här.</pre><pre>Anf. 220  AGNE HANSSON (c) replik:</pre><pre>Herr talman! Jag är naturligtvis smickrad över den\r\ntro som ni har på mina möjligheter att trygga\r\ntillvaron för alla hyresgäster. Och jag hoppas\r\nnaturligtvis att jag skall kunna åstadkomma en\r\nsådan politik, så att det blir möjligt.</pre><pre>Löftena om sänkta hyror går tillbaka till den linje\r\nsom vi drev inför beslutet om skattereformen, då vi\r\nville undanta boendet från den stora del av\r\nfinansieringen som momspåslaget innebar. Det\r\nhade gett betydligt lägre hyror. Om\r\nsocialdemokraterna då hade varit förnuftiga skulle\r\nde naturligtvis ha valt centerns linje som innebär\r\nsänkt byggmoms. Är det någon som tror att vi hade\r\nfått kravet på oss från något eller några av de andra\r\npartierna i regeringen, t.ex. från moderaterna, att\r\nhöja skattetrycket? Det är ju vad man skulle ha\r\nmåst göra, och då i en omfattning motsvarande vad\r\nsom försvinner i och med borttagandet av\r\ninvesteringsbidraget. Man kanske därför blir litet\r\nförsiktig när det gäller att välja parter för att få\r\nigenom en bra politik för hyresgästerna. Om\r\nsocialdemokraterna då hade valt centerns linje,\r\nhade det varit en bättre situation för de boende i\r\ndag.</pre><pre>Jag lovade att ta med synpunkterna hit till\r\nriksdagen. Och de har blivit diarieförda vid två\r\nsammanträden i bostadsutskottet och finns i\r\nbostadsutskottets arkiv.</pre><pre>Jag förstår inte riktigt vilka krafter Lars Stjernkvist\r\nåsyftar för att nå det resultat som jag är ute efter.\r\nHan tänker väl inte avvika från den\r\nsocialdemokratiska partilinjen, eller tänker han\r\ngöra det? Är Lars Stjernkvist beredd att spara\r\nytterligare miljarder på bostadssektorn än vad\r\nregeringen avser att göra?</pre><pre>Det är förklaringen till att jag inte har hittat de\r\nkrafter som enligt Lars Stjernkvist skulle finnas.\r\nMen historien avskräcker. Det har ju varit\r\nhyreshöjningar om 50 % under de senaste tre åren\r\noch om 130 % sedan 1982. Det är inte särdeles\r\nuppmuntrande just nu för den som arbetar för\r\nsociala mål och sänkta hyror att behöva söka stöd\r\nhos ett parti som för en sådan politik.</pre><pre>Anf. 221  LARS STJERNKVIST (s) replik:</pre><pre>Herr talman! Några ord om skatteuppgörelsen och\r\ncentern. Naturligtvis skulle det ha inneburit\r\nfördelar om centern och socialdemokraterna hade\r\ngjort upp. Nu var det i och för sig inte bara\r\nbostadspolitiken som man förhandlade om, utan\r\ndet gällde en hel del andra frågor också. Men just\r\npå den punkten hade jag ett intryck, även om jag\r\ndå inte satt med i den här församlingen, av att\r\ncentern och socialdemokraterna redan då låg\r\nnärmare varandra. Men det fanns, som sagt, andra\r\nsaker som gjorde att man inte kunde komma\r\növerens.</pre><pre>När det gäller detta med räntelån förstår jag nu, ja,\r\njag förstod det tidigare också, att centern inte gillar\r\nden tekniska konstruktionen. Man är orolig och\r\nundrar över effekterna. Naturligtvis är de mycket\r\nsvåra. Vidare är det svårt att räkna ut vilka\r\neffekterna blir på statsbudgeten, hur stor vinsten\r\nblir jämfört med hur det blir med det nuvarande\r\nsystemet. Det medger jag gärna. Jag har, som sagt,\r\nuppfattat att Agne Hansson och centern känner\r\ntveksamhet inför de tekniska effekterna.</pre><pre>Däremot kan jag inte förstå att man, när man nu\r\ndrar slutsatsen att man inte är riktigt överens med\r\nsocialdemokraterna, hämningslöst rusar rakt i\r\nfamnen på Knut Billing, Bo Lundgren och andra.\r\nDessa har en avvikande uppfattning inte bara i\r\ntekniskt avseende utan också också när det gäller\r\nden framtida bostadspolitiken. I det senare\r\navseendet har man dessutom diametralt motsatt\r\nuppfattning.</pre><pre>Om centern sade sig vara beredd att överge\r\nsamarbetet med moderaterna när det gäller\r\nbostadspolitiken, skulle både Agne Hansson och\r\nsocialdemokraterna -- det är jag alldeles övertygad\r\nom -- vara så pass kloka att det gick att komma fram\r\ntill en teknisk lösning som innebär att vi kan slå vakt\r\nom den sociala bostadspolitiken.</pre><pre>Till sist bara en liten kommentar. Jag har nu i två\r\ndagar lyssnat på den allmänpolitiska debatten och\r\nbörjar förstå centerns gröna tråd här.</pre><pre>Agne Hansson har sagt att man inte kan försvara\r\neller förstå allt i regeringspolitiken. Ivar Franzén\r\nhar sagt att vi måste förstå att centern just på\r\nskatteområdet har en annan uppfattning -- ja, som\r\nsagt, man kan inte få allt.</pre><pre>När folkbildningen diskuterades här sades det från\r\ncentern: Ja, man kan inte få allt. Det är klart att vi\r\njust på den här punkten har en avvikande\r\nuppfattning.</pre><pre>Faktum är att i stort sett varenda centerpartist som\r\njag lyssnat på har sagt: Ja, på den här punkten har\r\nvi faktiskt en avvikande uppfattning.</pre><pre>Frågan är bara när vi skall få höra en centerpartist\r\nsäga i debatten: Jag förstår nu att vi är inne på fel\r\nväg. Vi förstår att den enda vägen, den väg som\r\nmoderaterna har lett in oss på, leder åt alldeles\r\ngalet håll i förhållande till vad vi faktiskt vill och\r\nönskar.</pre><pre>Anf. 222  AGNE HANSSON (c) replik:</pre><pre>Herr talman! För det första beklagar jag att det inte\r\nvar möjligt att åstadkomma en bredare lösning när\r\ndet gäller bostadsfinansieringsfrågorna. Dessa är ju\r\ngrundläggande och viktiga frågor som berör\r\nvarenda människa och som bör ligga fast under lång\r\ntid framöver. Jag hoppas att det blir möjligt att\r\nfinna sådana lösningar i framtiden. Jag för min del\r\nutesluter inte den möjligheten.</pre><pre>För det andra förstår jag Lars Stjernkvists\r\nosäkerhet beträffande detta med räntelån. Han\r\ntvivlar ju själv när det gäller storleken på vinsten\r\nhär. Men det blir faktiskt ingen vinst för\r\nhyresgästerna. Inte ens för folkhushållet blir det en\r\nvinst. Den mängd pengar som kommer att snurra\r\nrunt här kommer att innebära betydande\r\nkostnader, som det sägs, både för folkhushållet och\r\nför den enskilde. Det är det som oroar mig. Jag\r\ntycker att socialdemokraterna tar litet lätt på det\r\nfaktum att man så att säga lägger in en bomb för\r\nframtiden när det gäller hyreshöjningar i och med\r\nde skulder som byggs upp här.</pre><pre>Den utveckling som har varit och som har lett fram\r\ntill den situation som vi nu befinner oss i bygger\r\nmycket på hur man lyckas klara en ekonomisk\r\npolitik som gör att vi får ner räntorna och\r\ninflationen. I det fallet, det är jag övertygad om, är\r\nden politik som regeringen nu har slagit in på den\r\nenda möjliga. Det kan kosta att vända skutan. Men\r\nnär man väl vänt den är det också möjligt att på ett\r\nbättre sätt lösa de problem som finns inom\r\nbostadssektorn och som gäller subventionerna och\r\nkostnaderna såväl för staten som för den enskilde.\r\nDessa saker är ju så avgörande beroende på just de\r\nde höga räntorna och den höga inflationen.</pre><pre>Anf. 223  LARS STJERNKVIST (s) replik:</pre><pre>Herr talman! Fördelen med räntelån är att\r\nkostnader omfördelas och att kostnaderna i\r\nnyproduktionen pressas ner. Det är oerhört viktigt,\r\nsärskilt med tanke på hur det nu är, att kostnaderna\r\ni nyproduktionen pressas ner och att den här\r\nomfördelningen görs.</pre><pre>Agne Hansson försvarar, tyvärr, en regering som\r\ngör raka motsatsen -- som drastiskt ökar\r\nkostnaderna i nyproduktionen. Det gör man dels\r\ngenom beslutet om räntelån, dels -- och framför\r\nallt -- genom att sänka investeringsbidraget.\r\nMarianne Carlström påminde om detta. Man\r\nförsämrar avdragsrätten. Man föreslår en\r\nindragning -- det rör sig om drygt 3,5 miljarder --\r\nbeträffande subventionerna. En betydande del av\r\ndetta slår mot nyproduktionen. Det är illa, därför\r\natt kostnaderna därmed höjs. Det är illa, därför att\r\ndet bromsar byggandet och skapar ett idiotstopp.</pre><pre>Jag väljer ändå, för att nu avsluta det här lilla\r\nmeningsutbytet, att ta fasta på det som jag tycker\r\när positivt. Jag har noterat det som Agne Hansson\r\nsade, nämligen att han för sin del inte utesluter att\r\nvi kan samtala och komma fram till gemensamma\r\nlösningar. Såvitt jag förstår betyder det på vanlig\r\nsvenska att han ändå kommer att sträva efter att vi\r\nblir överens i de här frågorna. Den antydan tycker\r\njag är så pass viktig att jag återigen vill få den\r\nnoterad i protokollet.</pre><pre>Kultur m.m.</pre><pre>\r\nAnf. 224  ELISABETH FLEETWOOD\r\n(m):</pre><pre>Herr talman! Några av oss -- jag medger gärna att\r\nurvalsunderlaget är mycket svagt -- kanske har haft\r\nhistorieböcker där varje avsnitt avslutades med\r\nnågot som kallades andlig odling. Det har\r\nförsvunnit i moderna böcker, och det är kanske\r\nsynd. Andlig odling stod för kulturen i\r\nhisorieutvecklingen.</pre><pre>Jag tänker på ett politiskt möte för ganska många\r\når sedan. Några unga blivande politiker åkte runt\r\noch gjorde reklam för det här mötet. Man satte upp\r\naffischer på trädstammar. Jag skall inte avslöja\r\nvilket parti det gällde. På affischerna stod det: På\r\nmåndag kväll möts vi och lyssnar till vår\r\npartiledare. (I övrigt ett värdefullt och kulturellt\r\nprogram.)</pre><pre>Det kan konstateras att man på den tiden inte ansåg\r\natt politik hörde till kulturen. Men det var fel.\r\nPolitik är också kultur.</pre><pre>Kultur är hur vi organiserar vårt liv, vårt arbete, vår\r\nfritid, vårt hem osv. Alla är vi beroende av våra\r\nkulturskapare. Dessa skapar innehåll och ger oss\r\nmöjlighet att uppleva vad de har skapat. Men\r\nkulturskaparna och kulturen måste få leva i ett fritt\r\nsamhälle utan offentlig styrning. Att det skall finnas\r\nmångfald och kvalitet är krav som kulturskaparna\r\noch vi som upplever kulturen vill ställa.</pre><pre>Politikerna skall erbjuda ramarna, utan att begära\r\nnågon politisk styrning. Det är inte vi politiker som\r\nskapar kulturen, bortsett från vår lilla begränsade\r\ndel. Men vi kan medverka till främjandet av ett\r\nkreativt kulturklimat och till bevarandet av en\r\nlevande kulturtradition.</pre><pre>Vi tar avstånd från en kulturpolitik som gynnar\r\npolitiska värderingar. Kulturen skall stå utanför --\r\novanför sådana.</pre><pre>Vi har en spännande tid framför oss.</pre><pre>Jag skulle vilja säga några ord om EG och kulturen.\r\nMånga människor är rädda för ett Sveriges inträde\r\ni EG. Man är rädd för att den svenska kulturen skall\r\nförkvävas i den europeiska. Men så tror inte jag att\r\ndet blir. Jag har ännu inte läst Maastrichtrapporten\r\nom kulturen och kulturens förutsättningar. Men jag\r\nhar läst tillräckligt många referat för att förstå att\r\nman här lägger vikt, herr talman, såväl vid den\r\nlokala, den regionala och den nationella kulturen\r\nsom vid den övergripande, den europeiska,\r\nkulturen.</pre><pre>Kanske kan detta ibland också betyda\r\npånyttfödelse för lokala kulturer som har kommit i\r\nskymundan. Det är självklart att ett rikt kulturliv\r\nmåste finnas i ett öppet och kreativt samhälle. Där\r\nvill vi också ha fria media. Jag vill gärna säga här i\r\nkväll att jag beklagar det debacle som Arbetet har\r\nutsatts för. Jag hoppas att man klarar av det. Vi\r\nbehöver en allsidig debatt. Det är på det sättet som\r\nvårt samhälle förnyas, och förnyelse är någonting\r\nväsentligt för kulturen.</pre><pre>Vilka är det som skall driva vår kultur framåt?\r\nSjälvklart är det barnen. Låt mig mycket kort\r\nbeskriva en av mina kulturella höjdpunkter, om jag\r\nså får uttrycka det. Jag blev inbjuden av Elsa\r\nOlenius, en av Astrid Lindgrens bästa vänner, att få\r\nsitta i sagogrottan på Stockholms stadsbibliotek och\r\nlyssna när Astrid Lindgren läste sagor för en uppsjö\r\nav små barn i 4--6-årsåldern. Astrid Lindgrens och\r\nElsa Olenius engagemang fick mig då -- för många,\r\nmånga år sedan -- att förstå vad, i det här fallet, god\r\nlitteratur betyder.</pre><pre>De små barnen skall lära sig från det de är små,\r\nhemma, på dagis, i skolan osv., att få behov av\r\nkvalitet i kulturen. Har man fått behov av\r\nnågonting ställer man också krav på att det skall\r\nfinnas. Det främjar kulturen i dess helhet. Jag tror\r\ndärför att EG och vårt samarbete i EG kan betyda\r\nnågonting mycket positivt.</pre><pre>Vi är positiva till kulturfonder. Vi diskuterar det i\r\nkulturutskottet för närvarande. Men när vi sänker\r\nskatterna får vi inte glömma bort att vi också\r\nminskar resurserna för kulturskaparna.</pre><pre>Klockan tickar alltför snabbt. Jag måste övergå till\r\natt säga ett par ord om kulturbudgeten, som jag\r\ntycker är fin. Jag tycker synd om Åke Gustavsson\r\nsom i ett brett spektrum skall försöka angripa den.\r\nHan ser glad ut, han ser sin chans.</pre><pre>Herr talman, jag ber att få återkomma.</pre><pre>Anf. 225  LENNART FRIDÉN (m):</pre><pre>Herr talman! Det är inte utan att man förstår hur\r\npoeten som en gång skulle ställa upp på en\r\nförfattarafton i en bygdegård, där man hade glömt\r\natt utannonsera mötet, kände sig när han kom dit.\r\nJag skall ändå, liksom den poeten, försöka\r\nframföra det jag har att säga.</pre><pre>Vår kultur är ej blott en dekoration</pre><pre>eller målsättning som satts på pränt</pre><pre>Nej den utgör grunden för Sveriges nation</pre><pre>och för mänskligt liv dess fundament</pre><pre>Sann konst bärs fram av en skaparvision</pre><pre>inte alls av kulturpolitik</pre><pre>den lämpar sig ej för administration</pre><pre>inget anslag kan göra den rik</pre><pre>Kultur skapas blott av den själ som är fri</pre><pre>och som följer sin odlingsidé</pre><pre>är den skör kan den skadas av så'na som vi</pre><pre>likt dess värden som vi ej kan se</pre><pre>Vår uppgift skall ej vara att bruka makt</pre><pre>men att främja en god atmosfär</pre><pre>om mångfalden måste vi städse slå vakt</pre><pre>som en grund för förnyelse är</pre><pre>S'en Hedenhös solen har gått många varv</pre><pre>Fädren format kultur och miljö</pre><pre>Vi har ansvar att vårda detta vårt arv</pre><pre>väl, så att våra rötter ej dö</pre><pre>Länge föraktats det egna, det svenska</pre><pre>Många saknar en identitet</pre><pre>Distanslöst anammas allt det utländska</pre><pre>och förvanskas för att man ej vet</pre><pre>Xenofobiska känslor är lätta att få</pre><pre>för dem som saknar egen kultur</pre><pre>Motgift är kunskap med kvalitet, och då</pre><pre>skall vi kämpa för det -- eller hur?</pre><pre>Den förtryckte som kom på flykt till vårt land</pre><pre>för att äntligt få känna sig fri</pre><pre>fastän utan en ägodel i sin hand</pre><pre>kan va' rikare ändå än vi</pre><pre>Herr talman! Av det nu sagda framgår att det\r\nviktigaste för kulturen är frihet, mångfald,\r\nkunskap, kreativitet och kvalitet. Självfallet måste\r\nvi också ta en rejäl slant ur den gemensamma\r\nkassan för att rätt vårda vårt kulturarv. Vi måste\r\nockså visa generositet mot förnyarna inom\r\nskapandet. Men kulturpolitiken får aldrig vara\r\nstyrande. Den skall vara stödjande. Det är inte\r\npolitiska beslut som behövs för kulturen -- det är\r\nkulturen som utgör basen för allt vi ägnar oss åt,\r\ninkl. politiken. Inser man inte det är risken stor att\r\nman skadar kulturen.</pre><pre>Genom kulturen får vi del av den humanism och de\r\netiska värden som skall utgöra fundamentet för vårt\r\nliv. Det är viktigt att vi med våra beslut skapar de\r\nbästa förutsättningarna för att de unga, i familjen\r\noch via skolan, skall bibringas de kunskaper och de\r\nvärderingar som bygger på kristen etik och\r\nvästerländsk humanism. Därigenom får de en\r\ntrygghet och stabilitet, som tillsammans med den\r\nhistoriska bakgrunden -- det vi kallar våra rötter --\r\nskapar frimodiga människor som är stolta över sitt\r\nursprung och så säkra på sig själva att de törs möta\r\nandras värderingar. Det blir med andra ord också\r\ndet bästa vaccinet mot okunkapens främlingsrädsla\r\noch skapar också respekt hos dem som vi möter.</pre><pre>Det stora felet med den svenska kulturpolitiken,\r\nsom gjorde sitt avstamp i och med 1974 års\r\nenhälliga kulturpolitiska beslut i riksdagen är att\r\ndet blev ett övertramp på plankan och ett kort\r\nlängdhopp i stället för en serie av olika hopp.\r\nGenom rigiditeten i regelverket för att få pengar\r\nslår alla ängsligt vakt om sina bidrag i stället för att\r\nväxla spår och skapa nytt. Det är därför jag med\r\ntillfredsställelse i årets budgetproposition kan\r\nnotera att kulturministern nu skall låta göra en\r\növersyn av verksamheternas byråkratiska\r\növerbyggnad. Skall vi få mera kultur och mindre\r\nadministration för pengarna, måste den översynen\r\ngöras snabbt.</pre><pre>Problemen är många: ansvarsfördelning,\r\ncentralisering mot uppbyggnad av balanserande\r\nregionala centra -- för resten ett måste i den nya\r\nEuropastrukturen, som Elisabeth Fleetwood\r\nmycket riktigt påpekade --, en ny roll för\r\nkulturrådet eller kanske dess avskaffande,\r\nuppbyggande av fristående alternativa\r\nkulturfonder för att garantera mångfald och skapa\r\noberoende, ökat inslag av kultur i skolorna,\r\nmöjligheter för organ som erhåller bidrag att själva\r\ni större utsträckning få inflytande över medlens\r\nfördelning, annorlunda arbetsområden för de s.k.\r\nR-institutionerna, användandet av\r\nlönebidragsanställda osv. Men alla dessa problem\r\ngör också området till en fascinerande sektor med\r\nmånga möjligheter, och då inte för\r\nkulturpolitikerna utan för kulturskaparna.</pre><pre>Europarådets examinatorer, som var här för två år\r\nsedan, såg på vår kultur och kulturpolitik med\r\nfriska ögon. Deras slutsatser måste vi noga ta till\r\noss. För att sådana förnyelser som de pekade på\r\nbehovet av, och som jag helt ställer mig bakom,\r\nskall kunna genomföras och för att de delar av\r\nkulturlivet som fastnat i fel spår skall kunna komma\r\nloss och förnya sig behövs det en ny kulturpolitik\r\noch den kan vi bara få med den nya regeringen.\r\nFramför allt måste vi få en helt annan kulturdebatt\r\ni Sverige, en debatt där man inte bara ägnar sig åt\r\natt diskutera samhällsstöd. De flesta synes inte vara\r\nmedvetna om att 80 % av all s.k. kulturkonsumtion\r\nsker privat. Därtill kommer all den egenskapande\r\nverksamheten, som jag tycker är ännu viktigare.</pre><pre>Herr talman! De beslut som skall fattas i denna\r\nkammare måste syfta till att även på detta område\r\nlåta individerna få forma sina liv. Den enskilde\r\nmåste få chansen att både ta del av och aktivt delta\r\ni kulturlivet.</pre><pre>Anf. 226  BENGT DALSTRÖM (nyd):</pre><pre>Herr talman! Att riksdagen i dag och under många\r\når placerat turism i kulturutskottet är betecknande\r\nför den okunskap politikerna visat för turismens\r\nekonomiska betydelse för samhällsekonomin.</pre><pre>Visst ingår kulturen som ett viktigt\r\nkonkurrensmedel i svensk turism. Men det är\r\nandra, viktigare faktorer som medverkar till det\r\nekonomiska utbytet av näringen som sådan;\r\nmarknadsföringen t.ex.</pre><pre>Turismen kan inte betraktas som en bransch eller\r\nen avgränsad marknad. Turismen påverkar\r\nförutsättningarna för omvärldens syn på Sverige,\r\nföretagsamheten inom skilda delar av näringslivet,\r\nstatens intäkter och människornas livskvalitet.\r\nKanske är det turismens olika ''ansikten'' som\r\nmedverkat till politikernas oförmåga att medverka\r\noch skapa förutsättningar för att verkligen utnyttja\r\nden ekonomiska dynamiken i svensk turism, som\r\nhar en stor ekonomisk betydelse för landet med\r\ndess 220 000 sysselsatta och dryga 100 miljarder i\r\nomsättning.</pre><pre>Ser vi på den viktiga utlandsturismen t.ex., kan vi\r\nnotera att de inresande turisterna ger oss 17\r\nmiljarder i intäkter. Själva lägger vi ner ca 30\r\nmiljarder på våra utlandsresor. Denna negativa\r\nturistbalans har ökat under de senaste åren, under\r\n1990--1991 med 20 %.</pre><pre>Andra länder har lyckats skapa tillväxt för sin\r\nturism genom offensiva åtgärder och ekonomiska\r\nsatsningar. Med ökade satsningar på den\r\noperationella marknadsföringen -- från 20 miljoner\r\n1987 till ca 120 miljoner 1990 -- har turismen i\r\nDanmark ökat med ca 10 %, samtidigt som den\r\nsvenska minskat med 17 %.</pre><pre>Irland är ett annat exempel. Med en vikande\r\nturistmarknad satsade man hårt på turistnäringen\r\nför att skapa fler arbetstillfällen. 1987/88 ökade\r\nutlandsturismen med 30 % och gav 14 000 nya\r\nsysselsättningstillfällen. 1989 ökade turismen med\r\n16 %. Det gav 6 000 nya jobb. För 1990--1993 har\r\nman åtgärder i gång och siktar på 25 000 nya\r\narbetstillfällen.</pre><pre>Hur bedrivs då marknadsföringen av turismen i\r\nSverige? För marknadsföringen av Sverigeprofilen\r\nutomlands svarar Sveriges Turistråd, Svenska\r\nInstitutet, Sveriges Exportråd och ambassaderna.\r\nDet är uppenbart att de här splittrade resurserna\r\nför att marknadsföra oss, vår turism, vår kultur och\r\nvårt näringsliv kan samordnas bättre.</pre><pre>Så till Sveriges Turistråd, som är ytterst ansvarigt\r\nför turism inom och utom landet. Turistrådet skulle\r\ninom landet medverka till att skapa möjlighet för\r\nett bättre utnyttjande av fritiden för breda\r\nfolkgrupper, stimulera och samordna regionala\r\ninsatser, producera kampanjer, utveckla forskning\r\noch kompetens inom näringen. Utomlands har det\r\ndessutom svarat för marknadsföringen. Allt inom\r\nen total kostnadsram på 120 miljoner,\r\nhuvudsakligen statliga pengar.</pre><pre>RRV har i en revision konstaterat det omöjliga i att\r\ni Sveriges Turistråds breda verksamhet kombinera\r\ndet sociala ansvaret med en kommersiell\r\nmarknadsföring av turism.</pre><pre>Regeringen vill avveckla Sveriges Turistråd och\r\navsätta ca 50 milj.kr. till ett privatägt bolag. Vi\r\ndelar uppfattningen att vi måste avveckla Sveriges\r\nTuristråd. Det är näringslivet som på ett\r\nprofessionellt sätt skall sköta denna näring och\r\nmarknadsföra den inom och utom landet. Vi\r\nkommer att föreslå att staten gentemot en\r\nupprättad marknadsplan skall köpa tjänster av det\r\nhär bolaget i storleksordningen 100 miljoner. Det\r\nnya bolaget bildas naturligtvis av intressenter från\r\nnäringen. De får själva finna formen för\r\nfinansieringen av turistfrämjande åtgärder inom\r\nlandet.</pre><pre>Som bekant har regeringen föreslagit en rad\r\nåtgärder för att få fart på Sverige. Jag vill här\r\nkommentera detta litet mot bakgrund av\r\nturistmomsen.</pre><pre>Man har satsat på sänkt skatt på kapital,\r\nförmögenhet och arv. Skattesänkningarna skulle\r\nalltså förbättra företagens konkurrenskraft och ge\r\nökade exportintäkter och nya arbetstillfällen -- s.k.\r\ndynamiska effekter.</pre><pre>När vi börjar tala om turism inträffar något\r\nmärkligt i regeringspartiernas resonemang. Då tror\r\nman plötsligt att en hög skatt i form av moms på\r\nturismen skulle ge ökade intäkter.</pre><pre>Herr talman! Den höga turistmomsen har på ett\r\navgörande sätt gett oss minskade statsintäkter\r\ngenom minskad turism. 1990 sjönk\r\nturistomsättningen med 10 miljarder.\r\nResevalutaunderskottet steg med 1,5 miljarder.\r\nSamtidigt redovisar OECD-länderna en ökning\r\nmed i genomsnitt 5 %. I Danmark är det en ökning\r\nmed 10 %.</pre><pre>Vi har då inte råd att låta bli att sänka turistmomsen\r\ntill 12 %! Detta tillsammans med en mer offensiv\r\nmarknadsföring av turismen kommer att förstärka\r\nstatsbudgeten med flera miljarder, inte försvaga\r\nden. Tänk på att åtta nio utlandsturister ger oss\r\nsamma exportintäkter som en Volvo. Tack.</pre><pre>Anf. 227  BIRGITTA WISTRAND (m):</pre><pre>Herr talman! Ofta möter man inställningen att\r\nturism, resor och fritidsindustri är en trevlig och\r\noförarglig, men ganska ointressant bransch. Man\r\nhar ingen aning om att det är en inkomstbringande\r\noch oerhört väsentlig verksamhet. Det förstod inte\r\nsocialdemokraterna. De gjorde stor skada genom\r\natt behandla turismen som en social rättighet och\r\nsom ett regionalpolitiskt instrument. För dem\r\nhandlade det i första hand om att ge pengar till\r\nturismens mellanhänder i stället för att skapa\r\ndrägliga förutsättningar för branschens företag.</pre><pre>Det är synd, tycker jag, att vi ägnar så mycket tid åt\r\natt tala om Turistrådets framtid -- Turistrådets 100\r\nmiljoner i en bransch som omsätter 100 miljarder.\r\nDet säger en del om hur vi har behandlat turismen.</pre><pre>I hela världen arbetar i dag ungefär 115 miljoner\r\nmänniskor inom turistindustrin. Det är alltså\r\nvärldens största industrigren, och den växer\r\ndubbelt så fort som den globala nationalprodukten.\r\nNär ett lands turism minskar brukar det vara krig,\r\nrevolution eller hungersnöd som är skälet. Vi har\r\nlyckats med konststycket att mota bort turisterna\r\nutan att ta till sådana här drastiska metoder. Vi har\r\nbara prisat ut oss och informerat bort oss. Sverige\r\när ett okänt turistland.</pre><pre>Vad vi måste se i Sverige är att resandet i framtiden\r\nkommer att vara lika självklart som mat och kläder.\r\n1990 reste 450 miljoner människor, eller 10 % av\r\njordens befolkning, från ett land till ett annat. Att\r\nförflytta sig kommer att bli någonting självklart.</pre><pre>Vad jag hoppas på nu är att vi skall få ny utveckling\r\nav reseindustrin. Men det behövs mycket för att\r\nlyckas med det. Det är helt andra saker än att ge\r\npengar till ett turistråd där många människor har\r\narbetat så mycket de har kunnat men mot omöjliga\r\nodds. Jag har också fullt förtroende för att\r\nregeringen kommer att lösa detta med att sälja\r\nSverige som turistland, som industriland och som\r\nett land värt att investera i.</pre><pre>Som sagt behövs utbildning och forskning. I dag har\r\nvi en kvalificerad utbildning. Vad har vi inom\r\nforskningen? Jo, vi har en adjungerad professur vid\r\nHögskolan i Östersund. Skall branschen ha något\r\nslags status och utvecklingsmöjligheter, måste vi\r\nalltså satsa på forskning och utbildning.</pre><pre>Nu har regeringen redan tagit en rad steg för att öka\r\nbranschens möjligheter när det gäller t.ex.\r\nförutsättningar för företagande och också när det\r\ngäller sänkningen av momsen. Men det kommer att\r\nta tid innan vi ser effekterna.</pre><pre>Vad kan vi göra till dess? Det första vi måste ta itu\r\nmed är faktiskt att låta andra människor känna sig\r\nvälkomna till vårt land, oavsett om de är turister,\r\naffärsmän eller studenter. Det är en ära för oss att\r\nde vill komma till vårt land. Vi måste visa intresse\r\noch uppskattning, låta dem lära känna oss och\r\nockså lära känna dem.</pre><pre>Vi har faktiskt många saker att visa upp i Sverige.\r\nVi har en ödmjuk inställning till Sverige. Det duger\r\nnästan inte till oss. Vi tycker mera om att resa\r\nutomlands än i vårt eget land. Hur skulle någon\r\nannan vilja komma till oss? Men det är inte så att\r\nalla vill åka till värmen, och det är inte så att alla vill\r\nkomma hit och slå runt. Alla tycker inte att det är\r\ndyrt i Sverige. Men vi måste veta vilka som är våra\r\nturister, vilka som tycker att Sverige är spännande.</pre><pre>Tidigare har det varit så att mycket av det utlandet\r\nhar fått kontakt med har varit sådant som har stött\r\nden svenska modellen, kulturbyråkraterna\r\nbestämde vad man fick se. När nu den svenska\r\nmodellen är död och begraven borde vi i stället vara\r\nmogna att föra ut det som människor är\r\nintresserade av. Det har framstått som\r\nlöjeväckande, tycker jag, och provinsiellt att vi inte\r\nbefattat oss med sådant som fascinerar i andra\r\nländer. Utomlands vill man ha vikingakultur,\r\nrunstenar, heliga Birgitta, regalskeppet Wasa,\r\nGustav II Adolf, Linné, Bellman, August\r\nStrindberg, Selma Lagerlöf, Ingmar Bergman,\r\nAstrid Lindgren, Kerstin Ekman, Marianne\r\nFredriksson och många andra. Svenska sångerskor\r\noch sångare har också fått ett allt ökande intresse\r\nutomlands. Vår design och arkitektur väcker nytt\r\nintresse och respekt.</pre><pre>Vårt läge är positivt också ur andra synpunkter.\r\nFramtidens trendmakarna vill inte resa i stora\r\ngrupper. De vill göra personligt avpassade besök,\r\nprecis vad Sverige passar för. Någon massturism\r\nhar det aldrig varit tal om. Mässor, kongresser och\r\nevenemang skulle vi också satsa på.</pre><pre>För att kunna lyckas utomlands måste branschen på\r\nhemmamarknaden vara stabil. I Sverige är läget\r\nmycket splittrat, mycket labilt. Det är inte att undra\r\npå när man vet hur branschen har behandlats under\r\nlång tid.</pre><pre>Jag tror att med samverkan skulle vi kunna\r\nfördubbla turismen på fem år. Det tror jag att den\r\nnya regeringen skall arbeta för. Tack.</pre><pre>Anf. 228  ÅKE GUSTAVSSON (s):</pre><pre>Herr talman! Först om turismen. Birgitta Wistrand\r\nsäger att socialdemokraterna inte förstod detta med\r\nturistpolitik. Det kunde vi föra en lång diskussion\r\nom. Men vad jag finner allvarligt i den nuvarande\r\nregeringens politik är att regeringen struntar i ett\r\nriksdagsbeslut på det här området. En\r\nriksdagsmajoritet beslöt i december att regeringen\r\nskulle få återkomma med förslag till ett nytt och\r\nombildat turistråd.</pre><pre>Nu lägger regeringen i stället i budgetpropositionen\r\nfram ett förslag, där man syftar till att avveckla\r\nTuristrådet. Det är t.o.m. så allvarligt att det har\r\nföranlett en KU-anmälan. Jag utgår från att denna\r\nfråga, i den offentliga utfrågning som utskottet har\r\nom någon vecka, kommer att tilldra sig mycket\r\nstort intresse av de människor som är involverade i\r\njust turistbranschen.</pre><pre>Elisabeth Fleetwood säger att hon tycker synd om\r\nmig som skall ha synpunkter på regeringens budget.\r\nNär man läser eländet kan man möjligen tycka synd\r\nom mig.</pre><pre>Jag vill ändå göra någon kommentar som är viktig\r\nnär det gäller budgetens profil och vårt alternativ. I\r\nregeringsställning genomförde vi ett 3-årsprogram\r\nför reformarbete på kultursektorn. Vi höjde i realt\r\npenningvärde den statliga kulturbudgeten med 125\r\nmilj.kr. per år. Dessutom anslog vi 347 milj.kr. till\r\nen ny musikteater i Göteborg, för att ge ett mycket\r\nkonkret exempel.</pre><pre>Man måste säga att fru Friggebo är att gratulera,\r\nnär hon får positiva reaktioner på en reform som\r\nendast omfattar 35 milj.kr. Budgeten är\r\ntraditionell, där saknas visioner, och den är i hög\r\ngrad Stockholmscentrerad. Vi föreslår en ökning\r\nmed drygt 35 miljoner för reformer utöver\r\nregeringsförslaget. Härigenom kan man\r\nåstadkomma ett långt bättre stöd till fria grupper.\r\nLennart Fridén sade att inget anslag kan göra\r\nkulturen rik. Jag tycker att Lennart Fridén skall gå\r\nut och tala med kulturarbetarna om hur man i de\r\nfria grupperna ser på de statliga anslagen.</pre><pre>Det innebär att man kan åstadkomma ett bättre\r\nstöd till kultur i arbetslivet och till litteratur för\r\ninvandrare -- där har invandrarministern någonting\r\nbra att arbeta för. Vidare kan man satsa på\r\nkonstnärlig utsmyckning i bostadsområdena,\r\nnågonting som regeringen vill slopa. Jag tycker att\r\nLennart Fridén skall säga vad han anser om att\r\nregeringen vill slopa detta anslag. Ökningen av\r\nreformramen kan bidra till att man klarar Arbetets\r\nmuseum, vars verksamhet regeringen inte finner\r\nvara en statlig angelägenhet. Detta är helt\r\nuppseendeväckande med tanke på att man\r\nsamtidigt går in och satsar på andra muséer, t.ex.\r\ntekniska muséet. Dessutom ger det pengar till\r\nförsöksverksamhet för länskonstnärer och till en\r\nytterligare höjning av antalet grundbelopp till\r\nlänsteatrarna.</pre><pre>Regeringens förslag saknar visioner.\r\nSocialdemokraternas förslag innebär bl.a.:</pre><pre>- ett femårsprogram för fria gruppers utveckling,</pre><pre>- bildandet av en nationell kulturfond för\r\nkulurbyggnader och kulturturism,</pre><pre>- en utveckling av nationella institutioner även\r\nutanför Stockholm,</pre><pre>- skapandet av Sveriges historiska museum,</pre><pre>- byggandet av ett nytt Modernt museum,</pre><pre>- riktade insatser för amatörverksamhet och\r\nbarnoch ungdomskultur,</pre><pre>- en översyn av kulturens branschstöd för att\r\nförbättra artisters och konstnärers möjligheter att\r\nnå sin publik samt</pre><pre>- en utveckling av verksamheten vid Arbetets\r\nmuseum.</pre><pre>Inom folkbildningen riktar regeringen ett dråpslag\r\nmot studieförbunden och folkhögskolorna.\r\nSjälvfallet går socialdemokraterna emot detta. Här\r\nanar jag en viss borgerlig beslutsångest. Komvux\r\nhar i varje fall delvis fått frisedel av vice\r\nstatsministern. Hur går det med folkbildningen?\r\nStäller moderaterna, Elisabeth Fleetwood och\r\nBirgitta Wistrand, upp på att ge de handikappade\r\npå folkhögskolorna en chans att fortsätta sin\r\nutbildning? Vad säger ni till de lågutbildade som går\r\noch lär sig engelska i en studiecirkel? Man läser inte\r\nspanska där för att man har hus i Spanien -- för att\r\napostrofera en känd minister.</pre><pre>Socialdemokraterna hoppas nu att de borgerliga\r\nriksdagsledamöterna har större förståelse för alla\r\ndessa frågor än vad regeringen har. Vi inbjuder\r\ndärför de borgerliga riksdagsledamöterna att\r\ntillsammans med oss satsa på:</pre><pre>- en utveckling av kultur i hela landet,</pre><pre>- en uppbyggnad av en nationell kulturfond,</pre><pre>- en fortsatt satsning på kultur i arbetslivet,</pre><pre>- en uppbyggnad av kulturella kraftcentra även\r\nutanför Stockholm,</pre><pre>- en förbättring av bildkonstnärers och andra\r\nkonstnärers villkor samt</pre><pre>- ett rejält stöd till folkbildningen.</pre><pre>Tillsammans har vi nu en möjlighet att lyfta fram\r\noch diskutera visionerna i kulturpolitiken.\r\nRegeringen har inte förmått att göra detta. När\r\nregeringspartierna vill att frågan om folkbildningen\r\nskall bordläggas, kan man göra den positiva\r\ntolkningen att man vill diskutera en satsning, vilket\r\njag kan förstå efter de folkstormar som har varit.\r\nVad blir då de borgerliga partiernas besked till dem\r\nsom slåss för folkbildningen? Jag hoppas att de\r\nborgerliga riksdagsledamöterna har vilja och\r\nförmåga att stödja dessa satsningar.</pre><pre>Anf. 229  LENNART FRIDÉN (m) replik:</pre><pre>Herr talman! Åke Gustavsson och jag debatterade\r\nfaktiskt första gången med varandra för 30 år\r\nsedan, då han var SSU-are och jag var MUF-are i\r\nJönköpings län. Jag känner igen Åke Gustavssons\r\ndebatteknik, som inte har ändrat sig under de här\r\nåren och som går ut på att medvetet missförstå det\r\nsom sägs.</pre><pre>Jag läste en dikt där det stod någonting om att inget\r\nanslag kan göra den sanna konsten rik. Konst och\r\nkultur är någonting helt annat än pengar och\r\nanslag. Det var vad jag ville säga med det.</pre><pre>Jag sade också längre fram i mitt anförande att det\r\när viktigt att vi kan satsa på den nyskapande\r\nkulturen, samtidigt som vi tar väl hand om vårt\r\nkulturarv.</pre><pre>Låt mig också konstatera att flera av de frågor som\r\nÅke Gustavsson förde fram -- t.ex. frågan om en\r\nnationell kulturfond, som är ett gammalt moderat\r\nförslag -- aldrig vann någon större anklang från\r\nsocialdemokraterna tidigare när de behandlades i\r\nkulturutskottet.</pre><pre>Anf. 230  ÅKE GUSTAVSSON (s) replik:</pre><pre>Herr talman! När det gäller rikedom och kultur\r\nskall jag ta ett mycket konkret exempel.</pre><pre>Regeringens förslag innebär att man avskaffar\r\nmöjligheten till statligt anslag för konstnärlig\r\nutsmyckning av bostadsområden. Det innebär att\r\nåtskilliga bildkonstnärer kommer att förlora\r\nmöjligheten till arbete inom detta fält. Det är\r\nallvarligt från sysselsättningssynpunkt, men det är\r\nännu allvarligare för de människor som nu kan\r\nnjuta av en kostnärlig utsmyckning av\r\nbostadsområden.</pre><pre>Beträffande förslaget om en nationell kulturfond\r\nborde Lennart Fridén läsa litet noggrannare vad vi\r\nsäger i vår motion. Vi vill att det skall satsas bl.a.\r\nstatliga medel på denna fond samt att kommuner,\r\nlandsting och andra intressenter skall ställa upp.\r\nOm ni har ändrat uppfattning, är vi självfallet\r\nintresserade av en sådan utveckling.</pre><pre>Vi socialdemokrater vill att fonden skall kunna\r\nanvändas till att ge stöd till kommuner som planerar\r\neller drömmer om att bygga nya teatrar,\r\nkonserthallar, konsthallar och muséer. Stödet kan\r\nuppmuntra dessa kommuner att förverkliga sina\r\nambitioner.</pre><pre>Det finns ett växande intresse för kulturturism. Här\r\nkan det göras satsningar som bidrar till en ökad\r\nattraktivitet i stora delar av landet.</pre><pre>Det finns ett tilltagande behov av att bevara\r\nindustriminnen, slott och herresäten. Också här\r\nkan fondens pengar användas. Tänk, vad trevligt\r\ndet vore att kunna satsa ytterligare pengar på Julita\r\ni Södermanland och göra Julita till ett rejält\r\nfriluftsmuseum, som visar upp äldre tiders\r\nodlingsteknik och odlingslandskap.</pre><pre>Det är vad man kan använda en nationell\r\nkulturfond till. Därför vill vi socialdemokrater att\r\ndet skall tillsättas en parlamentarisk kommitté. Min\r\nfråga är då naturligtvis: Innebär detta att moderata\r\nsamlingspartiet ansluter sig till det\r\nsocialdemokratiska förslaget?</pre><pre>Anf. 231  LENNART FRIDÉN (m) replik:</pre><pre>Herr talman! Åke Gustavsson är ny på sin position\r\ni kulturutskottet. Det hade kanske inte skadat att\r\nläsa moteraternas stora partimotion från förra året\r\nnär det gäller just synen på vad en kulturfond skall\r\nanvändas till och vem som skall vara med och bidra\r\ntill dess finansiering.</pre><pre>Under alla de år som vi försökte driva frågan om\r\natt få en rättvisare och vettigare beskattning av de\r\nskapande konstnärernas inkomster fick vi aldrig\r\nnågot gensvar. I nuläget, när byggandet är så lågt\r\nsom det är, är det väl inte särskilt troligt att det ändå\r\nhade blivit så förfärligt många\r\nutsmyckningsuppdrag. Man måste på ett helt annat\r\nsätt ta itu med frågan om hur bildkonstnärerna och\r\nbildskaparna har det.</pre><pre>Anf. 232  ÅKE GUSTAVSSON (s) replik:</pre><pre>Herr talman! Inför nästa budgetår är pengarna\r\nsäkrade. Det är alltså först om två år som detta slår\r\nigenom. Då blir det en intressant nyhet för\r\nkammaren att regeringen tydligen planerar för ett\r\nså oerhört lågt byggande under så lång tid. Det kan\r\nknappast vara avsikten.</pre><pre>Eftersom jag är en snäll man -- speciellt som\r\nLennart Fridén och jag möttes i en debatt för 30 år\r\nsedan -- tolkar jag detta som att man när det gäller\r\nen nationell kulturfond kan skriva ihop sig i\r\nutskottet och begära att det skall tillsättas en\r\nparlamentarisk kommitté såsom\r\nsocialdemokraterna har begärt.</pre><pre>Förste vice talmannen anmälde att Lennart Fridén\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 233  ELISABETH FLEETWOOD (m)\r\nreplik:</pre><pre>Herr talman! Klockan är mycket. Det finns en lång\r\nrad intressanta frågor som vi skulle vilja debattera.\r\nÅke Gustavsson, ordförade i kulturutskottet, sade\r\nbl.a. att det borgerliga programmet saknade\r\nvisioner. Det var inte riktigt det som jag kunde\r\nutläsa av det beröm som Åke Gustavsson trots allt\r\ngav det borgerliga programmet under en av de\r\nintervjuer som jag har sett honom framträda i.</pre><pre>Åke Gustavsson tog upp frågan om Arbetets\r\nmuseum och mycket annat. Gudskelov, herr\r\ntalman, får vi fortsätta debatten i kulturutskottet.\r\nDessutom har jag förstått att det kommer att\r\nanordnas en kulturdebatt Älvsjö den 1 april, vid\r\nvilken också kulturministern kommer att närvara.\r\nJag hoppas verkligen att vi då kan ta i anspråk mer\r\ntid för de frågor som vi i kväll tyvärr inte kan\r\nfortsätta att diskutera.</pre><pre>Anf. 234  ÅKE GUSTAVSSON (s) replik:</pre><pre>Herr talman! Avsikten med en debatt i kammaren\r\när ju att den skall kunna följas av de människor som\r\när intresserade av den, även om de inte är fysiskt\r\nnärvarande. Det är inte avsikten med en debatt\r\ninom ett utskott. Därför är det rimligt att\r\nargumenten så att säga kommer på bordet under en\r\nkammardebatt. Självfallet förs det också andra\r\ndebatter i olika sammanhang.</pre><pre>Jag har många gånger sagt att regeringsförslaget i\r\noch för sig har förtjänster, men jag vidhåller att det\r\när en stor brist att det saknar visioner. Det vore bra\r\nom vi också där kunde medverka till en\r\nframåtsyftande debatt om kulturpolitiken. En\r\nsådan debatt kan vi mycket väl föra här i kammaren\r\noch i utskottet.</pre><pre>Anf. 235  ELISABETH FLEETWOOD (m)\r\nreplik:</pre><pre>Herr talman! Självfallet är det här i kammaren som\r\nman helst vill debattera dessa frågor, bl.a. för att\r\nman får debatterna protokollförda på ett utmärkt\r\nsätt. När vi nu inte har den tiden till vårt\r\nförfogande, anser jag att vi måste finna oss i det.\r\nJag hoppas på framtida kulturdebatter under den\r\ndel av riksdagsåret som ligger framför oss.</pre><pre>4 § Bordläggning</pre><pre>Anmäldes och bordlades</pre><pre>Redogörelse</pre><pre>1991/92:8 Fullmäktiges i riksbanken\r\nförvaltningsberättelse för år 1991</pre><pre>5 § Anmälan om interpellation</pre><pre>Anmäldes att följande interpellation framställts</pre><pre>den 11 februari</pre><pre>1991/92:105 av Eva Zetterberg (v) till statsrådet Bo\r\nKönberg om barnhälsovården:</pre><pre>Svensk barnhälsovård har under årtionden utgjort\r\nen förebild för många andra länder. Tack vare en\r\nväl utbyggd och kostnadsfri mödra- och\r\nbarnhälsovård har sjukdomar kunnat åtgärdas i tid\r\noch exempelvis spädbarnsdödligheten varit låg.</pre><pre>Färska forskningsrapporter visar ökande skillnader\r\ni hälsa och utveckling mellan barn som tillhör olika\r\nsocialgrupper. Sålunda finns skillnader mellan barn\r\ni olika socialgrupper vad gäller födelsevikt,\r\nolycksfallsrisk och tidig dödlighet. Skillnader i\r\nbarns kroppslängd, som praktiskt taget försvann i\r\nbörjan av efterkrigstiden, har återigen kunnat\r\nkonstateras i statistiken. Socialstyrelsen har\r\nkartlagt barnhälsovården och är oroad över\r\nuppenbara försämringar i barnhälsovården.</pre><pre>En fråga man kan ställa sig är om organiseringen --\r\nfrån särskilda barnläkare och barnsjuksköterskor\r\npå barnavårdscentralerna till mottagning på\r\nvårdcentraler med allmänläkare och\r\ndistriktssköterskor -- varit negativ för barnhälsan.\r\nDet viktiga är därvid egentligen inte om det är en\r\ndistriktssköterska eller barnsjuksköterska som tar\r\nemot barnet. Det avgörande är att sköterskan\r\nmåste ägna minst 50 % av sin tid till barn för att få\r\ntillräcklig erfarenhet och på så sätt upprätthålla sina\r\nspecialkunskaper. På många vårdcentraler är den\r\ntid distriktsköterskorna kan ägna åt barn mycket\r\nliten, men självklart finns stora variationer mellan\r\nolika orter.</pre><pre>I stora delar av Sverige finns eller planeras det att\r\ninföra ekonomiska styrmedel. I sådana system\r\nbetalas det per prestation. Risken är därvidlag stor\r\natt en allmän förebyggande hälsovård, och\r\nbarnhälsovård i synnerhet, ytterligare skall minska.</pre><pre>Jag vill med anledning av ovanstående fråga\r\nstatsrådet:</pre><pre>1.  Vad avser regeringen vidta för åtgärder med\r\nanledning av den försämrade barnhälsovården?</pre><pre>2.  Vad avser regeringen vidta för åtgärder för att\r\nminska de ökande klasskillnader som avspeglas i\r\nbarns ohälsa?</pre><pre>6 § Kammaren åtskildes kl. 20.58.</pre><pre>Förhandlingarna leddes</pre><pre>av  talmannen från sammanträdets början t.o.m. 3\r\n§ anf. 34 (delvis),</pre><pre>av  förste vice talmannen därefter t.o.m. anf. 69\r\n(delvis),</pre><pre>av  andre vice talmannen därefter t.o.m. anf. 114\r\n(delvis),</pre><pre>av  tredje vice talmannen därefter t.o.m. anf. 171\r\n(delvis),</pre><pre>av  talmannen därefter t.o.m. anf. 203 (delvis) och</pre><pre>av  förste vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}