{"dokumentstatus":{"dokument":{"hangar_id":"2438926","dok_id":"GE0938","rm":"1990/91","beteckning":"38","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"38","slutnummer":"0","datum":"1990-12-04 00:00:00","systemdatum":"2010-02-17 00:00:00","publicerad":"1990-12-04 00:00:00","titel":"Riksdagens snabbprotokoll 1990/91:38 Tisdagen den 4 december","subtitel":null,"status":null,"htmlformat":null,"relaterat_id":null,"source":"webbnav","sourceid":"{F0266B7F-4194-4DEB-9656-22E5FAE732CC}","dokument_url_text":"http://data.riksdagen.se/dokument/GE0938/text","dokument_url_html":"http://data.riksdagen.se/dokument/GE0938","dokumentstatus_url_xml":"http://data.riksdagen.se/dokumentstatus/GE0938","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1990/91:38</div>\r\n<div class=\"sidhuvud_datum\">Tisdagen den 4 december</div>\r\n<div class=\"sidhuvud_klockslag\">Kl. 14.30</div>\r\n<hr class=\"sidhuvud_linje\">\r\n<pre>1 § Justering av protokoll</pre><pre>Justerades protokollet för den 28 november.</pre><pre>2 § Ny riksdagsledamot m.m.</pre><pre>Upplästes och lades till handlingarna följande från\r\nvalprövningsnämnden inkomna</pre><pre>Berättelse om granskning av bevis för\r\nriksdagsledamot och ersättare för\r\nriksdagsledamöter</pre><pre>Till valprövningsnämnden har från riksskatteverket\r\ninkommit bevis om att Bo Toresson (s), Stockholm,\r\nutsetts till ny ledamot av riksdagen fr.o.m. den 1\r\njanuari 1991 sedan Marianne Stålberg (s) avsagt sig\r\nsitt uppdrag som riksdagsledamot. Till ersättare för\r\nriksdagsledamöter har utsetts Rune Berglund,\r\nVemhån, och Hans-Göran Wiberg, Strömsund\r\n(båda s).</pre><pre>Valprövningsnämnden har denna dag granskat\r\nbevisen och därvid funnit att de blivit utfärdade i\r\nenlighet med 15 kap. 1 § vallagen.</pre><pre>Stockholm den 3 december 1990</pre><pre>Stig Nordlund/</pre><pre>Sven-Georg Grahn</pre><pre>3 § Svar på fråga  1990/91:253 om\r\nhemspråksundervisningen</pre><pre>Anf. 1 Statsrådet GÖRAN PERSSON (s):</pre><pre>Fru talman! Seija Viitamäki-Carlsson har mot\r\nbakgrund av de av regeringen aviserade\r\nnedskärningarna av statsbidrag till\r\nhemspråksundervisningen frågat mig om den\r\nkommunala självbestämmanderätten är starkare än\r\ninternationella överenskommelser som Sverige\r\nratificerat, så att man kan befara att ESK-\r\ndokumentet om den mänskliga dimensionen § 32\r\nfår en underordnad betydelse.</pre><pre>Regeringen har nyligen lämnat förslag till\r\nriksdagen om bl.a. ett nytt statsbidragssystem till\r\nskolsektorn (prop. 1990/91:18 om ansvaret för\r\nskolan). Enligt förslaget kommer det nya\r\nstatsbidraget till skolsektorn att ges i form av ett\r\ngenerellt finansiellt stöd till kommunerna utan\r\nnågra öronmärkta bidragsdelar. Kommunerna\r\nkommer således själva att -- inom de ramar som\r\nregering och riksdag lägger fast -- ansvara för bl.a.\r\nfördelning av resurser till skolverksamheten. De av\r\nregeringen aviserade nedskärningarna på\r\nskolområdet kommer att behandlas i 1991 års\r\nbudgetproposition. Jag är därför inte beredd att i\r\ndag närmare redovisa dessa förslag.</pre><pre>Riksrevisionsverket har i sin förvaltningsrevision\r\nframhållit att hemspråksundervisningen i dag ofta\r\nbedrivs individuellt eller i mycket små grupper,\r\nvarför kostnaderna per undervisningstimme blir\r\nbetydligt högre än för andra ämnen. En effektivare\r\nanvändning av resurserna t.ex. i form av större\r\ngruppstorlekar, går enligt min mening mycket väl\r\natt förena med av Sverige ratificerade\r\növerenskommelser om mänskliga rättigheter.</pre><pre>Anf. 2 SEIJA VIITAMÄKI-CARLSSON\r\n(v):</pre><pre>Fru talman! Jag tackar skolministern för svaret.</pre><pre>Jag vill ändå gå in på de här förslagen som\r\nskolministern inte är beredd att diskutera i dag. Det\r\nföreslås nämligen att grunden för\r\nberäkningsmodellen för specialresurs 2 är ett nytt\r\nschabloniserat behovsmått, dvs. andelen barn i\r\nskolpliktig ålder mellan sju och femton år -- med\r\nminst en förälder som är född i utlandet -- i\r\nkommunerna. Detta drabbar andra och tredje\r\ngenerationens invandrare, vilkas föräldrar är födda\r\ni Sverige. Detta gäller även tornedalingarna,\r\nzigenarna och samerna. Enligt förslaget kan de inte\r\nfå statsbidrag för hemspråksundervisning och\r\nundervisning i svenska som andra språk.</pre><pre>Vidare föreslås att kommunerna fritt kan disponera\r\növer resurserna, dvs. de får ett visst belopp de\r\nsjälva kan bestämma över. Därmed är det\r\nkommunernas välvilja som avgör om\r\ninvandrarundervisningen får resurser eller inte.</pre><pre>Det finns ingen garanti för att invandrarelevernas\r\nbehov blir tillgodosedda på bästa möjliga sätt.</pre><pre>Fru talman! Jag undrar om inte utgångspunkten för\r\nberäkning av statsbidraget för undervisning i\r\nhemspråket skall vara att det är elevernas behov\r\nsom är vägledande och inte föräldrarnas födelseort\r\nsamt att bidragen till invandrarbarnens\r\nundervisning även i fortsättningen skall\r\nöronmärkas för detta ändamål.</pre><pre>Anf. 3 Statsrådet GÖRAN PERSSON (s):</pre><pre>Fru talman! Det statsbidragssystem som Seija\r\nViitamäki-Carlsson tar upp är just nu föremål för\r\nbehandling i riksdagen. Det kommer upp till\r\navgörande här i kammaren den 12 december. Jag\r\nhar anledning att tro att vi får en bred uppslutning\r\nkring detta statsbidragssystem, kanske rent av även\r\nfrån Seija Viitamäki-Carlssons eget parti. Det\r\nberor nog inte i så fall på att man övergett\r\nhemspråkseleverna och deras undervisning, utan\r\ndet beror på att man har förstått systemets\r\ninnebörd. Statsbidraget är i fortsättningen icke det\r\nsom garanterar rätten till en viss typ av\r\nundervisning. Statsbidraget är ett finansiellt stöd\r\ntill kommunerna. Det räknas upp beroende på vissa\r\nobjektiva kriterier, exempelvis, som det nyss\r\nrefererades till, att en förälder är född i utlandet.</pre><pre>Man måste hålla isär beräkningen av statsbidraget\r\noch rätten att få hemspråksundervisning. Det är två\r\nskilda saker. Vi gör inga förändringar i rätten till\r\nhemspråksundervisning i den proposition som nu\r\nligger i riksdagen.</pre><pre>Vi har däremot sagt att vi inte är nöjda med det sätt\r\nsom hemspråksundervisningen organiseras på ute i\r\nkommunerna. Det är alldeles för små grupper, ofta\r\nenskild undervisning med en lärare och en elev --\r\nett resursanspråk som vi i övrigt i skolan inte alls\r\nhar möjlighet att svara upp emot. Det är den saken\r\nvi nu har satt fingret på. Vi hoppas att det leder\r\nfram till en bättre användning av resurserna och en\r\nmer skolliknande situation även i\r\nhemspråksundervisningen. Det innebär att\r\nhemspråkseleverna skall få en bra\r\nhemspråksundervisning men att det skall ske till\r\nlägre samhällskostnader. Detta är bakgrunden, och\r\ndet får inte blandas ihop med statsbidragssystemet,\r\nsom nu skall behandlas i riksdagen.</pre><pre>Anf. 4 SEIJA VIITAMÄKI-CARLSSON\r\n(v):</pre><pre>Fru talman! Tack för svaret, skolministern. Vi står\r\nsjälvfallet fast vid de överenskommelser som\r\ngjordes i fjol och som statsministern berörde i\r\nsvaret i förra veckan till Ylva Johansson.</pre><pre>Jag har ändå en kort fråga till. Varför börjar\r\nskolministern med en nedskärning av just\r\nhemspråksundervisningen och pekar ut det\r\nområdet?Det finns ju också andra områden där\r\nundervisningen inte bedrivs effektivt.</pre><pre>Anf. 5 Statsrådet GÖRAN PERSSON (s):</pre><pre>Fru talman! Jag är alltid tacksam för upplysningar\r\nom de områden där vi kan göra effektiva insatser.\r\nJag tar gärna emot förslag. I det här fallet har vi gett\r\nriksrevisionsverket ett uppdrag. Man har bl.a. tittat\r\npå Göteborgs kommun som är en stor kommun\r\nmed många hemspråkselever. Där är den\r\ngenomsnittliga gruppstorleken i dag i\r\nhemspråksundervisningen 1,4 elever per grupp.\r\nDet är alltså nästan uteslutande enskild\r\nundervisning. Ett sådant system kan vi inte ha. Det\r\ninnebär att om vi inte gör någonting åt detta bygger\r\nvi in motsättningar mellan den här verksamheten\r\noch andra typer av verksamheter i skolan. Det vore\r\nmycket olyckligt. Jag tycker därför att det är bra att\r\nvi gör någonting åt detta nu och att vi gör det på ett\r\nsådant sätt att vi kan hävda\r\nhemspråksundervisningens kvalitet. Det är detta vi\r\nutgår ifrån, ingenting annat.</pre><pre>Anf. 6 SEIJA VIITAMÄKI-CARLSSON\r\n(v):</pre><pre>Fru talman! Jag tackar skolministern för svaret. Då\r\nåterkommer vi nästa vecka.</pre><pre>Överläggningen var härmed avslutad.</pre><pre>4 § Svar på fråga  1990/91:259 om\r\nindustrisysselsättningen i Strömstad</pre><pre>Anf. 7 Industriminister RUNE MOLIN (s):</pre><pre>Fru talman! Sverre Palm har frågat vilka åtgärder\r\njag är beredd att vidta för att återskapa\r\nindustrisysselsättningen i Strömstad.</pre><pre>Sverre Palm frågar mot bakgrund av Electrolux\r\nnedläggning av fabriken i Strömstad i augusti i år.</pre><pre>Vad Strömstad tidigt har fått känna av är tecken på\r\nen kostnadskris som hotar att drabba stora delar av\r\ndet svenska näringslivet. En av regeringens\r\nhuvuduppgifter är att bryta denna utveckling.</pre><pre>Det som inträffat under den tid som gått sedan\r\nSverre Palm ställde nästan samma fråga till min\r\nföreträdare för ett år sedan är att Electrolux nu har\r\nlämnat Strömstad.</pre><pre>Fabrikslokalen har övertagits av ett konsortium\r\nmed regionala och lokala intressenter. Konsortiets\r\nambition är att skapa nya arbetstillfällen i\r\nStrömstad.</pre><pre>Samhall har tagit över den kablagetillverkning som\r\nElectrolux bedrev och sysselsätter ca 60 personer.</pre><pre>Arbetsförmedlingen arbetar mycket aktivt för att\r\nge de f.d. electroluxanställda nya möjligheter\r\ngenom platsförmedling, utbildning osv. Hälften av\r\nde uppsagda har i dagsläget fått arbete.</pre><pre>Länsstyrelsen, utvecklingsfonden och\r\nlänsarbetsnämnden deltar tillsammans med\r\nkommunen, landstinget och näringslivet i projektet\r\nFöretagsförnyelse i Strömstad.</pre><pre>Jag vill här påminna om det ansvar länsstyrelsen har\r\ni situationer som denna. Med den regionalpolitiska\r\nproposition som regeringen lade i våras ökades\r\nlänsstyrelsernas resurser för att bedriva\r\nutvecklingsarbete i syfte att möta sådana\r\nstrukturförändringar, som de vi nu ser i Strömstad.</pre><pre>Industridepartementet följer utvecklingen i\r\nStrömstad noga och jag är beredd att föreslå\r\nregeringen att välvilligt pröva frågor om stöd till\r\nstörre angelägna projekt som medför\r\nsysselsättningsökning.</pre><pre>Anf. 8 SVERRE PALM (s):</pre><pre>Fru talman! Jag tackar industriministern för svaret\r\npå min fråga.</pre><pre>Det är positivt att regeringen välvilligt skall pröva\r\nstöd till angelägna projekt. Frågan är om det ger\r\ntillräckligt tydliga signaler.</pre><pre>I dag är det verklighet som jag för ganska precis ett\r\når sedan varnade för i en frågedebatt med\r\narbetsmarknadsministern:\r\nElectroluxanläggningens nedläggning är\r\ngenomförd. Crawford Door har varslat 23 personer\r\nom uppsägning, och på Ramfabriken Jyden har\r\nman varslat 20 personer om uppsägning. Detta\r\ninnebär att omkring 30 % av Strömstads\r\nindustrijobb försvinner.</pre><pre>Gränshandeln har minskat med 30--35 %, och i\r\nStrömstads tätort är nedgången i handeln omkring\r\n10--15 %. Vi brukar mäta gränshandeln i växlingen\r\nav norsk valuta, och det visar att nedgången är 50 %\r\nnär det gäller dagligvaruhandel och att den\r\ngenomsnittliga nedgången är 20 %.</pre><pre>Även inom sjukvården aviseras neddragningar och\r\ndär gäller det 10 arbeten. För att ytterligare\r\nklarlägga denna bild redovisar jag några siffror från\r\nArbetsförmedlingen, som visar att antalet\r\narbetslösa i dag är 225, jämfört med förra årets 88.\r\n160 stycken är inskrivna på\r\nberedskapsarbetsplatser och inskolning, medan\r\nmotsvarande siffra förra året var 20.</pre><pre>Detta är allt annat än ljusa siffror och med\r\nanledning därav vill jag fråga: Kan\r\nindustriministern tillfälligt införa Strömstad\r\nkommun i stödområdet?</pre><pre>Anf. 9 Industriminister RUNE MOLIN (s)</pre><pre>Fru talman! För det första kan man säga att de\r\nakuta problem som Strömstad fick i och med\r\nElectroluxnedläggningen har vi haft mycket\r\ndiskussioner om med representanter för Strömstads\r\nkommun och för organisationer där. Vi diskuterade\r\nockså ett par projekt som var aktuella, och vi\r\ndiskuterade också ett ganska omfattande stöd till\r\nett av projekten. Dess värre drog man sig tillbaka\r\nfrån företagets sida för att lokalisera verksamheten\r\ntill en annan plats.</pre><pre>Vi har varit aktiva och också beredda att gå in och\r\nstödja industrilokalisering till Strömstad. I första\r\nhand är det länsstyrelsen som har resurser för de\r\nreguljära mindre projekten. Om det är större\r\nprojekt kommer industriverket eller regeringen in i\r\nbilden.</pre><pre>Vi är fortsättningsvis beredda att medverka till att\r\nhitta en lösning, men det är klart att projekten\r\nmåste komma till stånd, och det är ett arbete som\r\nmåste bedrivas i samverkan mellan lokala organ\r\noch länsstyrelsen. I den mån vi har möjligheter skall\r\nvi naturligtvis också medverka.</pre><pre>I fråga om stödområdesindelningen måste vi\r\nnaturligtvis se till att vi lyfter fram de områden som\r\när mest utsatta, och till dem kan vi för dagen inte\r\nräkna Strömstad.</pre><pre>Anf. 10 SVERRE PALM (s):</pre><pre>Fru talman! Jag tackar statsrådet för det\r\nkompletterande svaret. För att göra Strömstad\r\njämförbart med t.ex. Göteborg vill jag nämna att\r\nen neddragning med 300 arbeten i Strömstad\r\nmotsvarar 12 000--13 000 arbeten i Göteborg.</pre><pre>Med det jag tidigare anfört, tycker jag att jag visat\r\natt Strömstads arbetsmarknad utsätts för en starkt\r\nstrukturell förändring. Inför Electrolux-\r\nnedläggning anförde företaget bl.a. att dåliga\r\nkommunikationer var ett av skälen för\r\nnedläggningen. Detta ligger utanför\r\nindustriministerns ansvarsområde, men jag vill\r\nändå för industriministern understryka betydelsen\r\nav bra kommunikationer för att lokalisera företag\r\ntill en region.</pre><pre>Bohuslän är i stort behov av en\r\ninfrastruktursatsning. Vi behöver en upprustning\r\nav Bohusbanan och förbättrade vägar -- det gäller\r\nsåväl E 6-an som våra länsvägar.</pre><pre>Avslutningsvis vill jag önska industriministern en\r\nbra dag i norra Bohuslän i morgon.</pre><pre>Överläggningen var härmed avslutad.</pre><pre>5 § Svar på fråga  1990/91:264 om\r\nkraftvärmeverk</pre><pre>Anf. 11 Industriminister RUNE MOLIN (s):</pre><pre>Fru talman! Krister Skånberg har frågat mig vad\r\nregeringen avser att göra för att motverka en\r\növergång från fjärrvärme till elvärme och för att\r\nfrämja kraftvärme.</pre><pre>Det har från olika håll uttryckts farhågor för att de\r\nnya beskattningsregler som träder i kraft vid\r\nårsskiftet kommer att missgynna kraftvärme som\r\nutnyttjar fossila bränslen jämfört med renodlad\r\nelproduktion i kondenskraftverk. Det har också\r\nsagts att denna effekt förstärks -- särskilt vid\r\nkoleldning -- när koldioxidskatten införs vid samma\r\ntidpunkt.</pre><pre>Det pågår ett arbete med att analysera de nämnda\r\nproblemen och att finna en lösning på de problem\r\nsom kan föreligga. Jag är därför inte beredd att nu\r\nnärmare kommentera vilka åtgärder som kan\r\nkomma i fråga.</pre><pre>Anf. 12 KRISTER SKÅNBERG (mp):</pre><pre>Fru talman! Jag får tacka statsrådet för svaret!</pre><pre>Statsrådet bekräftar att det från olika håll har\r\nuttryckts farhågor liknande dem som jag har tagit\r\nupp i min fråga. Jag vill därför fråga när vi kan\r\nräkna med att regeringen kommer med förslag till\r\nlösning av problemen? Under mellantiden, fru\r\ntalman, finns det stora risker för att både\r\nkraftleverantörerna och användarna fattar beslut\r\nom att gå över från fjärrvärme till elvärme. Det\r\nvore olyckligt både ur miljösynpunkt och ur\r\nsamhällsekonomisk synpunkt.</pre><pre>Är regeringen beredd att lämna besked före nyår\r\neller deklarera en viljeinriktning som gör att folk\r\nväntar med att fatta beslut för att kunna fatta\r\nmiljömässigt och ekonomiskt sett klokare beslut?</pre><pre>Anf. 13 Industriminister RUNE MOLIN (s):</pre><pre>Fru talman! Som Krister Skånberg väl känner till\r\när dessa frågor för närvarande föremål för\r\nförhandlingar med centern och folkpartiet. Dessa\r\nförhandlingar är ju inte slutförda, men när de är det\r\nkommer det också att ges besked om vad som\r\nplaneras på detta område, vilket sedan blir föremål\r\nför en proposition till riksdagen.</pre><pre>Anf. 14 KRISTER SKÅNBERG (mp):</pre><pre>Fru talman! Överläggningarna har ju pågått en tid,\r\noch det enda vi vanliga riksdagsledamöter vet om\r\ndem är ju att man inte har enats något vidare. Det\r\ngör att det fortfarande hade varit värdefullt med\r\nnågon typ av viljeinriktning. Jag har väldigt svårt,\r\nfru talman, att föreställa mig att någon av parterna\r\ni förhandlingarna skulle tycka att det som det har\r\nuttryckts farhågor för skulle vara ett rimligt utfall.\r\nAlla måste ju ändå vara eniga om att det är en\r\nsynnerligen olycklig utveckling. Man borde kunna\r\ndeklarera att man avser att lösa problemet så att\r\nfolk inte behöver fatta felaktiga beslut.</pre><pre>Anf. 15 Industriminister RUNE MOLIN (s):</pre><pre>Fru talman! Jag har sagt offentligt flera gånger att\r\nmed hänsyn till den omställning av nuvarande\r\nenergisystem som vi har bestämt oss för, från\r\nkärnkraft till andra energislag, är det viktigt att vi\r\nbehåller det fjärrvärmeunderlag som vi har för att\r\nkunna få kraftvärme när vi alltså får elproduktion\r\nockså. Politiken har den inriktningen. De konkreta\r\nåtgärderna får vänta tills vi är klara med\r\nförhandlingarna. Tålamod krävs i den här frågan\r\nockså!</pre><pre>Anf. 16 KRISTER SKÅNBERG (mp):</pre><pre>Fru talman! Jag tackar för svaret! Jag uppfattade\r\ndet ändå som en deklaration som gör att man\r\nfaktiskt ger sig till tåls hos kraftproducenter och\r\nanvändare och inte i hastigt mod fattar beslut som\r\ngör att vi ytterligare låser fast oss vid elvärme eller\r\natt man väljer andra investeringar än i kraftvärme.\r\nKraftvärmen är faktiskt en ovanligt ekonomisk och\r\nmiljövänlig investering.</pre><pre>Överläggningen var härmed avslutad.</pre><pre>6 § Svar på fråga  1990/91:266 om förnybara och\r\nmiljövänliga energikällor</pre><pre>Anf. 17 Industriminister RUNE MOLIN (s):</pre><pre>Fru talman! Krister Skånberg har frågat mig vad\r\nregeringen avser att göra för att främja den\r\nfortsatta utvecklingen och öka användningen av\r\nförnybara och miljövänliga energikällor, bl.a.\r\nbiobränslen.</pre><pre>De energipolitiska styrmedlen har under en följd av\r\når utformats med syfte bl.a. att främja användingen\r\nav alternativa energikällor, såsom exempelvis\r\nbiobränslen. Ett av motiven för detta har varit en\r\nönskan att minska Sveriges kraftiga oljeberoende.\r\nAnvändningen av biobränslen har ökat stadigt\r\nunder 1980-talet, delvis som en följd av en aktiv\r\nenergiskattepolitik, statliga oljeersättningsprogram\r\noch stöd till forskning och utveckling.</pre><pre>Koldioxid- och svavelskatterna, som införs vid\r\nkommande årskifte, kommer att ytterligare\r\nförbättra konkurrenskraften för de förnybara\r\nenergikällorna.</pre><pre>För närvarade pågår ett arbete med att analysera\r\nbehovet av ytterligare åtgärder för att främja en\r\nfortsatt utveckling och en ökad användning av\r\nförnybara och miljövänliga energikällor. Jag är\r\ndärför inte beredd att nu vidare kommentera denna\r\nfråga.</pre><pre>Anf. 18 KRISTER SKÅNBERG (mp):</pre><pre>Fru talman! Jag får tacka för svaret på min fråga.\r\nMan skulle kunna uppfatta det så att statsrådet är\r\nnöjd med utvecklingen av biobränsleanvändningen\r\noch av biobränsletekniken. Jag menar med tanke\r\npå att det var ganska länge sedan som man fattade\r\nbeslut om avvecklingen av kärnkraft, och eftersom\r\nman vet att fossila bränslen är en ändlig resurs, att\r\nman kunde ha drivit utvecklingen väsentligt\r\nkraftfullare. Det är med tanke på miljöproblemen\r\noch hushållen med ändliga resurser mycket viktigt\r\natt möjligheterna att använda biobränslen nu\r\nfrämjas mycket snabbt. Är statsrådet beredd att\r\nförorda att medel anslås för demonstrations- och\r\nfullskaleanläggningar, så att det skapas ett\r\nkommersiellt intresse, en marknad för en mera\r\noffensiv biobränsleteknik?</pre><pre>Anf. 19 Industriminister RUNE MOLIN (s):</pre><pre>Herr talman! Det är naturligtvis viktigt att vi också\r\ni framtiden får produktion av el i kraftvärmeverk\r\nmed biobränslen som energikälla liksom också att\r\nvi får biogasanläggningar som kan ge större\r\nmöjligheter till elproduktion. Det byggs ju sådana\r\nanläggningar. Jag har under hösten invigt två\r\nsådana, en i Örebro och i fredags en i Nässjö, där\r\nman satsar på detta. Dessutom har riksdagen\r\nbeslutat att avsätta 500 miljoner om året under de\r\nnärmaste åren för att främja tillkomsten av\r\nbiobränslebaserade kraftvärmeanläggningar.</pre><pre>Denna fråga ingår i energiöverläggningarna. Jag\r\nser det som en viktig del i den framtida\r\nenergipolitiken att få till stånd en utveckling av\r\nanvändningen av biobränslen, först i\r\nkraftvärmeverk -- eftersom den tekniken redan\r\nfinns -- och senare i biogasanläggningar, till att\r\nbörja med i stora prototypanläggningar och sedan,\r\nnär man har fått tillräckliga erfarenheter, i\r\nfullskaleanläggningar. Men det är ganska mycket\r\nutvecklingsarbete som återstår för att klara en\r\nutbyggnad av biogasen.</pre><pre>Anf. 20 KRISTER SKÅNBERG (mp):</pre><pre>Fru talman! Jag tycker att det låter som om vi var\r\neniga i sak, men möjligen hade litet olika tidsskalor.</pre><pre>Vi talar om två saker när det gäller gas. Den ena är\r\nbiogas, bl.a. rötgas. I det avseendet finns det\r\nmycket intressanta erfarenheter från Danmark. Jag\r\nskall be att senare till industriministern få\r\növerlämna en broschyr, som jag så sent som i går\r\nfick från den danska energistyrelsen.</pre><pre>Den andra saken är förgasning av biobränsle. Som\r\nstatsrådet påpekar är det för litet gjort på den\r\npunkten. Det behövs på det området en kraftfull\r\nteknikutveckling. Det är väl framför allt den som\r\nbehöver stöd, om vi t.ex. skall klara en avveckling\r\nav kärnkraften utan att det uppkommer några\r\nbekymmer för den svenska samhällsekonomin.</pre><pre>Överläggningen var härmed avslutad.</pre><pre>7 § Svar på fråga  1990/91:226 om biståndet</pre><pre>Anf. 21 Statsrådet LENA HJELM-WALLÉN\r\n(s):</pre><pre>Fru talman! Jan-Erik Wikström har frågat mig om\r\nregeringen avser att i budgetpropositionen lägga\r\nfram det tidigare aviserade förslaget om att inom\r\nbiståndsramen finansiera delar av kostnaderna i\r\nSverige för asylberättigade flyktingar från u-länder.</pre><pre>Svaret på frågan är ja.</pre><pre>Anf. 22 JAN-ERIK WIKSTRÖM (fp):</pre><pre>Fru talman! I sitt ekonomiska krispaket aviserade\r\nregeringen en prutning på biståndet med ungefär 7\r\nmilj.kr. Jag hoppades faktiskt att detta var en\r\nsondering för att utröna vilka reaktionerna på\r\nförslaget skulle bli. Det var ju inte ett konkret\r\nförslag utan en avisering. Reaktionen har inte\r\nuteblivit.</pre><pre>Folkpartiet har naturligtvis protesterat och likaså\r\nflera andra riksdagspartier. Alla landets kyrkor och\r\nhjälporganisationer har tagit avstånd från idén.\r\nSIDAs chef har offentligt kritiserat förslaget. Våra\r\nprogramländer i Afrika och Asien, vilka tar emot\r\nvårt bistånd, har frågat varför denna kraftiga\r\nprutning på biståndet skall sättas in när de redan\r\nhar drabbats så hårt av oljekrisen. De fattiga\r\nländerna får lida för att Sveriges regering har\r\nmisskött vår ekonomi.</pre><pre>Jag hade, som sagt, hoppats att det bara var fråga\r\nom en sondering. När socialdemokraterna i\r\nriksdagen häromdagen beslöt att höja\r\navdragsrätten för fackföreningsavgiften trodde jag\r\nnästan att biståndsministern i dag skulle kunna\r\nkomma med beskedet att regeringen inte avsåg att\r\nfullfölja sin idé. Men tyvärr: svaret, som jag enligt\r\npraxis tackar för, är kort och avslöjande. Sveket\r\nmot de fattiga länderna skall fullföljas.</pre><pre>Då är min fråga till biståndsministern: Hur kan\r\nbiståndsministern vara med om detta?</pre><pre></pre><pre>Anf. 23 Statsrådet LENA HJELM-WALLÉN\r\n(s):</pre><pre>Fru talman! Jag vill protestera mot uttrycket svek.\r\nVad det har handlat om under de år när jag har varit\r\nbiståndsminister är att den aktuella delen av\r\nbudgeten, biståndsramen, kontinuerligt och\r\nkonstant har fått mycket kraftiga ökningar. Det\r\nkommer även nästa år att bli ökningar inom\r\nbiståndsramen.</pre><pre>Visst är behoven ute i världen omåttligt stora, men\r\ndet är också så -- och det tycker jag att Jan-Erik\r\nWikström skall erkänna -- att i en internationell\r\njämförelse i kretsen av rika givarländer har Sverige\r\nverkligen inget att skämmas för. Jag vill erinra om\r\natt det som USA ger i bistånd är 0,15 % av deras\r\nbruttonationalinkomst, medan Västtyskland och\r\nEngland ger 0,41 resp. 0,31 %. Sverige står faktiskt\r\nför ett enprocentsmål, och det är ett mål som vi\r\nockså kommer att uppfylla nästa år.</pre><pre>Anf. 24 JAN-ERIK WIKSTRÖM (fp):</pre><pre>Fru talman! Nu tycker jag nog att\r\nbiståndsministern försöker att blanda bort korten.\r\nSverige har faktiskt lovat att uppfylla och stå fast\r\nvid enprocentsmålet. Det var en gång ett löfte till u-\r\nländerna, och liberaler och socialdemokrater i skön\r\nförening arbetade i många år för att få gehör för\r\ndenna tanke. Men nu tycks det vara varken ett löfte\r\neller en målsättning utan bara en fras.</pre><pre>Det är faktiskt femte gången sedan regeringsskiftet\r\n1982 som biståndet urholkas. Sedan hjälper det inte\r\natt andra länder sviker ännu mer än Sverige gör.\r\nDet är alltid lätt att bekänna andras synder, men jag\r\ntycker faktiskt att biståndsministern skall erkänna\r\natt det här är fråga om ett avsteg från\r\nenprocentsmålet. Det är därför som jag\r\nkarakteriserar det som ett svek.</pre><pre>Anf. 25 Statsrådet LENA HJELM-WALLÉN\r\n(s):</pre><pre>Fru talman! Det är inte ett avsteg från\r\nenprocentsmålet. Den kostnad som vi nu\r\nfinansierar inom biståndsramen, det första årets\r\nförläggningskostnader för flyktingar från u-länder,\r\när kostnader som får räknas som bistånd enligt\r\nOECDs biståndskommitté, DAC.</pre><pre>Naturligtvis är det så -- det ger jag Jan-Erik\r\nWikström rätt i -- att när man gör på detta sätt\r\nkommer verksamhet i u-länderna som vi annars\r\nskulle ha bedrivit med hjälp av denna summa inte\r\ntill utförande. Men ändå vill jag hålla fram att\r\nbiståndet totalt sett kommer att öka och att det som\r\nvi gör inte är något svek mot u-länderna. Vi\r\nkommer i stället, till skillnad från många andra\r\ngivarländer, att hålla fast vid våra utfästelser.</pre><pre>Anf. 26 JAN-ERIK WIKSTRÖM (fp):</pre><pre>Fru talman! Men det är inte att hålla fast vid\r\nenprocentsmålet när man först tar 300 miljoner till\r\nÖsteuropa och sedan 700 miljoner för att betala\r\nSveriges kostnader för att ta emot flyktingar. Så kan\r\nman inte trolla med siffrorna. Det innebär\r\ndessutom att man ett följande år skall öka biståndet\r\nförst med den miljard som man nu har prutat bort\r\noch sedan med det som motsvarar ökningen av\r\nbruttonationalinkomsten.</pre><pre>Det är väl möjligt att en annan regering får ta itu\r\nmed detta, men det går inte att komma ifrån att det\r\nfaktiskt är fråga om ett avsteg från\r\nenprocentsmålet.</pre><pre>Överläggningen var härmed avslutad.</pre><pre>8 § Svar på fråga  1990/91:237 om\r\nlivsmedelshjälp till Sovjetunionen</pre><pre>Anf. 27 Statsrådet LENA HJELM-WALLÉN\r\n(s):</pre><pre>Fru talman! Ingrid Hasselström Nyvall har frågat\r\nmig om jag instämmer i statsministerns uttalande\r\nom svensk livsmedelshjälp till Sovjetunionen.\r\nSvaret på frågan är ja.</pre><pre>Jag framhöll redan i mitt tidigare svar till Ingrid\r\nHasselström Nyvall att regeringen självfallet inte\r\nkommer att stå overksam om en hungerkatastrof\r\nverkligen skulle utbryta i Sovjetunionen. Som både\r\nstatsministern och jag betonat följer vi nu\r\nsituationen mycket nära och är beredda att delta i\r\nen internationellt samordnad aktion för\r\nlivsmedelshjälp till Sovjetunionen, om läget där\r\nskulle kräva detta.</pre><pre>Anf. 28 INGRID HASSELSTRÖM NYVALL\r\n(fp):</pre><pre>Fru talman! Tack för svaret, statsrådet Hjelm-\r\nWallén!</pre><pre>Jag hade bett om detta klarläggande, eftersom flera\r\nolika besked har lämnats från regeringen. Jag är\r\nglad att statsrådet i dag har besvarat frågan med ett\r\nentydigt ja. Det framgick också i\r\ninvandrarministerns debatt med min partikollega\r\nHåkan Holmberg den 22 november att det fanns\r\nganska divergerande besked inom regeringen.</pre><pre>Jag tycker nog fortfarande att regeringens planer är\r\nalltför långsiktigt inriktade. Statsrådet skriver i sitt\r\nsvar att regeringen är beredd att delta i en\r\ninternationellt samordnad aktion för\r\nlivsmedelshjälp. Jag skulle liksom förra gången än\r\nen gång vilja betona att det enligt min uppfattning\r\när viktigt att man försöker finna snabba och kanske\r\nmer okonventionella lösningar.</pre><pre>Det börjar ju nu komma information från Sovjet\r\nom att man där är medveten om den svåra\r\nsituationen framför allt när det gäller\r\ndistributionen. Under de senaste dagarna har det\r\nockså rapporterats om flera åtgärder i syfte att\r\nförhindra svinn på vägen i fråga om både\r\nsändningar inom landet och hjälpsändningar\r\nutifrån. Frågetecken finns naturligtvis när det gäller\r\nom dessa åtgärder är effektiva nog.</pre><pre>Jag vill fråga: Har regeringen lagt upp några\r\nplaner? Med vilka kan man samarbeta -- Röda\r\nkorset, Rädda barnen, andra organisationer? Har\r\nman undersökt möjligheten till samarbete med de\r\nsvenska företag som faktiskt finns i Sovjetunionen?\r\nMan vet ju sedan tidigare att en hel del av\r\nlivsmedelsdistributionen går via företag. Har man\r\nkontaktat något svenskt företag för att diskutera\r\nfrågan? Har man haft kontakter med finska\r\norganisationer och myndigheter? Det är väl så att\r\nden första insatsen kanske måste ske där.</pre><pre>Jag vore tacksam för svar på dessa frågor. Jag har\r\nytterligare några.</pre><pre>Anf. 29 Statsrådet LENA HJELM-WALLÉN\r\n(s):</pre><pre>Fru talman! Det är sant att det kommer många\r\nrapporter om försörjningsläget i Sovjetunionen,\r\nsom är mycket ansträngt. Det kommer många\r\nrapporter, och de är också motstridiga. Innan\r\nkatastrofhjälp planeras måste man vara klar över\r\nhurdant läget är och att utländsk hjälp verkligen\r\nbehövs. När det är klarlagt, måste man ställa sig\r\nfrågorna: Vilken typ av hjälp skall det röra sig om,\r\noch hur skall hjälpen kanaliseras?</pre><pre>De flesta regeringar liksom hjälporganisationer\r\nintar fortfarande hållningen att det inte finns\r\ntillräckligt underlag för att avgöra om\r\nlivsmedelshjälp kommer att behövas. Detta är\r\nockså den svenska regeringens inställning samtidigt\r\nsom vi uttalar en beredskap. Det pågår i\r\nregeringskansliet ett aktivt arbete i syfte att få ett\r\nsäkrare underlag. Jag och mina medarbetare på\r\nUD har t.ex. i dag sammanträffat med de svenska\r\nhjälporganisationerna för att med dem diskutera\r\nläget och få deras bedömning. Och denna skiljer sig\r\ninte från regeringens bedömning.</pre><pre>Vi för också diskussioner med andra länder och\r\nsjälvfallet med våra nordiska grannländer. Vi har\r\nönskat att frågan skall tas upp så snabbt som möjligt\r\ni samband med att de 24 industrialiserade länderna\r\nträffas för att diskutera frågan i ett vidare\r\ngeografiskt spektrum. Eventuell hjälp i större skala\r\nmåste, för att vara effektiv, samordnas\r\ninternationellt.</pre><pre>Det kan uppfattas som att vi intar en avvaktande\r\nhållning, men vi är inte mer avvaktande än att vi\r\nnaturligtvis genomför en hel del förberedelsearbete\r\nför att vi skall kunna agera snabbt om det blir\r\nnödvändigt. Vi vet än så länge inte om detta är\r\nfallet.</pre><pre>Anf. 30 INGRID HASSELSTRÖM NYVALL\r\n(fp:</pre><pre>Fru talman! Jag tackar för de här beskeden. De är\r\npositiva, och detta är naturligtvis en del av det som\r\nvi eftersträvar. Men formuleringen i svaret, att\r\nregeringen är beredd att delta i en internationellt\r\nsamordnad aktion om läget i Sovjet skulle kräva\r\ndetta, speglar inte det tryck som många av oss\r\nkänner, det som vi hör att resenärer till Sovjet har\r\nupplevt och som skildras genom massmedia -- även\r\nom det kanske inte alltid är korrekt.</pre><pre>Vi vet ju också att det finns livsmedel i Sovjet men\r\natt man där inte förmår distribuera dessa livsmedel\r\ntill alla som är behövande. Det kommer därför att\r\nbli väldiga ''svackor'' på vissa orter. Man undrar då\r\nom vi på något sätt kan hjälpa till i just dessa\r\nsituationer.</pre><pre>Det sägs ju att man i Sovjet har haft en sådan stor\r\nskörd, men det hävdas på vissa håll att den delvis\r\nstår kvar på rot och att den aldrig har kommit in i\r\nlagren. Och då hjälper det ju inte att skörden har\r\nvarit stor.</pre><pre>Jag tror också att svenska folket, om läget verkligen\r\nblir akut, är berett att göra en hjälpinsats, så som\r\nhar skett t.ex. i fråga om Rumäniens barn. Det vore\r\ndå bra om myndigheterna kunde ge stöd t.ex. när\r\ndet gäller portot. Hela svenska folket får nu gratis\r\njulpaket -- skulle vi inte då kanske också kunna\r\nskicka ett julpaket med bistånd?</pre><pre>Anf. 31 Statsrådet LENA HJELM-WALLÉN\r\n(s):</pre><pre>Fru talman! Jag vill inte uttala mig om formerna för\r\nen eventuell katastrofhjälp till Sovjetunionen via\r\nsvenska enskilda organisationer och kyrkor. Detta\r\nfår de avgöra själva. Jag vet att dessa organisationer\r\nredan i dag planerar att sända förnödenheter till\r\nSovjetunionen och att de delvis också redan har\r\ngjort det. De har naturligtvis den svenska\r\nregeringens stöd för detta. Jag ser mycket positivt\r\npå det.</pre><pre>Jag trodde att vi nu talade om insatser av mycket\r\nstörre vidd och av större mått, och då måste nog\r\nolika länder samordna sig i en internationell aktion.\r\nOm regeringar går in måste det vara fråga om just\r\nen sådan vidare aktion.</pre><pre>Anf. 32 INGRID HASSELSTRÖM NYVALL\r\n(fp):</pre><pre>Fru talman! Regeringar kan ju också om de har\r\nstöd, inte minst opinionsmässigt, driva fram\r\naktiviteter från enskilda människor som kan\r\nkomma enskilda människor till godo. Varje\r\nmänniska som slipper hungra innebär ju något\r\npositivt, och detta är något vi litet till mans kunde\r\nhjälpa till med, även om jag vet att det här är fråga\r\nom enorma tal.</pre><pre>Sovjets ledning har ju också sagt att man inte vill ha\r\ngratis gåvor. Åtminstone har man uttalat detta. Om\r\ndet nu har varit tal om att ordna biståndshjälp från\r\nden svenska regeringen, har man då diskuterat\r\nmöjligheten att lämna hjälpen i form av krediter\r\neller liknande i stället för i form av gåva, så att det\r\nhela på så sätt kanske skulle bli behagligare?</pre><pre>Anf. 33 Statsrådet LENA HJELM- WALLÉN\r\n(s):</pre><pre>Fru talman! Även jag har naturligtvis noterat vad\r\nsovjetiska myndigheter och politiker säger,\r\nnämligen att man inte önskar gåvor utan krediter.\r\nDet ankommer inte på mig utan på andra\r\nmyndigheter och naturligtvis på företag att avgöra\r\nvilken typ av överenskommelse, med kredit som\r\ngrund, som man är beredd att genomföra med\r\nSovjetunionen. Men naturligtvis undersöks också\r\nsådant.</pre><pre>Anf. 34 INGRID HASSELSTRÖM NYVALL\r\n(fp):</pre><pre>Fru talman! Jag hoppas naturligtvis att vi skall\r\nslippa allt detta, men det har ändå sett ut som om\r\ndet verkligen skulle bli nödvändigt. Jag är glad över\r\natt den svenska regeringen i dag tycks ligga något\r\nlängre fram i sin planering för detta än vad som var\r\nfallet när vi träffades för fjorton dagar sedan.</pre><pre>Överläggningen var härmed avslutad.</pre><pre>9 § Svar på fråga  1990/91:178 om folk- och\r\nbostadsräkningen</pre><pre>Anf. 35 Civilminister BENGT K Å\r\nJOHANSSON (s):</pre><pre>Fru talman! Claes Roxbergh har frågat\r\nstatsministern om han är beredd att dels verka för\r\natt minska registrerandet i samband med folk- och\r\nbostadsräkningarna, dels föreslå att uppgifterna\r\nrensas ur registren.</pre><pre>Arbetet inom regeringen är så fördelat att det är jag\r\nsom skall svara på frågan.</pre><pre>Varje folk- och bostadsräkning regleras i lag.\r\nRiksdagen tar där ställning till såväl\r\nundersökningens syfte som dess innehåll.</pre><pre>Av lagen (1989:329) om en folk- och\r\nbostadsräkning år 1990 (ändrad 1989:908) framgår\r\natt FoB-registret skall lämnas över till riksarkivet\r\nför förvaring så snart det inte längre behövs för\r\nframställning av den anslagsfinansierade\r\nstatistiken. Riksdagen har alltså beslutat att FoB-\r\nregistret med alla uppgifter skall bevaras hos\r\nriksarkivet.</pre><pre>\r\nBehovet av de uppgifter som registreras har varit\r\nföremål för en noggrann prövning. I lagmotiven\r\n(prop. 1988/89:121) anges varför de olika\r\nuppgifterna behövs. Vilka uppgifter och\r\nstatistikregister som utnyttjas i samband med FoB\r\n90 framgår direkt av FoB-lagen.</pre><pre>Datainspektionen är den myndighet som har till\r\nuppgift att skydda medborgarnas integritet vid\r\nanvändningen av datoriserade personregister och\r\nsom meddelar de säkerhetsföreskrifter som behövs.\r\nStatistiska centralbyrån följer de regler och rutiner\r\nsom datainspektionen meddelar.</pre><pre>Uppgifterna bevaras i registren i enlighet med\r\nriksdagens beslut och får bara lämnas ut om\r\nsekretesslagens regler medger det.</pre><pre>Anf. 36 CLAES ROXBERGH (mp):</pre><pre>Fru talman! Jag tycker att civilministerns svar är\r\ndåligt. Jag frågade om regeringen var beredd att\r\nverka för att minska registrerandet och föreslå att\r\nuppgifterna rensas ur registren. Att riksdagen har\r\nfattat ett beslut som ligger till grund för folk- och\r\nbostadsräkningen är jag fullständigt medveten om.\r\nDet som är problemet är om folk- och\r\nbostadsräkningen går till på ett sådant sätt som\r\nriksdagen beslöt om.</pre><pre>Var det riksdagens mening att man skulle bokföra\r\noch registrera antalet utrikes födda i hushållen och\r\nden fonetiska stavningen av våra invandrares\r\nnamn? Var det meningen att man skulle registrera\r\nsamboende kvinnas resp. mans invandringsår,\r\nmedborgarskap, sysselsättning och födelseland?\r\nVar det meningen att förföljda kvinnors hemliga\r\nadresser också skulle finnas med i detta register?\r\nVar det meningen att tjugonio trettiondelar av den\r\ninformation som sammanställs tas från befintliga\r\nregister och en trettiondel samlas in via de\r\nblanketter som vi alla har fått? Jag ställer mig\r\ntveksam till det. Men den intressanta frågan är: Är\r\ndet regeringens framtida linje att fortsätta den här\r\ntypen av registreringsverksamhet och lagring av all\r\ninformation? Det står ju regeringen fritt att föreslå\r\nriksdagen att göra någonting annat.</pre><pre>Förutom nuvarande folk- och bostadsräkning har vi\r\nregistrerat och lagrat all information från tidigare\r\nfolk- och bostadsräkningar. Min slutgiltiga fråga\r\nblir: Är regeringen beredd att komma tillbaka med\r\nett förslag om en folk- och bostadsräkning, där man\r\navidentifierar uppgifter efter det att man har samlat\r\nin de data som behövs för de ändamål som faktiskt\r\nfinns?</pre><pre>Anf. 37 Civilminister BENGT K Å\r\nJOHANSSON (s):</pre><pre>Fru talman! Regeringen har föreslagit en viss\r\nutformning av folk- och bostadsräkningen för\r\nriksdagen. Riksdagen har därefter tagit ställning\r\noch har på en punkt till yttermera visso fattat ett\r\npreciserat beslut beträffande hur detta material\r\nskulle förvaras. Detta är alltså noga genomtänkt\r\noch behandlat av riksdagen, och den lag som finns\r\ntänker jag föreslå regeringen att följa i alla\r\nsammanhang.</pre><pre>Claes Roxbergh vidgar frågeställningen till att\r\nomfatta en del andra områden. Jag skall gärna gå in\r\npå detta, även om jag inte har så lång tid till mitt\r\nförfogande att jag kan ta upp alla delar. Det är\r\ningen hemlighet för Claes Roxbergh, som ju sysslar\r\nen del med detta, att det förs en diskussion om att\r\ndessa uppgifter har ett särskilt värde, eftersom de\r\nspeglar förändringar som är ganska långsiktiga.\r\nFolk- och bostadsräkningen har ett stort värde för\r\ndem som är intresserade av samhällsfrågor,\r\nsamhällsplanering, medicinsk utveckling, samband\r\nmellan miljö och hälsa osv.</pre><pre>Det viktiga enligt min mening är, Claes Roxbergh,\r\natt man kan vara alldeles garanterad och övertygad\r\nom att dessa uppgifter endast används för det syfte\r\nsom är tänkt och inte används på ett obehörigt sätt.\r\nDet är just därför som en särskild lag har utformats\r\nsom skall garantera detta. Jag kan åta mig att se till,\r\nvilket jag naturligtvis också har gjort, att se till att\r\nde principer som datainspektionen har lagt fast\r\nexakt skall följas liksom det som riksdagen\r\nsedermera har fattat beslut om.</pre><pre></pre><pre>Anf. 38 CLAES ROXBERGH (mp):</pre><pre>Fru talman! Det går alldeles utmärkt att följa de\r\nförändringar som sker i samhället även om man\r\navidentifierar registret. Varför i hela fridens namn\r\nskall vi ha kopplingen kvar ner på individnivå?\r\nVarför är detta nödvändigt? Forskare kan gå in i\r\ndetta material även om vi avidentifierar det. Man\r\nkan då inte se att det var Johansson eller Pettersson\r\nsom bodde här eller där och vem vederbörande\r\nbodde ihop med, eller vem som sammanbodde med\r\nden eller den kvinnan under den eller den tiden.</pre><pre>Jag menar att vi inte skall syssla med eller tillstyrka\r\nden typen av forskning på individnivå. Däremot\r\nhåller jag fullständigt med ministern när det gäller\r\nbehovet av att följa långsiktiga förändringar. Men\r\nför den skull kan vi avidentifiera uppgifterna.Det\r\nvore inget problem alls. Varför inte avidentifiera\r\ndem efter tre år, när nästa folk- och bostadsräkning\r\ngenomförs?</pre><pre>Anf. 39 Civilminister BENGT K Å\r\nJOHANSSON (s):</pre><pre>Fru talman! Den uppfattningen har inte jag. Min\r\nuppfattning är att man inte kan avregistrera dessa\r\nuppgifter, och det blev också riksdagens beslut när\r\nman särskilt övervägde den frågan. Om man gör\r\ndetta kan registren inte fungera ur\r\nforskningssynpunkt. Det är inte alls så, att det\r\nbedrivs forskning på individnivå, Claes Roxbergh.\r\nMen för att man skall kunna följa t.ex. hur hälsan\r\noch miljön samverkar måste man ha någon typ av\r\nidentifikation så att man kan se vilka individer det\r\nfaktiskt handlar om. Annars blir detta en\r\nskuggboxning där man inte på samma sätt som nu\r\när möjligt kan ge en bild av vad som händer under\r\nlång tid.</pre><pre>Sedan till den vidare frågeställningen. Jag är inte\r\nför ett ohämmat registrerande av uppgifter. Det\r\nfinns ett antal register i vårt land. Som Claes\r\nRoxbergh så riktigt säger i sin fråga kommer dessa\r\nuppgifter i registren i första hand från andra håll,\r\noch själva folk- och bostadsräkningen är inte så\r\nsärskiltomfattande i sig.</pre><pre>Anf. 40 CLAES ROXBERGH (mp):</pre><pre>Fru talman! Jag vill påstå att det skulle gå alldeles\r\nutmärkt att följa t.ex. hälso- och miljöutvecklingen\r\nför en industriarbetare i Göteborg utan att veta att\r\nindustriarbetaren heter Johansson eller Pettersson\r\noch har ett visst personnummer. Uppgifterna att\r\nvederbörande har den eller den sysselsättningen\r\nkan ju finnas lagrade trots att man inte skall kunna\r\nse exakt vilken individ det är fråga om. Jag hävdar\r\nfortfarande att denna typ av forskning är möjlig i ett\r\navidentifierat register.</pre><pre>Anf. 41 Civilministern BENGT K Å\r\nJOHANSSON (s):</pre><pre>Fru talman! Om Claes Roxbergh menar att den typ\r\nav epidemiologiska studier som görs skulle vara\r\nmöjliga att göra utan att använda någon typ av\r\npersonnummer eller annan identifikation, har\r\nClaes Roxbergh en annan uppfattning än vad både\r\ndatainspektionen och alla forskare har beträffande\r\nmöjligheten att använda registren ur\r\nforskningssynpunkt eller för samhällsplanering. Jag\r\ntror att Claes Roxbergh har fel på den punkten.</pre><pre>Det jag arbetar för är att de register som vi har, dvs.\r\nstatistikregister, och som bl.a. används när man\r\nbygger upp folk- och bostadsräkningsregistret, inte\r\nskall ha fler uppgifter än vad som behövs. När dessa\r\nregister nu byggs upp stiftas olika speciallagar just\r\nför att garantera detta. Dessutom finns en särskild\r\nutredning som arbetar med att bygga upp ett\r\nregelsystem varigenom vi inte skall registrera mer\r\nän vi behöver. Vi har helt enkelt inte råd att\r\nregistrera mer än vad vi har pengar till.</pre><pre>Anf. 42 CLAES ROXBERGH (mp):</pre><pre>Fru talman! Eftersom det är så lätt att registrera,\r\noch jag hävdar fortfarande att det är billigt att\r\nregistrera, finns det en tendens att man registrerar\r\n''allt som rör sig''. Jag vill därför avslutningsvis\r\nfråga ministern: Anser regeringen att uppgifter\r\nskall användas för det ändamål för vilket de är\r\ninsamlade, eller anser regeringen att det är helt\r\nokej att samla in uppgifter och lägga dem på lager\r\noch sedan använda dem till litet allt möjligt annat?\r\nDetta är i så fall allvarligt.</pre><pre>Anf. 43 Civilminister BENGT K Å\r\nJOHANSSON (s):</pre><pre>Fru talman! Regeringen har definitivt inte den\r\nuppfattningen att registren skall användas till allt\r\nmöjligt. Folk- och bostadsräkningen, som ju är en\r\nsärskild statistik som byggs upp och som i första\r\nhand grundar sig på statistik som ursprungligen har\r\ngjorts för annat ändamål, regleras av en särskild\r\nlagstiftning som möjliggör detta. Man måste vara\r\nmycket noggrann när man använder statistik för\r\nandra ändamål än det för vilket den ursprungligen\r\när avsedd. Det tror jag att Claes Roxbergh och jag\r\när ganska ense om. Därför finns det en utredning\r\nsom skall tillförsäkra, om den fullföljs i form av ett\r\nriksdagsbeslut, att statistik inte används på annat\r\nsätt än tänkt.</pre><pre>Jag har samma uppfattning som Claes Roxbergh att\r\ndet är viktigt att det sker en begränsning av\r\ninsamlandet av statistik och att statistiken används\r\npå ett omsorgsfullt sätt och inte används för andra\r\nändamål än vad den ursprungligen insamlats för.</pre><pre>Anf. 44 CLAES ROXBERGH (mp):</pre><pre>Fru talman! Skall människor få förtroende för\r\ndenna typ av insamling och skall man få folk att\r\növer huvud taget svara på den typen av frågor, är\r\ndet ett oavvisligt krav att uppgifterna används för\r\ndet ändamål de samlas in för och inte för något\r\nannat. För att göra detta troligt för gemene man\r\nkrävs det en avidentifiering. Annars kommer\r\nsvarsfrekvensen i nästa folk- och bostadsräkning\r\nkanske att endast bli 60--70 %.</pre><pre>Anf. 45 Civilminister BENGT K Å\r\nJOHANSSON (s):</pre><pre>Fru talman! Om det finns en tendens, den är väl\r\ninte säkerställd ännu, till att det är en lägre andel\r\nsvarande som lämnar uppgifter till folk- och\r\nbostadsräkningen beror det i så fall på att det sprids\r\nvilloläror kring detta. Det finns inte ett enda\r\nexempel på att folk- och bostadsräkningen har\r\nutnyttjats på ett felaktigt sätt eller använts för andra\r\nsyften än vad som var tänkt. Detta trots att vi har\r\nhaft folk- och bostadsräkningar i den här formen\r\nsedan 60-talet.</pre><pre>Anf. 46 CLAES ROXBERGH (mp):</pre><pre>Fru talman! Det må så vara. Det är helt förståeligt\r\natt folk är oroade. Jag har här Variabelkatalogen.\r\nDet är en beskrivning av alla de insamlade data som\r\nfinns på varje person i detta land. Så länge dessa\r\ndata finns utgör de en källa till oro för\r\nmänniskorna. Det är självklart. Även om vi har\r\nstiftat en särskild lag och även om jag kan hålla med\r\nom att det inte har förekommit något missbruk,\r\nsåvitt jag vet, så finns det en möjlighet till missbruk,\r\nså länge dessa data är tillgängliga. Kanske inte i\r\ndag, men kanske om fem år eller kanske om tio år.\r\nKatalogen är ett ypperligt redskap för en\r\ninvasionsarmé som kommer till Sverige och vill ha\r\nreda på hur svenska befolkningen bor, beter sig osv.</pre><pre>Anf. 47 Civilminister BENGT K Å\r\nJOHANSSON (s):</pre><pre>Fru talman! Jag tycker att detta bidrar ytterligare\r\ntill en felaktig bild av de garantier vi har för att folk-\r\noch bostadsräkningen skyddas från att användas på\r\nett felaktigt sätt.</pre><pre>Anf. 48 CLAES ROXBERGH (mp):</pre><pre>Fru talman! Vad är anledningen till att registrera\r\nen hel del uppgifter vars användningsområden är\r\nmycket tvivelaktiga? Varför skall t.ex. den\r\nfonetiserade skrivningen av namnen på våra\r\ninvandrare finnas med? Skall någon ringa upp dem\r\noch prata med dem? Det är egentligen enda skälet\r\ntill att detta skulle få finnas med. Det normala\r\nskulle annars vara att namnen är med såsom de\r\nstavas. Det finns en hel rad av uppgifter i denna\r\nVariabelkatalog som är tvivelaktiga och som man\r\nkan undra över varför de över huvud taget finns\r\ndär.</pre><pre>Anf. 49 Civilminister BENGT K Å\r\nJOHANSSON (s):</pre><pre>Fru talman! Alla uppgifter som finns i\r\nVariabelkatalogen följer inte med i statistiken. De\r\nfinns med i den underliggande statistik som\r\nanvänds i folk- och bostadsräkningen. Det är inte\r\ndetsamma som att de bevaras i folk- och\r\nbostadsräkningen.</pre><pre>Anf. 50 CLAES ROXBERGH (mp):</pre><pre>Fru talman! Jag hoppas att regeringen till nästa\r\nfolk- och bostadsräkning har ett förslag på hur\r\ndenna bör genomföras så att den elimineras\r\nmänniskors oro för dessa frågor och att så\r\nuppgifterna sedan kan avidentifieras.</pre><pre>Överläggningen var härmed avslutad.</pre><pre>10 § Svar på fråga  1990/91:184 om\r\npolisbemanningen på Lidingö</pre><pre>Anf. 51 Civilminister BENGT K Å\r\nJOHANSSON (s):</pre><pre>Fru talman! Allan Ekström har frågat mig vad jag\r\navser att göra för att tillförsäkra Lidingöborna ett\r\ntillfredsställande rättsskydd även nattetid, eftersom\r\npolisstationen på Lidingö sedan en tid tillbaka\r\nhålles stängd under natten.</pre><pre>En enig polisstyrelse i Lidingö polisdistrikt\r\nbeslutade vid sammanträde den 5 september 1990\r\natt polisstationen i Lidingö fr.o.m. den 1 oktober\r\neller den senare tidpunkt polischefen bestämmer\r\ntills vidare skall hållas stängd nattetid och att\r\ninskränkningar skulle ske i polispersonalens\r\nnattjänstgöring. Anledningen till dessa\r\ninskränkningar var den besvärliga\r\npersonalsituationen på polismanssidan med ett\r\nantal vakanser och ledigheter för personalen.</pre><pre>Innan polisstyrelsen fattade beslut, hade man\r\nkommit överens med polismyndigheten i\r\nStockholm om den polisiära bevakningen på\r\nLidingö. Överenskommelsen innebär att\r\npolismyndigheten i Stockholm svarar för\r\nutryckningsverksamheten i Lidingö polisdistrikt\r\noch även bedriver viss övervakning på ön under de\r\ntider då polispersonal från Lidingö inte är i tjänst.</pre><pre>Jag tycker att detta är ett utmärkt exempel på hur\r\nman, utan att eftersätta anspråken på\r\nordningshållning, kan hushålla med sina resurser\r\ngenom samverkan mellan myndigheter. Exemplet\r\nmanar till efterföljd.</pre><pre>Anf. 52 ALLAN EKSTRÖM (m):</pre><pre>Fru talman! Medan brottsligheten i vårt land har\r\nökat med 600 % har poliskåren under samma tid\r\nminskat med ca 700 årsarbetskrafter. Av 1 miljon\r\nanmälda brott om året klaras 700 000 aldrig upp.\r\nVåldet är mer omfattande i Stockholms län än EG:s\r\ngenomsnitt.</pre><pre>I denna situation tvingas polisstyrelsen stänga\r\npolisstationen på Lidingö och därigenom ställa\r\nnärmare 40 000 människor utan skydd och\r\nbevakning nattetid från den egna polisen. Detta\r\nsker under årets mörkaste årstid.</pre><pre>I en annons i Lidingöposten kunde lidingöborna för\r\ntvå månader sedan uppmuntrande läsa: ''Lidingö\r\npolisstation nattstängd.'' Några rader längre ner\r\nkunde man läsa: ''Närmaste nattöppna polisstation\r\när Norrmalms polisstation, Bryggargatan 19,\r\nStockholm.</pre><pre>Vid behov av akut polishjälp under angivna tider'',\r\ndvs. under natten, ''ring Stockholmspolisens\r\nsambandscentral 769 90 00 eller 90 000.''</pre><pre>Bryggargatan ligger i närheten av T-centralen,\r\nalltså på flera kilometers avstånd från Lidingö.\r\nInom Lidingö är i sin tur avstånden stora.\r\nUtryckningssträckan kan alltså vara avsevärd.</pre><pre>Köpmännen känner oro, och allmänheten likaså.\r\nLidingö har utsatts för en brottsvåg den senaste\r\nmånaden. Antalet ingripanden nattetid under\r\noktober månad har halverats jämfört med\r\nföregående år: 34 ingripanden mot 67 året tidigare.</pre><pre>Polisens centrala uppgift är att skapa trygghet, bl.a.\r\ngenom övervakning. Här sviker den egna polisen.\r\nMen polisministern är synbarligen helt obekymrad\r\noch ställer ingen förbättring i utsikt. Jag tackar för\r\nsvaret, som gör mig besviken.</pre><pre>Anf. 53 Civilminister BENGT K Å\r\nJOHANSSON (s):</pre><pre>Fru talman! Jag har över huvud taget inte\r\ndiskuterat polisens verksamhet i sin helhet. Jag är\r\nbekymrad över att brottsligheten är hög och att det\r\när brist på polispersonal i en del polisdistrikt,\r\nframför allt i Storstockholm. Jag har föreslagit ett\r\nantal åtgärder, varigenom vi skall kunna förbättra\r\nsituationen.</pre><pre>Bland de åtgärder som jag menar är viktiga ingår\r\nockså ett samspel och bättre samarbete mellan de\r\npolismyndigheter som gränsar till varandra. Jag\r\nmenar att ett sådant samarbete kan förbättra\r\nsituationen jämför med att ett polisdistrikt självt\r\nskall svara för verksamheten.</pre><pre>Jag tycker att det är viktigt att polisdistrikt som\r\ngränsar till varandra har en sådan uppbackning av\r\nvarandra så att utryckningskapacitet kan ställas till\r\nförfogande när så erfordras för att klara en situation\r\nsom annars skulle vara riktigt prekär. Det måste väl\r\nvara bra, Allan Ekström, att polisdistrikt som ligger\r\nnära intill varandra begär hjälp och stöttar\r\nvarandra?</pre><pre>Anf. 54 ALLAN EKSTRÖM (m):</pre><pre>Fru talman! Med mitt omdöme att polisministern\r\nverkar obekymrad avsåg jag självfallet situationen\r\npå Lidingö. Det är en stad på nära 40 000\r\nmänniskor som ställs utan övervakning och skydd\r\nav den egna polisen under natten. Det går inte att\r\njämföra polis från Bryggargatan i Stockholm med\r\nden egna polisen.</pre><pre>Jag bekräftade också detta genom att påpeka att i\r\noktober i år gjordes 34 ingripanden mot 67 året\r\ntidigare. Det förekommer ingen övervakning, och\r\ndet förekommer ingen verksamhet i preventivt\r\nsyfte. Annonsen har skapat oro. Köpmännen\r\nkänner oro, och de har skriftligen uttryckt denna.\r\nDetsamma gäller allmänheten. Ett meddelande av\r\ndetta slag i Lidingöposten gör inte situationen\r\nbättre: ''Skräcknatt för 67-åring. Polisen hade\r\nnattstängt.'' Det är sådant jag åsyftar med att\r\nsituationen inte är tillfredsställande.</pre><pre>Anf. 55 Civilminister BENGT K Å\r\nJOHANSSON (s):</pre><pre>Fru talman! Polisen har inte nattstängt. Polisen på\r\nLidingö har nattstängt. Det är därför det erfordras\r\ndenna typ av åtgärder. Vi har inte en personalstyrka\r\nsom gör att man vid alla tidpunkter och vid alla\r\nsituationer kan nå en plats mycket snabbt. Men för\r\nLidingö är situationen gynnsammare än på många\r\nplatser just därför att Stockholmspolisen finns intill\r\noch det där finns en god utryckningskapacitet även\r\nom området är stort att bevaka.</pre><pre>Jag tycker att det är viktigt att man i sådana\r\nområden som Storstockholm har mera av den här\r\ntypen av överenskommelser och diskussioner om\r\nhur man gemensamt skall bevaka området än att\r\nsäga att det är en katastrof att det inte finns\r\ntillräcklig kapacitet just i ett visst polisdistrikt.</pre><pre>Anf. 56 ALLAN EKSTRÖM (m):</pre><pre>Fru talman! Till det som polisministern sade vill jag\r\ninte foga annan kommentar än att jag hade trott att\r\nhan skulle ha tagit upp orsaken till tingens\r\nnuvarande ordning, nämligen att 18 av 50\r\npolismanstjänster i Lidingö -- dvs. 36 % av\r\ntjänsterna -- är obesatta. Det är det som är pudelns\r\nkärna.</pre><pre>Anf. 57 Civilminister BENGT K Å\r\nJOHANSSON (s):</pre><pre>Fru talman! Jag är mycket väl medveten om\r\norsaken till att detta arrangemang har kommit till\r\nstånd.</pre><pre>Överläggningen var härmed avslutad.</pre><pre>11 § Svar på fråga  1990/91:247 om\r\nVallsundsbron</pre><pre>Anf. 58 Bostadsminister ULF LÖNNQVIST\r\n(s):</pre><pre>Fru talman! Stina Eliasson har frågat mig när\r\nregeringen avser att fatta beslut om Vallsundsbrons\r\nläge.</pre><pre>Länsstyrelsens beslut att fastställa den stadsplan\r\nsom bl.a. berör tillfarten till Vallsundsbron har\r\növerklagats till regeringen. Orsaken till att ärendet\r\nännu inte är avgjort är att vissa markfrågor och\r\nandra omständigheter i anslutning till planen först\r\nbör klarläggas. För närvarande pågår diskussion\r\nmellan kommun och markägare. Jag kan därför\r\ninte ge något exakt besked om tidpunkten för beslut\r\ni frågan.</pre><pre>Anf. 59 STINA ELIASSON (c):</pre><pre>Fru talman! Jag tackar för svaret, som var väldigt\r\nkort och som inte ger mig särskilt mycket\r\nupplysning. Visserligen står det i svaret att det inte\r\ngår att ge något exakt besked. Men går det att ge\r\nett någorlunda exakt besked? Eller skall ärendet\r\nbehandlas med samma snigelfart som hittills har\r\nvarit fallet ända sedan länsstyrelsen skickade\r\növerklagningsärendet till regeringen? Detta skedde\r\nnämligen den 23 februari 1989 -- alltså för 22\r\nmånader sedan. Därefter har regeringen från\r\nboverket inhämtat remissyttrande, som är daterat\r\nden 11 oktober -- alltså 8 månader senare. Därför\r\när det kanske inte så underligt att vi blir litet\r\nirriterade och tycker att det hela går väl så sakta.</pre><pre>Jag undrar då hur lång tid det kan ta innan\r\nregeringen sätter sitt sigill på beslutet efter det att\r\ndiskussionen mellan kommunen och markägarna är\r\növer. Från sysselsättningssynpunkt och inte minst\r\nfrån trafikekonomisk synpunkt är det kolossalt\r\nviktigt för oss i kommunen att äntligen få sätta i\r\ngång med Vallsundsbron.</pre><pre>Boverket har i sitt gedigna yttrande pekat på en\r\nmängd omständigheter som är viktiga att känna till,\r\nt.ex. att den färjeförbindelse över Vallsundet i\r\nStorsjön som ligger i Jämtlands län varje dygn\r\ntransporterar 13 000 fordon. Men vi har tur som bor\r\nså långt norrut, åtminstone när vintrarna är\r\nordentliga, för då finns det isvägar över Vallsundet,\r\noch det gör att det blir dubbelt så många fordon\r\nsom kör den här sträckan. Inte minst från\r\ntrafikekonomisk synpunkt är det viktigt att\r\nprojektet sätts i gång.</pre><pre>Anf. 60 Bostadsminister ULF LÖNNQVIST\r\n(s):</pre><pre>Fru talman! Så snart alla erforderliga handlingar är\r\nklara och så fort erforderligt beslutsunderlag finns\r\ntillgängligt kommer regeringen omgående att fatta\r\nett beslut.</pre><pre>Anf. 61 STINA ELIASSON (c):</pre><pre>Fru talman! Vad är det då för kompletterande\r\nuppgifter som behövs? Jag undrar ändå vad som\r\nmenas med ''omgående''. Rör det sig om en månad,\r\nfemton månader, fjorton dagar eller hur lång tid rör\r\ndet sig om?</pre><pre>Anf. 62 Bostadsminister ULF LÖNNQVIST\r\n(s):</pre><pre>Fru talman! Stina Eliasson får naturligtvis tolka\r\nordet ''omgående'' hur hon vill. För mig betyder\r\n''omgående'' att så snart erforderligt material finns\r\nframtaget kommer beslutet att fattas.</pre><pre>Anf. 63 STINA ELIASSON (c):</pre><pre>Fru talman! Kan det vara till någon hjälp för\r\nregeringen om jag åker hem till kommunen och\r\nsäger till den socialdemokratiska majoriteten, som\r\nännu inte har kommit till skott, att den får skynda\r\npå, för så fort kommunen lämnar de\r\nkompletterande uppgifterna är regeringen beredd\r\natt omgående, dvs. med detsamma fatta ett beslut?</pre><pre>Anf. 64 Bostadsminister ULF LÖNNQVIST\r\n(s):</pre><pre>Fru talman! Jag har gett det kompletterande svar\r\nsom Stina Eliasson efterfrågar, och jag har inget\r\nmer att tillägga.</pre><pre>Anf. 65 STINA ELIASSON (c):</pre><pre>Fru talman! Jag åker då hem till kommunen och\r\nsäger att den skall skynda på så att vi äntligen\r\nkommer till skott.</pre><pre>Överläggningen var härmed avslutad.</pre><pre></pre><pre>12 § Svar på fråga  1990/91:267 om avvecklingen\r\nav vårdhemmen</pre><pre>Anf. 66 Statsrådet BENGT LINDQVIST (s):</pre><pre>Fru talman! Agne Hansson har frågat\r\nsocialministern vilka åtgärder regeringen är beredd\r\natt vidta för att uppfylla löftet gentemot Kalmar\r\nläns landsting och andra landsting om att\r\navvecklingen av vårdhemmen inte skall förorsaka\r\nlandstingen ökade kostnader.</pre><pre>Arbetet inom regeringen är så fördelat att det är jag\r\nsom skall besvara frågan.</pre><pre>I regeringens proposition med förslag till lag om\r\nsärskilda omsorger om psykiskt utvecklingsstörda\r\nm.fl. (prop. 1984/85:176) uttalades att vårdhem och\r\nspecialsjukhus borde avvecklas och att alternativa\r\nboendeformer borde skapas för psykiskt\r\nutvecklingsstörda. Enligt vad som framhölls i\r\npropositionen borde vårdhem för barn och\r\nungdomar avvecklas skyndsamt, medan vårdhem\r\noch specialsjukhus för vuxna borde avvecklas i den\r\ntakt som de ekonomiska förutsättningarna och\r\nhänsynen till de boende vid institutionerna medgav.</pre><pre>För att fullfölja avvecklingsmålet föreslogs i\r\npropositionen bl.a. att nyintagning av barn och\r\nungdomar till vårdhem skulle upphöra och att\r\nnyintagning av vuxna till vårdhem och\r\nspecialsjukhus endast skulle få ske i de fall\r\nsynnerliga skäl förelåg. Riksdagen tillstyrkte dessa\r\nförslag.</pre><pre>I det avsnitt av propositionen där de ekonomiska\r\nkonsekvenserna av de samlade förslagen belystes\r\nkonstaterades att det förelåg uppenbara svårigheter\r\natt beräkna kostnaderna för\r\ninstitutionsavvecklingen. Socialministern betonade\r\natt avveckling borde ske i planerade former och\r\ninom ramen för de personella, ekonomiska och\r\nandra resurser som vid varje tidpunkt stod till\r\nförfogande för omsorgsverksamheten. Något\r\nuttalande som styrker vad Agne Hansson påstår i\r\nsin fråga om ett totalt statligt finansieringsansvar\r\nför vårdhemsavvecklingen finns såvitt jag känner\r\ntill inte.</pre><pre>Jag vill dock göra Agne Hansson uppmärksam på\r\natt staten redan i dag, genom\r\nbostadsfinansieringssystemet, svarar för betydande\r\ndelar av omsorgshuvudmännens kostnader vid\r\nbyggandet av alternativa boendeformer. Jag vill\r\nockså påminna om att regeringen nyligen, i\r\npropositionen om ansvaret för service och vård till\r\näldre och handikappade m.m. (prop. 1990/91:14)\r\nlagt fram förslag om inrättande av ett särskilt\r\nstatligt femårigt stimulansbidrag för att påskynda\r\nutbyggnaden av bl.a. gruppbostäder för psykiskt\r\nutvecklingsstörda. Några ytterligare åtgärder är för\r\nnärvarande inte aktuella.</pre><pre>Anf. 67 AGNE HANSSON (c):</pre><pre>Fru talman! Jag tackar för svaret. Därefter vill jag\r\nslå fast att det är viktigt att det angelägna\r\nförändringsarbete som pågår när det gäller\r\nförbättringar för handikappade och sjuka\r\nfortsätter. Jag har ingen annan uppfattning i den\r\nfrågan.</pre><pre>Sedan är det viktigt att också regering och riksdag\r\ntar ett ansvar för att se till att intentionerna i de\r\nbeslut som fattas följs.</pre><pre>När det gäller den här frågan skall, som statsrådet\r\nhar citerat, avvecklingen av vårdhemmen ske i den\r\ntakt som de ekonomiska förutsättningarna med\r\nhänsyn till de boende vid institutionerna medger.\r\nDet är viktigt för denna diskussion att vi är ense om\r\natt kostnadskalkylerna inte har hållit. Det har jag\r\nvisat i min fråga. För Kalmar läns landsting har det\r\ninneburit mer än en fördubbling.</pre><pre>Landstingen, inte minst Kalmar läns landsting, har\r\nt.o.m. fått en rad domar på sig för att man inte har\r\nfullföljt besluten så snabbt som möjligt. Det\r\ninnebär att det egentligen har skett en omtolkning\r\nav den formulering som statsrådet själv ger mig här.\r\nVem skall då egentligen bära ansvaret för\r\nomtolkningen? Vi kanske först bör vara överens\r\nmed varandra om att det har skett en omtolkning\r\nav citatet, eftersom domarna nu finns. Det måste\r\nåvila staten att ta sin del av det ekonomiska\r\nansvaret, eftersom vi fattar beslut över huvudet på\r\nkommunerna. Min fråga gäller om statsrådet inte är\r\nberedd att göra det.</pre><pre>Anf. 68 Statsrådet BENGT LINDQVIST (s):</pre><pre>Fru talman! För det första blir jag inte klok på hur\r\nde kostnadskalkyler som Agne Hansson citerar i sin\r\nfråga skall tolkas. Om inflationen är medräknad är\r\nkostnadsökningen relativt obetydlig, eftersom det\r\ngäller en period på tio år. Det är fråga om en\r\nkostnadsökning mellan 600 och 1 200 kr. i\r\ndygnskostnad. Om inflationen inte är medräknad\r\när det naturligtvis en avsevärd skillnad. Det är en\r\navgörande fråga som jag vill ställa när det gäller\r\nkostnadskalkylen.</pre><pre>Byggkostnaderna har samtidigt ökat kraftigt under\r\n80-talet. Det finns förmodligen här, liksom vid allt\r\nannat byggande, en real kostnadsökning som man\r\ninte kunde förutse när man gjorde upp kalkylerna.</pre><pre>För det andra tror jag att dessa domar skiljer\r\nmellan två saker. Föreligger det ett enligt lagen\r\navsett behov av gruppbostad? Föreligger det en\r\nekonomisk situation som förhindrar att landstingen\r\ntillgodoser det behovet? Domstolarna har således\r\nockså till uppgift att göra den sistnämnda\r\nbedömningen. Man måste då komma ihåg att i\r\nförhållande till den enskildes behov utgör\r\nlandstingets budget en väldig resurs. Det kan i vissa\r\nfall vara mycket svårt att hävda att det inte finns\r\npengar för att inom rimlig tid tillgodose den\r\nenskildes behov av gruppbostad. De\r\nförutsättningar som landstinget faktiskt har att\r\ntillgodose det enskilda behovet måste tas med i\r\nbilden.</pre><pre>Jag vill inte hålla med om att det har gjorts någon\r\nomtolkning av ansvaret under 80-talet. Det är som\r\ndet avsågs i omsorgslagen.</pre><pre>Anf. 69 AGNE HANSSON (c):</pre><pre>Fru talman! Jag får acceptera det svaret. Man kan\r\ngöra olika tolkningar. När det gäller ekonomin är\r\ndet i och för sig ointressant om det rör sig om siffror\r\ni fast penningvärde eller om inflationen är\r\nmedräknad. I vilket fall som helst har ministern här\r\nerkänt att det följer med en merkostnad.</pre><pre>Vid det här beslutet påpekade inte minst Kalmar\r\nläns landsting -- jag skrev själv under detta såsom\r\nordförande i förvaltningsutskottet --, mycket\r\nkraftigt att man har underskattat beräkningarna.\r\nNu står vi inför det faktum att man har fått detta\r\nresultat. Detta kan man överföra på väldigt många\r\nolika frågor. Vi sitter i detta hus och fattar många\r\nbeslut som sedan medför betydligt ökade\r\nkostnader, som den som skall verkställa beslutet\r\nalltid får bära. Det borde finnas ett ansvar. Är\r\nregeringen beredd att följa upp sådana här beslut\r\nför att inte överföra kostnaderna till verkställarna?</pre><pre>Anf. 70 Statsrådet BENGT LINDQVIST (s):</pre><pre>Fru talman! Jag gläder mig redan i förväg över att\r\ncenterpartiet kommer att rösta ja till det förslag\r\nfrån regeringen om en insats för att stimulera\r\nbyggande av gruppbostäder som finns här i\r\nriksdagen. När förslaget går igenom kommer det\r\natt betyda att landstingen för första gången får ett\r\nekonomiskt stöd inom ramen för utbyggnad av\r\nomsorg.</pre><pre>Den omsorgsberedning som förberedde\r\npropositionen och som närmast inom sig förde\r\nförhandlingar innehöll representanter för\r\nLandstingsförbundet. Omsorgsberedningen kom\r\nfram till att man skulle kunna genomföra lagens\r\nintentioner inom ramen för givna resurser. Det kan\r\nAgne Hansson och jag ha synpunkter på i dag.\r\nLandstingsförbundet accepterade faktiskt den\r\ngången, såsom representant för landstingen, att\r\nman skulle lägga upp arbetet på det sättet.</pre><pre>Anf. 71 AGNE HANSSON (c):</pre><pre>Fru talman! Det fanns en varning från\r\nLandstingsförbundet även när det gäller den här\r\ndelen.</pre><pre>Vi har varit pådrivande när det gäller att få till stånd\r\nstatligt stöd för gruppboende. Jag har i\r\nbostadsutskottet medverkat till att reglerna blir\r\nflexiblare och bättre när det gäller att hantera dessa\r\n1,5 miljarder. Jag hoppas verkligen att vi kommer\r\nframåt.</pre><pre>Det kommer tyvärr inte, herr statsråd, att lösa\r\ngrundproblemet att kommuner och landsting alltid\r\nfår stå för fiolerna när man gör undervärderingar av\r\nkostnaderna vid centrala beslut. Jag har inte fått\r\nnågot besked ifrån statsrådet om statsrådet är\r\nberedd att göra en bättre uppföljning, att vara\r\nnoggrannare och att se till att de lokala nivåerna\r\ninte får stå för hela det ansvaret.</pre><pre>Anf. 72 Statsrådet BENGT LINDQVIST (s):</pre><pre>Fru talman! Jag vill passa på tillfället att ge en eloge\r\ntill landstingen när det gäller sättet att sköta\r\nutbyggnaden av gruppbostäder för\r\nutvecklingsstörda. Under de första åtta åren under\r\n80-talet byggde man 500 gruppbostäder per år. 1989\r\nökade det till 800, och i år beräknas antalet vara\r\nmellan 1 100 och 1 200. Jag tycker att det är ett gott\r\nbetyg åt landstingens sätt att prioritera.</pre><pre>Jag hade ett skäl till att peka på möjligheterna att\r\nstödja regeringens förslag till stöd för byggande av\r\ngruppbostäder. Centerpartiet har nämligen i\r\nsocialutskottet yrkat avslag på hela den proposition\r\nsom innehåller det här stödet. Jag får utgå ifrån att\r\ncentern finner former för att mot denna bakgrund\r\nlämna det stöd som Agne Hansson uppenbarligen\r\nvill lämna till detta ändamål.</pre><pre>Anf. 73 AGNE HANSSON (c):</pre><pre>Fru talman! Jag kan gärna instämma i elogen till\r\nlandstingen. Jag är fortfarande involverad, såsom\r\nrevisor i Kalmar läns landsting, i att försöka\r\npåverka landstinget att fullfölja detta. Nu befinner\r\nsig landstinget i en mycket svår\r\nprioriteringssituation. Det finns domar. Det hänger\r\nhela tiden på den lokala ekonomin i landstinget om\r\ndenna utbyggnad skall kunna fullföljas. Jag tycker\r\ninte att det är rätt gentemot landstingen att staten\r\nhanterar landstingen på ett sådant här sätt. I\r\nslutändan kommer de handikappade att drabbas.\r\nJag har tyvärr inte fått något besked om att\r\nministern är beredd att medverka.</pre><pre>Överläggningen var härmed avslutad.</pre><pre>13 § Svar på fråga  1990/91:250 om kvotering\r\ninom offentliga sektorn av inskolningsplatser m.m.\r\nför ungdomar</pre><pre>Anf. 74 Arbetsmarknadsminister MONA\r\nSAHLIN (s):</pre><pre>Fru talman! Kaj Nilsson har frågat mig om jag\r\nfinner det meningsfullt att utreda möjligheten av att\r\ninföra ett kvoteringssystem inom den offentliga\r\nsektorn för att, i ett sämre arbetsmarknadsläge,\r\ntillgodose behovet av ett ökat antal\r\ninskolningsplatser och beredskapsarbeten för\r\nungdomar.</pre><pre>Ett nytt system av åtgärder för 18--19-åriga\r\narbetslösa ungdomar infördes den 1 juli 1989. Det\r\ninnebar att ungdomslagen upphörde och ersattes\r\nmed inskolningsplatser som infördes på hela\r\narbetsmarknaden.</pre><pre>Det tyngst vägande skälet till denna förändring var\r\nden kritik som riktades mot ungdomslagen. Vid ett\r\nflertal utvärderingar konstaterades att\r\nungdomslagen innebar en inlåsningseffekt av\r\nungdomarna i en åtgärd inom den offentliga\r\nsektorn.</pre><pre>Den nya inriktningen av de\r\narbetsmarknadspolitiska åtgärderna för arbetslösa\r\nungdomar har målsättningen att de så snabbt som\r\nmöjligt skall få en fast förankring på hela den\r\nreguljära arbetsmarknaden.</pre><pre>Ungdomarna på inskolningsplats skall utföra\r\nordinarie arbetsuppgifter och få introduktion och\r\ninskolning i arbetet.</pre><pre>Systemet förnyades med utgångspunkt i\r\narbetslinjen genom ett åtgärdsprogram i fyra steg:\r\nför det första en intensifierad platsförmedling mot\r\nden reguljära arbetsmarknaden, därefter\r\njobbsökaraktiviteter, vägledning mot utbildning\r\noch i sista hand heltidsarbete på avtalad eller vid\r\nbehov särskild inskolningsplats. Den nya lagen om\r\nsärskilda inskolningsplatser innebär att\r\nungdomarna har rätt att bli anvisade särskild\r\ninskolningsplats senast efter sju veckors\r\narbetssökandetid. För ungdomar som avslutat sin\r\nutbildning på våren gäller den 1 november samma\r\når. Undantag kan göras från denna regel.</pre><pre>AMS har enligt uppgift svårigheter med att få fram\r\ntillräckligt antal avtalade inskolningsplatser. Inom\r\nden offentliga sektorn har besparingskrav,\r\nanställningsstopp och allmänna neddragningar\r\norsakat svårigheter att få till stånd avtalade platser.\r\nInom det privata näringslivet har kompletterande\r\navtal, till det tidigare centrala avtalet, inte slutits\r\ninom ett antal branscher.</pre><pre>För att underlätta ungdomarnas etablering på\r\narbetsmarknaden förutsätter jag att arbetsgivarna\r\ntar sitt ansvar för de arbetslösa ungdomarna genom\r\natt anställa dem på avtalade inskolningsplatser om\r\nreguljärt arbete ej finns att tillgå.</pre><pre>Som skäl för mitt antagande vill jag erinra om att\r\narbetsmarknadens parter i beredningsarbetet vid\r\nutformningen av den nya ungdomsgarantin\r\ntillstyrkt inrättandet av den nya ungdomsgarantin\r\nmed avtalade inskolningsplatser på hela\r\narbetsmarknaden.</pre><pre>För arbetslösa ungdomar över 20 år, vilka kan\r\nanvisas beredskapsarbete, gäller på samma sätt\r\nsom för de yngre, utbudsstimulerande åtgärder.\r\nDet innebär platsförmedling, jobbsökaraktiviteter,\r\nyrkesvägledning och vid behov\r\narbetsmarknadsutbildning. Målet är att förbättra\r\nden unges möjligheter att få arbete på den reguljära\r\narbetsmarknaden.</pre><pre>Då allt fler av de lediga platserna bara kan tillsättas\r\nmed personer som har utbildning eller erfarenhet\r\nkan en arbetsmarknadsutbildning ofta ge den\r\narbetssökande den kompetens som krävs för att få\r\nett arbete. En annan effekt är också att med en\r\nvälutbildad yrkeskunnig arbetskraft ökar de\r\nsvenska företagens konkurrenskraft.</pre><pre>Jag anser det därför inte meningsfullt att styra in\r\nungdomarna i åtgärder inom den offentliga sektorn\r\noch är därför inte beredd att utreda möjligheterna\r\ntill ett kvoteringssystem.</pre><pre>Anf. 75 KAJ NILSSON (mp):</pre><pre>Fru talman! Jag tackar arbetsmarknadsministern\r\nför det utförliga svaret, som var mycket informativt\r\nnär det gäller vad man gör för ungdomar, och det är\r\nett helt batteri av åtgärder.</pre><pre>I den avslutande delen av svaret ges tyvärr klart\r\nbesked om att arbetsmarknadsministern inte tänker\r\nvidta de åtgärder som jag har efterlyst, t.ex. en\r\nkvotering mellan olika nivåer inom den offentliga\r\nsektorn. Jag har efterlyst denna åtgärd mot\r\nbakgrund av att kommunerna är mycket hårt\r\nbelastade med den här typen av uppgifter.\r\nKommunerna efterlyser en balans. I nuvarande\r\nläge är det en snedbelastning när det gäller\r\nkommunerna i förhållande till landsting och stat.\r\nDet framkom inte i svaret om statsrådet är\r\nmedveten om denna snedbelastning. Visserligen\r\nanförs det skäl till att man inte kan satsa på den\r\noffentliga sektorn: besparingskrav,\r\nanställningsstopp och allmänna neddragningar. Det\r\ngör ju att kommunerna får det så mycket värre och\r\nen mycket större belastning. Jag hade hoppats att\r\njust den här snedbelastningen skulle komma fram i\r\nsvaret.</pre><pre>Anf. 76 Arbetsmarknadsminister MONA\r\nSAHLIN (s):</pre><pre>Fru talman! Jag valde att ge ett utförligt svar,\r\neftersom jag tycker att det är en mycket viktig fråga\r\nsom Kaj Nilsson tar upp. Men den åtgärd som han\r\nföreslår med kvotering inom den offentliga sektorn\r\när absolut fel signal i dag. Vi skall komma ihåg att\r\nsamtliga dessa åtgärder är inriktade på\r\nungdomarnas behov och på att stärka deras\r\nmöjligheter att få ett arbete på den reguljära\r\narbetsmarknaden. Då tycker jag att det är oerhört\r\nviktigt att vi använder åtgärderna just i det syftet.\r\nDet kanske inte riktigt framgick av det som Kaj\r\nNilsson sade.</pre><pre>De erfarenheter som vi har av inskolningsplatser är\r\natt 78 % av dem som har haft en inskolningsplats\r\nhar fått ett arbete på den reguljära\r\narbetsmarknaden. Vi vet också att det i dessa dagar\r\när ännu viktigare att vi vässar våra\r\narbetsmarknadspolitiska åtgärder, inte minst för\r\nungdomarnas skull, så att de ännu mer bidrar till att\r\nge ungdomarna arbete på den reguljära\r\narbetsmarknaden i näringslivet. Därmed ges också\r\nnäringslivet en möjlighet att rekrytera och behålla\r\nungdomar i arbete.</pre><pre>Vi kunde i dag även ha diskuterat mycket om hur\r\nstor betydelse förändringen och förnyelsen av\r\narbetslivet skulle ha för dessa ungdomars\r\nmöjligheter att stanna kvar på jobben ute i det\r\nprivata näringslivet.</pre><pre>Jag tror att frågan hade ett vällovligt syfte, men\r\ninriktningen på åtgärden var fel.</pre><pre>Anf. 77 KAJ NILSSON (mp):</pre><pre>Fru talman! Det står även i svaret att\r\narbetsmarknadsministern förutsätter att\r\narbetsgivarna tar sitt ansvar. På den punkten har\r\nman tydligen inte haft tillräcklig framgång.</pre><pre>Jag vill återkomma till den allvarliga\r\nsnedbelastning som finns mellan kommuner och\r\nlandsting å den ena sidan och mellan kommuner\r\noch landsting och staten å den andra sidan.\r\nKommunerna har ett mycket svårt arbete att klara\r\nden här uppgiften, medan kanske landstingen och\r\nstatliga institutioner kommer undan ganska billigt.\r\nDå skulle den här kvoten relateras till antalet\r\nanställda, t.ex. på stora arbetsplatser inom\r\nlandsting och stat. Upplever inte\r\narbetsmarknadsministern att det finns en skevhet\r\nmellan de här nivåerna?</pre><pre>Anf. 78 Arbetsmarknadsminister MONA\r\nSAHLIN (s):</pre><pre>Fru talman! Jag höll på att säga att det må vara hur\r\ndet vill med snedbelastningen. Jag är medveten om\r\noch förstår också de problem som Kaj Nilsson\r\nsyftar på. Men det som är utgångspunkten för mig\r\nnär jag diskuterar behovet av inskolningsplatser är\r\nju vad dessa ungdomar behöver för att få ett arbete\r\npå den reguljära arbetsmarknaden. Och det är\r\ndetta som jag som arbetsmarknadsminister måste\r\nha för ögonen när jag tittar på åtgärderna. Då är jag\r\ninte så säker på att det i dag är just till den offentliga\r\nsektorn som de här ungdomarna i första hand skall\r\nvända sig genom inskolningsplatserna. Nu handlar\r\ndet om att de privata arbetsgivarna tar ett större\r\nansvar när det gäller att ta emot dessa ungdomar\r\noch teckna avtal om dessa inskolningsplatser. Det\r\när mitt främsta syfte i dag.</pre><pre>Överläggningen var härmed avslutad.</pre><pre>14 § Meddelande om svar på interpellationerna\r\n1990/91:102, 88 och 107</pre><pre>Anf. 79 Arbetsmarknadsminister MONA\r\nSAHLIN (s):</pre><pre>Fru talman! Med hänvisning till riksdagsordningen\r\nber jag att få meddela att interpellationerna 102 av\r\nElver Jonsson, 88 av Björn Samuelson och 107 av\r\nAgne Hansson på grund av arbetsbelastning och\r\nefter överenskommelse med interpellanterna\r\nkommer att besvaras den 11 januari 1991 kl. 09.00.</pre><pre>15 § Svar på fråga  1990/91:207 om tullservicen\r\noch färjetrafiken mellan Örnsköldsvik och Vasa</pre><pre>Anf. 80 Statsrådet ERIK ÅSBRINK (s):</pre><pre>Fru talman! Görel Thurdin har frågat mig om\r\nregeringen är beredd att medverka till att\r\ngeneraltullstyrelsen kan upprätthålla en\r\ngrundläggande service på tullområdet så att en\r\nfungerande färjetrafik kan bedrivas mellan\r\nÖrnsköldsvik och Vasa.</pre><pre>Det som föranlett Görel Thurdins fråga är enligt\r\nvad jag har inhämtat generaltullstyrelsens beslut\r\nden 23 oktober 1990 att inte medge Vasabåtarna\r\ntillstånd till utökad färjetrafik under perioden den\r\n24 maj--den 11 augusti 1991 på linjen\r\nÖrnsköldsvik--Vasa. Ett överklagande har i går\r\ninkommit till finansdepartementet. Ärendet\r\nkommer efter beredning i departementet att bli\r\nföremål för regeringens prövning. Jag är därför inte\r\nnu beredd att ta ställning i ärendet.</pre><pre>Anf. 81 GÖREL THURDIN (c):</pre><pre>Fru talman! Jag tackar statsrådet Erik Åsbrink för\r\nsvaret. Det är kortfattat, men innehåller ändå löfte\r\nom aktivitet i ärendet även efter den här\r\nfrågestunden, eftersom överklagande har skett och\r\nregeringen kommer att hantera ärendet. Därför\r\ntycker jag också det vore bra om vi kunde ha en\r\ndiskussion om principer. Det måste i alla fall\r\nfastställas många gånger här i riksdagen -- och det\r\ngörs också -- principer som myndigheterna skall\r\nfölja för att vi skall få en bra service och\r\nregionalpolitiskt likartade förutsättningar i vissa\r\nmyndighetsfrågor.</pre><pre>Anledningen till att jag ställt frågan är att\r\nkonsekvensen av att man inte får denna service är\r\natt färjelinjen blir nedlagd. Jag har läst tidigare att\r\ngeneraltullstyrelsen har motsatt sig att man startar\r\nen ny färjetrafik. I och för sig kan jag förstå att man\r\ngör det ställningstagandet när det gäller att starta\r\nnågonting nytt. Men det är också en\r\nkonkurrenssnedvridande åtgärd, om det är olika\r\nföretag som skall konkurrera med varandra om\r\nfärjetrafik. Vi talar om marknadsekonomi och fri\r\nkonkurrens numera ganska flitigt i det här landet.\r\nMen en sådan här åtgärd är som sagt direkt\r\nkonkurrenssnedvridande. Dessutom kan det\r\ntänkas att det är ett led i omorganisationen att\r\nservicen minskas. Färjetrafiken läggs ner, och då\r\nkan man kanske flytta verksamheten till Umeå --\r\ndet har vi diskuterat tidigare.</pre><pre>Vad menar vi då med grundläggande service på de\r\nolika orterna i landet?</pre><pre>Anf. 82 Statsrådet ERIK ÅSBRINK (s):</pre><pre>Fru talman! Det är svårt för mig att här i dag\r\ndjupare gå in på frågan. Handlingarna har precis\r\nkommit till departementet, och jag har inte haft\r\nmöjlighet att mera ingående studera dem. Ärendet\r\nkommer naturligtvis att beredas i sedvanlig\r\nordning.</pre><pre>Rent allmänt skall vi naturligtvis, när vi tar ställning\r\ntill den här typen av ärenden, se på färjetrafiken\r\noch dess positiva effekter. Men vi måste också se på\r\nkostnaderna. I det här fallet handlar det, såvitt jag\r\nförstår, om vissa ytterligare kostnader som\r\nuppkommer om tullen skall fullgöra sina uppgifter.\r\nDet måste naturligtvis här, liksom i andra\r\nsammanhang, ständigt ske en bedömning av om vi\r\nkan ta på oss dessa kostnader, hur de skall\r\nfinansieras, om det skall ske genom att en annan\r\nverksamhet inom tullen trängs undan eller om det\r\nkan ske genom att vi beslutar oss för ökade\r\nstatsutgifter.</pre><pre>Det här är jag alltså inte beredd att ge svar på i dag,\r\nutan det är en fråga som regeringen kommer att ta\r\nställning till i sinom tid.</pre><pre>Anf. 83 GÖREL THURDIN (c):</pre><pre>Fru talman! Det här med grundläggande service är\r\nen aktuell fråga, för vi har fastslagit de\r\nregionalpolitiska målen här i riksdagen. Sedan har\r\nvi haft ett antal utredningar som har tittat på vad\r\nsom menas med dessa regionalpolitiska mål. I t.ex.\r\ntele- och postutredningen har man lyft fram\r\nbegreppet grundläggande service. I alla\r\ndiskussioner om service från myndigheter och även\r\nverk -- de facto folket -- har man tagit upp frågan\r\nom grundläggande service. Då tycker jag att man\r\nfrån regeringens sida på något sätt måste kunna\r\nsvara på frågan vad som menas med grundläggande\r\nservice. Regionalpolitik betyder ju att orterna skall\r\nfå grundläggande service och i det här fallet även\r\nbevakning. Men jag kanske har fel? Jag måste få\r\nveta vad regeringen anser om detta med\r\ngrundläggande service. Någon idé om det måste ni i\r\nregeringen ha.</pre><pre>Anf. 84 Statsrådet ERIK ÅSBRINK (s):</pre><pre>Fru talman! Det är naturligtvis angeläget att vi kan\r\nge en god service inom färjetrafiken i de delar av\r\nlandet där sådan kan komma i fråga. Vi måste -- jag\r\nvill understryka det -- beakta också de ökade\r\nkostnader som detta kan medföra. Får jag vara ofin\r\nnog att påminna om att det parti som Görel\r\nThurdin representerar i sitt alternativ till\r\nskattereformen bl.a. avvisade det förslag till\r\nimportmoms som finns i skattereformen. Det\r\nmotsvarar ett inkomstbortfall på 500 miljoner.\r\nDetta sades skola finansieras genom\r\nrationaliseringar inom tulladministrationen. Får jag\r\ndå påpeka att det i runt tal motsvarar en halvering\r\nav de utgifter som vi har för tullens verksamhet i\r\nlandet. Det säger sig självt att skall man göra något\r\nså oerhört drastiskt, handlar det om en dramatisk\r\nförsämring av den service som samhället kan\r\nerbjuda i det avseendet.</pre><pre></pre><pre>Anf. 85 GÖREL THURDIN (c):</pre><pre>Fru talman! Det argumentet, herr statsråd, har jag\r\nhört tidigare. Rationaliseringar är vi naturligtvis\r\ninte emot. Det har talats om datorisering osv. Men\r\nhär har man visat tendenser till en omorganisation\r\ni riktning mot expanderande orter i stället för att se\r\npå var det finns behov av service och var det finns\r\nen omfattande hamntrafik. Örnsköldsvik tillhör\r\nfaktiskt de städer som har en omfattande\r\nhamnverksamhet. Därför anser jag att det är en\r\nfullständigt fel inriktning att flytta hela\r\nadministrationen till Umeå, då man i stället får åka\r\nmed bil mellan Örnsköldsvik och Umeå för att\r\nåstadkomma en service i den andra största\r\nhamnstaden i Norrland.</pre><pre>Jag tycker inte att statsrådet skall komma undan\r\nfrågan vad som menas med grundläggande service\r\nmed att börja tala om vad vi i centern har framfört\r\nsom alternativ till finansiering i skattereformen.</pre><pre>Anf. 86 Statsrådet ERIK ÅSBRINK (s):</pre><pre>Fru talman! Det kan diskuteras hur långt man skall\r\nsträcka sig för att upprätthålla en grundläggande\r\nservice på tullområdet. Jag tror att vi kan vara\r\növerens om att en sådan service inte kan\r\nupprätthållas om man halverar anslaget till tullen.\r\nDet var faktiskt det centerpartiet föreslog för inte\r\nså länge sedan. Det är riktigt att jag sagt detta förut,\r\noch jag säger det igen, för jag har inte fått något bra\r\nsvar på hur man skall bära sig åt för att klara\r\nservicen i Örnsköldsvik och i en del andra orter om\r\nman drar ner tullens resurser med 50 %.</pre><pre>Anf. 87 GÖREL THURDIN (c):</pre><pre>Herr talman! Vissa av de uppgifter som har med\r\nimportmomsen att göra handläggs de facto nu av\r\ntullen, och det kostar pengar. Tanken var att de\r\nskulle minskas. Men om det visar sig att det belopp\r\nsom det här gäller -- det finns ingen som kan ange\r\nexakta belopp i finansieringen av skattereformen,\r\ninte ens regeringen -- är för litet, är jag den första\r\natt ompröva beloppet för att det skall garantera den\r\ngrundläggande servicen. Men jag är inte så säker på\r\natt regeringen och statsrådet är villiga att ompröva\r\nnågot för att åstadkomma denna grundläggande\r\nservice.</pre><pre>Överläggningen var härmed avslutad.</pre><pre>16 § Svar på fråga  1990/91:230 om momsen på\r\nvägfärjetrafiken</pre><pre>Anf. 88 Statsrådet ERIK ÅSBRINK (s):</pre><pre>Herr talman! Rune Backlund har, mot bakgrund\r\nav att vägfärjor är en del av vägnätet, frågat om jag\r\när beredd att medverka till att vägfärjorna undantas\r\nfrån den beslutade mervärdeskatten på\r\nkollektivtrafiken.</pre><pre>Utgångspunkten för den beslutade reformeringen\r\nav mervärdeskatten har varit att beskattningen i\r\nprincip skall vara generell även på tjänsteområdet.\r\nDetta får till följd att alla typer av tjänster som\r\ntillhandahålls yrkesmässigt mot ersättning blir\r\nskattepliktiga. Det är alltså inte så att transporter\r\nmed vägfärjor blir skattepliktiga enbart på grund av\r\natt de definitionsmässigt anses utgöra\r\npersonbefordran eller kollektivtrafik. Även i de fall\r\nman tar ut bro- eller vägavgifter för vissa broar eller\r\nför vissa vägsträckor torde avgifterna komma att\r\nomfattas av den generella skatteplikten till\r\nmervärdeskatt. Jag är inte beredd att medverka till\r\natt dessa områden utantas från mervärdeskatt.</pre><pre>Då Rune Backlund, som framställt frågan, anmält\r\natt han var förhindrad att närvara vid\r\nsammanträdet, medgav andre vice talmannen att\r\nGörel Thurdin i stället fick delta i överläggningen.</pre><pre>Anf. 89 GÖREL THURDIN (c):</pre><pre>Herr talman! Å Rune Backlunds vägnar får jag\r\ntacka för svaret; Rune Backlund har inte möjlighet\r\natt närvara i kammaren i dag. Jag skall i alla fall\r\nförsöka argumentera för frågan och för det han är\r\nute efter.</pre><pre>I skattereformen talar man i och för sig om tjänster.\r\nDå kan man säga att kostnaderna för vägfärjorna är\r\nett slags alternativa kostnader för\r\nväginvesteringarna. En vägfärja är att betrakta som\r\nen väg -- utan den kan de här människorna inte ta\r\nsig till och från sina hem och verksamheter.</pre><pre>Dessutom är färjetrafiken en verksamhet som är\r\nlätt att avgränsa. Därför borde regeringen kunna\r\nlägga fram ett förslag om att undanta färjor av det\r\nhär slaget, färjor som så att säga ersätter vägen,\r\nfrån beslutet om moms även på tjänster -- de\r\ntjänsterna bör kunna ses som ett alternativ till en\r\nväginvestering.</pre><pre>Anf. 90 Statsrådet ERIK ÅSBRINK (s):</pre><pre>Herr talman! Den här skatten, liksom många andra\r\nskatter som har diskuterats i samband med\r\nskattereformen, är ett utflöde av en generell\r\nprincip -- som vi har försökt tillämpa över ett så\r\nstort område som möjligt -- nämligen att vi skall ta\r\nut en enhetlig och generell mervärdeskatt och att\r\nden skall utgå på i princip alla typer av konsumtion\r\nav varor och tjänster. Det får till följd att vi breddar\r\nmervärdeskatten till ett större område än tidigare.</pre><pre>Som jag sade i mitt svar är det här inte något utslag\r\nav principen att kollektivtrafiken skall\r\nmervärdeskattebeläggas, även om det i och för sig\r\nockså är fallet, utan det är en följd av att alla typer\r\nav tjänster beläggs med mervärdeskatt. Men det är\r\nockså så att transporter -- det handlar om såväl\r\nbiltransporter som alla slag av kollektivtrafik --\r\nbeläggs med mervärdeskatt. Jag tycker att det är\r\nfullkomligt naturligt att man gör på det sättet även\r\ni detta fall. Som jag påpekade: Skulle det bli\r\naktuellt -- och det är en diskussion som förs i dessa\r\ndagar -- att ta ut bro- eller vägavgifter på vissa håll\r\ni landet, lär mervärdeskatten komma att tas ut även\r\ni de fallen.</pre><pre>Det här beslutet, som redan är fattat av riksdagen,\r\nligger alltså fast. Jag ser ingen anledning att ändra\r\npå det.</pre><pre>Anf. 91 GÖREL THURDIN (c):</pre><pre>Herr talman! Jag är mycket väl medveten om\r\nprincipen om likformig beskattning och att det skall\r\ntas ut moms på alla varor och tjänster. Men jag är\r\nockså medveten om att det har gjorts en hel del\r\nundantag. Jag vet vidare att det har gjorts ändringar\r\nnär man har sett att de förslag som lagts fram inte\r\nvarit riktigt bra. En sådan har vi behandlat senast i\r\ndag i skatteutskottet.</pre><pre>Jag tycker att just vägfärjor är en så speciell sak.\r\nDet är klart att man kan bygga en bro -- det kan\r\nman göra. Men det kanske ändå i längden blir\r\ndyrare än att ha en vägfärja för den trafik som\r\npasserar. Jag vet att Rune Backlund bor på\r\nVisingsö, och där har man det problemet att man\r\nmåste använda en vägfärja, men sådana finns ju\r\näven på andra håll i landet. Många gånger är det\r\nockså regionalpolitiskt nödvändigt att se till att\r\nkostnaderna inte blir för höga för dessa människor.</pre><pre>Anf. 92 Statsrådet ERIK ÅSBRINK (s):</pre><pre>Herr talman! Görel Thurdin använde nu ett\r\nargument som jag har hört många gånger förut,\r\nnämligen att verksamheten är så speciell. Det har\r\njag hört tillämpat på snart sagt alla områden i\r\ntillvaron som utsätts för någon form av beskattning.\r\nOch i någon mening är det riktigt -- alla\r\nverksamheter har sina särdrag, alla verksamheter\r\när angelägna, i varje fall för en del människor.\r\nDärför kan det argumentet användas och har\r\nanvänts i pläderingar för att man skall undanta alla\r\nmöjliga områden från beskattning.</pre><pre>Görel Thurdin har själv velat åstadkomma sådana\r\nlättnader på en rad andra områden. Om man\r\nadderar alla dessa unika särfall blir de regel snarare\r\nän undantag, och då handlar det om stora\r\nurgröpningar i skattereformens finansiering.\r\nDärför kan vi inte göra det. Skulle vi göra det skulle\r\nvi snart ha ett lapptäcke som påminner om det\r\ngamla skattesystemet eller blir ännu värre. Därför\r\nfinns det all anledning att hålla fast vid de generella\r\nprinciperna.</pre><pre>Anf. 93 GÖREL THURDIN (c):</pre><pre>Herr talman! Det är bara det att de generella\r\nprinciperna inte alltid går att tillämpa därför att\r\nverkligheten inte är så generell som man har försökt\r\ngöra den. Vi kan t.ex. se på hur det här slår på\r\nsärintresset turism: I stället för att få intäkter till\r\nfinansiering av skattereformen förlorar man\r\nintäkter. Det har diskuterats och kommer att\r\ndiskuteras här senare också. Det är ett typexempel\r\npå att man faktiskt gjort någonting tokigt.</pre><pre>Dessutom får man ofta höra argumentet att det är\r\nsvårt byråkratiskt att hantera en differentiering.\r\nMen i det här fallet är det enkelt att dra gränsen.\r\nGränsen mellan land och vatten tror jag inte att\r\nmomsen kommer att förändra.</pre><pre>Anf. 94 Statsrådet ERIK ÅSBRINK (s):</pre><pre>Herr talman! Jag vill bara invända mot påståendet\r\natt det skulle ligga någon felräkning bakom de\r\nkalkyler som gjorts i fråga om turistmomsen eller\r\npå andra områden. Det är inte på det sättet att\r\nskattereformen förutsätter en viss intäkt från en\r\nviss delbransch. Det intressanta är den totala intäkt\r\nsom vi får genom de åtgärder som utgör\r\nfinansieringen av skattereformen.</pre><pre>Det kan mycket väl vara på det sättet att människor\r\nändrar sitt konsumtionsbeteende, minskar sin\r\nkonsumtion på ett området och ökar den på ett\r\nannat. Då får man naturligtvis minskade intäkter på\r\nde områden där konsumtionen går tillbaka men\r\nökade på ett annat område. Detta är varje fall med\r\nhänsyn till totalfinansieringen av skattereformen\r\nganska ointressant. Drar man ned sin konsumtion\r\noch spenderar mindre på ett område kan det vara\r\nett uttryck för att man spenderar mer på ett annat\r\nområde, och då kommer skatteintäkterna in den\r\nvägen. Använd därför inte det argumentet -- det är\r\ni grunden felaktigt!</pre><pre>Anf. 95 GÖREL THURDIN (c):</pre><pre>Herr talman! Mycket skall man höra om den här\r\nskattereformen innan öronen ramlar av, måste jag\r\nsäga! Här har vi stått i kammaren och dividerat om\r\nexakta siffror när det gällt finansieringen av\r\nskattereformen, och det har utdelats åthutningar åt\r\nden som inte haft samma siffror som regeringen,\r\noch nu säger statsrådet att den fördelningen inte\r\nspelar någon roll -- huvudsaken är att totaleffekten\r\nblir densamma. Det var ett mycket märkligt\r\npåstående! Jag skall komma ihåg det till de fortsatta\r\növningarna.</pre><pre>Överläggningen var härmed avslutad.</pre><pre>17 § Svar på fråga  1990/91:249 om\r\nbeskattningen av hotell- och restaurangtjänster</pre><pre>Anf. 96 Statsrådet ERIK ÅSBRINK (s):</pre><pre>Herr talman! Hugo Hegeland har frågat om\r\nregeringen är beredd att föreslå lättnader i\r\nbeskattningen av hotell- och restaurangtjänster\r\nmed anledning av den starkt minskade efterfrågan\r\ninom dessa branscher.</pre><pre>Höjningen av mervärdeskatten på hotell- och\r\nrestaurangtjänster har ingått som ett led i strävan\r\natt få en generell och enhetlig mervärdeskatt som\r\när konsumtions- och konkurrensneutral och som i\r\nprincip omfattar all yrkesmässig omsättning av\r\nvaror och tjänster. Jag är mot denna bakgrund inte\r\nberedd att föreslå någon ändring av\r\nmervärdesbeskattningen av dessa tjänster.</pre><pre>Anf. 97 HUGO HEGELAND (m):</pre><pre>Herr talman! Jag tackar statsrådet för försöket att\r\nsvara på min fråga.</pre><pre>Beträffande den redovisade bakgrunden, som alltså\r\ninte föranledde statsrådet att föreslå några\r\nförändringar, vill jag påpeka att den bara är en del\r\nav bakgrunden.</pre><pre>Som Görel Thurdin påpekade har statrådet hela\r\ntiden varit otroligt angelägen om att reformen skall\r\nvara totalfinansierad. Nu visar det sig att\r\nefterfrågan på hotell- och restaurangtjänster\r\nsjunker så mycket att man räknar med att man inte\r\nfår in de 1,3 miljarder som man hade kalkylerat\r\nmed.</pre><pre>Så fort det uppstått något sådant bortfall har ju\r\nstatsrådet krävt att man skall ha någon annan\r\nfinansieringskälla. Ta bara förslaget om löneskatt!\r\nI proposition nr 54 talar regeringen om att en\r\nansvarsfull finansiering är grundläggande för hela\r\nskattereformen. Därför föreslår man en alternativ\r\nfinansiering. Har statsrådet nu helt tappat ansvaret\r\nsamtidigt som man tappar 1,3 miljarder i intäkter\r\nfrån moms på hotell- och restaurangtjänster?</pre><pre>Anf. 98 Statsrådet ERIK ÅSBRINK (s):</pre><pre>Herr talman! Hugo Hegeland har ju ändå en viss\r\nnationalekonomisk utbildning -- jag är därför\r\nförvånad över det märkliga inlägg som jag nyss\r\nlyssnade till. Jag skall försöka upprepa\r\nargumenteringen en gång till.</pre><pre>Om vi får minskade intäkter på ett visst område\r\ndärför att konsumtionen går ned är detta inte ett\r\nuttryck för att det är några brister eller felaktigheter\r\ni finansieringen av skattereformen; det är ett\r\nuttryck för att människorna genom ändrade\r\npreferenser eller på grund av ändrade kostnader\r\nförskjuter sin konsumtion -- minskar den på ett\r\nområde och ökar den på ett annat. Vi är faktiskt\r\ninte beroende av att få in ett exakt belopp i\r\nskatteintäkter från hotell- och\r\nrestaurangbranschen -- vi är beroende av att totalt\r\nsett få in ungefär de intäkter som vi har kalkylerat\r\nmed. Blir det litet mindre på ett område och litet\r\nmer på ett annat är detta inget problem från\r\nfinansieringssynpunkt.</pre><pre>Detta har ingenting att göra med det exempel som\r\nHugo Hegeland åberopade, nämligen att vi tappar\r\nen delfinansiering genom att ett visst förslag -- i det\r\nhär fallet arbetsgivaravgifter på\r\npensionsutbetalningar -- måste uppskjutas något\r\nhalvår. I det läget är det inte ett uttryck för ändrade\r\nkonsumtionsvanor utan ett genuint bortfall av\r\nskatteintäkter, och i det fallet är det självklart att\r\nvi eftersträvar en alternativ finansiering. Det rör sig\r\nalltså om två helt olika situationer som inte kan\r\njämföras med varandra.</pre><pre>Anf. 99 HUGO HEGELAND (m):</pre><pre>Herr talman! Jag tackar statsrådet för att han\r\nerkänner att jag har vissa kunskaper i ekonomi.\r\nTyvärr kan jag inte ge samma erkännande till\r\nstatsrådet. Möjligen kan det bero på att jag tyvärr\r\ninte har haft statsrådet som elev. Jag har haft Bengt\r\nK Å Johansson som elev och även Ingvar Carlsson.\r\nFrån det hållet har jag ännu inte hört sådana\r\nhäpnadsväckande uttalanden som jag nyss hörde.\r\nHär säger statsrådet att om vi inte får in 1,3\r\nmiljarder kronor i momsintäkter på hotell- och\r\nrestaurangtjänster får vi in det någon annanstans.\r\nDet får vi visst inte. Var har statsrådet lärt sig\r\nekonomi någonstans egentligen? Efterfrågan går ju\r\ni stället till utlandet. Konferenser kommer ju att\r\nförläggas till utlandet. I vinter kommer man att resa\r\ntill Norge och Schweiz i större utsträckning än\r\ntidigare. Uppfattningen att den svenska\r\nskatteomläggningen skulle vara ett nollsummespel\r\när helt felaktig. Tvärtom blir ju effekten den att en\r\ndel av efterfrågan riktar sig till utlandet. Vi går\r\nmiste om denna efterfrågan och får alltså inte alls in\r\nnågonting. Därför kan jag mycket väl fråga hur det\r\ngår med ansvaret, man skall ju ha det totala\r\nbeloppet. Statsrådet säger att det kommer in på\r\nolika områden, men så blir det ju inte.</pre><pre>Anf. 100 Statsrådet ERIK ÅSBRINK (s):</pre><pre>Herr talman! Jag skall försöka förklara det hela en\r\ngång till. Om det är på det sättet att det inom ramen\r\nför en given totalkonsumtion sker förskjutningar,\r\nså att människor konsumerar mindre på ett område\r\noch mera på ett annat -- och det är givet att dessa\r\nområden är ungefär lika behandlade skattemässigt,\r\noch det är ändå en grundprincip i reformen --\r\npåverkar skattereformens finansiering inte\r\nnämnvärt de totala intäkterna. Påståendet att en\r\nstor del av efterfrågan läcker ut utomlands är i bästa\r\nfall obevisat. Det vet vi ingenting om förrän vi har\r\nsett resultatet någon gång efter utgången av nästa\r\når. Får jag bara påpeka för Hugo Hegeland, liksom\r\nför hans partivänner, att genomför man stora,\r\nofinansierade skattesänkningar som ni ibland tycks\r\nvilja göra, dvs. en kraftig påspädning av efterfrågan\r\nofinansierad utan någon täckning i den reala\r\nproduktionen, får man med all säkerhet en kraftig\r\nökning av importen och en försvagning av vår\r\nutrikesbalans. Den risken är mycket större med den\r\nmoderata skattepolitiken än med den skattereform\r\nsom här genomförs och som är ansvarsfullt\r\nfinansierad.</pre><pre>Anf. 101 HUGO HEGELAND (m):</pre><pre>Herr talman! Med anledning av detta slingriga svar\r\nvill jag erinra om att skatteutskottet uppvaktades\r\nav Sveriges turistråd och flera representanter för\r\nhotell- och restaurangbranschen. De pekade på att\r\nman i Stockholm, Göteborg och Malmö inte\r\nkonkurrerar sinsemellan om tjänsterna utan med\r\nLondon, Hamburg, Paris och andra städer. De\r\nframhöll att skatteomläggningen kommer att slå på\r\nturistbalansen som redan är negativ. Den kommer\r\natt bli ännu större. Det är en ofrånkomlig följd av\r\nskatteomläggningen. Finns det något av det stora\r\nansvar som man i alla andra sammanhang talar om,\r\nborde ju ändå statsrådet reagera inför den väntade\r\nefterfrågeminskningen.</pre><pre>Anf. 102 Statsrådet ERIK ÅSBRINK (s):</pre><pre>Herr talman! Någon gång måste folk inse att har\r\nman fattat ett beslut gäller det. Sedan måste man\r\ninrätta sig efter detta. Jag är för min del mycket\r\norolig, om det finns människor som ser som sin\r\nhuvudsakliga uppgift att tala om hur förfärligt dyrt\r\noch dåligt det är i den svenska hotell-, restaurang-\r\noch turistbranschen. Möjligen kan detta skapa en\r\növerdriven och onödigt negativ bild, som skrämmer\r\nbort folk från att konsumera de tjänster som\r\nerbjuds, tjänster som ändå på många sätt är\r\nattraktiva och prisvärda.</pre><pre>Det finns en historisk parallell. Den svenska\r\nbryggerinäringen förklarade på sin tid att om man\r\ninte fick tillverka mellanöl, skulle det över huvud\r\ntaget inte gå att tillverka ett drickbart öl i landet.\r\nJag vet att bryggerinäringen har fått äta upp de\r\norden och ångra sig. Följden blev under många år\r\natt konsumtionen av folköl och annat öl pressades\r\nned. Folk hade fått lära sig av bryggarna att det inte\r\nfanns kvar något drickvärt öl. Möjligen skall\r\nsamma lärdom dras när det gäller turistbranschen.</pre><pre>Anf. 103 HUGO HEGELAND (m):</pre><pre>Herr talman! Jag skall bortse från resonemanget\r\nom mellanöl och i stället erinra om hur man\r\nreagerade i Frankrike när man upptäckte att det\r\nblev en kraftigt minskad efterfrågan. Där var ju\r\nmomsen i restaurang- och hotellbranschen 18,6 %.\r\nMan sänkte momsen till 7 %, eftersom man insåg\r\natt man skulle förlora turistintäkter. Därför tycker\r\njag att statsrådet bör vara intresserad av att se till\r\natt vi kan vända det stora underskottet i\r\nturistbalansen. Nu har skatteomläggningen\r\ntvärtom lett till den effekten att vi får ett bortfall.\r\nJag förstår inte att statsrådet kan säga att ingenting\r\nskall ändras utan att vi skall se hur det blir, eftersom\r\ndet inte, enligt hans mening, kan bevisas någonting\r\ni förväg. Nej, vi kan inte bevisa någonting i förväg,\r\nmen det kan inte heller statsrådet. Men det går\r\nändå att bedöma vad som är sannolikt, och den\r\nsannolika utvecklingen blir att man tappar 1,3\r\nmiljarder kronor. I andra sammanhang sägs det att\r\nman är så ansvarsfull att man skall finansiera\r\nskatteomläggningen till sista öret, samtidigt som vi\r\nkritiseras när vi tror mer på dynamiska effekter.</pre><pre>Anf. 104 Statsrådet ERIK ÅSBRINK (s):</pre><pre>Herr talman! Det tillhör ju den moderata\r\nmytologin att man ökar skatteintäkterna genom att\r\nsänka skatterna, eller kanske rent av ta bort dem\r\nhelt och hållet. Det är en inställning som jag menar\r\ninte hör hemma i en seriös debatt.</pre><pre>Eftersom det ändå mellan raderna antyds att\r\nmoderaterna skulle vara beredda att sänka\r\nmervärdeskatten för just den här branschen, skulle\r\njag vilja fråga om det verkligen förhåller sig så.\r\nNyligen har det ju träffats något slags\r\növerenskommelse mellan moderaterna och\r\nfolkpartiet. Har jag förstått det rätt talas det om\r\ngenerella sänkningar av mervärdeskatten i den mån\r\nman nu får råd med detta i framtiden. Skall jag\r\ntolka Hugo Hegeland så, att detta icke är fallet och\r\nså, att moderaterna kräver en återgång till en\r\ndifferentierad mervärdeskatt? Kräver ni detta\r\nockså av folkpartiet för att ni över huvud taget skall\r\nkunna bilda regering, om den situationen uppstår,\r\noch för att ni skall kunna föra något slags\r\ngemensam skattepolitik? Hur blir det nu: Blir det\r\nåtergång till differentierad mervärdeskatt eller blir\r\ndet ändringar av den generella mervärdeskatten?\r\nKan jag få ett besked på den punkten?</pre><pre>Anf. 105 HUGO HEGELAND (m):</pre><pre>Herr talman! Artikeln i Dagens Nyheter gällde ju\r\nsom statsrådet mycket väl vet sex huvudpunkter.\r\nDet är helt riktigt att det står att man skall arbeta\r\nför en sänkning av momsen. Bl.a. bör ju den extra\r\nhöjningen med 1,5 % från 23,46 % till 25 % tas\r\nbort, så snart man kan återgå till det tidigare läget.</pre><pre>Beträffande en differentiering av olika skatter får vi\r\nnaturligtvis ta ett samtal med folkpartiet. Två får\r\ninte svara samtidigt -- inte ens talmannen som är\r\nfolkpartist får gå in i debatten och säga hur\r\nfolkpartiet ställer sig -- och statsrådet vet mycket\r\nväl att jag inte kan stå här och säga vad sådana\r\nförhandlingar skulle leda till. Man måste emellertid\r\ngöra någonting, och det är ni som har hittat på att\r\nhöja skatten på hotell- och restaurangtjänster så\r\noerhört att det blir den här effekten. Det är alltså\r\ninte vi som har gjort det.</pre><pre>Anf. 106 Statsrådet ERIK ÅSBRINK (s):</pre><pre>Herr talman! När det gäller den tillfälliga\r\nhöjningen av mervärdeskatten behöver inte Hugo\r\nHegeland bekymra sig. Det finns redan ett\r\nriksdagsbeslut om att skatten skall återgå till den\r\ntidigare lägre nivån vid utgången av nästa år. Det\r\nkommer att ske alldeles automatiskt.</pre><pre>Beträffande fortsatta åtgärder rörande\r\nmervärdeskatten kan jag konstatera att jag inte fick\r\nnågot svar på frågan. Tala inte om att slingra sig!\r\nHär försöker Hugo Hegeland sitta på två stolar\r\nsamtidigt, och detta är uppenbart taktiken ända\r\nfram till valet. Det gäller dels att ge sken av att ni\r\när beredda att sänka mervärdeskatten selektivt på\r\nvissa områden, dels att tala om generella\r\nsänkningar av mervärdeskatten. Detta går inte\r\nihop. Man kan inte göra bådadera. Antingen får\r\nman bestämma sig för en enhetlig skatt eller för en\r\ndifferentierad skatt. Det hade varit bra om jag hade\r\nkunnat få ett klarare besked på den punkten.\r\nAnnars kan det möjligen vara så, att en del\r\nföreträdare för turistbranschen -- och jag förstår att\r\nni är ivrigt verksamma där -- får en felaktig\r\nföreställning om vad ni tänker göra, om ni får\r\nchansen efter valet nästa år.</pre><pre>Anf. 107 HUGO HEGELAND (m):</pre><pre>Herr talman! Anledningen till den minskade\r\nefterfrågan inom hotell- och servicenäringarna är ju\r\nden mycket höga mervärdeskatten. Sänker man\r\nskatten blir det ju en ökning av efterfrågan. Då blir\r\ndet ökade intäkter, varför det inte alls behöver bli\r\nnågot problem som statsrådet tror. Nu får jag inte\r\nbestämma själv, vilket kanske inte förvånar\r\nstatsrådet, eftersom det finns en viss demokrati\r\näven inom vårt parti, men jag kan alltid\r\nargumentera för en sänkning av mervärdeskatten\r\nnär det gäller hotell- och restaurangtjänster. Detta\r\nskulle ju leda till en ökning av efterfrågan i Sverige\r\neller i varje fall motverka bortfallet. På så sätt får\r\nman ju in de intäkter som statsrådet så gärna\r\nefterlyser i olika sammanhang då det gäller att vara\r\nansvarsfull med hänsyn till finansieringen av\r\nskatteomläggningen.</pre><pre>Överläggningen var härmed avslutad.</pre><pre></pre><pre>18 § Svar på fråga  1990/91:260 om\r\navdragsrätten för avgifter till fackföreningar</pre><pre>Anf. 108 Statsrådet ERIK ÅSBRINK (s):</pre><pre>Herr talman! Birgit Friggebo har frågat\r\nfinansministern om huruvida ett uttalande av\r\ninnebörd att en utbyggnad av föräldraförsäkringen\r\när en högre prioriterad åtgärd än höjningar av\r\navdraget för fackföreningsavgift fortfarande äger\r\ngiltighet.</pre><pre>Arbetet inom regeringen är så fördelat att det är jag\r\nsom skall svara på frågan.</pre><pre>Bakgrunden till frågeställningen är denna.\r\nRiksdagen beslutade i våras att skattereduktionen\r\nför fackföreningsavgifter fr.o.m. 1992 års taxering\r\nskall sättas ned från 40 % till 20 % av underlaget.\r\nSamtidigt höjdes taket för reduktionsgrundande\r\navgift från 1 200 kr. till 2 500 kr.</pre><pre>Den socialdemokratiska partikongressen uttalade\r\natt reduktionskoefficienten åter borde höjas till\r\n40 %. Det var i detta sammanhang som\r\nfinansministern uttalade att en utbyggd\r\nföräldraförsäkring skulle prioriteras framför ett\r\nökat avdrag för fackföreningsavgifter.</pre><pre>Skatteutskottet har i dag beslutat föreslå riksdagen\r\natt avdragstaket på 2 500 kr. för\r\nfackföreningsavgifter skall slopas. Skälet är i första\r\nhand att det inte föreligger någon begränsning i\r\narbetsgivares avdragsrätt för kostnader för\r\norganisationsverksamhet. Genom att ta bort taket\r\nskapas därför likformighet i detta hänseende\r\nmellan arbetsgivare och arbetstagare. Utskottet\r\nbeslutade vidare att föreslå riksdagen att mätnings-\r\noch granskningsavgifter vid byggnadsarbeten, som\r\ni dag är avdragsgilla i inkomstslaget tjänst, för\r\narbetstagaren i stället skall behandlas på\r\nmotsvarande sätt som fackföreningsavgifter, dvs.\r\nskattereduktion skall medges i stället för avdrag i\r\nförvärvskällan.</pre><pre>Ett genomförande av beslutet att höja\r\nskattereduktionen för fackföreningsavgifter från\r\n20 % till 40 % skulle medföra minskade\r\nskatteintäkter om ca 1,1 miljarder kronor.\r\nKostnaden för en utbyggd föräldraförsäkring skulle\r\nuppgå till ca 1,6 miljarder kronor. Den strama\r\nfinanspolitiken gäller självfallet fortfarande. Det är\r\ndärför inte möjligt att bifalla kongressens beslut om\r\natt höja skattereduktionen för\r\nfackföreningsavgifter. Det är inte heller för\r\nnärvarande möjligt att bygga ut\r\nföräldraförsäkringen.</pre><pre>Som en jämförelse kan nämnas att de åtgärder\r\nskatteutskottet förordar, och som jag har redogjort\r\nför, innebär en minskning av skatteintäkterna om\r\nca 25 miljoner kronor såvitt avser det slopade\r\navdragstaket vid en skattereduktion på 20 %.</pre><pre>Folkpartiet har inte varit främmande för att i\r\narbetet med skattereformen genomdriva beslut\r\nsom medför försvagningar av budgeten.</pre><pre>En prioritering av en utbyggd föräldraförsäkring\r\nstår fast så snart de ekonomiska förutsättningarna\r\nså tillåter -- det finns inte någon som helst anledning\r\natt ifrågasätta detta mot bakgrund av det beslut som\r\nskatteutskottet fattat.</pre><pre>Anf. 109 BIRGIT FRIGGEBO (fp):</pre><pre>Herr talman! I min fråga refererades två\r\nuttalanden av Allan Larsson. I frågesvaret\r\nkommenteras bara en. En av frågorna gällde Allan\r\nLarssons uttalanden om att: Nu är det dags att inse\r\natt det är blodigt allvar. Allt vi kan göra under de\r\nnärmaste åren måste underordnas den stora\r\nuppgiften att återskapa vår ekonomiska styrka.</pre><pre>Jag skulle vilja fråga: Är det fortfarande blodigt\r\nallvar? Är det rätt signal som ges från\r\nskatteutskottets socialdemokrater när man vill\r\npremiera fackföreningarna och deras\r\nkonfliktfonder? Stämmer skatteutskottets beslut\r\növerens med att det är blodigt allvar och att vi\r\nmåste behålla välfärden?</pre><pre>Det talas om likformighet. Ett sätt hade naturligtvis\r\nvarit att ta bort avdragsrätten för båda, men det\r\navstyrks av skatteutskottet. Innebär detta tal om\r\nlikformighet att konfliktersättningen skall\r\nbeskattas för arbetstagarna, precis som sker för\r\narbetsgivarna?</pre><pre>Dessutom behandlas frågan om vad detta skulle\r\nkosta. Det är riktigt att detta förslag kostar mindre\r\nän det SAP-kongressen beslutade om. Men vad\r\ninnebär detta på sikt? Nu bakar man ihop\r\nmätningsarvoden m.m. och lägger in detta i\r\nfackföreningsavgiften. Det skall sedan behandlas\r\npå samma sätt. Vi vet att det finns kollektiva\r\nhemförsäkringar, kollektiva bilförsäkringar, som\r\nbakas in i fackföreningsavgiften. Är inte Erik\r\nÅsbrink rädd för att en massa personliga utgifter\r\nkommer att öka kostnaderna för avdragsrätten i\r\nframtiden?</pre><pre>I bakgrunden finns bundenheten till LO. Det är\r\ndärför man genomför detta. Förra veckan slängde\r\nman förslaget om sjuklön i papperskorgen på grund\r\nav LO. Nu ökar man avdragsrätten för\r\nfackföreningsavgiften. Jag skulle vilja fråga: Vad\r\nstår härnäst på LOs önskelista, som vi skall få ta\r\nställning till och genomföra här i riksdagen?.</pre><pre>Slutligen undrar jag: Hur mycket av dessa\r\nskattefinansierade pengar hamnar hos det\r\nsocialdemokratiska partiet, och vilka uppgörelser\r\nfinns inför valet?</pre><pre>Anf. 110 Statsrådet ERIK ÅSBRINK (s):</pre><pre>Herr talman! Den sista frågan tänker jag inte svara\r\npå.</pre><pre>Det som står härnäst på LOs lista skulle jag\r\nmöjligen kunna tänka mig är samma sak som hör\r\nhemma under den första frågan, som handlar om\r\natt det nu är blodigt allvar. Det är blodigt allvar.\r\nHuvuduppgiften för den ekonomiska politiken nu\r\noch framgent är att få ordning på landets ekonomi,\r\natt bringa ned den höga inflationen, som är ett hot\r\nmot sysselsättning och välfärd samt mot hela vår\r\nsamhällsmodell. Detta är jag övertygad om också\r\när en huvuduppgift för LO, liksom det är det för\r\nregeringen och för det socialdemokratiska partiet.</pre><pre>Det slopade taket är en åtgärd som syftar till ökad\r\nlikformighet. Det finns inga begränsningar\r\nbeloppsmässigt när det gäller arbetsgivarnas\r\navdragsrätt. Det finns fortfarande sådana\r\nbegränsningar i fråga om\r\nfackföreningsmedlemmarnas avgifter, även om det\r\när relativt få som går över taket. Jag menar att det\r\när en självklar rättviseåtgärd att ta bort det taket.\r\nMan kan naturligtvis, det medger jag, ha synsättet\r\natt avdragsrätt inte skall medges för någondera\r\nparten. Det är en fullt tänkbar uppfattning.\r\nDäremot har jag mycket svårt att förstå och\r\nacceptera dem som hävdar att det skall vara full\r\navdragsrätt för arbetsgivarna och ingen avdragsrätt\r\nalls för fackföreningsmedlemmarna. Det är för mig\r\nen orimlighet att skattesystemet på det sättet skulle\r\nsystematiskt gynna den ena parten på\r\narbetsmarknaden och missgynna den andra.</pre><pre>Jag vill också som svar på frågan om\r\nkonfliktersättning skall beskattas säga att\r\navdragsprocenten är satt så att hänsyn tas till att\r\nkonfliktersättning inte beskattas. Det är endast\r\n20 % i skattereduktion från och med nästa år, dvs.\r\nbetydligt lägre än den generella skattesats som\r\nlöntagarna har. Det hänsynstagandet har gjorts på\r\ndet sättet.</pre><pre>Anf. 111 BIRGIT FRIGGEBO (fp):</pre><pre>Herr talman! Jag förstår om statsrådet Erik\r\nÅsbrink inte vill svara på den sista frågan som jag\r\nställde, nämligen hur mycket av de pengar som tas\r\nin i fackföreningsavgifter -- och som alltså till viss\r\ndel är skattefinansierade -- som hamnar hos det\r\nsocialdemokratiska partiet. När man gör\r\nförändringar och tar bort taket kan\r\nfackföreningarna öka sina avgifter utan att det\r\nkostar särskilt mycket för dem som är med i\r\nfackföreningarna. Hur mycket av dessa pengar\r\nhamnar hos det socialdemokratiska partiet? Den\r\nfrågan bör gå att besvara, även om statsrådet inte\r\nvill svara på vilka överenskommelser som finns i\r\nsamband med det här beslutet.</pre><pre>Nu finns alltså inga begränsningar. Här bakar man\r\nin kollektiva hemförsäkringar, kollektiva\r\nbilförsäkringar och andra personliga utgifter i\r\nfackföreningsavgiften. Kommer statsrådet att göra\r\nbegränsningar, så att människor inte får ha den här\r\ntypen av kollektiva utgifter via fackföreningen,\r\nvilka också är avdragsbara?</pre><pre>Anf. 112 Statsrådet ERIK ÅSBRINK (s):</pre><pre>Herr talman! Jag tänker inte gå med på att föra\r\ndebatten på det plan som Birgit Friggebo gör med\r\nden typen av frågor. Det finns inga som helst\r\növerenskommelser knutna till detta förslag.</pre><pre>Det är en illusion, och tyder på okunnighet, att tro\r\natt det är fritt fram ute i fackföreningsrörelsen att\r\nhöja medlemsavgifterna. Det finns här, som på\r\nandra områden, ett mycket starkt motstånd mot\r\nden typen av avgiftshöjningar. Jag är övertygad om\r\natt mycket stor återhållsamhet kommer att visas på\r\ndet området framöver.</pre><pre>Jag tycker att Birgit Friggebo också, när retoriken\r\nhar skalats bort, kunde ha i åtanke att vi faktiskt om\r\nen månad genomför en åtgärd, som innebär att\r\navdragen blir hälften så mycket värda.\r\nSkattereduktionen halveras faktiskt med det\r\nförslag vi lägger fram. Om man beaktar den saken\r\ntycker jag inte att detta onyanserade skall är på sin\r\nplats.</pre><pre>Anf. 113 BIRGIT FRIGGEBO (fp):</pre><pre>Herr talman! Fackföreningarna, framför allt LO,\r\nbidrar faktiskt i väldigt hög grad till det\r\nsocialdemokratiska partiets ekonomi. Min enkla\r\nfråga är hur mycket av de här subventionerade\r\nfackavdragen som hamnar i det socialdemokratiska\r\npartiets ficka. Nu vill Erik Åsbrink inte diskutera\r\npå den nivån. Ni drar er inte för att genomföra\r\nbeslut som underlättar att det går till på detta sätt.\r\nDet tycker jag är värre än att ta upp en diskussion\r\nom hur mycket pengar som hamnar i det egna\r\npartiets ficka.</pre><pre>Avdragsrätten i sig och borttagandet av taket\r\nunderlättar naturligtvis möjligheten att höja\r\nfackföreningsavgiften. Fortfarande har jag inte fått\r\nsvar på frågan om det skall vara möjligt även i\r\nframtiden att få personliga utgifter inbakade i den\r\nfackliga avgiften och därmed få en\r\nskattesubvention på hemförsäkringar,\r\nbilförsäkringar osv.</pre><pre>Överläggningen var härmed avslutad.</pre><pre>19 § Svar på fråga  1990/91:268 om\r\nbeskattningen av dagbarnvårdares\r\nkostnadsersättning</pre><pre>Anf. 114 Statsrådet ERIK ÅSBRINK (s):</pre><pre>Herr talman! Agne Hansson har frågat mig om jag\r\när beredd att vidta åtgärder så att beskattningen av\r\nkostnadsersättning för dagbarnvårdare i\r\nfamiljedaghem upphör.</pre><pre>Den 13 november i år besvarade jag en liknande\r\nfråga från Stina Eliasson. Visserligen avsåg den\r\nfrågan sådan kostnadsersättning som utges för vård\r\nav person i enskilt familjehem.</pre><pre>Som dock framgick av det svar jag då lämnade\r\ninnebär skattereformen i princip att\r\nkostnadsersättningar generellt blir skattepliktiga.\r\nDetta gäller således även dagbarnvårdares\r\nkostnadsersättning.</pre><pre>Genom skattereformen införs samma regler i detta\r\navseende för både offentligt och privat anställda.\r\nKostnadsersättningar skall således tas upp som\r\nintäkt, medan avdrag medges för omkostnaderna. I\r\nnormalfallet kan antas att ersättningen i sin helhet\r\ngått åt till de avsedda omkostnaderna, varför\r\navdrag kan medges med samma belopp som\r\nkostnadsersättningen utan att någon närmare\r\nutredning i form av kvitton eller liknande behöver\r\nlämnas. I sådant fall skall inte heller någon\r\npreliminärskatt betalas på kostnadsersättningen.\r\nDe nya reglerna innebär således normalt inte någon\r\nförsämring för dagbarnvårdarna.</pre><pre>Jag är inte beredd att vidta åtgärder för att särskilda\r\nregler i detta avseende skall kunna införas för just\r\ndagbarnvårdare i familjehem.</pre><pre>Anf. 115 AGNE HANSSON (c):</pre><pre>Herr talman! Jag vill tacka för svaret. Jag hade\r\nnaturligtvis blivit betydligt gladare om det hade\r\nvarit positivt.</pre><pre>I normalfallet skall ersättningen kvittas mot\r\nkostnader som får dras av, säger statsrådet, och det\r\när ju riktigt. Detta skall då inte ha någon betydelse.\r\nJag vill naturligtvis fråga: Om det inte har någon\r\nsom helst betydelse, varför då dra på sig detta\r\nonödiga merarbete som vållar en rad problem\r\ngenom att införa krångel i onödan? Det är min\r\nförsta fråga.</pre><pre>Normalfallen är tydligen få, för jag har från flera\r\nfamiljedagbarnvårdare hemma i Västerviks\r\nkommun fått den reaktionen att de upplever detta\r\nsom en klar försämring. De ger exempel på att de\r\nmot en ersättning på 20 kr. om dagen skall stå för\r\ntvå mål mat och dessutom ett mellanmål, leksaker,\r\nextra slitage på huset m.m. Det är naturligtvis\r\norimligt. Det går inte ihop.\r\nFamiljedagbarnvårdarna anser att det är en klar\r\nförsämring.</pre><pre>Om de ställer upp och upplever att de inte får någon\r\nuppmuntran utan ytterligare krångel och slutar,\r\ninnebär det dessutom att det blir brist på\r\ndagbarnvårdare. Man kan få flera som inte ställer\r\nupp. Det är till förfång för samhällsutvecklingen\r\noch de egna initiativen över huvud taget.</pre><pre>Varför, statsrådet, kan man inte vara beredd att\r\ngöra ett undantag och underlätta och främja både\r\npersonliga initiativ och samhällsnyttig verksamhet?</pre><pre>Anf. 116 Statsrådet ERIK ÅSBRINK (s):</pre><pre>Herr talman! Jag vidhåller att det i de allra flesta\r\nfall inte innebär någon förändring eller försämring\r\ni praktiken för dagbarnvårdarna. Det visar också de\r\nreaktioner som jag har mött när jag har haft tillfälle\r\natt framföra de synpunkterna i andra sammanhang.</pre><pre>Det innebär inte heller, vilket Agne Hansson\r\npåstår, ökat krångel. Det finns inga speciella\r\nsvårigheter med att genomföra denna ordning,\r\ndäremot är det ett utflöde av principen om\r\nlikformig beskattning att vi gör på det här sättet.\r\nJag menar att det är av stort värde att vi kan ha en\r\nså konsekvent syn på olika delar av skattesystemet\r\nsom möjligt.</pre><pre>Jag vill också påpeka -- vilket jag också gjorde i mitt\r\nsvar till Stina Eliasson för bara tre veckor sedan när\r\nnästan exakt samma fråga var uppe i riksdagen -- att\r\ndet står den skattskyldige fritt att visa om\r\nkostnaderna har varit högre och på så vis få göra\r\navdrag för detta. Den möjligheten finns fortfarande\r\nkvar.</pre><pre>Anf. 117 AGNE HANSSON (c):</pre><pre>Herr talman! För det första måste jag fråga\r\nstatsrådet hur mycket detta påverkar\r\nskattereformens finansiering. Det måste vara den\r\nförsta fråga man ställer -- om man skall bibehålla\r\nkrånglet.</pre><pre>För det andra: Får jag tolka statsrådets svar så att\r\ndet som sägs om att man skall kunna medge avdrag\r\nför hela omkostnaden betyder att man inte skall\r\nbehöva redovisa allt i form av kvitton och\r\nverifikationer i övrigtdant? Kan man få ett klart och\r\nentydigt svar på det? I så fall har man naturligtvis i\r\nnågon mån förenklat saken.</pre><pre>Jag har lyssnat på debatten tidigare och diskuterat\r\nmed Erik Åsbrink många gånger. Kan det vara så\r\nfruktansvärt viktigt att bita sig fast som en\r\nkrubbitare i principer i stället för att kunna\r\nförenkla, vara praktisk och konstruktiv?</pre><pre>Anf. 118 Statsrådet ERIK ÅSBRINK (s):</pre><pre>Herr talman! Agne Hanssons alternativ innebär\r\ningen förenkling. Det finns inget sådant skäl att\r\ngöra en förändring.</pre><pre>Beloppsmässigt är det här en mycket obetydlig del\r\nav den samlade skattereformen. Det kan ju inte\r\nvara ett ensamt skäl till att man skall överge alla\r\nprinciper och införa en mängd särbestämmelser och\r\nundantag. Det finns många små detaljer i\r\nreformen, men om vi skulle ha det synsättet skulle\r\nvi snart ha ett mycket komplicerat och oenhetligt\r\nskattesystem med alla problem det medför.</pre><pre>Det finns all anledning -- med en krubbitares\r\nenvishet eller på annat sätt -- att hålla fast vid vissa\r\nprinciper. Dessa principer attackeras ständigt av\r\nAgne Hansson och hans partivänner och andra\r\npartier i riksdagen som på olika sätt försöker riva\r\nsönder olika delar av skattereformen. Det går\r\nnaturligtvis i varje enskilt fall att säga att det går bra\r\natt göra på ett visst sätt, men om vi inte hade visat\r\nen viss ståndaktighet hade det inte blivit någon\r\nskattereform.</pre><pre>Anf. 119 AGNE HANSSON (c):</pre><pre>Herr talman! Det påverkar inte finansieringen,\r\nsäger statsrådet. Jag kan inte förstå varför man skall\r\nbita sig fast vid principer. Risken är ju att mycket\r\nav det goda i skattereformen går förlorat.</pre><pre>Mitt förslag innebär ingen förenkling, säger\r\nstatsrådet vidare. Men det måste väl ändå innebära\r\nen förenkling om man struntar i att beskatta\r\nkostnadsersättningen? Då slipper man ju alla\r\nproblem med redovisning och det faktum att många\r\nupplever detta som en försämring. Eller är\r\nstatsrådet beredd att medge en redovisning av\r\nomkostnaderna inte behöver göras av\r\nfamiljedaghemsvårdare?</pre><pre>\r\nAjournering</pre><pre>Kammaren beslöt kl. 16.48 på förslag av andre vice\r\ntalmannen att ajournera frågestunden till kl. 18.00.</pre><pre>\r\nÅterupptagna förhandlingar</pre><pre>Förhandlingarna återupptogs kl. 18.00.</pre><pre>Överläggningen var härmed avslutad.</pre><pre></pre><pre>20 § Svar på fråga  1990/91:258 om miljöbrott</pre><pre>Anf. 120 Miljöminister BIRGITTA DAHL\r\n(s):</pre><pre>Fru talman! Annika Åhnberg har frågat mig om\r\nregeringen avser att föreslå förändringar i\r\nmiljölagstiftningen i syfte att åstadkomma likhet\r\ninför lagen. Bakgrunden till frågan är enligt\r\nfrågeställaren att ett litet företag dömdes för\r\nmiljöbrott under det att åtalet mot ett större företag\r\nlades ned.</pre><pre>Som Annika Åhnberg säkert vet kan jag inte\r\nkommentera enskilda fall. Min principiella\r\ninställning är emellertid självfallet att alla som\r\nbegår miljöbrott skall behandlas lika inför lagen.\r\nStorleken på ett företag saknar betydelse.</pre><pre>Denna princip om likhet inför lagen utgör också\r\nden självklara grunden för lagstiftningen och\r\ntillämpningen. Det finns därför ingen anledning att\r\nföreslå några förändringar i miljölagstiftningen i\r\nfråga om likhet inför lagen.</pre><pre>Den av regeringen tillsatta miljöskyddskommittén\r\nskall däremot se över andra miljöstraffrättsliga\r\nfrågor inkl. frågan om regler för ansvar för juridiska\r\npersoner och deras ställföreträdare. Ett första\r\nbetänkande kommer redan i början av år 1991.</pre><pre>Anf. 121 ANNIKA ÅHNBERG (v):</pre><pre>Herr talman! Jag ber att få tacka för svaret på\r\nfrågan.</pre><pre>Jag är naturligtvis medveten om att miljöministern\r\ninte kan kommentera ett speciellt konkret fall, och\r\ndet är naturligtvis mer de generella och principiella\r\ntankarna bakom detta som är de viktiga. Jag har\r\nvalt att exemplifiera min fråga med ett konkret fall\r\nsom har aktualitet just nu, men det är inte första\r\ngången som den här typen av händelse inträffar.</pre><pre>Det är heller inte någonting som inträffar bara när\r\nett ärende går så långt som till åtal. Det kan också\r\nfinnas fall i övrigt i tillämpningen, t.ex. miljö- och\r\nhälsoskyddsnämnders miljötillsyn, där man på det\r\nkommunala planet kan uppleva att det görs skillnad\r\nmellan olika aktörer, t.ex. beroende på deras\r\nbetydelse i kommunen. Detta är naturligtvis en\r\nmycket beklämmande tendens.</pre><pre>Jag är glad att miljöministern säger att principen\r\nmåste vara likhet inför lagen, och jag hade\r\nnaturligtvis inte heller väntat mig att få något annat\r\nsvar. Jag tror att alla är fullkomligt överens om den\r\nsaken.</pre><pre>Att den här typen av åsikten florerar och att man\r\ndå och då kan uppleva att dessa åsikter bekräftas\r\ngenom skriverier i massmedia, föder hos människor\r\ni vårt samhälle en misstro inför samhällets\r\nmiljöpolitik, och jag tror att det är en mycket farlig\r\nutveckling. Jag undrar därför: Kommer\r\nmiljöskyddskommittén att göra någon analys av hur\r\ntillämpningen av lagstiftningen har fungerat, eller\r\nhar man kanske redan gjort en sådan? Man skulle\r\npå så sätt kunna få dessa misstankar bekräftade\r\neller dementerade. Och kommer det i betänkandet\r\natt ingå någon analys av hurdan utvecklingen\r\nfaktiskt har varit?</pre><pre>Anf. 122 Miljöminister BIRGITTA DAHL\r\n(s):</pre><pre>Herr talman! Låt mig först än en gång stryka under\r\nhur viktigt det är att alla behandlas lika, vare sig det\r\när förtroendevalda, domstolar eller myndigheter\r\nsom fattar beslut. Det är vidare så att det har varit\r\ndåligt med tillämpningen i det förflutna, men nu är\r\ndess bättre en skärpning på väg, och den\r\nunderstödjer vi på allt sätt. Vi har bl.a. utbildat\r\npoliser och åklagare för att de skall bli bättre på att\r\nsköta den här typen av mål.</pre><pre>Det finns sedan en sorts problem som inte är\r\nspecifik för miljömål, utan som också förekommer\r\ni fråga om ekonomiska mål och skattemål. Det är\r\nnämligen så att man när det gäller stora företag\r\nibland kan råka i tvivel om vem som är ansvarig. Så\r\nskall det inte vara; det är alltid ytterst VD och\r\nstyrelsen som är ansvariga. Det kan vara så att\r\ndessa delegerar befogenheter till någon annan. Om\r\nden delegeringen är oklar, kan det uppstå\r\nosäkerhet om vem som skall ställas till ansvar. Ofta\r\nväljer då åklagaren att åtala både VD och den till\r\nvilken delegationen eventuellt har skett.</pre><pre>När det ibland uppstår problem, har det att göra\r\nmed detta slag av svårigheter. Detta gäller också\r\ndet aktuella fallet. Det var därför inte av en\r\nhändelse som jag i mitt svar nämnde att kommittén\r\nskall se över frågor om regler för ansvar för\r\njuridiska personer och deras ställföreträdare.</pre><pre>Anf. 123 ANNIKA ÅHNBERG (v):</pre><pre>Herr talman! Jag förstår att det var något sådant\r\nsom låg bakom svaret. Jag delar uppfattningen att\r\ndet naturligtvis inte skall vara möjligt för ett stort\r\nföretag att, genom att man är oklar i\r\nbeslutsdelegationen eller i sättet att hantera\r\nmiljöfrågor, i förlängningen klara sig undan\r\nsamhällets sanktioner när ett miljöbrott har\r\nbegåtts. Jag ser med spänning fram emot det\r\nbetänkande som efter vad jag förstår kommer att\r\ninnehålla förslag som i framtiden omöjliggör den\r\nhär typen av missförhållanden.</pre><pre>Överläggningen var härmed avslutad</pre><pre>21 § Svar på fråga  1990/91:261 om tillsynen\r\nenligt lagen om kemiska produkter</pre><pre>Anf. 124 Miljöminister BIRGITTA DAHL\r\n(s):</pre><pre>Herr talman! Åsa Domeij har frågat mig om\r\nregeringen tänker göra något för att klara ut\r\nansvarsfördelningen mellan kommuner och\r\nlänsstyrelser, t.ex. genom att ändra förordningen\r\nom kemiska produkter.</pre><pre>Lagen och förordningen om kemiska produkter är\r\nrelativt nya, och det tar tid att få resurser och\r\nkompetens för tillsynen helt på plats. Att den\r\nregionala och lokala tillsynen inte fungerar fullt\r\ntillfredsställande beror enligt min mening inte i\r\nförsta hand på en oklar ansvarsfördelning mellan de\r\nlokala och regionala tillsynsorganen, utan snarare\r\npå att uppbyggnaden på tillsynsområdet\r\nfortfarande pågår.</pre><pre>Som stöd till miljö- och hälsoskyddsnämnderna i\r\nderas tillsyn av efterlevnaden av lagen om kemiska\r\nprodukter och föreskrifterna till denna, utarbetade\r\nkemikalieinspektionen och naturvårdsverket år\r\n1989 en vägledning för den lokala tillsynen. Denna\r\nvägledning uppdateras löpande.</pre><pre>Kemikalieinspektionen och naturvårdsverket\r\narbetar nu med att utforma ytterligare\r\ntillämpningsföreskrifter och allmänna råd som stöd\r\ntill de lokala och regionala tillsynsorganen.\r\nKemikalieinspektionen arbetar bl.a. med att ta\r\nfram föreskrifter om marknadsföringen av\r\nmiljöfarliga kemiska produkter och\r\nnaturvårdsverket med generella krav och\r\nrestriktioner från miljöskyddssynpunkt mot\r\nanvändningen av kemiska produkter.</pre><pre>Dessutom tillsatte regeringen nyligen en utredare\r\nsom skall se över naturvårdsverkets uppgifter och\r\norganisation (Dir.1990:67). En viktig uppgift för\r\nutredaren är att analysera hur ansvarsfördelning\r\noch samarbete mellan och inom olika nivåer\r\n(centralt, regionalt, lokalt) bör utformas.\r\nUtredaren kommer bl.a. att pröva den regionala\r\norganisationens ändamålsenlighet för ett effektivt\r\narbete i frågor med anknytning till miljö. I\r\nutredarens uppgifter ingår även att analysera\r\nnaturvårdsverkets och kemikalieinspektionens\r\nansvars- och arbetsfördelning för olika\r\nkemikaliefrågor, vidare att analysera\r\nsamverkansformer mellan naturvårdsverket och\r\nkemikalieinspektionen och andra myndigheter som\r\nhar uppgifter enligt lagen (1985:426) om kemiska\r\nprodukter. Ett förslag kommer att lämnas redan\r\nunder första halvåret 1991.</pre><pre>Anf. 125 ÅSA DOMEIJ (mp):</pre><pre>Herr talman! Jag tackar miljöministern för svaret,\r\nmen tyvärr verkar inte miljöministern så oerhört\r\noffensiv när det gäller kemikaliefrågorna, trots att\r\nhon många gånger har sagt att kemikaliefrågorna är\r\nväldigt viktiga miljöfrågor. Jag tycker att lagen om\r\nkemiska produkter är en mycket intressant lag,\r\neftersom den utgår från vaggan-till-graven-\r\nprincipen. Den borde enligt min uppfattning därför\r\nkunna tillämpas i betydligt större omfattning.</pre><pre>Miljöministern säger i sitt svar att huvudproblemet\r\ninte är ansvarsfördelningen, utan att uppbyggnaden\r\npå tillsynsområdet fortfarande pågår och att detta\r\när en ny lag. Men vi har ju trots allt haft en\r\nlagstiftning på det här området ganska länge. Före\r\nlagen om kemiska produkter hade vi lagen om\r\nhälso- och miljöfarliga varor, som tillkom redan\r\n1973. Men givetvis är det också sant att tillsynen\r\nstegvis håller på att förbättras.</pre><pre>Vi i miljöpartiets riksdagsgrupp har skickat ut en\r\nenkät om just lagen om kemiska produkter och dess\r\ntillämpning till 100 miljö- och hälsoskyddsnämnder.\r\nVi tycker nämligen att de här frågorna är mycket\r\nviktiga. Där framkom just detta med den bristande\r\nansvarsfördelningen. Man visste inte vad\r\nlänsstyrelsen skulle göra och vad kommunen skulle\r\ngöra, och därför gjorde man inte någonting alls.</pre><pre>Man klagade också på informationen från de\r\nstatliga verken -- den information som ministern\r\nhär tog upp i sitt svar. Ofta klagade man dessutom\r\npå fel myndighet, eftersom man inte visste vilka\r\nmyndigheter som skulle komma med föreskrifter\r\noch råd. I en del kommuner, t.o.m. ganska många,\r\nsade man att man aldrig hade tillämpat lagen över\r\nhuvud taget.</pre><pre>Jag anser att någonting bör göras här. Om\r\nregeringen verkligen vill ha så flummiga\r\nförordningar som det här är fråga om, tvingas\r\nriksdagen i stället att i stor utsträckning lagstifta i\r\ndetalj, och det kanske inte är bra i alla fall.</pre><pre>I förordningen om kemiska produkter står att\r\nlänsstyrelsen utövar den närmare tillsynen och\r\nkommunen den omedelbara tillsynen inom varje\r\nkommun. Det är ganska svårt att lista ut hur detta\r\negentligen skall tolkas. Jag skulle vilja se ett snabbt\r\ninitiativ från regeringen på detta område.</pre><pre>Överläggningen var härmed avslutad.</pre><pre>22 § Svar på fråga  1990/91:221 om statliga lån\r\ntill kommuner</pre><pre>Anf. 126 Finansminister ALLAN LARSSON\r\n(s):</pre><pre>Herr talman! Stina Eliasson har frågat mig om\r\nGöteborgs och Malmö kommuner är de enda\r\nkommuner som regeringen vill stödja genom\r\ngenerösa lån.</pre><pre>Jag är medveten om att många kommuner har\r\nekonomiska problem. Jag anser emellertid inte att\r\nstatliga lån -- vare sig dessa är generösa eller inte --\r\nlöser problemen. Staten ger i stället stöd på annat\r\nsätt, t.ex. genom extra skatteutjämningsbidrag.</pre><pre>Vad beträffar Ragunda kommun så är det riktigt att\r\nregeringen inte vidtog någon åtgärd med anledning\r\nav kommunens hemställan om lån.</pre><pre>Ragunda kommun har emellertid under en lång\r\nföljd av år fått extra skatteutjämningsbidrag.\r\nBidragen har dessutom ökats kraftigt de två senaste\r\nbidragsåren. För år 1991 får Ragunda 4,6 milj.kr.\r\nRelaterat till kommunens skatteunderlag\r\nmotsvarar detta en utdebitering på ca 65 öre, vilket\r\när högst i landet.</pre><pre>Varken Göteborg eller Malmö får extra\r\nskatteutjämningsbidrag. Lånen till Göteborg och\r\nMalmö får därför betraktas som en extraordinär\r\nåtgärd.</pre><pre>Anf. 127 STINA ELIASSON (c):</pre><pre>Herr talman! Jag tackar statsrådet för svaret på\r\nmin fråga.</pre><pre>Det som har gjort oss i Ragunda kommun litet\r\nfundersamma, och inte så litet, är dels att vi\r\nnekades lånet, dels att det inte fanns någon\r\nmotivering till beslutet. Det konstateras bara helt\r\nsonika att regeringen inte vidtar någon åtgärd med\r\nanledning av hemställan. Jag tycker att en\r\nmotivering hade varit på sin plats.</pre><pre>Ragunda kommun befinner sig i en mycket\r\nbesvärlig situation, och det tror jag att statsrådet\r\nkänner till, och befolkningsstrukturen är\r\nogynnsam. Vi har väldigt många äldre människor,\r\noch skatteunderlaget är svagt. Utdebiteringen för\r\når 1990 var sammanräknat för alla typer av skatter\r\nför Ragunda kommun 33:25 kr. Detta skall\r\njämföras med Malmö som har 31:03 kr. och\r\nGöteborg 31:18 kr. I procent av medelskattekraften\r\nvar den egna skattekraften för Ragunda 82,3 %,\r\nMalmö 103,9 % och Göteborg 110,4 %. Varken\r\nGöteborg eller Malmö betalar någon\r\nskatteutjämningsavgift på den\r\nlandstingskommunala sidan, eftersom de inte är\r\nmed i landstingskommunalt sammanhang.</pre><pre>Av svaret fick jag reda på att lånen till Göteborg\r\noch Malmö var en extraordinär åtgärd. Jag tycker\r\nnog att vi är i behov av extraordinära åtgärder\r\nockså i Ragunda kommun. Vi skulle behöva de 16\r\nmilj.kr. som vi anhållit att få som lån, och det står\r\nockså i kommunens framställan, eftersom vi\r\nbehöver bygga gruppbostäder och vidta\r\nmiljöåtgärder osv.</pre><pre>Anf. 128 Finansminister ALLAN LARSSON\r\n(s):</pre><pre>Herr talman! Jag är medveten om att Ragunda\r\nkommun har en svår situation. Jag anser också att\r\ndetta kommer till uttryck i de belopp som utgår till\r\nkommunen i form av extra skatteutjämningsbidrag.</pre><pre>När det gäller motiven för insatserna i Göteborg\r\noch Malmö har min företrädare redovisat dem i\r\nproposition till riksdagen. Jag har ingenting att\r\ntillägga därutöver. Jag vill bara understryka att jag\r\nmed den statsfinansiella situation vi har och kan\r\nförutse framöver bedömer det som uteslutet att vi\r\nkan göra liknande insatser i fortsättningen.</pre><pre>Anf. 129 STINA ELIASSON (c):</pre><pre>Herr talman! Det sist sagda var ett klart och rakt\r\nbesked. Men det finns faktiskt en sak som jag tror\r\natt statsrådet kan hjälpa till med, så att Ragunda\r\nkommun slapp komma med anhållanden om lån,\r\noch det är att skyndsamt se till att den\r\nregionalpolitiska utredningens förslag om att\r\nvattenkraftsvinsterna skall återgå till de\r\nkraftproducerade kommunerna snarast genomförs.\r\nEtt halvt öre av de vinster som kraftbolagen gör\r\nmed hjälp av den el som produceras i Ragunda\r\nkommun -- vi har nio kraftverk -- skulle ge oss 29,7\r\nmilj. kr. i tillskott varje år.</pre><pre>Vi väntar otåligt på ett sådant förslag från\r\nregeringshåll. Vi är litet ledsna och arga över att\r\ndetta förslag inte kom med i regeringens\r\nproposition. Det hela begravdes för att återigen\r\nutredas. Dessutom anser vi att 5,5 miljarder kronor\r\ntill storstäderna för extraordinära åtgärder för\r\nkollektivtrafik och sådant är generöst.</pre><pre>Överläggningen var härmed avslutad.</pre><pre>23 § Svar på fråga  1990/91:269 om statliga lån\r\ntill kommunerna i Kalmar län</pre><pre>Anf. 130 Finansminister ALLAN LARSSON\r\n(s):</pre><pre>Herr talman! Agne Hansson har med hänvisning\r\ntill de statliga lånen tll Göteborgs och Malmö\r\nkommuner frågat mig om jag är beredd att stödja\r\nkommunerna i Kalmar län genom lån med samma\r\ngenerösa villkor.</pre><pre>I sak hänvisar jag till det svar som Stina Eliasson\r\ntidigare har fått om statliga lån till kommuner. Jag\r\när alltså medveten om att många kommuner har\r\nekonomiska problem, men jag anser inte att statliga\r\nlån löser dessa problem.</pre><pre>Som jag svarat Stina Eliasson ger staten i stället\r\nstöd på annat sätt, och även i Kalmar län finns det\r\nkommuner som tillfälligt eller under en lång följd\r\nav år har fått extra skatteutjämningsbidrag. För år\r\n1991 har Högsby och Västerviks kommuner fått\r\nbidrag med 1,4 milj. kr. resp. 6,6 milj. kr. Bidraget\r\ntill Västerviks kommun var nominellt sett bland de\r\nhögsta i landet.</pre><pre>Slutligen konstaterar jag återigen att varken\r\nGöteborg eller Malmö får extra\r\nskatteutjämningsbidrag och att lånen till dessa\r\nkommuner får betraktas som en extraordinär\r\nåtgärd.</pre><pre>Anf. 131 AGNE HANSSON (c):</pre><pre>Herr talman! Jag vill tacka finansministern för\r\nsvaret.</pre><pre>Jag förmenar inte Göteborg och Malmö en sådan\r\nhär behandling. Jag har inte tänkt mig att jag rent\r\nkonkret skall få några pengar hem till Kalmar län\r\nhär i dag. I så fall kunde finansministern lämnat\r\növer dem när han var på besök i länet.</pre><pre>Frågan är ställd som ett exempel på att man kan se\r\nlitet olika på rättvisepolitik. Den är ställd också för\r\natt det finns anledning att lyfta fram de ekonomiska\r\nproblem som vi har i Kalmar län. Nu noterar jag att\r\nfinansministern säger i svaret att dessa problem inte\r\nlöses med lån. Jag delar den uppfattningen. Det är\r\nnaturligtvis betydligt viktigare att man har en\r\nrättvis syn i de stora frågorna inom den ekonomiska\r\npolitiken och skattepolitiken för att åstadkomma\r\nregional balans.</pre><pre>Man ser i kommunerna det litet grand som en\r\nutmaning att man får väldigt många kostnader\r\növervältrade på sig. Sedan får man ett skattetak\r\növer huvudet, och det sägs att\r\nkommunalpolitikernamåste ha detta, eftersom de\r\ninte klarar ekonomin. Det slår mycket hårt framför\r\nallt mot de kommuner med regionalpolitiska\r\nproblem som finns i Kalmar län.</pre><pre>Det vore självfallet tacksamt om finansministern\r\nkunde ge en fingervisning om hur man skall hantera\r\ndessa ekonomiska problem. I ett läge där man i\r\nvissa fall är beredd att tillgripa sådana extrema\r\nåtgärder för expansiva områden kan det uppfattas\r\nsom att man i Kalmar län är bortglömd. Jag skulle\r\ngärna vilja ha en bekräftelse från finansministern\r\natt han är beredd att tänka på detta i fortsättning.</pre><pre>Anf. 132 Finansminister ALLAN LARSSON\r\n(s):</pre><pre>Herr talman! Jag har tillsatt den\r\nkommunalekonomiska utredningen, som skall göra\r\nen bedömning av kommunernas ekonomi framöver\r\noch hur finansieringen av den kommunal\r\nverksamheten skall ske. Det kommunala\r\nskattestoppet är till för att anpassa tillväxten i\r\nkommunernas verksamhet till de realekonomiska\r\nförutsättningarna. Det har, som Agne Hansson vet,\r\nvarit en snabb expansion under 80-talet, och vi kan\r\ninte ha en sådan snabb takt i fortsättningen. Det är\r\nskälet till det kommunala skattestoppet. Det ligger\r\ni den kommunalekonomiska utredningens uppdrag\r\natt redovisa hur det skall åstadkommas en rättvis\r\nfördelning mellan kommunerna och hur det skall\r\nbli i fortsättningen på området.</pre><pre>När det gäller denna typ av lån vill jag upprepa vad\r\njag sade nyss. Det är fråga om extraordinära\r\nåtgärder. Med hänsyn till det statsfinansiella läget\r\nkommer det inte att finnas utrymme för att göra\r\nsådana insatser. Däremot skall vi genom\r\nskatteutjämningen hjälpa de kommuner som har\r\ndet svårast. Jag är angelägen om att se till att det\r\nfinns resurser så att detta kan klaras. Det är ett skäl\r\ntill att jag har ett visst motståndskraft mot förslag\r\natt sänka skatteinkomsterna som kommer från\r\ndiverse håll.</pre><pre>Anf. 133 AGNE HANSSON (c):</pre><pre>Herr talman! Det finns stora förväntningar i\r\nKalmar län på utredningsarbetet med hänsyn till\r\nåldersstruktur osv. -- även om det tas viss hänsyn till\r\ndet i dag.</pre><pre>Vidare har vi det extra skatteutjämningsbidraget.\r\nJag såg en redovisning över fördelningen. Även där\r\nfanns det en tung post där man räknade in\r\nkostnaderna för infrastrukturella åtgärder i\r\nstorstadsområden. Inte heller där kunde jag se att\r\ndet fanns den fördelningssynen att det är de mest\r\nutsatta områdena som pengarna skall användas för.\r\nDet regeringsförslag om storstadstrafiken som\r\nredovisades häromdagen angående\r\ninfrastrukturella åtgärder visar inte heller denna\r\nrättvisa syn mot svaga regioner. Jag hoppas att det\r\nblir en ändring i fortsättningen.</pre><pre>Anf. 134 Finansminister ALLAN LARSSON\r\n(s):</pre><pre>Herr talman! Fördelningen av de extra\r\nskatteutjämningsbidragen sker genom den nämnd\r\nsom är tillsatt och som har parlamentarisk\r\nsammansättning. Den nämnden har varit enig. De\r\nbeslut som jag har varit med i regeringen att fatta\r\nhar helt byggt på de förslag som är framlagda av\r\nnämnden. Man har gjort ett bra arbete, och jag har\r\nhaft lätt att ansluta mig till de förslag som nämnden\r\nhar redovisat.</pre><pre>Överläggningen var härmed avslutad.</pre><pre>24 § Svar på fråga  1990/81:243 om rättshjälp vid\r\nbodelning</pre><pre>Anf. 135 Justitieminister LAILA FREIVALDS\r\n(s):</pre><pre>Herr talman! Charlotte Cederschiöld har frågat\r\nmig om jag avser att upphäva den inskränkning som\r\n8 § första stycket sjunde punkten rättshjälpslagen\r\ninnebär när det gäller möjligheterna till rättshjälp i\r\nbodelningsärenden och när denna lagändring i så\r\nfall förväntas.</pre><pre>Alltsedan rättshjälpslagens tillkomst år 1973 har\r\ndet funnits restriktioner i fråga om rättshjälp för\r\nbodelning. Den nu gällande regeln, som Charlotte\r\nCederschiöld hänför sig till, infördes den 1 juli 1988\r\noch innebar en viss ytterligare åtstramning. Jag vill\r\nerinra om att ett enigt justitieutskott vid\r\nriksdagsbehandlingen tillstyrkte regeringsförslaget\r\ni denna del. Sedan den nya regeln gällt en tid fick\r\njag emellertid signaler om att det förelåg en viss\r\nojämnhet i rättshjälpsnämndernas praxis som\r\nkunde leda till mindre tillfredsställande resultat i\r\nvissa fall. Med anledning av detta hölls i\r\njustitiedepartementets regi en hearing i mars 1990\r\nmed företrädare för bl.a. advokater och\r\nrättshjälpsnämnder. Därefter har vissa ytterligare\r\nundersökningar av praxis gjorts.</pre><pre>Jag avser att redovisa mina slutsatser av\r\nutvecklingen i min anmälan till 1991 års\r\nbudgetproposition och vill inte nu föregripa den\r\nbehandling som frågan då kommer att få.</pre><pre></pre><pre>Anf. 136 CHARLOTTE CEDERSCHIÖLD\r\n(m):</pre><pre>Herr talman! Jag vill tacka statsrådet för svaret.</pre><pre>Jag är fullt medveten om att det var ett enigt\r\njustitieutskott som införde denna inskränkning.\r\nMen sedermera har vi moderater i ett särskilt\r\nyttrande markerat att vi önskar en förbättring på\r\nområdet. Om det inte sker har vi sagt att vi kommer\r\natt återkomma i frågan.</pre><pre>Nu har den moderata partistämman enhälligt\r\nkommit fram till att moderaterna vill upphäva\r\ndenna inskränkning. Vi har tröttnat på att vänta.</pre><pre>När det gäller undersökningarna av praxis har jag\r\nvarit i kontakt med departementet och\r\nrättshjälpsnämnden och därifrån fått informationer\r\nom att någon egentlig ändring inte föreligger,\r\nkanske i något enstaka ärende.</pre><pre>Statsrådet vill inte tala om vad regeringen\r\negentligen vill. Det försvårar onekligen debatten.\r\nMen slutsatsen är att man ändå kan hysa ett visst\r\nhopp för vad som komma skall i\r\nbudgetpropositionen.</pre><pre>Någon hearing hade väl inte behövts om\r\nförhållandena hade varit tillfredsställande. Om en\r\nändring behövs är det bättre att upphäva en\r\ninskränkning i lagen än att påverka tillämpningen\r\nav den.</pre><pre>Vi får hoppas att svensk lagstiftning snart får litet\r\nkonkurrens och utsätts för jämförelser med andra\r\nländer. Det skulle kunna tvinga fram en mer\r\nändamålsenlig lagstiftning. Vi kan jämföra med vår\r\nstora granne Tyskland med 80 miljoner invånare,\r\ndvs. mer än 40 miljoner kvinnor. Där finns s.k.\r\nProzesskostenhilfe och Rechtsberatenhilfe som\r\nligger utanför själva det rättsliga förfarandet.</pre><pre>Prozesskostenhilfe gäller i alla processuella\r\nsammanhang. Sedan den 1 januari 1981 gäller det\r\näven för utlänningar och statslösa. Så en del\r\nsvenska kvinnor i skilsmässosituationer skulle\r\nfaktiskt ha ett bättre läge som statslösa i Tyskland\r\nän som svenskar hemma i Sverige.</pre><pre>Men det är inte bara i Tyskland som man har laglig\r\nrätt till rättshjälp vid bodelning. För att ta några\r\nexempel finns den rätten dessutom i England,\r\nHolland, Belgien, Frankrike, i de EG-länder som\r\njag har hunnit undersöka, och i Schweiz. Sannolikt\r\nfinns den också på flera håll.</pre><pre>Varför är det så farligt att låta människor få chansen\r\natt få sin sak prövad? Vilken skada skulle det\r\ninnebära om vi fick den chansen även i Sverige?</pre><pre>Överläggningen var härmed avslutad.</pre><pre>25 § Svar på fråga  1990/91:251 om rättshjälpen\r\ntill asylsökande</pre><pre>Anf. 137 Justitieminister LAILA FREIVALDS\r\n(s):</pre><pre>Herr talman! Lena Boström har frågat statsrådet\r\nMaj-Lis Lööw om vilken rätt och vilken möjlighet\r\nen asylsökande har att påverka valet av den\r\nadvokat som skall handha och formulera\r\nflyktingens överklagningsärende. Arbetet inom\r\nregeringen är så fördelat att det är jag som skall\r\nbesvara frågan.</pre><pre>I de fall som frågan avser utgår rättshjälp genom\r\noffentligt biträde enligt rättshjälpslagen\r\n(1972:429). Till biträde utses i allmänhet en\r\nadvokat eller en biträdande jurist vid advokatbyrå.\r\nNär det gäller valet av offentligt biträde är\r\nhuvudregeln att man i första hand skall förordna\r\nden som den rättshjälpssökande själv har utsett.\r\nSjälvklart har den som just kommit till Sverige för\r\nförsta gången i allmänhet inte några praktiska\r\nmöjligheter att själv på ett meningsfullt sätt ta\r\nställning till frågan om vilken advokat han eller hon\r\nskall välja. Därför framställs i dessa fall normalt\r\ninga önskemål om någon särskild advokat. I det\r\nläget gäller regeln att den myndighet som beviljar\r\nrättshjälp själv utser en lämplig person som biträde.</pre><pre>En strävan hos de myndigheter som utser biträden\r\nbör självfallet vara att uppdragen skall fördelas på\r\nett rättvist sätt bland dem som är lämpliga för\r\nuppdraget. Invandrarverket fördelar uppdragen\r\nutifrån en särskild lista. Att samma advokat\r\nförordnas i flera samtidigt pågående ärenden vid\r\nsamma flyktingförläggning kan vara till fördel\r\nutifrån intresset av att förordna en person med\r\nspecialkunskaper på det aktuella rättsområdet och\r\nutifrån effektivitetssynpunkt. Det innebär\r\nnaturligtvis ingen inskränkning i advokatens\r\nskyldighet att noggrant sätta sig in i varje enskilt\r\närende och att föra fram de synpunkter som varje\r\nenskild individ har.</pre><pre>Andre vice talmannen konstaterade att\r\nfrågeställaren ej var närvarande i kammaren och\r\nförklarade överläggningen avslutad.</pre><pre>26 § Svar på fråga  1990/91:254 om\r\nsekretesslagstiftningen och FNs barnkonvention</pre><pre>Anf. 138 Justitieminister LAILA FREIVALDS\r\n(s):</pre><pre>Herr talman! Björn Samuelson har frågat mig om\r\nregeringen avser att under innevarande riksmöte\r\nförelägga riksdagen förslag som bringar\r\nsekretesslagstiftningen i överensstämmelse med\r\nFNs barnkonvention.</pre><pre>Björn Samuelsons fråga är föranledd av en dom i\r\nregeringsrätten i juni 1989. Domen avser ett fall där\r\nen vuxen person fått avslag på en begäran att få ta\r\ndel av en uppgift om sig själv som finns i en s.k.\r\nbarnavårdsakt.</pre><pre>Björn Samuelson har tolkat domen så att den\r\nenskilde normalt inte har rätt att få del av uppgifter\r\ninom socialtjänsten om vem som är hans eller\r\nhennes far och att den svenska\r\nsekretesslagstiftningen därför uppenbart strider\r\nmot den av Sverige ratificerade FN-konventionen\r\nom barnens rättigheter.</pre><pre>Vid behandlingen av ärendet om godkännande av\r\nkonventionen fann varken socialutskottet eller\r\nkonstitutionsutskottet att den gällande svenska\r\nsekretesslagstiftningen behövde ändras för ett\r\ngodkännande av konventionen. Den bedömningen\r\ngjordes med anledning av en motion i den här\r\naktuella frågan och med kännedom om innehållet i\r\nden aktuella regeringsrättsdomen. Jag delar denna\r\nuppfattning.</pre><pre>Givetvis har vi inom regeringskansliet klart för oss\r\nvad socialutskottet och konstitutionsutskottet\r\nuttalade vid behandlingen av frågan om\r\ngodkännande av konventionen, nämligen att det\r\nfinns anledning för regeringen att i lämpligt\r\nsammanhang överväga en ändring av\r\nsekretesslagen för att tillgodose intresset av att en\r\nperson skall kunna få tillgång till uppgifter om sin\r\nbörd. För närvarande övervägs inom\r\nregeringskansliet hur en sådan översyn bör komma\r\ntill stånd.</pre><pre>Anf. 139 BJÖRN SAMUELSON (v):</pre><pre>Herr talman! Först vill jag tacka justitieministern\r\nför svaret på min fråga. När jag skrev dessa\r\nmotioner och också när jag formulerade denna\r\nfråga, hade jag i bakhuvudet att svensk lagstiftning\r\nju måste ha en röd tråd. T.ex. när riksdagen fattade\r\nbeslut om befruktning med hjälp av\r\nspermiedonation uttalade riksdagen att det var\r\nviktigt att barnet kunde få reda på vem som var dess\r\nfader. I och med den tekniska och biotekniska\r\nutvecklingen kan det framöver också bli fråga om\r\natt få reda på vem som är barnets moder.</pre><pre>Här tyckte jag att det brast när det gällde viss\r\nhantering av olika ärenden när människor försökt\r\nta reda på vem som är hans resp. hennes fader.</pre><pre>Om man skall bli en bra politiker är det väldigt\r\nviktigt att man också har en inlevelseförmåga. Det\r\när denna inlevelseförmåga som har drivit mig och\r\nfått mig att ta olika initiativ i riksdagen när det\r\ngäller den här frågan.</pre><pre>I slutet av sitt svar säger justitieministern att det\r\n''övervägs inom regeringskansliet hur en sådan\r\növersyn bör komma till stånd''. Det kan väl hända\r\natt både justitieministern och jag förstår vad som\r\navses, men jag skulle ändå vilja ha ett\r\nförtydligande. Vad betyder detta? Handlar det om\r\nutredningsteknikaliteter? Räcker det inte om\r\nregeringen inför en specialregel i\r\nsekretesslagstiftningen som undantar sådana\r\ndomslut som förhindrar människor att söka sitt\r\nursprung? Kan man tolka det så att det under\r\ninnevarande riksmöte kommer att läggas fram ett\r\nförslag till riksdagen som möjliggör för människor\r\natt finna sina rötter?</pre><pre>Anf. 140 Justitieminister LAILA FREIVALDS\r\n(s):</pre><pre>Herr talman! Jag delar Björn Samuelsons\r\ngrundinställning som han redovisade när han\r\nhänvisade till de regler som finns om insemination\r\noch barns rätt i det sammanhanget att få kunskap\r\nom sitt ursprung. Jag anser att detta skall vara den\r\nbärande tanken i den här typen av frågor.</pre><pre>I den nuvarande regleringen i sekretesslagen 7 kap.\r\n4 § gäller ett s.k. omvänt skaderekvisit, dvs.\r\npresumtionen är för sekretess. För att göra en\r\nändring i denna bestämmelse krävs det enligt min\r\nuppfattning en noggrann genomgång av rättsläget\r\noch av vilka konsekvenser en uppmjukning av\r\ndenna bestämmelse skulle kunna få.</pre><pre>Jag ser det inte som möjligt att ett förslag kan\r\nföreläggas riksdagen redan under innevarande\r\nriksmöte.</pre><pre>Anf. 141 BJÖRN SAMUELSON (v):</pre><pre>Herr talman! Då vill jag i stället fråga så här:\r\nKommer beredningsarbetet eller översynsarbetet\r\natt komma till stånd under innevarande riksmöte,\r\nså att vi får ta del av de direktiv som\r\njustitieministern utfärdar beträffande detta arbete?</pre><pre>Anf. 142 Justitieminister LAILA FREIVALDS\r\n(s):</pre><pre>Herr talman! Det beror på hur vi kommer fram till\r\natt denna översyn kan komma till stånd. Jag\r\nutesluter inte att det kan bli fråga om att utfärda\r\ndirektiv för ett uppdrag under detta riksmöte.</pre><pre>Anf. 143 BJÖRN SAMUELSON (v):</pre><pre>Herr talman! Så det är t.o.m. tveksamt om\r\növersynen kommer till stånd?</pre><pre>Överläggningen var härmed avslutad.</pre><pre>27 § Svar på fråga  1990/91:262 om\r\ngenteknikberedningens sammansättning</pre><pre>Anf. 144 Justitieminister LAILA FREIVALDS\r\n(s):</pre><pre>Herr talman! Roy Ottosson har frågat\r\nsocialministern om genteknikberedningens\r\nsammansättning. Arbetet inom regeringen är så\r\nfördelat att det är jag som skall svara på frågan.</pre><pre>I genteknikberedningen ingår representanter för\r\nsamtliga riksdagspartier. Det borgar för att de\r\nviktiga frågor beredningen har att ta ställning till\r\nblir allsidigt belysta. Till beredningen har också\r\nförordnats ett stort antal experter. De skall inom\r\nsina resp. ämnesområden tillföra beredningen\r\nsakkunskap. Jag anser att Roy Ottossons\r\nkarakteristik av experterna är felaktig och\r\noförskämd.</pre><pre>Som Roy Ottosson tycks känna till har ledamöter\r\nav beredningen förordat att personer som\r\nrepresenterar bl.a. annat Lantbrukarnas\r\nRiksförbund och miljörörelsen skall knytas till\r\narbetet. Beredningen har emellertid nyligen\r\nbeslutat att inte för närvarande begära att\r\nytterligare experter förordnas. Jag har inhämtat att\r\nberedningens ordförande i samband med detta\r\nbeslut förklarade, att inget hindrar att beredningen\r\nvid behov kallar till hearings där personer från\r\nexempelvis intresseorganisationer får ge sin syn på\r\nde frågor beredningen behandlar.</pre><pre>Jag är för egen del övertygad om att beredningen\r\nsjälv kan avgöra vilken information som den\r\nbehöver för att utföra sitt svåra uppdrag. Det finns\r\ndärför inte anledning för regeringen att vidta någon\r\nåtgärd i saken.</pre><pre>Anf. 145 ROY OTTOSSON (mp):</pre><pre>Herr talman! Jag vill först tacka för svaret. Nu\r\ntycker jag väl att justitieministern missuppfattande\r\nmin fråga. Jag är inte ute efter att vara oförskämd\r\nmot någon av experterna i denna beredning. Jag vill\r\ninte på något sätt förneka att de naturligtvis är\r\nmycket duktiga var och en på sitt område.</pre><pre>Som justietieministern sade har beredningen ett\r\nmycket svårt arbete, och då är det viktigt att\r\nexperterna kommer från många olika håll. Jag har\r\nbara konstaterat -- vilket justitieministern inte\r\nheller vände sig emot -- att miljörörelsen,\r\nbönderna, djurskyddet, konsumentrörelsen m.fl.\r\nintresseorganisationer inte var representerade. Om\r\nman ser till dagens samhällsdebatt i denna fråga är\r\ndet just från dessa organisationer som kritiken mot\r\nden nuvarande utvecklingen inom gentekniken och\r\nbiotekniken kommer. Därför hyser jag farhågan,\r\nsom också bekräftades i det svar jag fått, att denna\r\nberednings expertsammansättning är vinklad. Det\r\när väl ändå regeringen som är ansvarig för denna\r\nsammansättning, även om beredningen självfallet\r\nkan kalla in och utfråga andra personer, vilket vi får\r\nhoppas att den gör.</pre><pre>Jag vill poängtera att detta är en mycket viktig fråga\r\nför oss i miljöpartiet. Vi har nu krävt en allsidig\r\nparlamentarisk utredning. I stället tillsattes denna\r\nberedning med något vidare direktiv än vad som är\r\nnormalt för en beredning. Vi hyser dock misstro\r\nmot beredningsalternativet just för att det kan vara\r\nett sätt att vinkla frågan, att inte tillsätta den\r\nutredning som behövs. Jag måste fråga\r\njustitieministern: Varför kan man inte ta in\r\nrepresentanter för miljörörelsen som experter i\r\ndenna beredning?</pre><pre>Anf. 146 Justitieminister LAILA FREIVALDS\r\n(s):</pre><pre>Herr talman! Jag vill understryka att denna\r\nberedning är sammansatt av representanter för\r\nsamtliga partier riksdagen. Följaktligen är även\r\nmiljöpartiet representerat i själva beredningen.</pre><pre>Det är givetvis inom beredningen som det skall\r\navgöras vilka experter, intresseorganisationer och\r\nandra som man vill involvera i sitt arbetet. Här har\r\nmiljöpartiet stora möjligheter att övertyga\r\nberedning om vilka dessa experter och\r\nintresseorganisationer är.</pre><pre>Anf. 147 ROY OTTOSSON (mp):</pre><pre>Herr talman! Jag tolkar detta som att\r\njustitieministern håller med om att det är viktigt att\r\ndenna beredning har en allsidig sammansättning,\r\noch att man även har med experter som\r\nrepresenterar kritiska synpunkter. Jag är\r\nnaturligtvis medveten om att samtliga partier är\r\nrepresenterade. Självfallet kommer vi i miljöpartiet\r\ngenom vår representant att kämpa för att få en mer\r\nkritisk granskning av den utveckling som sker på\r\nbioteknikens område.</pre><pre>Det är inte alls ointressant vilka experter som ingår.\r\nDetta är en mycket komplicerad naturvetenskaplig\r\nfråga och det krävs mycket kunskaper om detta\r\nområde för att man skall kunna begripa vad som\r\nsägs. Därför är det viktigt att just expertgruppen\r\nhar en bra sammansättning.</pre><pre>För att vara helt säker på att jag förstått\r\njustitieministern rätt vill bara fråga: Håller\r\njustitieministern med om att\r\nexpertsammansättningen i en beredning bör vara\r\nallsidig?</pre><pre>Överläggningen var härmed avslutad</pre><pre>28 § Svar på frågorna 1990/91:227 och 228 om\r\nförsvarsmaterielindustrin</pre><pre>Anf. 148 Försvarsminister ROINE\r\nCARLSSON (s):</pre><pre>Herr talman! Lennart Eliasson har frågat mig om\r\nregeringen kommer att ha några önskemål om\r\nbevarande av utvecklingskompetens och\r\nproduktionskapacitet inom\r\nförsvarsmaterielindustrin i de nu pågående\r\ndiskussionerna mellan AB Bofors och FFV.</pre><pre>Lennart Eliasson har vidare frågat mig om\r\nregeringen under våren 1991 kommer att avsätta\r\npengar för försvarsmaterielbeställningar, t.ex.\r\nartilleriammunition, i väntan på att ett nytt\r\nförsvarsbeslut ger ett mer långsiktigt besked inför\r\nframtiden till våra försvarsmaterielindustrier.</pre><pre>Då frågorna rör samma ämne har jag valt att\r\nbesvara dem i ett sammanhang, och jag börjar med\r\nförsvarsmaterielbeställningar.</pre><pre>För budgetåret 1990/91 har riksdagen avsatt drygt\r\n11 miljarder kronor för beställningar av\r\nförsvarsmateriel.</pre><pre>Vad gäller t.ex. artilleriammunition täcker\r\nnuvarande beställningar produktion fram till våren\r\n1992.</pre><pre>Inom regeringskansliet pågår ett arbete med att ta\r\nfram en proposition för budgetåret 1991/92, som\r\nkommer att föreläggas riksdagen i februari 1991.\r\nDenna proposition kommer bl.a. att behandla\r\nförsvarsindustrin. Jag vill av naturliga skäl inte\r\nföregripa detta arbete. Givetvis kommer\r\nutvecklings- och produktionskapacitet inom hela\r\nförsvarsindustrin att vägas in i regeringens fortsatta\r\nbedömningar och förslag.</pre><pre>Anf. 149 LENNART ELIASSON (fp):</pre><pre>Herr talman! Jag vill tacka försvarsministern för\r\nsvaret.</pre><pre>Jag ställde min fråga bl.a. av det skälet att jag anser\r\natt försvarsmaterielindustrins situation är litet\r\nspeciell. Dess enda kund är i praktiken svenska\r\nstaten, eftersom all utveckling i princip sker på\r\nuppdrag av staten eller med dess goda minne.</pre><pre>Jag tycker att detta rimligen bör medföra att denna\r\nenda kund också har ett speciellt ansvar när det\r\ngäller att ge besked i god tid om kommande behov.\r\nDärmed möjliggör man för industrin att kunna\r\nplanera och inte minst kunna ge besked till sina\r\nanställda. Jag är naturligtvis medveten om de\r\nbeställningar som finns när det gäller\r\nartilleriammunition fram till 1992. Det är om drygt\r\nett år. Materielbeställningar med något enstaka års\r\nframförhållning ger inte särskilt lång trygghet och\r\ningen planeringshorisont att tala om. Dessutom\r\npågår det naturligtvis på skilda håll projekt där man\r\nbehöver besked för att kunna planera för eventuell\r\nfortsatt verksamhet.</pre><pre>På utvecklingssidan, som jag också frågade om, är\r\nnaturligtvis risken uppenbar att brist på besked\r\neller osäkra besked får till följd att personal med\r\nmycket specifika kunskaper söker tryggare\r\nanställning och kanske ofta är de första som ser sig\r\nom efter annat. Därmed riskeras funktioner hos\r\nhela avdelningen.</pre><pre>Ett av skälen är naturligtvis också\r\narbetsmarknadssituationen i Karlskoga. Under de\r\nsenaste två och ett halvt åren har ca 1 400 anställda\r\nsagts upp. Det finns risk för ytterligare\r\nuppsägningar, om man inte i relativt god tid får\r\nbesked om eventuella fortsatta beställningar.</pre><pre>Jag tycker att svaret ger föga tröst för oroliga\r\nanställda. Jag skulle vilja fråga om\r\nförsvarsministern och regeringen på något sätt\r\nkommer att antyda ett behov av kapacitet resp.\r\nytterligare materielbeställningar i den aviserade\r\npropositionen.</pre><pre>Överläggningen var härmed avslutad.</pre><pre>29 § Hänvisning av ärenden till utskott</pre><pre>Föredrogs och hänvisades</pre><pre>Proposition</pre><pre>1990/91:60 till konstitutionsutskottet</pre><pre>Skrivelse</pre><pre>1990/91:62 till utrikesutskottet</pre><pre>30 § Förnyad bordläggning</pre><pre>Föredrogs men bordlades åter</pre><pre>Lagutskottets betänkande 1990/91:LU13</pre><pre>Bostadsutskottets betänkande 1990/91:BoU5</pre><pre>31 § Bordläggning</pre><pre>Anmäldes och bordlades</pre><pre>Konstitutionsutskottets betänkande</pre><pre>1990/91:KU16 Justitieombudsmännens redovisning\r\nav sin verksamhet till 1990/91 års riksmöte m.m.</pre><pre>Trafikutskottets betänkande</pre><pre>1990/91:TU10 Tilläggsbudet I inom\r\nkommunikationsdepartementets område</pre><pre>Jordbruksutskottets betänkanden</pre><pre>1990/91:JoU13 Skogsbruket i fjällnära skogar</pre><pre>1990/91:JoU14 Björnlandets och Djurö\r\nnationalparker</pre><pre>32 § Anmälan om interpellation</pre><pre>Anmäldes att följande interpellation framställts</pre><pre>den 4 december</pre><pre>1990/91:112 av Elver Jonsson (fp) till\r\nsocialministern om minskad alkoholkonsumtion:</pre><pre>Alkoholkonsumtionen är det dominerande sociala\r\noch medicinska problemet i vårt land. Det finns ett\r\nklart samband mellan bruket av alkohol och\r\nmissbruket. Det finns därför starka skäl att pressa\r\ntillbaka totalkonsumtionen av alkohol.</pre><pre>Det uppskattas att ca 300 000 till 500 000\r\nmänniskor i vårt land ''har problem'' med alkohol.\r\nDet uppskattas att omkring 20 % av vårdplatserna\r\ninom akutsjukvården och 40 % av platserna inom\r\nden psykiatriska vården upptas av patienter med\r\nsjukdomar som orsakats av alkohol. Bakom dessa\r\nfakta döljer sig en hel rad med mänskliga tragedier.\r\nFör folkpartiet liberalerna har det alltid varit en\r\nviktig uppgift att hindra och lindra det lidande som\r\nföljer i alkoholmissbrukets spår.</pre><pre>Riksdagen uttalade sig för över ett år sedan för en\r\nmer aktiv alkoholpolitik. Riksdagen uttalade\r\nvidare att det måste till en rad konkreta åtgärder för\r\natt sänka alkoholkonsumtionen. Riksdagen ställde\r\nsig åter bakom WHOs mål att minska\r\nalkoholkonsumtionen med 25 % från år 1980 till år\r\n2000. Riksdagen gjorde dessa uttalanden med\r\nanledning av ett antal motionsyrkanden från bl.a.\r\nfolkpartiet. Regeringen synes ännu inte tagit\r\nriksdagens beslut på allvar.</pre><pre>Nordiska rådet har också beslutat om ett\r\naktionsprogram för att uppnå samma WHO-mål\r\nsom Sveriges riksdag ställt sig bakom.</pre><pre>Jag vill med anledning av dessa uttalanden fråga\r\nsocialministern:</pre><pre>1.  Vilka åtgärder avser regeringen att vidta för att\r\nnå WHOs målsättning om en minskad\r\ntotalkonsumtion av alkohol med 25 % till år 2000?</pre><pre>2.  Hur har Nordiska rådets beslut följts upp för att\r\nuppnå WHO-målet?</pre><pre>3.  Vilka konkreta åtgärder i övrigt har regeringen\r\nvidtagit med anledning av riksdagens olika\r\nuttalanden om en mer aktiv alkoholpolitik med\r\nsyfte att sänka alkoholkonsumtionen och förbättra\r\nfolkhälsan?</pre><pre>33§ Anmälan om frågor</pre><pre>Anmäldes att följande frågor framställts</pre><pre>den 3 december</pre><pre>1990/91:273 av Margit Gennser (m) till\r\nsocialministern om datasystemet FAS 90:</pre><pre>Riksförsäkringsverkets och försäkringskassornas\r\nframtida datasystem, FAS 90, har i\r\nsocialförsäkringsutskottet endast behandlats i\r\nsamband med vad som kan beskrivas som rena\r\nadministrativa problem. I 1989/90:SfU10\r\nkonstateras exempelvis att möjligheterna att\r\nanknyta sjukpenningutbetalningar till tidpunkten\r\nför den försäkrades faktiska inkomstbortfall är\r\navhängigt av FAS 90. Däremot har inte de långt\r\nviktigare integritetsfrågorna berörts, en fråga som\r\nmed rätta oroar allmänheten. Datainspektionen,\r\nläkarförbundet m.fl. framför nu en välunderbyggd\r\nkritik i detta hänseende. Man kan nu se en tydlig\r\nkonflikt mellan väsentliga krav på skydd för\r\nkänsliga personliga uppgifter och\r\nförsäkringssystemets behov av ett modernt ADB-\r\nstöd.</pre><pre>Vilka mål avser socialministern att prioritera --\r\nadministrativ effektivitet eller den enskildes skydd\r\nmot integritetskränkningar?</pre><pre>den 4 december</pre><pre>1990/91:274 av Lars Norberg (mp) till\r\nindustriministern om statens energiverk:</pre><pre>I ett par uppmärksammade artiklar i tidningen Ny\r\nTeknik under november har statens energiverk\r\nutsatts för en kritisk granskning. Av granskningen\r\nframgår att energiverket både genom sin\r\npersonalpolitik och sin anslagspolitik satsat mer på\r\ngrundforskning och minskat inriktningen på sådan\r\npraktisk teknikutveckling som skulle kunna främja\r\növergången till inhemsk energi och\r\nenergihushållning. Energidebatten i Sverige\r\ndomineras av starka industriella intressen både på\r\nproducent och konsumentsidan. Det skulle\r\nbehövas en kritisk intellektuell motvikt till dessa\r\nintressen. Energiverket har i stället valt att anpassa\r\nsig till detta energietablissemang bl.a. i sina\r\nutredningar.</pre><pre>Avser statsrådet vidta några åtgärder för att ändra\r\ninriktningen på energiverkets arbete?</pre><pre>av Eva Goe s (mp) till miljöministern om\r\nuranbrytning i nationalparker:</pre><pre>I DN den 30/11 1990 fanns ett reportage från Berth\r\ni Australien som handlade om att tillstånd givits för\r\natt starta brytning av uran i tre nationalparker.\r\nEftersom Sverige importerar uran från Australien,\r\nsom själva inte har kärnkraft, så är vi i högsta grad\r\norsak till denna nyproduktion.</pre><pre>Sverige importerar uran från Kanada, där brytning\r\nsker på indianernas mark, urinvånarnas mark, och\r\näven från Gabon och Niger i Afrika, från Kina --\r\nantagligen från Tibet, som lider och lyder under\r\nKina och från USA. Av dessa länder är det USA\r\nsom har den största chansen att protestera. Övriga\r\nländers urbefolkningar är så få till antalet att de inte\r\nhar en chans.</pre><pre>Jag frågar miljöministern:</pre><pre>Vad avser miljöministern att göra för att hindra att\r\nvi i Sverige bidrar till att uran börjar brytas i\r\nAustraliens nationalparker?</pre><pre>1990/91:276 av Lars Werner (v) till\r\nförsvarsministern om svensk neutralitetspolitik:</pre><pre>Aftonbladet har avslöjat ett hemligt dokument om\r\nsamarbete mellan svensk och amerikansk militär.\r\nDokumentet anger också att Sveriges regering givit\r\ntillstånd till samarbetet. I dokumentet, daterat 5\r\nmars 1960, meddelar USAs Stockholmsambassad\r\ntill USAs utrikesminister att Sveriges regering\r\nmuntligen givit tillstånd för en grupp från den\r\namerikanska kustbevakningen att utföra militära\r\ntester, eskorterade av svensk militär personal.</pre><pre>Aftonbladet skriver att detta tillstånd från Sveriges\r\nregering bidrog till att utveckla det amerikanska\r\nPolarissystemet, och förstärkte USAs möjligheter\r\natt förbereda krig och framgångsrikt utkämpa krig\r\nmed atomvapen.</pre><pre>Jag vill därför fråga försvarsministern:</pre><pre>Anser försvarsministern att ovannämnda\r\nsamarbete med USA överensstämmer med svensk\r\nneutralitetspolitik?</pre><pre>34 § Kammaren åtskildes kl. 18.45</pre><pre>Förhandlingarna leddes</pre><pre>av förste vice talmannen från sammanträdets\r\nbörjan t.o.m. 15 § anf. 86 och</pre><pre>av andre vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}