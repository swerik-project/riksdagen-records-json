{"dokumentstatus":{"dokument":{"hangar_id":"2349273","dok_id":"GH097","rm":"1993/94","beteckning":"7","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"7","slutnummer":"0","datum":"1993-10-14 00:00:00","systemdatum":"2005-10-27 13:35:48","publicerad":"1993-10-14 00:00:00","titel":"Riksdagens snabbprotokoll 1993/94:7 Torsdagen den 14 oktober","subtitel":null,"status":null,"htmlformat":null,"relaterat_id":null,"source":"webbnav","sourceid":"{55D773B4-26E7-4D5B-9513-6A897CC733D1}","dokument_url_text":"http://data.riksdagen.se/dokument/GH097/text","dokument_url_html":"http://data.riksdagen.se/dokument/GH097","dokumentstatus_url_xml":"http://data.riksdagen.se/dokumentstatus/GH097","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1993/94:7</div>\r\n<div class=\"sidhuvud_datum\">Torsdagen den 14 oktober</div>\r\n<div class=\"sidhuvud_klockslag\">Kl. 9.00</div>\r\n<hr class=\"sidhuvud_linje\">\r\n<pre>1 §  Anmälan om partiernas företrädare i\r\ntalmanskonferensen</pre><pre>Med stöd av 1 kap. 7 § och 7 kap. 12 §\r\nriksdagsordningen hade partigrupperna till\r\ntalmannen anmält följande personer att utgöra\r\npartiernas företrädare i talmanskonferensen:</pre><pre>Jan Bergqvist (s)</pre><pre>Lars Tobisson (m)</pre><pre>Lars Leijonborg (fp)</pre><pre>Per-Ola Eriksson (c)</pre><pre>Göran Hägglund (kds)</pre><pre>Ian Wachtmeister (nyd)</pre><pre>Bertil Måbrink (v)</pre><pre>Till suppleanter hade nominerats:</pre><pre>Kurt Ove Johansson (s)</pre><pre>Wiggo Komstedt (m)</pre><pre>Charlotte Branting (fp)</pre><pre>Rosa Östh (c)</pre><pre>Liisa Rulander (kds)</pre><pre>Dan Eriksson i Stockholm (nyd)</pre><pre>Eva Zetterberg (v)</pre><pre>Talmannen förklarade de anmälda personerna\r\nutsedda till partigruppsföreträdare och suppleanter\r\ni talmanskonferensen för tiden till dess nästa\r\nlagtima riksmöte börjar.</pre><pre>2 §  Avsägelse</pre><pre>Talmannen meddelade att Marianne Jönsson (c)\r\navsagt sig uppdraget att vara suppleant i\r\narbetsmarknadsutskottet.</pre><pre>Kammaren biföll denna avsägelse.</pre><pre>3 §  Anmälan om kompletteringsval till\r\narbetsmarknadsutskottet</pre><pre>Talmannen meddelade att Centerns riksdagsgrupp\r\npå grund av uppkommen vakans anmält Ingrid\r\nSkeppstedt som ny suppleant i\r\narbetsmarknadsutskottet efter Marianne Jönsson.</pre><pre>Talmannen förklarade vald till</pre><pre>suppleant i arbetsmarknadsutskottet</pre><pre>Ingrid Skeppstedt (c)</pre><pre>4 §  Hänvisning av ärenden till utskott</pre><pre>Föredrogs och hänvisades</pre><pre>Propositionerna</pre><pre>1993/94:28 till bostadsutskottet</pre><pre>1993/94:30 till jordbruksutskottet</pre><pre>1993/94:45 till skatteutskottet</pre><pre>1993/94:48 till konstitutionsutskottet</pre><pre>1993/94:51 till socialförsäkringsutskottet</pre><pre>1993/94:53 till konstitutionsutskottet</pre><pre>1993/94:54 till kulturutskottet</pre><pre>1993/94:64 till arbetsmarknadsutskottet</pre><pre>1993/94:71 till lagutskottet</pre><pre>1993/94:73 till konstitutionsutskottet</pre><pre></pre><pre>5 §  Allmänpolitisk debatt</pre><pre>(forts. från prot. 6)</pre><pre>Sysselsättningspolitik</pre><pre>Anf. 1  INGELA THALÉN (s):</pre><pre>Fru talman! För två år sedan sade den borgerliga\r\nregeringen i sin regeringsdeklaration: ''Den andra\r\nstora uppgiften för regeringen blir att bryta den\r\nekonomiska stagnationen och att lägga grunden för\r\nen ny period av tillväxt, företagande och utveckling\r\ni Sverige.''</pre><pre>Därefter startade regeringen den enda vägens\r\nekonomiska politik, som bl.a. innebar en kraftig\r\nåtstramning på arbetsmarknaden. Denna politik\r\nskulle, enligt regeringen, leda till en öppen\r\narbetslöshet 1992 på 3,5 % och 1993 på 3,7 %. I\r\nverkligheten blev det 70 000 fler arbetslösa varje\r\nmånad 1992 och minst 230 000 fler arbetslösa varje\r\nmånad 1993, än vad regeringen räknade med 1991.</pre><pre>''Jag tänker inte sitta kvar och administrera en\r\narbetslöshet på 6 %'', sade\r\narbetsmarknadsministern i en intervju för\r\nFolkbladet Östgöten den 17 mars 1992.\r\nArbetslösheten passerade de 6 procenten redan i\r\ndecember 1992.</pre><pre>I finansplanen i januari i år sade regeringen:\r\n''Möjligheterna till en ny period av tillväxt,\r\nnyföretagande och tryggad sysselsättning finns\r\ninom räckhåll -- - -. Arbetslinjen hävdas.''\r\nRegeringen sade också att dess ekonomiska politik\r\nskulle leda till en arbetslöshet i år på 6,2 %. Den\r\nblir minst 9 %.</pre><pre>Kännetecknande för regeringen är att man i varje\r\nproposition skrivit vackra ord om tillväxt, om\r\nsysselsättning och om arbetslinje och i handling\r\ngjort tvärtom. Genom att strama åt ekonomin så\r\nhårt har man bidragit till utslagning av företag och\r\narbetstillfällen och till underminerade\r\nstatsfinanser.</pre><pre>Arbetsmarknadspolitiken har inte haft rimliga\r\nmöjligheter att fungera effektivt. Detta har lett till\r\nsnabbt växande långtidsarbetslöshet och att\r\nkontantlinjen tagit över. De aktiva åtgärderna har\r\nockså fått ett sämre innehåll.</pre><pre>LO:s ekonomer, som i dag presenterar sin\r\nkonjunkturrapport, konstaterar att regeringen\r\nendast ser på den enda ljuspunkt som finns,\r\nnämligen exportindustrin. Däremot är den övriga\r\narbetsmarknaden i en djup nedgång med allt vad\r\ndet innebär. Detta ser inte regeringen.\r\nSysselsättningen har minskat dramatiskt både för\r\nmän och för kvinnor, och nu står ca 600 000\r\nmänniskor utanför den ordinarie\r\narbetsmarknaden.</pre><pre>Det är naturligtvis en ofattbar siffra. Men tänk på\r\nden i arbetsdagar! Varje dag i Bildts Sverige är\r\n600 000 dagar av sysslolöshet, vanmakt och\r\nförtvivlan. 600 000 arbetsdagar som går förlorade --\r\ni produktion, i barnomsorg och vård av våra gamla.</pre><pre>Sådan är arbetslösheten, alla arbetslösa dagar i\r\nBildts och Hörnlunds Sverige.</pre><pre>I årets regeringsdeklaration har arbetslinjen\r\növergetts helt och hållet också i ord. Den nämns nu\r\ninte ens längre. Nu är långtidsarbetslösheten det\r\nenda problemet.</pre><pre>Kan en regerings misslyckande bli större än så här?</pre><pre>Det här är hårda ord, men\r\narbetsmarknadsministern och regeringen förtjänar\r\ninga andra.</pre><pre>Fru talman! Som arbetsmarknadsminister i en\r\nsocialdemokratisk regering fick jag lära mig hur\r\nviktigt det är att känna ansvar för människor som\r\ninte kan få ett arbete. Som medborgare behöver jag\r\nbara ta buss eller tåg eller gå och handla för att få\r\nveta hur svårt det är att vara arbetslös. Som\r\nförälder och vän vet jag hur det känns när\r\nfamiljemedlemmar, vänner och bekanta drabbas av\r\narbetslöshet.</pre><pre>I en situation som denna borde man kunna kräva\r\natt regeringen lyssnar på dem som är berörda,\r\nlyssnar och den oro som finns hos folk, de\r\nsynpunkter som fackliga organisationer för fram, ja\r\nt.o.m. förslag från politiska motståndare. Ett uns\r\nav ödmjukhet kunde vara på sin plats. Men inte\r\ndenna regering. Här gäller det att fortsätta den\r\nenda vägen också när den leder käpprätt åt fel håll.</pre><pre>Fru talman! Allt sedan regeringsskiftet har\r\nSocialdemokraterna varnat för att den politik som\r\nnu förs leder till att också Sverige drabbas av\r\nmassarbetslöshet. Nästa år står vi inför en situation\r\ndär den totala arbetslösheten i Sverige är minst 14,\r\nkanske 15 eller 16 %.</pre><pre>Socialdemokraterna anser att det är hög tid att\r\nSverige nu tar på sig en gigantisk uppgift: att som\r\nförsta land i Europa visa att det går att få ned den\r\nöppna arbetslösheten till nivåer som ligger i\r\nnärheten av det som vi brukar kalla full\r\nsysselsättning. Skall vi klara den uppgiften, då\r\nbehövs det till att börja med en ny regering.</pre><pre>Statsminister Carl Bildt intervjuades för en tid\r\nsedan i Svenska Dagbladet. Han sade då om\r\narbetslösheten att många kommer att säga sig: ''Det\r\nhär är visserligen ett elände -- men jag är utanför\r\nriskzonen.'' Kom ihåg de sista orden, ''jag är\r\nutanför riskzonen'', för det visar att Carl Bildt inte\r\nhar förstått någonting av vad arbetslöshet innebär.</pre><pre>Sanningen är ju den, att med 10-12 % arbetslöshet,\r\nsom regeringen räknar med under resten av 90-\r\ntalet, är ingen utanför riskzonen. Med en sådan\r\npermanent arbetslöshetsnivå kan ingen ställa sig\r\nvid sidan om och känna sig säker på att få leva i\r\nfrihet och trygghet.</pre><pre>Dessutom kommer allas vår välfärd att gröpas ur,\r\neftersom våra produktiva insatser inte kommer att\r\nräcka till.</pre><pre>Därför vill vi socialdemokrater föra en politik som\r\ntar ned arbetslösheten och på lång sikt för oss\r\ntillbaka till den fulla sysselsättningen. Att detta\r\nkräver enorma krafttag och kommer att ta lång tid\r\ninnebär inte att vi tvekar. Ju fortare vi kan komma\r\ni gång, desto bättre är det.</pre><pre>Vi anser att alla resurser och hela det politiska\r\narbetet nu måste inriktas på att lösa denna viktiga\r\nuppgift.</pre><pre>De flesta i vårt land vill inte ha politisk\r\nkonfrontation utan kräver samarbete för att lösa\r\nlandets problem. Den majoriteten vill inte se\r\nmotsättningarna öka mellan arbetsgivare och\r\nanställda utan kräver samverkan för att skapa nya\r\njobb.</pre><pre>Mot den här bakgrunden är det obegripligt för mig\r\nhur regeringen kan fortsätta med sina\r\nhögerfasoner. Man bryter krisöverenskommelsen\r\nmed socialdemokraterna, kör över samtliga\r\nfackliga organisationer och försämrar arbetsrätten\r\noch arbetslöshetsförsäkringen.</pre><pre>Men frågan är om inte regeringens hantering av\r\nkommuner och landsting tar alla pris. Först drar\r\nregeringen in stora belopp från kommunerna.\r\n75 000 personer mister sina anställningar i\r\nkommuner och landsting. Några andra jobb finns\r\ninte, varför de flesta, som är kvinnor, går rakt ut i\r\nöppen arbetslöshet. Äldreomsorgen försämras,\r\nbarnomsorgen blir dyrare och barngrupperna\r\nstörre. Fritidsverksamhet skärs ned och skolan\r\nförsämras.</pre><pre>Vad händer sedan?</pre><pre>Börje Hörnlund säger att kommunerna nog inte\r\nbör göra sig av med folk. Bengt Westerberg säger\r\natt han är rädd att man nått gränsen för vad\r\nkommunerna tål. Jerzy Einhorn säger att han inte\r\nlängre kan ställa upp på vad som händer med\r\nsjukvården.</pre><pre>Men vad gör regering och den borgerliga\r\nmajoriteten i riksdagen?</pre><pre>Genom kompletteringspropositionen beslutar man\r\natt kommunerna inom de närmaste fyra åren skall\r\nbrandskattas på ytterligare 35 miljarder kronor.\r\nDet är regeringens viktigaste besparingsförslag.\r\nHur många fler arbetslösa blir detta? 60 000\r\npersoner till, säger regeringen. Det räcker inte,\r\nsäger jag. På några år leder regeringens politik till\r\natt minst 130 000 personer blir arbetslösa i\r\nkommunerna. Sparar staten pengar på detta, Börje\r\nHörnlund? Var finns beräkningarna? Här måste\r\narbetsmarknadsministern ge svar.</pre><pre>Det som helt tycks saknas i denna regering är\r\ninsikten om vad arbetslösheten kostar i lidande och\r\nekonomi. Vad kostar 1 % arbetslösa? Vad betyder\r\ndet att 1 % av arbetskraften helt slås ut från\r\narbetsmarknaden? Vilka kostnader får\r\nkommunerna för sociala problem och ökad ohälsa?</pre><pre>Statens kostnad för kontantstöd är lätt avläsbar.\r\nEnligt regeringen blir den 36 miljarder kronor detta\r\nbudgetår. Det är ännu en av regeringens\r\nfelprognoser. Allt talar för att kontantstödet\r\nnärmar sig 45 miljarder kronor detta år.</pre><pre>Vilka vägar anvisar då regeringen för att öka\r\nsysselsättningen?</pre><pre>Den första åtgärden är att försämra\r\nanställningsskyddet. Det skall ge fler jobb, säger\r\nSAF och arbetsmarknadsministern.</pre><pre>I England försämrar den konservativa regeringen\r\nundan för undan för löntagarna: inga minimilöner,\r\nden näst sämsta arbetsrätten i Europa. Blev det\r\nökad sysselsättning, färre arbetslösa och fler unga i\r\njobb? Tvärtom, England har 10--12 % arbetslöshet,\r\nprecis som vi. England har nästan halva\r\narbetskraften utanför vad vi menar med vanliga\r\nheltidsjobb. England har låg produktivitet, hög\r\nungdomsarbetslöshet, ökande grå och svart\r\narbetsmarknad och ingen kompetensutveckling för\r\nhälften av hela arbetskraften.</pre><pre>Varför säger inte arbetsmarknadsministern som det\r\när? Det sade ju Arbetsrättsutredningens\r\nordförande Åke Bouvin, klart och tydligt,\r\nnämligen att regeringen av ideologiska skäl vill\r\nminska de anställdas trygghet. Försämringen av\r\narbetsrätten handlar inte om att skapa fler jobb.</pre><pre>Det andra sättet är att sänka skatterna för\r\naktieägarna och för dem som äger företagen. Hur\r\ndetta skall ge fler jobb går inte heller att förstå. En\r\nförsta förutsättning för att anställa fler människor\r\nmåste väl ändå vara att företagen kan sälja sina\r\nprodukter. Men när efterfrågan från\r\nkonsumenterna rasar, försvinner också jobb. Det är\r\ndet som är huvudproblemet för svensk\r\nhemmamarknad.</pre><pre>Det är nu hög tid för en omprövning av den\r\nekonomiska politiken och av\r\narbetsmarknadspolitiken.</pre><pre>Det behövs en kraftfull stimulans av investeringar,\r\nproduktion och sysselsättning samt en omläggning\r\nav finanspolitiken från passiva utgifter till aktiva\r\ninsatser för arbete, utbildning och tillväxt.</pre><pre>Det behövs en ny arbetsmarknadspolitik med en\r\nomläggning</pre><pre>-- från kontantstöd till aktiva åtgärder,</pre><pre>-- från åtgärder med låg kvalitet till åtgärder med\r\nhög kvalitet,</pre><pre>-- från arbetsmarknadspolitiska åtgärder till arbete\r\npå den öppna arbetsmarknaden.</pre><pre>I vårt program för full sysselsättning vill vi\r\nsocialdemokrater också</pre><pre>-- förhindra att fler blir arbetslösa i kommunerna\r\nnu,</pre><pre>-- skapa en näringslivspolitik värd namnet som\r\nstöder företagens utveckling,</pre><pre>-- fortsätta bygga ut infrastrukturen,</pre><pre>-- förbättra förutsättningar för en rättvis regional\r\nutveckling,</pre><pre>-- öka utbildningsinsatserna och\r\nkompetensutvecklingen ute på arbetsplatserna,</pre><pre>-- forma en modernare arbetsrätt och stimulera till\r\nnya, utvecklande kollektivavtal,</pre><pre>förbättra jämställdheten i arbetslivet,</pre><pre>-- bekämpa dåliga arbetsmiljöer och skapa det goda\r\narbetet,</pre><pre>-- ge de anställda ett ökat inflytande över den egna\r\narbetstidens förläggning.</pre><pre>Fru talman! 600 000 människor skulle i dag vilja gå\r\ntill jobbet. Men de kan inte. De får inte plats på\r\nregeringen Bildts arbetsmarknad.</pre><pre>Sverige har blivit ett land med massarbetslöshet\r\nigen. Länge var vi ett föredöme i Europa. Nu har vi\r\nblivit ett varnande exempel.</pre><pre>Sedan Börje Hörnlund efterträdde Mona Sahlin\r\nsom arbetsmarknadsminister har 400 000 löntagare\r\nförlorat jobbet.</pre><pre>Hur kunde det gå så här illa? Det finns två möjliga\r\nförklaringar. Antingen vill regeringen så gärna\r\ngenomföra det moderata systemskiftet att den\r\nstruntar i att politiken leder till massarbetslöshet.\r\nDå bör den avgå av det skälet. Eller också vill\r\nregeringen inte ha denna arbetslöshet, och då är\r\nden inkompetent. Då bör den avgå för det.</pre><pre>Vad vill vi socialdemokrater göra för att få folk i\r\narbete igen?</pre><pre>För det första är det orimligt att i vår djupaste\r\nlågkonjunktur i modern tid förvärra nedgången\r\nytterligare genom en åtstramnings- och\r\nutslagningspolitik. I detta läge måste vi få hjulen att\r\nrulla genom att stimulera ekonomin och satsa på\r\nnationella investeringar. Den enda vägens politik\r\nleder in i en återvändsgränd och måste ändras.</pre><pre>För det andra är det slöseri att människor som är\r\narbetslösa också är sysslolösa. När arbetslösheten\r\när så hög och pessimismen så stor som nu, är det\r\nviktigare än någonsin att aktivera i stället för att\r\npassivisera de arbetslösa. Det är rena dårskapen att\r\nlåta skolbyggnader och människor förfalla\r\nsamtidigt. Arbetsmarknadspolitiken måste\r\nåterföras till arbetslinjen, så att det blir slut på att\r\nvi betalar människor för att gå sysslolösa.</pre><pre>För det tredje är det inte klokt att dela ut\r\nmiljardbelopp till företagens ägare samtidigt som\r\nföretagen har det svårt med både riskkapital och\r\nkrediter. För att få i gång satsningar i företagen --\r\npå nya produkter, ny teknik och nya idéer, dvs. det\r\nsom ger jobb -- behövs en ny näringspolitik.</pre><pre>Längs dessa huvudlinjer -- dra i gång hjulen, bryt\r\nde arbetslösas sysslolöshet och hjälp företagen att\r\nsatsa -- kan vi bryta nedgången och öka\r\nsysselsättningen. Detta vill eller kan inte Carl Bildt,\r\nAnne Wibble, Per Westerberg och Börje\r\nHörnlund. Därför behöver Sverige en ny regering.</pre><pre>(Applåder)</pre><pre>Anf. 2  LAILA STRID-JANSSON (nyd):</pre><pre>Fru talman! Problemet med\r\nungdomsarbetslösheten överskuggar nu allt. Ny\r\ndemokrati har under en lång tid uppmanat alla\r\npolitiska partier att slänga prestigetänkandet, ta\r\nbort de politiska skygglapparna, bortse från\r\npolitiska bindningar och sätta in resurserna på\r\nSveriges egen resurstillgång, nämligen\r\nungdomarna.</pre><pre>173 000 ungdomar är i dag utan arbete. Av dessa är\r\n131 000 öppet arbetslösa. Det motsvarar 16,2 % av\r\nbefolkningen mellan 18 och 24 år och 23 % av\r\narbetskraften mellan 16 och 24 år.</pre><pre>Kostnaden för den totala arbetslösheten\r\növerskrider i dag 100 miljarder.\r\nArbetsmarknadsfonden, som betalar ut a-kassa,\r\nKAS och utbildningsbidrag, hade i juni ett\r\nunderskott på 16 miljarder. I dag är det 30\r\nmiljarder, och det fortsätter att galoppera. Nästa\r\nsommar beräknas underskottet till 45 miljarder, om\r\nens det räcker. Hur länge tänker regeringen låta\r\ndetta fortgå?</pre><pre>Det faktum att en ung människa måste göra sin\r\nentré i arbetslivet som arbetslös är fruktansvärt. Att\r\nvara praktikant är inte heller bra för självkänslan.\r\nUngdomarna har rätt att kräva att regering och\r\nriksdag agerar med kraft och skapar riktiga\r\nförutsättningar att ge våra ungdomar en riktig start\r\ni sitt verksamma liv.</pre><pre>Varför är det alldeles omöjligt att ge ungdomarna\r\nen chans att komma in på arbetsmarknaden och att\r\nskaffa sig en gedigen yrkesutbildning? Varför är det\r\nså omöjligt att låta ungdomar få åtnjuta\r\nlärlingsplatser direkt ute på företagen? Där finns ju\r\nredan den maskinella utrustningen, erfarna\r\nhandledare och meningsfull och\r\nproduktionsinriktad utbildning.</pre><pre>Det fanns tidigare industriskolor i företagen. Det\r\nfungerade utmärkt. Varför är det så omöjligt att\r\nlåta ungdomarna samköra en sådan utbildning med\r\nteoretisk utbildning? Varför är det så omöjligt för\r\nregeringen att anamma Ny demokratis förslag om\r\nen helt ny lärlingsutbildning av den typ som nu finns\r\ni Tyskland, anpassad till svenska förhållanden? Vid\r\nen utfrågning av ett antal ungdomar i våras svarade\r\növer 80 % att de såg positivt på förslaget.</pre><pre>I Tyskland är ungdomsarbetslösheten i dag ett par\r\nprocent. Det skall jämföras med de svenska\r\nsiffrorna. Hur många miljoner eller miljarder\r\nskattekronor skall betalas ut innan regeringen tar\r\nNy demokratis förslag och stöper om det till sitt\r\neget?</pre><pre>I våras föreslog vi att arbetsgivarna skulle få betala\r\nförslagsvis 2 500 per månad för utnyttjande av\r\nungdomspraktikanter. Detta skulle villkoras med\r\nlöfte om en förlängd provanställning. Givetvis\r\nskulle lönen höjas upp till normal nivå av staten.</pre><pre>På detta sätt skulle arbetsgivare och ungdomar\r\nkunna samarbeta under normala förhållanden.\r\nUngdomarna skulle få chansen att känna ett\r\negenvärde.</pre><pre>Arbetsmarknadsministern framförde personligen\r\natt det var ett orealistiskt förslag. Nu, efter X\r\nmiljoner eller miljarder kronor, kommer enligt\r\nuppgift ett förslag som bygger på Ny demokratis\r\nförslag. Är det bra? Nej, det är skrämmande.</pre><pre>Ungdomspraktiken och ALU var tänkta att vara\r\nsistahandsåtgärder. I stället har de blivit\r\nförstahandsåtgärder och genom sin utformning\r\nbidragit till konkurrenssnedvridning och förlust av\r\nriktiga jobb. ALU är ju inkörsporten till evinnerlig\r\na-kassa. När skall regeringen reagera?</pre><pre>Hur många miljoner eller miljarder skall det kosta\r\ninnan någonting händer? Vi inom Ny demokrati\r\nhar länge krävt åtgärder som skapar riktiga jobb.\r\nLyssna på de vanliga människorna som har\r\ndirektkontakt med problematiken ute i\r\nverkligheten istället för att dra en utredning i\r\nlångbänk!</pre><pre>Inom Ny demokrati engagerar vi oss speciellt för\r\nungdomar samt för småföretagen. Vi har upplevt\r\nen utveckling där regeringen i stället för att sätta in\r\nkraftresurser för dessa målgrupper gör fruktlösa\r\nförsök att gå Socialdemokraternas planekonomi till\r\nmötes och spikar ihop s.k. krispaket.</pre><pre>Krispaket är, som vi alla nu vet, överenskommelser\r\nsom man överger efter ett tag. Resurserna ägnas\r\nsedan åt att försöka få fram vems fel det var att\r\növerenskommelsen inte höll. Det är tydligen\r\nviktigare för regeringen att samarbeta med\r\nSocialdemokraterna och tillgodose dem än att\r\naktivt arbeta mot arbetslösheten.</pre><pre>Officiellt säger sig regeringen föra en kamp mot\r\narbetslösheten. Hur kan man säga det, när det\r\nbevisligen bara blivit halvmesyrer?</pre><pre>I arbetsmarknadsutskottet liksom i de flesta utskott\r\nsorteras motionerna i högar. Det finns en hög för\r\nregeringspartiernas motioner och en för\r\noppositionens motioner. Av motionerna i den\r\nförsta högen kan man eventuellt åstadkomma\r\npositiva skrivningar, och motionerna i den andra\r\nhögen -- oppositionens -- är redan på förhand\r\navslagna.</pre><pre>Då vi inom Ny demokrati för två år sedan kom in i\r\nriksdagen direkt från verkligheten och ännu inte\r\nhade fått de obligatoriska skygglapparna,\r\nförvånade det mig varför inte regeringen och\r\nutskotten plockar russinen ur kakan och tar vara på\r\nguldkornen i motionerna. Nej, det är nu bara så att\r\nregeringens proposition i ärenden skall gälla,\r\noavsett innehåll och innebörd.</pre><pre>Detta förhållande föranledde oss inom Ny\r\ndemokrati att föreslå att alla motioner skall skrivas\r\nutan partibeteckningar och namnunderskrift, nu\r\nnär Sverige verkligen är i kris. Då kanske inte\r\nregeringen skulle behöva skämmas för att anta en\r\nmotion eller delar av en motion som kommer från\r\noppositionen.</pre><pre>Detta förslag om nytänkande var naturligtvis\r\nalldeles för bra. Dessutom kom det från Ny\r\ndemokrati, varför det avslogs.</pre><pre>Vi är nästan säkra på att det inom en viss tid\r\nkommer att dyka upp igen i ny skepnad -- som\r\nproposition från regeringen. Detta sker med många\r\nav våra förslag.</pre><pre>I och för sig får man vara glad över att sunda idéer\r\ntill slut genomförs, men varför måste samhället --\r\nskattebetalarna -- på grund av prestige innan dess\r\nha förlorat miljontals eller miljarder skattekronor?</pre><pre>Vi försökte bryta slentriantrenden och föreslå att\r\narbetsmarknadsråden skulle tillsättas efter\r\nkompetens och inte efter politisk och\r\norganisatorisk tillhörighet. Det blev naturligtvis\r\nblankt avslag på våra motioner. Efter X miljoner\r\nkronor presenterades innebörden av vår motion i\r\nform av en proposition från regeringen.</pre><pre>Anhöriga till småföretagare som tvingats göra\r\nkonkurs och som själva tvingats sluta sina jobb har\r\nsedan 20 år tillbaka inte haft möjlighet att erhålla\r\na-kassa på grund av släktskap med företagaren. Ny\r\ndemokrati uppmärksammade och påtalade\r\nproblemet och engagerade sig i frågan. Orsaken\r\nvisade sig vara att AMS i sin regelbok för a-\r\nkassorna inte återgivit innehållet i proposition 56\r\nfrån 1973 i dess helhet. Ny demokrati fick utskottet\r\natt uppmana regeringen att återkomma med\r\nlagförslag i ärendet.</pre><pre>Nyheten om den seger Ny demokrati vunnit för\r\nsmåföretagarna kom att publiceras på en helsida i\r\ntidningen Expressen. Regeringen, representerad\r\nav arbetsmarknadsministern, sade sig ha\r\ngenomdrivit rätten för anhöriga till företagare att\r\nliksom alla andra löntagare få\r\narbetslöshetsersättning. Efter X antal tragedier och\r\nX antal miljoner eller miljarder har Ny demokratis\r\nsunda förnuft vunnit.</pre><pre>LAN köper som bekant upp utbildningsplatser från\r\nAMU. Arbetsförmedlingarna fyller upp dessa\r\nplatser i den utsträckning utbildningsbidragen\r\nräcker. Det har saknats koordination. Det har\r\ninneburit bl.a. att många kurser som betalats med\r\nskattebetalarnas medel varit tomma, eftersom\r\nutbildningsbidragen har tagit slut.</pre><pre>Återigen var det Ny demokrati som påtalade\r\nförhållandet, vilket nu efter X antal miljoner i\r\nbortkastade skattepengar börjat åtgärdas. Det\r\nfinns tyvärr ytterligare exempel.</pre><pre>Alla, från höger till vänster, talar i dag om att det\r\när i de små och medelstora företagen som\r\nframtidens jobb finns. Jag skulle vilja påstå att det\r\nenbart är en läpparnas bekännelse, för att använda\r\nMona Sahlins favorituttryck. Socialdemokraterna\r\nhar aldrig underlättat för företagare, gör det inte nu\r\noch kommer tydligen aldrig att göra det. Om partiet\r\nkommer tillbaka till makten skall skatterna höjas\r\nigen, arbetsrättsliga regler återställas till vad de\r\nalltid har varit och företagare återigen jagas,\r\neftersom de profiterar på löntagarna. Det har man\r\nalltid hört.</pre><pre>Socialdemokraterna har mig veterligen inte ett\r\nenda förslag till hur man skapar riktiga jobb i de\r\nsmå och medelstora företagen.</pre><pre>I går speglades det i TV hur Socialdemokraternas\r\nbundsförvanter, Elektrikerfacket, går till strid mot\r\nSverige och skattebetalarna. Ett litet företag i\r\nSverige har kanske bara råd att ha en elektriker\r\nanställd på halvtid. Elektrikern själv vill och måste\r\njobba samt tycker dessutom att det är jättebra för\r\nhonom. Facket insisterar på att han skall säga upp\r\nsig, eftersom de tycker att småföretagen gott kan\r\nanställa honom på heltid. Detta protesterar\r\nelektrikern emot. Han har mage att sätta sig upp\r\nmot facket. Han har nu uppmanats att säga upp sig,\r\nbörja stämpla och hålla tyst. Om han inte gör det\r\nskall man se till att han blir avstängd från a-kassan.\r\nFacket gör nu allt som står i dess makt för att sätta\r\nkrokben för företagaren.</pre><pre>Om facket lyckas blir det konkurs, vilket inte bara\r\ndrabbar elektrikern med eventuell familj utan även\r\nsmåföretagaren med eventuell familj, leverantörer\r\nm.m. En kedjereaktion uppstår. Vem får betala?\r\nJo, det får de svenska skattebetalarna, oavsett om\r\nde har arbete eller inte. Sensmoral: fackets makt\r\nmåste brytas.</pre><pre>Vad gör då regeringen? Som jag tidigare anfört har\r\nden mest ägnat sig åt halvmesyrer. Nu är det en ny\r\nhalvmesyr på gång, nämligen ändringar i\r\narbetsrätten.</pre><pre>Eftersom arbetsmarknadsministern redan vet att\r\nSocialdemokraterna enligt egen utsago kommer att\r\nriva upp alla förändringar i arbetsrätten vid ett\r\neventuellt systemskifte, vore det väl på plats att\r\ngöra något rejält för småföretagen. Vad har man att\r\nförlora?</pre><pre>Ny demokrati anser att företag som har under 25\r\nanställda inte borde omfattas av några som helst\r\nturordningsregler. Många småföretag skulle\r\nkomma ur den förlamande tvångströja som\r\narbetsrättslagstiftningen satt dem i. I dag drar\r\nföretagen ned på verksamheten, eller satsar på\r\növertid istället för att satsa på nyanställningar.</pre><pre>I dag sysselsätter man folk i stället för att ge folk\r\narbete. Om man har a-kassa, beredskapsarbete\r\neller går på ett ALU-projekt får man inte arbeta\r\nmed något som kan konkurrera med den ordinarie\r\narbetsmarknaden, som det heter. Det blir i stället\r\nen evig rundgång av tillfällig sysselsättning.</pre><pre>Tänk om man i tid hade förstått att företag med\r\ngoda affärsidéer, som sköts på ett normalt sätt, i\r\nprincip inte behöver några bidrag. Däremot\r\nbehöver företag en god jordmån att kunna växa och\r\nverka i. Man måste bl.a. kunna låna pengar till\r\nförmånliga villkor. I dag nekar bankerna företag\r\nmed lovande affärsidéer och goda\r\nutvecklingsmöjligheter krediter, vilket ofta leder\r\ntill onödiga konkurser. Bankerna dödar alltså sina\r\negna kunder, vilket osökt leder oss in på att det\r\nprimära i dag fortfarande är att få ned räntan.</pre><pre>Vi har gett en mängd olika förslag. En viktig\r\nförutsättning är alltså att investeringsräntorna\r\nsänks så att alla som vill ha ett investeringslån\r\nbereds tillfälle till detta. Även varje kommun skulle\r\nmed en mycket låg ränta få låna till att renovera\r\nskolor, avloppssystem m.m. som kan vara till glädje\r\nför kommunens invånare.</pre><pre>Dagens arbetslöshet hade inte haft den omfattning\r\nsom den har i dag om man satsat på småföretagen,\r\nvilket man inte gjorde. Om man gjort som vi sagt,\r\ndvs. att redan 1991 sänka arbetsgivaravgifterna till\r\n16 %, hade man hjälpt upp det hela.</pre><pre>Jag är snart klar, fru talman.</pre><pre>Anf. 3  TALMANNEN:</pre><pre>Den medgivna taletiden har gått ut.</pre><pre>Anf. 4  LAILA STRID-JANSSON (nyd):</pre><pre>Fru talman! Jag skall bara avsluta.</pre><pre>Det är alldeles onödigt med denna\r\nrekordarbetslöshet. I Sverige skulle vi kunna skapa\r\nnya arbetstillfällen för alla om regeringen verkligen\r\nville detta.</pre><pre>(Applåder)</pre><pre>Anf. 5  INGELA THALÉN (s) replik:</pre><pre>Fru talman! Laila Strid-Jansson räknade upp alla de\r\nintitiativ som hon ansåg sig ha varit ensam om att\r\nha tagit i denna kammare och i\r\narbetsmarknadsutskottet. Jag vill inte frånta henne\r\nglädjen av att vara moder till ett antal av de\r\nmotioner som har behandlats. Jag vill påpeka att\r\ndet förvisso har kommit ett antal mycket viktiga,\r\nintressanta och strukturella förslag också från\r\nandra partier, även partier i opposition, som har\r\nsamma inställning i sakfrågor, dock icke när det\r\ngäller sättet att lösa dem.</pre><pre>När det gäller arbetsrätten och småföretagarna\r\nskall Laila Strid-Jansson kanske fundera över\r\nvarför, med den arbetsrätt som vi hitintills har haft,\r\nantalet småföretag ökade mycket starkt under 80-\r\ntalet. Däremot har antalet småföretag minskat\r\ndramatiskt under lågkonjunkturen. Det kanske\r\ninte har med arbetsrätten att göra, Laila Strid-\r\nJansson.</pre><pre>Om man dessutom gör en del internationella\r\njämförelser -- och då behöver man inte gå långt\r\nbort, utan kan hålla sig till vår närmaste\r\nomgivning -- visar det sig att en mycket låg grad av\r\ntrygghet för löntagarna på arbetsmarknaden inte\r\nalls leder till den ökning av småföretagsamhet som\r\nLaila Strid-Jansson utmålar att den skulle föra med\r\nsig.</pre><pre>Stabila spelregler på arbetsmarknaden och trygga\r\nförhållanden för löntagarna leder också till trygga\r\nförhållanden för företagsamheten och\r\nsmåföretagen. Dessutom vill Socialdemokraterna\r\ntrygga småföretagen. Ägarna till företagen skall\r\narbeta under samma skattebetingelser som\r\nlöntagarna, dvs. betala skatt på sina inkomster\r\nunder samma förhållanden som andra.</pre><pre>Socialdemokraterna är en av drivkrafterna när det\r\ngäller att förbättra småföretagens tillgång till\r\nriskkapital och möjligheter att få utvecklas.</pre><pre>Anf. 6  LAILA STRID-JANSSON (nyd)\r\nreplik:</pre><pre>Fru talman! Självfallet skall jag på intet sätt\r\nförringa att alla partier kom med bra förslag i\r\narbetsmarknadsutskottet, Ingela Thalén. Det är\r\nsjälvfallet så. Jag tog däremot upp några förslag\r\nsom vi i Ny demokrati har lagt fram och som visat\r\nsig vara bra. Det som jag tycker är väldigt snett är\r\natt man inte helt och hållet bryr sig om sakfrågorna\r\nutan i stället ser till vilket håll förslagen kommer\r\nifrån.</pre><pre>Sedan vill jag tala om småföretagen, eftersom jag\r\nsjälv är en småföretagare. Småföretagare har jagats\r\nsystematiskt i årtionden och anses, precis som jag\r\nsade, profitera på löntagare. Ni vill sänka momsen\r\nför att få fart på ekonomin så att köpkraften ökar\r\nigen. Det är jättebra. Men det räcker inte, eftersom\r\ndet inte skapar några nya jobb.</pre><pre>I våras hörde jag att man på många ställen knappt\r\nfick ihop till hyran, och det gäller även nu. Lönen\r\nfick man betala genom att låna. Skulle momsen\r\nsänkas och köpkraften öka kanske man klarar av\r\nlönerna, men det blir inga nyanställningar. Den\r\nvilda jakten på småföretagare fortsätter ni med.</pre><pre>Detta är ett förslag. Om man nu skall ändra i\r\narbetsrätten och hjälpa småföretagen -- något som\r\ntydligen alla vill, eftersom det är där framtidens\r\njobb finns -- är detta en väg som man kan diskutera.</pre><pre>Anf. 7  INGELA THALÉN (s) replik:</pre><pre>Fru talman! Jag förstår inte, Laila Strid-Jansson,\r\nhur det kan bli fler arbeten om man i småföretag\r\neller andra företag får det lättare att sparka två\r\npersoner för att i stället nyanställa två. Det blir ju\r\nfortfarande plus minus noll.</pre><pre>Det är inte detta förändringarna i arbetsrätten\r\nhandlar om. Erfarenheterna av tidigare\r\nförändringar visar att försämringar i arbetsrätten\r\ninte leder till fler nyanställningar. Detta är en\r\nideologisk fråga. Det är inte fråga om att skapa\r\nökad sysselsättning.</pre><pre>De som har sämst möjlighet att i dag betala sin hyra\r\när de 600 000 arbetslösa som har fått försämrade\r\nersättningsnivåer. Laila Strid-Jansson är en av dem\r\nsom i denna kammare hjälpt till med detta, och hon\r\när dessutom tillskyndare till att sänka ersättningen.\r\nDet är de arbetslösa som sitter i kläm, inte i första\r\nhand småföretagen.</pre><pre>Jag är beredd att diskutera att på olika sätt\r\nstimulera småföretagen att utveckla idéer,\r\nproduktion och tjänster. Men det skall ske under\r\nförhållanden som är trygga både för företagaren\r\noch den anställde.</pre><pre>Anf. 8  LAILA STRID-JANSSON (nyd)\r\nreplik:</pre><pre>Fru talman! Det sista som Ingela Thalén sade tyckte\r\njag lät väldigt bra, dvs. att Socialdemokraterna är\r\nberedda att diskutera saker som kan underlätta för\r\nsmåföretagare. Nu är det inte så att det skall vara\r\nlättare att avskeda folk. Det är inte vad det handlar\r\nom. Att man utökar möjligheten till\r\nprovanställning beror enbart på att\r\narbetsrättsreglerna i dag är sådana att\r\nsmåföretagare inte törs anställa en person eftersom\r\nman inte vet om man har råd att ha kvar honom i\r\nfortsättningen.</pre><pre>Vi anser att man måste göra ett försök att ändra i\r\narbetsrätten. Det händer ju ingenting. Det har inte\r\nskapats några nya jobb i småföretagen, och med\r\nnuvarande arbetsrättsregler kommer det heller inte\r\natt skapas några. Man måste därför föra en\r\ndiskussion över partigränser och försöka att pröva\r\nnya vägar. Det har inte hänt någonting alls, utan\r\nsmåföretagen går i dag fortfarande på knäna.</pre><pre>Talmannen anmälde att Ingela Thalén anhållit att\r\ntill protokollet få antecknat att hon inte ägde rätt\r\ntill ytterligare replik.</pre><pre>Anf. 9  HANS ANDERSSON (v):</pre><pre>Fru talman! Jag tror att detta är den femte större\r\nsysselsättningspolitiska debatt som vi har haft på ett\r\når. Det känns kusligt att konstatera att läget\r\nförvärras för varje månad som går. Läget är i dag\r\nlångt värre än vad det var för ett år sedan. Det är ett\r\nmisslyckande utan like i den ekonomiska politiken,\r\nnär det gäller arbete, sysselsättning och\r\narbetslösheten som denna regering står för.</pre><pre>Jag vill gärna vittna om den vrede som jag möter\r\nute i landet. Det är en väl motiverad vrede mot den\r\nhårdnande situationen, de ökade klyftorna och den\r\nstora arbetslösheten. Det finns samtidigt de som\r\nfaktiskt tjänar på arbetslösheten och utnyttjar\r\nsituationen till att säga upp folk, att sparka folk,\r\noch att utnyttja sin makt. I förhållandet mellan\r\narbete och kapital vinner kapitalet i en situation\r\nsom denna. Några tjänar på arbetslösheten, men de\r\nflesta av oss förlorar, nämligen samhället och\r\nlöntagarna. Det är en fråga om makt och resurser.</pre><pre>Fru talman! Detta är mycket tragiskt. Det är så\r\nmånga faktorer som spelar in i dag. Det handlar om\r\nkonjunkturpolitik. Vi lever i dag i en rent depressiv\r\nsituation, som man sade inom LO. Det pågår också\r\nstora förändringar när det gäller teknologin, när det\r\ngäller strukturen i vårt näringsliv, när det gäller\r\nolika branscher och när det gäller\r\ninternationaliseringen.</pre><pre>I dag förlorar vi arbetstillfällen, mycket i kraft av\r\natt det svenska storkapitalet har investerat så\r\noerhört mycket utomlands. Den stora utredningen\r\nDen långa vägen, från Industrins\r\nutredningsinstitut, pekar på de stora skillnaderna i\r\ndag jämfört med början på 80-talet.</pre><pre>Det är en hemsk situation som vi har, och det är en\r\nhemsk period vi har bakom oss. Under tre år har\r\nvi förlorat 558 000 jobb. Allting har inte översatts i\r\narbetslöshet, eftersom även arbetskraften har\r\nsjunkit kraftigt. Vi har en förvärvsfrekvens som har\r\ngått ner från 83 % till 71 %. 270 000 människor har\r\nlämnat arbetskraften. Dessutom har vi 600 000\r\nmänniskor som är arbetslösa, och egentligen är det\r\nmånga fler.</pre><pre>Detta är vad som i första hand ligger bakom\r\nbudgetunderskottet och våra ekonomiska\r\nobalanser. Det är något gräsligt över att vi har ''old\r\ntime high'' på börsen samtidigt som vi har ''old time\r\nhigh'' när det gäller budgetunderskottet, vilket i sin\r\ntur i första hand beror på ''old time high'' när det\r\ngäller arbetslösheten.</pre><pre>Att vi dessutom har ''old time high'' när det gäller\r\növertidsuttaget är något som politikerna verkligen\r\nbör fundera över. Vi har gång efter annan föreslagit\r\natt man drastiskt skall beskära möjligheten till\r\növertidsuttag för att vi åtminstone skall dela på de\r\narbetstillfällen som står till buds.</pre><pre>Min kritik av den arbetsmarknadspolitik som\r\nregeringen slog in på i våras var mycket stark då,\r\noch den är lika stark i dag. Jag menar också att\r\nVänsterpartiet har fått rätt. I budgetäskandet från\r\nAMS som kom i augusti ser jag hur man på punkt\r\nefter punkt säger att den linje som regeringen slog\r\nin på var en felaktig linje.</pre><pre>Som Ingela Thalén sade, har vi i dag en utveckling\r\ndär vi har lämnat arbetslinjen. En allt större del av\r\nkostnaderna för arbetslösheten lämnas i\r\nkontantstöd och en allt mindre del lämnas i\r\nåtgärder över den arbetsmarknadspolitiska\r\nbudgeten. Allt färre, mindre än hälften, påbörjade\r\nen arbetsmarknadsutbildning i augusti jämfört med\r\nförra året. På många ställen hoppar man av därför\r\natt man inte förmår fortsätta sina studier i samband\r\nmed att ersättningsnivåerna till\r\narbetsmarknadsutbildningen sänktes.</pre><pre>Arbetslivsutveckling, ALU, och ungdomspraktik\r\när i dag de största åtgärderna som AMS sätter in.\r\nDet är förstahandsåtgärder. Det skulle enligt\r\nriksdagens beslut vara sistahandsåtgärder. Det är\r\nåtgärder som ligger längst bort ifrån den ordinarie\r\narbetsmarknaden. Vi skall ju ligga så nära den\r\nordinarie arbetsmarknaden som möjligt. Det var\r\nskälet till att vi, och nu också AMS, har ställt\r\nkraven på rekryteringsstöd. Vi måste gå nära den\r\nordinarie arbetsmarknaden och förstärka\r\nkompetensen hos de arbetssökande som i dag är\r\narbetslösa.</pre><pre>Jag säger inte att all arbetslivsutveckling är dålig.\r\nDet är inte alltid man träffar på fall där det\r\nrekryteras medlemmar och röstare till Moderata\r\nsamlingspartiet, som moderaterna i Malmö tyckte\r\nvar en utmärkt lösning. Men jag har sett tillräckligt\r\nmånga fall där insatserna har varit mycket\r\noambitiösa. Det har premierats av regeringen.\r\nVarför är det så? Jo, man har velat hålla ner\r\nbudgetkostnaderna. Detta drabbar ju i själva\r\nverket Arbetsmarknadsfonden. Det är en fri\r\nlånerätt. Det är ingen som har något budgetansvar.\r\nDet är mig en gåta hur Anne Wibble kunde\r\ngodkänna en sådan lösning. Det är en oambitiös\r\noch dålig arbetsmarknadspolitik.</pre><pre>Här näst kommer kommuner och landsting. Efter\r\nbyggkraschen och den oerhörda nergången inom\r\nindustrin väntar kommuner och landsting,\r\nvälfärdsapparaten. Vi läser i tidningarna om vad\r\ndet innebär realt sett när det gäller äldreomsorgen.\r\nNär det gäller varslen ser vi vad det innebär för\r\nsysselsättningen. Det kommer att drabba\r\nkvinnorna som hittills haft lägre arbetslöshetstal.</pre><pre>Vi har ställt kravet att man skall tillföra medel till\r\nden kommunala sektorn för att upprätthålla\r\nsysselsättningen och undvika den oresonliga\r\nrundgång det innebär att plocka bort människor\r\nsom utför ett kvalificerat vårdarbete och i stället\r\növer staten finansera en arbetslivsutveckling inom\r\nkommunal regi. AMS redovisar nu precis samma\r\nåsikter. Men då måste också pengar till. Det är en\r\nfråga också för Ingela Thalén. Jag har inte hört\r\nnågot om, och jag har inte sett några klara besked\r\nom, finansierade bidrag till den kommunala\r\nsektorn. Det skulle kunna medföra att man\r\nbibehöll sysselsättning och välfärd inom\r\nkommunerna.</pre><pre>På samma sätt är det när det gäller övertiden. Jag\r\nhar hört Börje Hörnlund beklaga övertidsuttaget,\r\nmen jag väntar på konkreta förslag för att begränsa\r\növertidsuttaget. Det är krav som vi har ställt och\r\nkommer att ställa i fortsättningen. Jag väntar på\r\nsamma besked från Ingela Thalén och\r\nsocialdemokraterna.</pre><pre>Nivåerna i arbetslöshetsförsäkringen sänktes och\r\nsocialbidragen har ökat. Vi har kunnat se\r\neffekterna. Vi bråkade om vad detta skulle\r\ninnebära. Jag sade i mina reservationer och\r\nmeningsyttringar att det kommer att innebära att\r\nmänniskor som tar kortare jobb och påhugg\r\nkommer att få karensdagar och förlora på att\r\narbeta. Vi malde det i utskotten, men det var\r\nomöjligt att komma till skott.</pre><pre>Den hafsiga arbetsmarknadspolitik som bär Börje\r\nHörnlunds signatur leder till att vi gång efter gång\r\nfår göra korrigeringar i efterhand för att undvika de\r\nvärsta misslyckandena. Tydligen är man på väg att\r\ngöra det även här. Jag kan inte se att införandet av\r\nkarensdagar är någonting som på allvar gynnar\r\nstatsbudgeten, däremot missgynnar det dem som\r\nnyss har missgynnats genom att förlora sina\r\narbeten.</pre><pre>När nu regeringen i regeringsförklaringen har\r\növergivit arbetslinjen, som Ingela Thalén också har\r\nuppmärksammat, och säger att det är dags för en\r\nhelt ny arbetsmarknadspolitik, kan man undra vad\r\ndet är för signaler vi möter. Jo, i vårt fall möter vi i\r\nförsta hand en ytterligare avreglering på\r\narbetsmarknaden. Anställningsskyddet skall tas\r\nbort, vi skall få ytterligare visstidsanställningar och\r\nprovanställningar.</pre><pre>Låt mig ta några exempel på detta. England och\r\nDanmark, som har legat långt över Sverige när det\r\ngäller arbetslöshet under mycket lång tid och har\r\npermanentat en långtidsarbetslöshet, har\r\nobegränsad visstidsanställning. Spanien, som i dag\r\nhar 23 % öppen arbetslöshet, har tre år. Det finns\r\ninga exempel på att detta skulle vara något som\r\ngynnar sysselsättningen, men självfallet gynnar det\r\nkapitalmakten. Det gynnar dem som står som\r\narbetsgivare och kan spela med människor som\r\nsöker arbete och behöver sin försörjning.</pre><pre>Det är på samma sätt när det gäller frikretsen.\r\nJuridiskt är detta att öppna för diskriminering,\r\ningenting annat. Det har inte fått stöd från något\r\nannat håll än arbetsgivarintresset. Det är intressant\r\natt se att där kräver man ytterligare avregleringar\r\noch en fullständigt ny arbetsmarknadspolitik som\r\ninte hindrar de fria marknadskrafterna med\r\nregleringar. Det är inte bara Lars Calmfors, Carl\r\nBildts rådgivare, som har framfört detta. Det finns\r\nmycket starkt framfört i Den långa vägen,\r\nIndustrins utredningsinstituts just publicerade\r\nutredning.</pre><pre>Arbetsmarknaden skall avregleras.\r\nArbetsmarknadspolitiken skall monteras ned. Det\r\nskall vara lätt och rationellt att avskeda folk. Den\r\nsom beslutar är kapitalägaren. Det är dessa krafter\r\nsom tillmötesgås. Sedan undrar man varför\r\nlöntagarorganisationerna och arbetarrörelsens\r\npartier tar ställning mot detta. Det är ett oerhört\r\nsystemskifte som införs steg för steg. Det införs\r\nsamtidigt som man har en passiv näringspolitik och\r\nskattemässigt gynnar kapitalägare och\r\nhöginkomsttagare. Man försöker genomföra ett\r\nlibralt systemskifte med alla medel. Det skall vi\r\nbekämpa. Jag hoppas att vi åtminstone vid nästa val\r\nskall ha en helt annan politisk majoritet i landet.</pre><pre>Vänsterpartiets politik är faktiskt motsatsen till vad\r\nregeringen har föreslagit. Jag har under våren\r\nförsvarat den politiken. Den innebär en kraftig\r\nekonomisk omfördelning för att höja efterfrågan.\r\nDen innebär räntesänkning, momssänkning,\r\nproduktiva stimulanser inom ROT-sektorn och\r\ninfrastruktur samt miljöinvesteringar. Låt mig\r\nupprepa ordet miljöinvesteringar. Vi har i en\r\nrapport föreslagit våldsamt stora satsningar jämfört\r\nmed dagens, eftersom passiviteten är total, för att\r\npå områdena energi och miljö höja den svenska\r\nproduktiva nivån. Det är framtidsbranscherna.\r\nMen för detta krävs initiativ från samhällets sida\r\noch en verklig näringspolitik.</pre><pre>Slutligen: Det kommer inte att räcka med bara\r\ndessa åtgärder. Det krävs strukturförändringar. Vi\r\nmåste stoppa det oerhört stora övertidsuttaget, som\r\ni dag teoretiskt motsvarar ungefär 50 000, men\r\nreellt kanske 10 000--20 000 arbetstillfällen. Vi\r\nmåste ta första steget till en arbetstidsförkortning,\r\ninnebärande att vi delar jobben. Det är en\r\nnödvändighet för framtiden, men det är tekniskt\r\ninte en alldeles lätt väg att gå. Jag efterlyser initiativ\r\nfrån både regeringen och socialdemokratin i den\r\nfrågan.</pre><pre>Anf. 10  INGELA THALÉN (s) replik:</pre><pre>Fru talman! I mycket av det som Hans Andersson\r\nhar sagt kan jag bara instämma. Jag vill bara\r\npåpeka för Hans Andersson att\r\nsocialdemokraterna i sin motion i anslutning till\r\nkompletteringspropositionen i våras beskrev hur vi\r\ntyckte att kommunerna skulle stöttas. Där har\r\nsocialdemokraterna givit besked. Hur vi i den\r\nfortsatta behandlingen av de ekonomiska frågorna\r\nskall ställa oss får vi återkomma till i den debatten.</pre><pre>När det gäller övertidsuttaget delar jag Hans\r\nAnderssons oro. Om det skall regleras genom lag\r\neller på annat sätt tycker jag dock att man kan\r\nåterkomma till i diskussionen. Under alla\r\nomständigheter tycker jag att hanteringen av\r\növertiden i alla hänseenden bör vara ett\r\nutomordentligt starkt intresse för parterna på\r\narbetsmarknaden.</pre><pre>Jag kan också instämma i Hans Anderssons kritik\r\nmot hanteringen av övergångstiden och\r\nkarensdagarna i arbetslöshetsförsäkringen. Jag är\r\nutomordentligt förvånad över\r\narbetsmarknadsministerns hantering, men till detta\r\nfår jag återkomma.</pre><pre>Anf. 11  HANS ANDERSSON (v) replik:</pre><pre>Fru talman! Det är sant att socialdemokraterna i\r\nmotioner och ännu mer i tal runt om i landet har\r\nframhållit att det måste vara fel att hantera\r\nkommunernas situation så, att man sparkar\r\ntiotusentals människor för att sedan få ta hand om\r\ndem i en rundgång inom ramen för den statliga\r\narbetsmarknadspolitiken. Men det är en sak att\r\nprata, en annan att votera och att anvisa pengar.</pre><pre>Jag ser inte att socialdemokratin har anvisat medel\r\nför detta. Ni har inte stött de motioner där vi efter\r\nstort arbete har angivit en finansiering av\r\nanvisningen av pengar till den kommunala sektorn.\r\nSåvitt jag kunde förstå av Göran Perssons\r\nuttalanden i går finns det inte heller här några\r\nutfästelser för framtiden. Det innebär att man inte\r\nkommer att klara sysselsättningen och inte heller\r\nvälfärden i kommunerna.</pre><pre>Det är samma sak i övertidsfrågan. Vi har inte tid\r\natt vänta, Ingela Thalén. Utvecklingen har pågått\r\nhela året. Vi måste snabbt fatta beslut om att\r\növertidsuttag skall omvandlas till riktiga arbeten.</pre><pre>Ingela Thalén! Jag skulle också gärna vilja ha en\r\nsignal, som det så vackert heter, i arbetstidsfrågan.</pre><pre>Anf. 12  INGELA THALÉN (s) replik:</pre><pre>Fru talman! Nu sade Hans Andersson mycket\r\nförsiktigt att han inte hade sett i vår motion, men\r\nom han tittar en gång till skall han finna att det\r\nsocialdemokratiska alternativet till finansiering\r\ninnebar att kommunerna skulle få skatteintäkter\r\ngenom en ändring av brytpunkten. Nu har den\r\nborgerliga majoriteten fattat ett helt annat beslut,\r\nvilket gör att vi har ett annat utgångsläge i den\r\nkommande ekonomiska politiken. Till detta får vi\r\nåterkomma.</pre><pre>Jag skall ge Hans Andersson en signal om delat\r\narbete. Delat arbete har aldrig lett till produktiv\r\nökning och tillväxt. Inget annat land i Europa och i\r\nvärlden har kommit längre när det gäller att dela på\r\nde arbeten som finns. Det enda som har lett till en\r\nutveckling är att man har ökat antalet\r\narbetstillfällen. Sänkt arbetstid är ett resultat av\r\nökad produktivitet, inte av att man delar på\r\narbetena. Det leder inte till någon utveckling.</pre><pre>Anf. 13  HANS ANDERSSON (v) replik:</pre><pre>Fru talman! Jag sade inte, Ingela Thalén, att jag inte\r\nhade sett era motioner, men jag hade inte i era\r\nmotioner sett några anvisningar av medel. Den\r\nvärnskatt som ni föreslagit räckte inte till för att\r\nåterföra de 7 1/2 miljarder kronorna. Den var\r\ndessutom egentligen öronmärkt för att förbättra\r\nsituationen för Arbetsmarknadsfonden.</pre><pre>Jag har mycket klart för mig vad ni har föreslagit\r\noch inte föreslagit, och jag menar att ni måste följa\r\nvår väg och verkligen anvisa medel så att den\r\nkommunala sysselsättningen och välfärden kan\r\nfortsätta.</pre><pre>Jag noterar också när det gäller skatterna att vad ni\r\npresterar är en marginalskattejustering ovanför\r\nbrytpunkten med 5 % eller 4 miljarder, och det är\r\nju bra. Men ni säger att den skall vara tillfällig, och\r\ndet är för mig en gåta. Ni vill stå kvar vid den\r\norättvisa skattereformen, och ni vill tydligen sänka\r\nskatten om några år, när konjunkturen går uppåt.\r\nDet stämmer inte med vare sig konjunkturpolitik\r\neller rättvisepolitik.</pre><pre>Det är alldeles uppenbart att vi från Vänsterpartiets\r\nsida säger ja till arbetsdelning. Vårt land behöver\r\nen produktiv och hållbar tillväxt. Vi kräver\r\nväsentliga insatser för investeringar och\r\nutbildningar. Men på grund av teknologiska\r\nförändringar och den sociala strukturen liksom av\r\njämställdhetsskäl krävs också en arbetsdelning, en\r\nutjämning i uttaget av faktiskt arbetade timmar här\r\ni landet. Jag sade att det är en komplicerad fråga.\r\nArbetsvolymen är inte en gång för alla given. Men\r\ndra er inte undan ytterligare från denna fråga! Då\r\nkommer ni att köras över av framtiden.</pre><pre>Ytterligare en fråga som sammanhänger med vår\r\ntillgång till och vårt utnyttjande av arbetstid är\r\npensionsåldern. Jag hoppas att ni låter tankarna på\r\natt höja pensionsåldern vila. Vi kommer att föreslå\r\ntidsbegränsade sänkningar av pensionsåldern i de\r\nfall där man genom sådana kan få en marginell\r\nsysselsättningsökning, ungefär som AMS har\r\nföreslagit i sin flerårsbudget.</pre><pre>Talmannen anmälde att Ingela Thalén anhållit att\r\ntill protokollet få antecknat att hon inte ägde rätt\r\ntill ytterligare replik.</pre><pre>Anf. 14  Arbetsmarknadsminister BÖRJE\r\nHÖRNLUND (c):</pre><pre>Fru talman! Låt mig inleda med att säga att det inte\r\nfinns någon viktigare uppgift än att återupprätta\r\nvårt land som en närings- och industrination med en\r\nfullgod ordinarie arbetsmarknad. Vi har nyss hört\r\nsocialdemokratins främsta företrädare i dessa\r\nfrågor. Det var ett enda långt gnöl, utan något\r\nsakligt förslag.</pre><pre>När Ingela Thalén och Mona Sahlin framträder i TV\r\nhör man gång på gång orden ''vi skall riva upp''\r\nupprepas. Jag såg i går Göran Persson, som -- den\r\nstackaren -- har blivit utsedd till ekonomisk\r\ntalesman. Hans besked var ungefär: Nja, nej, inte\r\nskall man lova att riva upp så mycket. Det såg ut\r\nsom om han, med sin stora kropp, satt på en het\r\nspis.</pre><pre>Aftonbladet SIFO- eller IMU-undersökte -- jag\r\nkan inte hålla reda på instituten -- under\r\nsocialdemokraternas kongress vad människorna\r\ntrodde i följande fråga: Löser Socialdemokraterna\r\narbetslösheten bättre än dagens regering? En\r\növervägande del trodde, trots att det var kongress,\r\natt socialdemokratin skulle klara uppgiften sämre.\r\nEfter att ha hört Ingela Thaléns långa gnöl i dag\r\ntycker jag att folket ibland bedömer frågorna rätt\r\nhyggligt.</pre><pre>Sverige utvecklades till en världsvärsting i\r\ninflations- och spekulationsekonomi i slutet av 80-\r\ntalet. Vem regerade då? Sverige prissatte sig ut ur\r\nvärldsmarknaden genom tvåsiffriga lönehöjningar\r\nmed noll i produktivitetstillväxt. Vem regerade då?\r\n80-talets investeringar skedde i mycket stor\r\nutsträckning utomlands, inte i Sverige. Vem\r\nskapade det näringslivsklimatet? Var det den\r\nregering som då regerade, eller var det någon\r\nannan?</pre><pre></pre><pre>Dessa faktorer tillsammans med en långvarigare\r\noch djupare lågkonjunktur än någon kunnat tro,\r\ngör att vi i dag sliter ont både med besvärliga,\r\nobehagliga, besparingar och med en hög\r\narbetslöshet.</pre><pre>Ju mer jag studerar situationen, och också hör hur\r\nekonomer uttalar sig, bedömer jag det som att det\r\nskulle ha gått att leva hyggligt, ha en bra\r\narbetsmarknad, med den internationella\r\nlågkonjunkturen. Det är arvet från 80-talet som är\r\ntungt att leva med, med finansiella kriser osv. Hur\r\ntror Ingela Thalén att det känns att sitta i regeringen\r\noch från andra banker tvingas ta ett antal tiotal\r\nmiljarder till den bank, med förluster, som låg\r\ndirekt under socialdemokratiska\r\nfinansdepartementet? Varenda affär härstammar\r\nfrån tiden före regeringsskiftet. Men det är vi som\r\nfår se till att notan betalas. Det är inte roligt, men\r\ndet måste göras.</pre><pre>Ingela Thalén talar om åtstramning. Jag vill\r\npåminna om att den stora åtstramningen under\r\ndenna valperiod skedde tillsammans med\r\nSocialdemokraterna under ett par nätter på\r\nRosenbad. Den stora åtstramningen behövdes.\r\nDetta budgetår fattas nu ungefär 245 miljarder\r\nkronor som underskott i a-kassorna och i\r\nlönegarantifonden.</pre><pre>Medelinkomsten i vårt land är 135 000 kr. Efter det\r\natt en massa skatt betalats på det beloppet, blir\r\nkvarvarande netto bra mycket mindre. Översatt\r\nbetyder det att vi, utslaget på var och en som\r\narbetar i vårt land, lånar 70 000 kr. Den enda politik\r\nsom socialdemokratin har är att mycket snabbt öka\r\ndet lånebeloppet. Det vill man överlåta till\r\nkommande generationer att betala. Själv är jag\r\nväldigt orolig, eftersom även detta lånebehov\r\nriskerar att störa den sjunkande räntenivån. Om\r\nman skulle gå den socialdemokratiska vägen skulle\r\nvi redan haft en hög räntenivå.</pre><pre>Jag vill nu redovisa ett antal ljuspunkter, eftersom\r\nsocialdemokratin inte ser någon.\r\nKonkurrensenkraften i svenska näringsliv är i dag\r\nbättre än den någonsin varit. Det är viktigt.</pre><pre>Produktivitetsförbättringarna beräknas i år upp till\r\nungefär 6 %. De var höga i fjol. Men när Ingela\r\nThalén under senare år satt i regeringen var de noll.\r\nDet är viktigt med produktivitetsförbättringar för\r\natt vi skall kunna hänga med och sälja våra varor.</pre><pre>Sveriges affärer med utlandet kommer att gå ihop,\r\nnär det gäller bytesbalansen. Det är ganska viktigt.\r\nUnder hela socialdemokratins tid rådde det i\r\nprincip långvarig brist.</pre><pre>Exporten utvecklas väldigt bra. Orderingången\r\nökar starkt. Parterna har tagit ett stort ansvar\r\ngenom att teckna avtal som i stort sett sträcker sig\r\nin på 1995. Det vill jag ge dem ett stort beröm för,\r\ndärför att det stärker möjligheterna att snabbare\r\nkomma tillbaka. Det var fint gjort.</pre><pre>Räntan, som i december var 11 % är nu något\r\nunder 7 %. Det här förhållandet har lättat\r\nfinansinstitutens svåra situation, så de behöver\r\nkanske inte hjälpas med så mycket mer pengar. Det\r\nhär bidrar till att näringslivet vågar investera. Det\r\nman emellertid glömmer, sett från den enskildes\r\nsynpunkt, är att köpkraften ökar om man i stället\r\nför att betala 15-20 % i ränta får betala mindre. Så\r\näven enskilda människor börjar våga litet mer.</pre><pre>Det finaste är att ytterligare sänkningar är att vänta\r\nom budgetunderskottet vårdas. Den bedömningen\r\ngör svenska ekonomer och i stort sett alla utländska\r\ninstitut. Låt oss inte förstöra denna möjlighet med\r\nen lössläppt lånepolitik.</pre><pre>Också i hushållen finns det stora förväntningar.\r\nHushållen tror mycket mer på goda tider för landet\r\noch sig själva, än de gjorde under\r\nsocialdemokratins regeringsår 1990 och 1991. I\r\nhushållen har man alltså förstått det här, vilket är\r\nbra.</pre><pre>Jag har nu räknat upp åtta punkter som är en god\r\ngrund för tillväxt av ordinarie jobb. Jag kan nämna\r\nfler, men de här är de allra viktigaste för att skapa\r\nordinarie jobb.</pre><pre>Jag går nu över till punkter som närmare rör\r\narbetsmarknaden. Positivt är att konkurserna\r\nminskar. Den här regeringen övertog ett näringsliv,\r\nen företagsamhet där över hälften av företagen gick\r\nmed förlust så att det brakade om det. Därav följer\r\nmånga konkurser och inga nyanställningar. Nu\r\nminskar konkurserna. Jag skulle naturligtvis önska\r\natt de minskade mycket mer, eftersom de kostar\r\npengar och jobb.</pre><pre>Varslen om uppsägningar har nu gått ned på en\r\nbetydligt lägre nivå än tidigare. Det är positivt.\r\nNyanmälda lediga platser ökar, och läget har i höst\r\nstabiliserats hyggligt -- tyvärr på alldeles för låg\r\nnivå. Men man får gå ganska långt tillbaka i tiden\r\nför att finna samma antal nyanmälda platser.</pre><pre>För första gången sedan lågkonjunkturen drabbade\r\nvårt land, minskar det totala antalet arbetslösa och\r\nantalet människor i åtgärder enligt senaste AMS-\r\nundersökningen. AMU redovisade samma goda\r\nresultat i månadsskiftet juni/augusti. Det är första\r\ngången på flera år.</pre><pre>En annan siffra som jag vill nämna är att under de\r\nsenaste sex månaderna har, trots det svåra läget,\r\n309 000 personer fått jobb, och därmed har de\r\nkunnat avregistreras på arbetsförmedlingen. Det är\r\n41 000 fler än under samma tidsperiod för 1 år\r\nsedan.</pre><pre>Övertiden som förekommer kan man se på två sätt.\r\nDen visar att det finns en efterfrågan i företagen,\r\noch att man egentligen behöver fler anställda. Men\r\nman är naturligtvis väldigt osäker när man ser att\r\nett parti som eventuellt kan komma till\r\nregeringsmakten bara har ett budskap: Riv upp, riv\r\nupp. Det ger en väldig osäkerhet: Vågar vi eller\r\nvågar vi inte?</pre><pre>Med vårens paket när det gäller antal personer i\r\narbetsmarknadspolitiska åtgärder som Hans\r\nAndersson talade om -- jag nämner Hans\r\nAndersson vid namn så han får chansen att\r\ndebattera, eftersom Hans Andersson alltid är\r\ntrevlig att debattera med -- utökades ordinarie\r\nskolväsende med 90 000 nya utbildningsplatser. Det\r\när en stark satsning. Sammantaget kostade paketet\r\n48 miljarder kronor, vilket är mycket pengar.\r\nEventuellt skulle jag kunnat förhandla mig till\r\nytterligare ett antal miljarder, men jag har stor\r\nrespekt för att den som har hand om finanserna på\r\nalla sätt måste hålla tillbaka. Annars hamnar vi i en\r\nstor olycka framöver. Det här räcker dock till ca\r\n10 % av arbetskraften, om alla ungdomar\r\naccepterar erbjudna utbildningsmöjligheter -- det\r\nkan inte en regering bestämma över -- och om de\r\npengar som Arbetsmarknadsverket har erhållit\r\nanvänds på rätt sätt. Det är en enorm satsning, och\r\ndet går nog inte att komma mycket längre.</pre><pre>I dag eller i morgon kommer ett antal propositioner\r\natt läggas på riksdagens bord, vilka ytterligare\r\nberör de här frågorna. Men eftersom de ännu inte\r\npresenterats och lagts fram skall jag inte beröra\r\ndem.</pre><pre>Då är vi framme vid slutsatsen att det finns en stor\r\nmängd ljuspunkter. Men socialdemokratins\r\ntalesman på det här området har bara svartpenseln\r\nframme. Hon kan inte se och vill inte förmedla\r\nbudskapet om ljus, utan hon vill förmedla\r\nhopplöshetens budskap.</pre><pre>För min del vill jag mycket starkt understryka det\r\nstora allvaret i dagens situation. Det är hemskt att\r\n200 000 ungdomar -- fantastiska ungdomar --\r\nkommande vinter måste stå utanför ordinarie\r\narbetsmarknad. Men om arbetsgivarna ställer\r\nupp -- jag är inte säker på att de orkar och vill göra\r\ndet fullt ut -- kan långtidsarbetslöshet undvikas för\r\ndessa 200 000 ungdomar. Då gör vi en insats, som\r\ninget annat land orkar med i denna situation. Men\r\ndå behöver goda krafter hjälpa till, och jag vädjar\r\ntill dem.</pre><pre>Jag vill också beröra sysselsättningen i stort.\r\nStorföretagen betyder mycket, men där finns inte\r\nde nya jobben. De kommer att producera dubbelt\r\nmed samma eller mindre antal jobb -- om nu inte\r\nsocialdemokratin sätter i gång en rörelse så att\r\nföretagen flyttar ut ännu mera, som de gjorde\r\nunder socialdemokratins regeringstid. Nu är de\r\nfaktiskt tillbaka med en hel del arbetsuppgifter i\r\nvårt land. Vi behöver också utländska investerare,\r\noch då måste vi ha ungefär samma villkor som man\r\nhar ute i Europa. Gränserna är vidöppna.</pre><pre>Det går att kortsiktigt ta poänger på saker och ting,\r\nsom Ingela Thalén försöker göra, men om vi inte har\r\nlika villkor som andra länder får vi kanske inte de\r\nmånga investeringar som vi behöver för att\r\nåtervinna vår ekonomi och skapa en fullgod\r\nordinarie arbetsmarknad.</pre><pre>Det här betyder sammantaget att allt nu måste\r\ngöras för att skapa framtidstro i små och medelstora\r\nföretag. Det är det som arbetsrättslagstiftningen\r\nsyftar till. Hans Andersson säger att det är SAF\r\nsom stöder förslaget. Har inte Hans Andersson\r\nhört att SAF skäller som sjutton på förslaget? AMS\r\nstöder däremot viktiga delar, och även många\r\nandra gör det. De som kan svensk arbetsmarknad\r\nvet hur det fungerar, vet hur svårt det är och vet att\r\ndet är småföretagen som måste klara en stor del av\r\nde framtida jobben. Driv då en politik så att de får\r\nen framtidstro, inte tvärtom!</pre><pre>(Applåder)</pre><pre>Anf. 15  INGELA THALÉN (s) replik:</pre><pre>Fru talman! Det var ett gott försök, Börje\r\nHörnlund, men det var ganska genomskinligt. Jag\r\nkommer nog inte att vara ensam om den\r\nuppfattningen framöver.</pre><pre>I mitt första inlägg nämnde jag att det finns ett antal\r\nljuspunkter, men dess värre berör de ljuspunkterna\r\nden mindre delen av hela arbetsmarknaden. För att\r\ndessa ljuspunkter skall orka fortsätta att växa sig\r\nstarkare behöver också den andra delen av\r\narbetsmarknaden finnas med, dvs. det vi kallar\r\nhemmaarbetsmarknaden.</pre><pre>Börje Hörnlund säger att alla goda krafter skall\r\nhjälpa till. Då kan man fråga sig varför de 600 000\r\ninte tillhör de goda krafterna. Kan Börje Hörnlund\r\nförklara det? Varför får inte de fackliga\r\norganisationerna räknas in bland de goda\r\nkrafterna?</pre><pre>Börje Hörnlund säger vidare att de som förstår sig\r\npå arbetsmarknaden och arbetsrätten stöder de\r\nförslag som han nu lägger fram. Betyder det att de\r\ntre centrala fackliga organisationerna och de\r\nmänniskor som har skrivit kilovis med reaktioner,\r\nsom kommit både Börje Hörnlund och andra till\r\ndel, inte begriper någonting av arbetsmarknaden?\r\nVi som företräder oppositionen i riksdagen och som\r\nhar åtminstone några månaders erfarenhet begriper\r\nalltså inte heller någonting av arbetsmarknaden.\r\nHär har Börje Hörnlund anledning att förklara sig\r\nlitet närmare.</pre><pre>Börje Hörnlund är optimist. Jag älskar optimister,\r\näven om jag inte alltid är så förtjust i Börje\r\nHörnlund. Men det är väl ändå att ta i, att nu göra\r\nexakt samma beskrivning av ljuspunkterna som han\r\ngjorde i våras. Börje Hörnlunds regering vilseledde\r\ndå denna riksdag så att man fattade beslut om den\r\nekonomiska politiken och sysselsättningspolitiken\r\npå helt felaktiga grunder. Nu är Börje Hörnlund på\r\nväg att göra det igen.</pre><pre>Visst skall vi lyfta fram det som är positivt och vara\r\noptimister, men vi skall vara det med en politik som\r\nleder till resultat. Börje Hörnlunds och den\r\nborgerliga regeringens politik har skapat en enorm\r\nmassarbetslöshet.</pre><pre>När det slutligen gäller historieskrivningen, är det\r\nalltid märkligt att arbetsmarknadsministern så\r\nsnabbt hoppar över tre saker: det som den\r\nsocialdemokratiska regeringen fick med sig i\r\nbagaget, det som den socialdemokratiska\r\nregeringen förberedde, dvs. rensade upp, och det\r\nsom den borgerliga regeringen sedermera nogsamt\r\nsmulade sönder. Jag tycker att man skall ta med\r\nhela historieskrivningen, Börje Hörnlund.</pre><pre>Anf. 16  Arbetsmarknadsminister BÖRJE\r\nHÖRNLUND (c):</pre><pre>Fru talman! I våras räknade jag upp tre fyra\r\nljuspunkter. Nu räknar jag upp femtontalet\r\nljuspunkter.</pre><pre>Jag är övertygad om att det inte är bra när ett stort\r\nparti har ett enda budskap till allt och alla, när\r\nfärgen genomgående är svart och det bara gäller\r\n''riv upp''. Det leder inte till att man vågar göra\r\nnyanställningar då det gäller den övertid som\r\nmotsvarar ungefär 50 000 heltidsanställningar. Jag\r\nmenar att det är en absolut nödvändighet, och det\r\när alldeles rätt tid att göra det nu.</pre><pre>Man kan bedöma den internationella\r\nlågkonjunkturen litet olika, men nu är det väl dags\r\natt det skall börja ta sig. Vårt konkurrensläge gör\r\natt här finns goda förutsättningar för den\r\njätteduktiga arbetskraft som ingenting annat vill än\r\natt komma in i ordinarie jobb.</pre><pre>Ingela Thalén talar om de 600 000 arbetslösa. Men\r\nantalet har väl aldrig varit noll. En väl avvägd\r\narbetsmarknad behöver en rörlighetsreserv på 2--\r\n3 %, jämnt fördelad över landet.</pre><pre>Socialdemokratin upprördes över att även de som\r\ngick i AMU-utbildning eller omfattades av andra\r\nåtgärder togs med när de arbetslösa räknades. Men\r\nnu gör Ingela Thalén själv samma sak.</pre><pre>Vi har faktiskt minskat den öppna arbetslösheten\r\nmed 100 000 personer sedan i höstas, och antalet\r\narbetslösa är nu nere runt 400 000.</pre><pre>Vem hotas av förslaget om provanställning? Jag är\r\növertygad om att införande av provanställning i tolv\r\nmånader kommer att ge en hel del av dem som i dag\r\när arbetslösa chansen till jobb. Det hotar ju inte\r\ndem som redan är anställda. Vad är det som är en\r\nså stor fråga i förslaget om provanställning i tolv\r\nmånader? Jag tycker att det bör förklaras.</pre><pre>Anf. 17  INGELA THALÉN (s) replik:</pre><pre>Fru talman! Nu är Börje Hörnlund där igen och\r\nsätter upp en bild som inte är sann.\r\nSocialdemokraterna har ett utomordentligt viktigt\r\noch tungt program för att stärka de ljuspunkter som\r\nfinns och för att skapa nya ljuspunkter, även för\r\nmänniskor som står utanför den vanliga\r\narbetsmarknaden.</pre><pre>Jag skall ge Börje Hörnlund rätt i en sak: vi skall\r\ndela upp summan av dem som står utanför den\r\nordinarie arbetsmarknaden, nämligen i dem som\r\nomfattas av olika former av åtgärder och i dem som\r\när öppet arbetslösa. Ett problem är att de åtgärder\r\nsom många omfattas av i dag dess värre inte är av\r\nden kvalitet som de borde vara. Det kan vi\r\nåterkomma till.</pre><pre>Jag tycker att det skall vara generella stimulanser\r\noch att arbetet skall leda till att människor kommer\r\nin i vanliga jobb.</pre><pre>Börje Hörnlund säger att man inte skall gå tillbaka\r\ntill mindre än 2--3 % arbetslöshet. Det är en lång,\r\nlång väg dit.</pre><pre>När vi talar om hela sysselsättningen handlar det\r\nockså om dem som nu står inför risken att\r\nförtidspensioneras och om dem som står utanför de\r\narbetslösas tal, nämligen dem som av olika skäl har\r\nlämnat arbetsmarknaden.</pre><pre>Jag måste fråga Börje Hörnlund om han verkligen\r\ntror att de försämringar i arbetsrätten som nu införs\r\nleder till fler anställningar. Om Börje Hörnlund\r\ntror det rekommenderar jag honom att göra ett\r\nstudiebesök i det konservativa England -- det ligger\r\ninte långt härifrån. Börje Hörnlund är på väg att\r\ngenomföra det landets politik här. I England finns\r\ndet på grund av den här sortens regler 10 miljoner\r\nmänniskor som inte har det som vi kallar vanliga\r\nheltidsarbeten. 10 miljoner är ''self employed'', har\r\ntemporära arbeten eller deltidsarbeten. Det är\r\nnästan halva arbetskraften, Börje Hörnlund.\r\nDessutom får dessa människor inte någon\r\nkompetensutveckling. Är det denna\r\narbetsmarknad som Börje Hörnlund vill ha i\r\nSverige?</pre><pre>Anf. 18  Arbetsmarknadsminister BÖRJE\r\nHÖRNLUND (c):</pre><pre>Fru talman! Det var glädjande att Ingela Thalén\r\nockså ser en och annan ljuspunkt, men i repliken\r\nvar det väl dolt, precis som om en svart rullgardin\r\nvar neddragen framför talarstolen.</pre><pre>Ingela Thalén! Jag träffade en företagare som var på\r\nSocialdemokraternas s.k. företagarriksdag. Han\r\ntalade om att det han där fick höra om möjligheten\r\natt förändra arbetstidslagarna gjorde honom\r\nhoppfull. När han sedan hade hört ''rivarna'' i TV\r\nsade han att det inte hade sagts ett sant ord på den\r\nhär företagarriksdagen.</pre><pre>Jag tror faktiskt att det fanns en vilja att försöka\r\nsmåföretagsanpassa arbetsrätten litet grand. Ingela\r\nThalén vet liksom jag att den är anpassad till de\r\nstora företagen med jurister, personalchefer och\r\nexperter. Det problematiska med det lilla företaget\r\när att det är en och samma person, ofta med en 7-\r\nårig folkskola bakom sig, som sköter allt. Han står\r\npå golvet med sina medarbetare. Ingela Thalén\r\nutgår ju från att småföretagarna i stort sett är\r\ntattare. När jag träffar dem säger de att det som gör\r\natt de har övertid är att det har varit så obehagligt\r\natt vara tvungen att avskeda någon att de inte vill\r\nhamna i den situationen igen.</pre><pre>Jag vet inte om jag bara möter ett positivt urval.\r\nIngela Thalén möter en och annan fähund. Men det\r\nfinns ju folk som inte riktigt följer våra tio bud till\r\nhundra procent inom alla yrkesgrupperingar.</pre><pre>Sedan 1989, när industriraset inleddes, har 600 000\r\njobb i runda tal försvunnit. Då har vi haft den gamla\r\nlagen om anställningsskydd. Tryggheten finns i helt\r\nandra saker. Det framgår av detta. Den nya lagen\r\nom anställningsskydd kommer att leda till fler\r\narbetstillfällen. Om man skall diskutera lika enkelt\r\nsom ni gör kan man säga att ''er'' LAS tog bort\r\n600 000 jobb. Men det var er ekonomiska politik\r\nsom var orsaken.</pre><pre>Talmannen anmälde att Ingela Thalén anhållit att\r\ntill protokollet få antecknat att hon inte ägde rätt\r\ntill ytterligare replik.</pre><pre>Anf. 19  HANS ANDERSSON (v) replik:</pre><pre>Fru talman! Jag blir förfärad när jag hör att Börje\r\nHörnlund tycker att det är trevligt att debattera\r\nmed mig. Jag brukar ta i ganska hårt. Jag brukar\r\nförsöka uttrycka den vrede som jag känner. Det slår\r\nmig att det kanske är därför Börje Hörnlund har\r\nfått det här jobbet som arbetsmarknadsminister i en\r\noduglig regering som ser till att vi har ett\r\nekonomiskt moras och en rekordartad\r\narbetslöshet. Jag tror att Börje Hörnlund har ett\r\ndrag av masochism. Det kanske gör att han passar\r\ni den här regeringen som arbetsmarknadsminister\r\noch också passar till att diskutera med mig.</pre><pre>Tiden medger inte att jag ger mig in för mycket på\r\nden ekonomiska politiken, men det är groteskt att\r\nhöra Börje Hörnlund tala om ljuspunkter som vi\r\nalla är överens om, som finns där och inte räcker\r\ntill. Dessa ljuspunkter är till allra största delen en\r\nföljd av deprecieringen av kronan, som var högst\r\nofrivillig från regeringens sida. I själva verket är\r\nmörket det som, framför allt på Börje Hörnlunds\r\nområde, förhärskar.</pre><pre>Det är kusligt att se att regeringen gör så litet åt de\r\noerhörda hot som faktiskt finns över oss. Jag håller\r\nmed om att budgetunderskottet är ett mycket stort\r\nhot. Det kommer snart att trycka undan hela\r\nvälfärdssystemet i Sverige. Men huvuduppgiften är\r\nfaktiskt att få människor i arbete, att stimulera\r\nordinarie arbetsmarknad, att investera, att få ner\r\nräntan, att öka efterfrågan och att få en\r\nmiljöomställning.</pre><pre>När det gäller arbetsmarknadsläget måste jag ta\r\nupp några siffror. Jag sade tidigare att 270 000\r\nmänniskor har lämnat arbetsmarknaden. Bara det\r\när illa nog. Dessutom är 600 000 arbetslösa. Det\r\nsom händer nu är att läget förvärras. Det är 44 %\r\nfler öppet arbetslösa än för ett år sedan. 37 % fler\r\nungdomar är arbetslösa. 57 % fler utomnordiska\r\nmeborgare är arbetslösa. 45 % fler är\r\narbetshandikappade. Framför allt har antalet\r\nlångtidsarbetslösa ökat med 91 %. Detta är de\r\nprioriterade grupperna. Börje Hörnlund är till för\r\natt se till att siffrorna inte ökar. Vi har övergivit\r\narbetslinjen. Under årets första 8 månader har det\r\nbetalats ut 28 miljarder kronor. 14 miljarder kronor\r\nhar betalats ut över budgeten gällande\r\narbetsmarknadspolitiken, och 28 miljarder har\r\nbetalats ut från Arbetsmarknadsfonden. Det blir en\r\nallt större andel som lever på kontantstöd och en\r\nallt mindre andel som lever inom ramen för\r\narbetsmarknadspolitiska åtgärder.</pre><pre>Det blir färre som får arbetsmarknadsutbildning,\r\nspecialdesignad utbildning som förstärker\r\nkompetensen på ordinarie arbetsmarknad. Det är\r\nfärre beredskapsjobb. Det är mindre\r\narbetsmarknadspolitik. Det är fler icke ordinarie\r\nåtgärder.</pre><pre>Detta kan aldrig vara en sund\r\narbetsmarknadspolitik, Börje Hörnlund.</pre><pre>Anf. 20  Arbetsmarknadsminister BÖRJE\r\nHÖRNLUND (c):</pre><pre>Fru talman! Jag ber Hans Andersson om ursäkt om\r\njag har gjort honom en otjänst genom min\r\nvänlighet. Det var inte meningen. Efter att ha hört\r\nHans Anderssons inledning av hans replik kan jag\r\nsäga att jag skall vänta ett par debatter innan jag\r\nåterigen ger beröm.</pre><pre>Kronans fall har i det korta perspektivet gett ökad\r\narbetslöshet. Det beror på att det finns två sorters\r\nföretag. Det finns ett antal exportföretag som det\r\ngår mycket bra för men som inte nyanställer. Det\r\nfinns också företag som har litet import och stora\r\nutlandslån. De har i hög utsträckning kommit i en\r\nsvår situation. I det korta perspektivet tvingas de\r\natt avskeda folk för att kunna fortleva.</pre><pre>Vi kan se detta i ett litet längre perspektiv. Stora\r\nföretag som exporterar bra kommer att behöva\r\nköpa tjänster från småföretag. De orienterar om\r\nvissa order som de har lagt på utländska\r\nunderleverantörer till svenska underleverantörer.\r\nDe här mindre företagen börjar också, efter det att\r\nde har minskat antalet anställa, få en kostym som\r\ngör att de orkar fortsätta driften framöver. De skall\r\nockså dra nytta av den uppgång som sammantanget\r\nkommer att ske. Jag tror att man måste hålla i\r\nminnet att i det korta perspektivet leder det här till\r\nökad arbetslöshet, men i det längre perspektivet får\r\nman självfallet positiva effekter.</pre><pre>Räntan är ändock a och o. Kan den gå ner under 6\r\n% betyder det mycket för företagens framtidstro\r\noch möjligheter att investera. Det betyder mycket\r\nför enskilda hårt skuldtyngda personer. Man säger\r\natt folk sparar så mycket i dag. Vad de gör är att\r\namortera de alldeles för stora lånen som de tog\r\nunder det glada 80-talet. Även detta lider vi av nu,\r\noch nu får vi betala notan.</pre><pre>Anf. 21  HANS ANDERSSON (v) replik:</pre><pre>Fru talman! Jag tar gärna emot beröm. Jag bara\r\nnoterar att Börje Hörnlund tycks ha en\r\nmasochistisk läggning. Han talar här om allmänna\r\nekonomiska frågor, nästan som om han satt och\r\npokulerade, när vi diskuterar arbetsmarknadsläget\r\nsom är en katastrof. Jag har tagit upp en rad\r\npunkter som gäller vår arbetsmarknadspolitik.</pre><pre>I mycket optimistisk anda lade vi i Vänsterpartiet\r\nfram ett helt batteri med förslag om\r\nrekryteringsbidrag, kompetensutveckling,\r\nberedskapsjobb och utbildning. Det var en mängd\r\nolika punkter. Samtliga punkter var dessutom\r\nfinansierade. Det gällde åtgärder på den\r\nkommunala sektorn. Jag kan nu se att våra förslag\r\nbedöms som de korrekta förslagen av den\r\nmyndighet som hanterar arbetslöshetsåtgärderna.\r\nJag har noterat en katastrofal utveckling under\r\nförhösten. Vi har lämnat arbetslinjen och har en\r\nrekordhög öppen arbetslöshet. De prioriterade\r\ngrupperna ligger särskilt illa till. Då måtte väl Börje\r\nHörnlund kunna ta sig an den debatten i stället för\r\natt tala om 80-talets misslyckanden. Börje\r\nHörnlund vet dessutom att jag delar detta.\r\nSocialdemokratin och borgerligheten lyckades\r\nliberalisera den svenska ekonomin på marknadens\r\nvillkor som har störtat oss i fördärvet.</pre><pre>När det gäller arbetsrätten vill man inom SAF gå\r\nmycket längre. Jag håller med om det. Jag har sett\r\nderas remissvar och kommentarer. De vill gå\r\nmycket längre än vad som angavs i utredningen och\r\ndärför naturligtvis mycket längre än vad ni har\r\nföreslagit i er proposition. Vad jag hävdade från\r\nbörjan, genom att jämföra med Danmark, England\r\noch Spanien, är att visstids- och provtidsanställ\r\nningsliberaliseringen inte kommer att vara\r\nlyckosam. Frikretsen strider mot grundläggande\r\nregler för att förhindra diskriminering. Det är bra\r\natt man skall kunna förhandla och inte ta bort vissa\r\npersoner ur diskussionen när en uppsägning\r\nkommer till.</pre><pre>Jag läste SAF:s Demoskop-undersökning. Det\r\nvisade sig att 70 % av de riktigt små företagen med\r\nfem anställda eller färre tyckte att det var lätt att i\r\nen uppsägningssituation behålla en bra arbetsstyrka\r\nmed nuvarande LAS. I företag med upp till tio\r\nanställda tyckte 56 % att det var lätt. Det är deras\r\nsvar i en enkät som är tydligt färgad av SAF:s\r\nintressen. Det är en ideologisk proposition ni lägger\r\nfram. Den formar ett led i att man skall avreglera\r\narbetsmarknaden och kraftigt minska löntagarnas\r\ntrygghet och inflytande.</pre><pre>Anf. 22  Arbetsmarknadsminister BÖRJE\r\nHÖRNLUND (c):</pre><pre>Fru talman! Det finns naturligtvis ett samband,\r\nHans Andersson, mellan ett budgetunderskott på\r\n200 miljarder kronor och att vi i år behöver låna 55\r\nmiljarder till Arbetsmarknadsfonden, att\r\nlönegarantifonden har underskott till följd av drygt\r\nhundra konkurser per vardag sedan en tid tillbaka\r\noch den arbetsmarknad som finns. Det tror jag att\r\nvi är eniga om. Det finns naturligtvis ett samband\r\nmed att över hälften av företagen har gått med\r\nförlust och att de inte nyanställer utan anpassar\r\nkostymen för att inte helt gå i konkurs.</pre><pre>Arbetsmarknadsverket hade den 1 juli resurser för\r\nkommande år. Sammantaget med de ordinarie\r\n90 000 platserna, som vi väl får se facit av så\r\nsmåningom, räcker det här till ca 10 % av\r\narbetskraften. Jag hoppas att\r\nArbetsmarknadsverket når höga tal framöver.</pre><pre>Hans Andersson har inte fått tillgång till förslaget\r\ntill lagen om anställningsskydd, men det kommer.\r\nFrån min sida är det mycket kraftigt skrivet. Jag\r\nuppmanar åtminstone till att man skall försöka\r\nförhandla och bli sams. Det är den bästa lösningen.\r\nDet har man kunnat göra i väldigt många företag.\r\nMan får också tänka på de små företagen där det\r\ninte har gått. Företaget kanske har gått omkull, och\r\ndärmed förloras alla arbetstillfällen. Jag gratulerar\r\nHans Andersson till att han har materialet.</pre><pre>Talmannen anmälde att Hans Andersson anhållit\r\natt till protokollet få antecknat att han inte ägde rätt\r\ntill ytterligare replik.</pre><pre>Anf. 23  SONJA REMBO (m):</pre><pre>Fru talman! Vi lever i en tid som manar oss politiker\r\ntill omprövning. Förmodligen kommer vi först i\r\nhistoriens ljus att få fullt klart för oss hur\r\ndjupgående de förändringar är som vi nu har att\r\nhantera.</pre><pre>De problem som vi nu lever med och som för\r\ngemene man tydligast manifesteras på\r\narbetsmarknaden har i stor utsträckning sin grund i\r\nden politiska ideologi och de politiska beslut som\r\nhar styrt Sverige under efterkrigstiden. Det finns\r\ndärför anledning att närmare granska effekterna av\r\ndenna politik.</pre><pre>I den proposition som låg till grund för riksdagens\r\nbeslut om Lagen om anställningsskydd, 1973:129,\r\ntalade dåvarande chefen för Inrikesdepartementet,\r\nEric Holmqvist, om att lösningen på dagens och\r\nmorgondagens problem på arbetsmarknaden skulle\r\nligga i ett större inflytande för samhället och\r\nlöntagarna på besluten i näringslivet och styrningen\r\nav ekonomin i stort. Det handlade om en aktiv\r\nnärings-, arbetsmarknads- och regionalpolitik.</pre><pre>Vad var det då för problem som skulle lösas 1973?\r\nJo, en sedan 1965 trendmässigt stigande\r\narbetslöshet.</pre><pre>Företag som hade klarat sig bra under\r\nefterkrigstidens uppbyggnadsskede möttes nu av\r\nett allt mer konkurrenskraftigt Europa och ett\r\nexpansivt Japan. Strukturomvandlingen\r\npåskyndades av den solidariska lönepolitiken, som\r\nhindrade en anpassning av lönerna till företagens\r\nverkliga bärkraft. Den aktiva näringspolitik som\r\nmed statliga stöd skulle rädda företag och\r\nbranscher, kunde inte förhindra utslagningen.\r\nFlyttlassen rullade.</pre><pre>Kvar blev äldre och handikappade.</pre><pre>Den socialdemokratiska ryggmärgsreaktionen blev\r\nnya lagar, nya regleringar, nya skatter. Löntagarnas\r\norganisationer skulle få ett ökat inflytande över\r\nföretagen.</pre><pre>Propositionsskrivaren insåg att lagen skulle kunna\r\nfå negativa konsekvenser. Det skulle lösas genom\r\natt företagen under hot om böter och fängelsestraff\r\nskulle åläggas att anställa en av\r\narbetsmarknadsmyndigheterna anvisad person.</pre><pre>Arbetsmarknadslagar i samma anda kom i en strid\r\nström. Saltsjöbadsandan var ett minne blott.</pre><pre>Legitima krav på skydd mot godtyckliga\r\nuppsägningar och ett medinflytande över\r\nsituationen på den egna arbetsplatsen togs till\r\nintäkt för att bygga upp ett ännu fastare fackligt-\r\npolitiskt imperium med mycket vittgående\r\nrättigheter.</pre><pre>Dessutom: vid ungefär samma tid diskuterades på\r\nallvar de löntagarfonder med vilka, enligt LO-\r\ntidningens triumferande formulering, LO skulle ta\r\növer.</pre><pre>Det är denna övertro på politisk/facklig makt,\r\nekonomisk planhushållning och total brist på insikt\r\nom vad det är för faktorer som förmår människor\r\natt starta och driva företag som har styrt och\r\nfortfarande styr arbetsmarknaden. Det visar också\r\nen total brist på insikt om äganderättens betydelse\r\nför företagandet.</pre><pre>Vad har då resultatet blivit av denna politik?</pre><pre>Vi har under de senaste två decennierna fått en\r\nextrem koncentration av industrijobb i de allra\r\nstörsta företagen. Det är en bräcklig bas i ett läge\r\nnär investeringarna i allt större utsträckning görs\r\nnågon annanstans än i Sverige. Samtidigt har\r\nantalet mindre företag minskat, de allra minsta med\r\n80 %. Antalet nyetableringar har sjunkit konstant\r\nsedan 1960-talet. Vi har förlorat närmare en miljon\r\nindustrijobb.</pre><pre>Sysselsättningen har hållits uppe av den offentliga\r\nsektorn. På 20 år praktiskt taget fördubblades\r\nantalet anställda från mindre än 800 000 till en och\r\nen halv miljon med de konsekvenser detta fått på\r\nskatteuttaget.</pre><pre>Trots detta har utslagningen av äldre och\r\nhandikappade ingalunda avtagit, snarare tvärtom.\r\nAntalet förtidspensionärer har blivit allt fler.</pre><pre>Den svenska arbetsmarknaden har alltsedan mitten\r\nav 1960-talet präglats av allvarliga obalanser.\r\nArbetsmarknadspolitiken har fått bära en ökande\r\nbörda. Ungdomar har också i högkonjunkturer\r\npåtagliga svårigheter att komma in på\r\narbetsmarknaden. Också i arbetslöshetsperioder --\r\nden nuvarande undantagen -- har det funnits en\r\nbesvärande brist på kvalificerad personal.</pre><pre>Det övertag på de internationella marknaderna\r\nsom Sverige en gång hade i form av en jämfört med\r\nandra länder välutbildad arbetsstyrka, föreligger\r\ninte längre.</pre><pre>Sammantaget har detta lett till en brist på folk med\r\ntillräcklig kompetens och alltför många\r\nlågutbildade. Produktiviteten står inte i någon som\r\nhelst proportion till kostnaderna.</pre><pre>Fru talman! Har då socialdemokraterna och\r\nmajoriteten i denna kammare tagit lärdom av vad\r\nsom har hänt i Sverige och i vår omvärld? Mycket i\r\nden politiska debatten under de senaste åren skulle\r\nkunna tyda på en tillnyktring. Men det tycks\r\nsocialdemokraterna nu sorgfälligt vilja dölja i\r\nbisatser i en annars traditionell retorik.</pre><pre>Det partiprogram som socialdemokraterna antog så\r\nsent som 1990 säger att vid den tiden fanns ingen\r\nberedskap för den situation som landet redan då\r\nhade befunnit sig i under ett par år.</pre><pre>Programmet inleds med den magnifika meningen\r\natt socialdemokraterna vill ''så omdana samhället,\r\natt bestämmanderätten över produktionen och dess\r\nfördelning läggs i hela folkets händer.''</pre><pre>I partiprogrammet återfinns praktiskt taget\r\nordagrant samma tankar som fanns i 1973 års\r\npropositioner. Enligt programmet är det\r\nbestämmanderätten över produktionen och\r\nproduktionsresultatets fördelning som är det\r\ncentrala, inte äganderätten.</pre><pre>Denna socialistiska samhällsuppfattning -- och vi\r\ntalar nu om 1990! -- leder till att samhälleliga organ\r\nskall ges ett inflytande över produktionslivet och\r\nproduktionsresultatets fördelning, och att\r\nlöntagarnas organisationer tillförsäkras\r\nbestämmandet över arbetsplatser och företag.\r\nMedlet för detta är kollektivt delägarskap via den\r\nkollektiva kapitalbildningen.</pre><pre>Därmed, sägs det, fullföljer arbetarrörelsen sin\r\nkamp för en genomgripande förändring av det\r\nsvenska samhället.</pre><pre>Varför tar jag då upp det här som kan tyckas vara\r\ngammal skåpmat och ett försök att vifta med\r\nsocialistspöket? Anledningen är att\r\nsocialdemokraterna inte på något sätt har visat att\r\nde förstår att hela denna utveckling, som har sträckt\r\nsig över decennier, har skapat ett näringsfientligt\r\nklimat som nu slår tillbaka på vår ekonomi och på\r\narbetsmarknaden.</pre><pre>Vid den nyligen timade kongressen i Göteborg\r\nantogs ett nytt program som visar en viss förståelse\r\nför att den omvälvning som ägt rum internationellt\r\nockså kommer att få betydelse för Sverige.</pre><pre>Det visar också en gryende insikt om\r\nnödvändigheten av att skapa en långsiktig\r\nexpansion av näringslivet. I det syftet vill man\r\nåstadkomma en överenskommelse med parterna.\r\nOm vad då, frågar jag mig?</pre><pre>Fortfarande visar socialdemokraterna inte någon\r\nsom helst förståelse för hur viktigt skyddet av och\r\nrespekten för äganderätten är för ekonomisk\r\ntillväxt och välstånd och ytterst människors frihet.</pre><pre>Fortfarande visar socialdemokraterna ingen\r\nförståelse för nödvändigheten av att skapa regler på\r\narbetsmarknaden som inte hämmar företagande\r\noch nya jobb.</pre><pre>Tvärtom visar man i praktisk politik att man\r\nfortfarande inte har förstått och inte är beredd till\r\nden omprövning som är nödvändig.</pre><pre>Socialdemokraternas svar på alla förslag som leder\r\ntill ett gynnsammare klimat för företagande och för\r\nframtidens arbetsplatser är: nej, nej och åter nej!</pre><pre>Provanställning för att ge framför allt ungdomar en\r\nchans att få in en fot på arbetsmarknaden -- nej!</pre><pre>Stopp för straffbeskattningen av småföretag -- nej!</pre><pre>Stopp för den konkurrensbegränsning och de\r\nnäringsförbud som utfärdas genom den fackliga\r\nvetorätten mot entreprenader -- nej!</pre><pre>Stopp för den utpressning som bedrivs mot\r\nfamiljeföretag genom blockader -- nej!</pre><pre>Rätt för arbetsgivare att ens i blygsam grad avgöra\r\nvilken personalsammansättning som vid\r\ndriftsinskränkningar behövs för att fortsätta\r\nverksamheten -- nej!</pre><pre>Inlemmande av arbetslöshetsförsäkringen i det\r\ngenerella välfärdssystemet så att den kommer alla\r\ntill lika del -- nej!</pre><pre>Vad föreslås i stället? AP-fonderna skall få placera\r\nmer pengar på Börsen! Är det fortfarande\r\ndrömmen om den kollektiva kapitalbildningens och\r\ndet kollektiva ägandets välsignelser som hägrar?</pre><pre>Fru talman! Socialdemokraterna skyller\r\narbetslösheten på dels bankerna, dels den\r\nnuvarande regeringen. Bjälken i det egna ögat\r\ntycks däremot ha gjort dem totalt blinda.</pre><pre>Det finns anledning för oss alla att djupt beklaga\r\ndetta förhållande. Det är inte bra, för att uttrycka\r\nsig försiktigt, att det största partiet i Sverige inte\r\nförmår att ta till sig verkligheten och göra den\r\nomprövning som är så oundgängligen nödvändig.</pre><pre>Ingela Thalén talar om konfrontation, blind för det\r\nfaktum att den socialdemokratiska politiken i de\r\nhär avseendena har inneburit en oavbruten\r\nkonfrontation. Den konfrontationen har lett till en\r\nutarmning av näringslivet och en dramatiskt ökad\r\narbetslöshet.</pre><pre>Ja, det behövs överenskommelser mellan parterna\r\noch mellan partierna. Men innehållet i sådana\r\növerenskommelser kan aldrig vara en i sina grunder\r\noförändrad politik.</pre><pre>Jag vill ändå tolka det förhållandet att retoriken\r\nfrån 1990 års partiprogram inte återfinns i årets\r\nversion som att det, trots allt, finns en öppenhet för\r\natt släppa fram den nya tiden i praktisk politik. Jag\r\ntror, Ingela Thalén, att vi alla i denna kammare --\r\ninte bara här, utan också utanför detta hus -- skulle\r\nuppfatta det som ytterst positivt om Ingela Thalén\r\nhär och nu kunde bekräfta att så är fallet.</pre><pre>Anf. 24  INGELA THALÉN (s) replik:</pre><pre>Fru talman! Lampan vill inte lysa vid min mikrofon,\r\nmen jag skall säga något ändå.</pre><pre>Sonja Rembo och jag har en gång haft samma\r\narbetsplats. Skillnaden var att Sonja Rembo\r\narbetade på direktionen, medan jag arbetade i\r\nverkstaden, på verkstadskontoret. Det kanske är\r\ndenna olika bakgrund som gör att vi ser på\r\nsamhället från två olika håll.</pre><pre>Det betyder inte att man inte ändå kan komma till\r\nslutsatser i en och annan sakfråga, där man från\r\nolika håll möts i ett förslag som kan leda till en bra\r\nutveckling. Den erfarenheten har jag haft ifrån den\r\nkommunala verksamheten. Där har vi kunnat göra\r\nett oerhört konstruktivt arbete med olika grupper.\r\nMen nu säger Sonja Rembo att det som står för\r\ndörren är sämre ersättningar, försämringar för\r\nlöntagarna på arbetsmarknaden m.m. Att det\r\nskulle leda till en positiv utveckling är inte sant.</pre><pre>Ingenting av den arbetsmarknadsforskning som\r\nfinns eller av de resultat som olika seriösa\r\nbedömare i Sverige och internationellt har fått fram\r\nvisar att det man nu är på väg att genomföra leder\r\ntill utveckling.</pre><pre>Sedan säger Sonja Rembo att socialdemokratisk\r\npolitik har förstört svensk arbetsmarknad och\r\nsvenskt näringsliv.</pre><pre>Ett av problemen under de borgerliga åren var att\r\ndet inte fördes någon vettig arbetsmarknads- eller\r\nnäringspolitik över huvud taget. Under de år\r\nsocialdemokraterna satt i regeringen fanns det\r\nförvisso förutsättningar och möjligheter för företag\r\natt utvecklas. En del av det som har sagts är riktigt.\r\nPåfrestningarna i fråga om inflation och\r\nspekulation under senare delen av 80-talet har\r\nskapat ett ogynnsamt klimat för många i Sverige.\r\nMen för att förbättra utgångspunkterna för detta\r\nfattade den dåvarande socialdemokratiska\r\nregeringen en rad viktiga beslut som borde ha\r\nkunnat ge oss ett helt annat utgångsläge, om inte\r\nden borgerliga regeringen hade förstört detta\r\nutgångsläge.</pre><pre>Herr talman! Eftersom lampan till min mikrofon\r\ninte lyser över huvud taget, så undrar jag om jag får\r\ntala färdigt. Det är möjligt att lampan lyser hos\r\ntalmannen, men inte hos mig. Jag ber att få\r\nåterkomma.</pre><pre>Anf. 25  SONJA REMBO (m) replik:</pre><pre>Herr talman! Min lampa har lyst hela tiden, och det\r\ngör den tydligen fortfarande. Det har tydligen varit\r\nnågon förväxling.</pre><pre>Ingela Thalén åberopade vårt gemensamma\r\nförflutna. Jag kan tala om att företaget hette SKF.\r\nDet är ett intressant exempel, men inte i fråga om\r\nklasskamp -- vilket Ingela Thalén försökte göra\r\ngällande -- utan på vikten av att vi har ett klimat\r\nsom gynnar småföretagande. Jag skall berätta\r\ndenna historia.</pre><pre>SKF uppstod genom att en ingenjör på\r\nGamlestadens fabriker -- som var en av våra största\r\ntextilfabriker -- uppfann ett speciellt kullager. Han\r\nstartade ett företag kring detta kullager. Han\r\nbörjade med 12 man. I dag jobbar ungefär 50 000\r\nmänniskor i den koncernen.</pre><pre>Ur den koncernen skapades ett annat litet\r\nsmåföretag av två kreativa ingenjörer. De var 60\r\nman när de levererade sin första produkt. I dag är\r\nde 60 000. Det företaget heter Volvo. Det är så här\r\ndet går till, Ingela Thalén. Ur de små växer de stora.</pre><pre>Jag vet inte om Ingela Thalén har läst den utmärkta\r\nredovisningen Den långa vägen från Industrins\r\nutredningsinstitut. Här ges mycket av den\r\ninformation och bakgrund som vi behöver för att\r\nkunna föra en politik för framtiden. Tyvärr finns\r\ndet dåligt med statistik för detta område. Det finns\r\ngod statistik på industriområdet. Också bristen på\r\nstatistik säger något om bristen på intresse från\r\nbl.a. politiskt håll att ta reda på hur näringslivet\r\nfaktiskt fungerar.</pre><pre>Ingela Thalén fortsätter att enbart diskutera 80-talet\r\noch att skylla på bankerna och på den borgerliga\r\nregeringen. Vad var det för förutsättningar som den\r\nborgerliga regeringen hade och som Ingela Thalén\r\npåstår att den har förstört? Jo, sedan 1990 har\r\narbetslösheten ökat i en sådan snabb takt, som vi\r\ninte har upplevt sedan 1930-talet. Det var den\r\nförutsättningen som socialdemokraterna lämnade i\r\narv till oss. Är det detta Ingela Thalén menar? Det\r\nfanns en varselstatistik redan då som steg i höjden.\r\nNu minskar antalet varsel och nyanställningarna\r\nökar faktiskt, Ingela Thalén.</pre><pre>Anf. 26  INGELA THALÉN (s) replik:</pre><pre>Herr talman! Nu lyser inte min lampa till\r\nmikrofonen igen. Ödets lotter falla olika.</pre><pre>Sonja Rembo säger att socialdemokraterna inte har\r\nbidragit till att skapa ett gynnsamt företagsklimat.\r\nMen detta, Sonja Rembo, är inte sant. Jag delar\r\nuppfattningen i en del av det Sonja Rembo säger,\r\nt.ex. när det gäller betydelsen av att skapa goda\r\nförutsättningar och goda regler för företag att\r\nutvecklas och växa, inte minst gäller detta\r\nnaturligtvis de mindre företagen. Men till dessa\r\ngoda regler gäller givetvis också arbetsrättsliga\r\nförhållanden som gör att löntagare, de anställda,\r\nhar möjlighet att arbeta under goda betingelser. Jag\r\ntror att trygga och kompetenta människor ger det\r\nstörsta bidraget på arbetsmarknaden. Människor\r\nsom saknar självförtroende och självkänsla och\r\nsom inte har tillräcklig kompetens har mindre\r\nmöjligheter att bidra med det goda arbetet. Därför\r\nförstår jag inte alls Sonja Rembos infallsvinkel på\r\nden punkten.</pre><pre>Vidare frågar Sonja Rembo vad vi har bidragit\r\nmed. Bl.a. handlar det om en helt ny skattereform.\r\nDet handlar om ett Rehnbergavtal. Det handlar om\r\nen omväxling från hög till låg inflation. När det\r\ngäller varselsiffror och arbetslöshetstal kom det\r\nstora trycket i fråga om arbetslösheten efter det att\r\nden borgerliga regeringen genomförde en gigantisk\r\nåtstramning efter sitt regeringstillträde 1991. Det\r\nvar ju då hela byggindustrin knuffades över\r\nbordskanten. Det var då hemmamarknaden\r\nbörjade sjunka ihop. Det var då arbetslösheten\r\nbörjade öka som mest dramatiskt. Det handlar dels\r\nom effekten av en internationell lågkonjunktur,\r\ndels om regeringens agerande sedan regeringen\r\ntillträde. Det är nu frågan om vad som kommer att\r\nhända framöver med ledning av denna regerings\r\nförslag.</pre><pre>Denna regering har hela tiden visat riksdagen\r\nprognoser som har varit felaktiga, som har varit\r\nskeva, som har legat efter i tiden. Alltså har denna\r\nriksdag fattat beslut på underlag som inte har varit\r\nkorrekta. Hans Andersson och jag själv har i\r\ndebatten pekat på att riksdagen har haft\r\nmöjligheter att ta ställning till andra förslag, men\r\nden borgerliga majoriten har avvisat dessa förslag.</pre><pre>Anf. 27  SONJA REMBO (m) replik:</pre><pre>Herr talman! Ingela Thalén gör mig bekymrad när\r\nhon talar om 80-talet. Hon glömmer de krispaket\r\npå krispaket och regeringskriser osv. som tillkom\r\nunder den socialdemokratiska tiden. Jag är rädd för\r\natt hon inte förstår. Det är djupt bekymmersamt.</pre><pre>Hon talar om att den borgerliga regeringen höll fast\r\nvid kronkursen och de konsekvenser som det\r\nfaktiskt förde med sig. Ja, det är möjligt att den\r\nborgerliga regeringen allt förlänge höll fast vid den\r\npolitik som socialdemokraterna hade lagt fast.\r\nSocialdemokraterna var faktiskt med på denna\r\npolitik och visade ansvar i de krisuppgörelser som\r\ngjordes hösten 1992 -- sådana de nu såg ut. Men\r\nkompromisser är kompromisser.</pre><pre>Jag har inte fått besked av Ingela Thalén: Är det\r\nfortfarande 1990 års partiprogram som gäller? Eller\r\nkan vi förvänta oss att socialdemokraterna skall ta\r\nintryck av den nya tiden och de helt annorlunda\r\nförutsättningar som gäller för den ekonomiska\r\npolitiken, för näringspolitiken, nödvändigheten av\r\natt skapa ett gynnsamt klimat för företagande och\r\nnyetableringar? Det skall vara förändringar för\r\narbetsrätten och av skattesystemet -- för att nämna\r\nnågra faktorer.</pre><pre>Ingela Thalén har en replik kvar. Jag hoppas att hon\r\ndå kan visa vad den utsträckta handen innehåller --\r\nsom socialdemokraterna så gärna talar om. Vad\r\nskall de överenskommelser man talar om innehålla,\r\nIngela Thalén? Ni måste ju ändå ha ett förslag till\r\nkonkret politik som ni vill föra. Det räcker inte med\r\natt säga vackra ord.</pre><pre>Ert program från er senaste kongress är fullt av\r\nvackra ord. Jag kan skriva under mängder av dessa\r\nord. Men det finns inga konkretioner -- inte heller\r\ni det som Ingela Thalén säger här i kammaren. Skall\r\nvi få ordning i Sveriges ekonomi, stabilitet i\r\nförhållandena så att företagen vågar lita på de\r\nspelregler som gäller, våga börja nyanställa? Eller\r\nskall vi nu efter Ingela Thaléns replik till Hans\r\nAndersson vänta oss förslag på lagregler som\r\nstoppar övertidsuttaget också? Vad är det ni vill,\r\nIngela Thalén?</pre><pre>Förste vice talmannen anmälde att Ingela Thalén\r\nanhållit att till protokollet få antecknat att hon inte\r\nägde rätt till ytterligare replik.</pre><pre>Anf. 28  HANS ANDERSSON (v) replik:</pre><pre>Herr talman! Sonja Rembo är rak i sitt budskap.\r\nJag brukar också försöka vara det. Därför har vi\r\nibland häftiga debatter.</pre><pre>Sonja Rembo vill riva upp allt vi har haft sedan 70-\r\ntalet. Jag brukar läsa i den tjocka utredningen från\r\nArbetsrättskommittén en sats i Sonja Rembos\r\nyttrande. Hon skriver där att hon anser att det är\r\narbetsgivarens naturliga, odelade ansvar att\r\nbestämma arbetsstyrkans sammansättning i olika\r\nsituationer. Turordningen vid driftsinskränkningar\r\nborde därför inte göras till föremål för lagstiftning.</pre><pre></pre><pre>Det är i enlighet med ideologin att ägande ger rätt,\r\natt kapital skall ge makt. Sedan får andra rätta sig\r\nefter det. Vi har i grunden olika uppfattningar,\r\nSonja Rembo!</pre><pre>Så till den ekonomiska politiken. Med tanke på\r\nfelprognoserna, budgetunderskotten, de\r\nofinansierade skattesänkningarna och ert nej till\r\nvarje inkomstförstärkning av betydelse har ni ingen\r\ntrovärdighet när det gäller att på allvar ta hand om\r\ndet rekordhöga budgetunderskottet, som hotar\r\nsysselsättning, välfärd och Sveriges framtid.</pre><pre>När det gäller industrin delar jag uppfattningen att\r\nman har negligerat den industriella och den\r\nproduktiva sektorn. Jag har jobbat länge inom\r\nindustrin och har sett utvecklingen, hur politiken\r\nhar arbetat. Men tro inte att de framgångsrika\r\nländerna är de länder som industriellt har arbetat\r\nutan politiska insatser. Jag gillar inte riktigt det man\r\ngör i Japan. Men man har där haft en mycket stark\r\nstatlig industripolitik. Jag gillar inte heller de nya\r\ntigrarna. Men de har en våldsam statlig inverkan\r\nnär det gäller uppbyggnaden av industrin.</pre><pre>På samma sätt förhåller det sig i de sektorer och de\r\nregioner där industrin gått bäst. Det gäller\r\nTyskland, Italien osv. De har haft den ambitiösaste\r\nnäringspolitiken.</pre><pre>Näringspolitiken under Per Westerberg i den här\r\nregeringen är lika med noll. Det är något kusligt\r\növer diskussionen om vilka effekter\r\nVolvoutförsäljningen till Renault skall få\r\nbeträffande sysselsättning och svenska intressen.\r\nPolitikerna deltar inte. Regeringen har ingenting\r\natt säga i de frågorna. Ni har på alla sätt sett till att\r\ndet är marknaden, aktieägarna, som avgör sådana\r\nfrågor.</pre><pre>Jag är talesman för en helt annan politik, en politik\r\ndär demokratiska beslut har en inverkan även i\r\ndessa frågor.</pre><pre>Anf. 29  SONJA REMBO (m) replik:</pre><pre>Herr talman! Jag är inte speciellt förtjust i att\r\ndebattera med Hans Andersson och det parti som\r\nhan företräder. Men sådana är demokratins villkor.\r\nVäljarna har försett oss med de partier som finns\r\nrepresenterade i denna kammare.</pre><pre>Jag kan väl hålla med Hans Andersson om att\r\nindustripolitiken har negligerats. Det är detta jag\r\nförsökte få fram i mitt huvudanförande och i mina\r\ndiskussioner med Ingela Thalén men som hon inte\r\nförstod.</pre><pre>Jag är inte säker på om den statliga inblandning i\r\nJapan osv. som Hans Andersson här talar om är\r\ndetsamma som den politik som Hans Andersson\r\nsjälv och hans parti driver i denna kammare. Vad\r\nman definitivt inte gör i de framgångsrika\r\nindustriländerna är att reglera ihjäl sitt näringsliv.\r\nHans Andersson föreslog i sitt huvudanförande\r\ntidigare i dag något som jag uppfattar som ett\r\nförbud mot övertid. Ytterligare regleringar är vad\r\nHans Andersson och hans parti talar om. Ni är inte\r\nett dugg intresserade av att skapa ett näringsklimat\r\nsom gynnar näringslivet och företagandet. Tvärtom\r\nvill ni lägga ännu mer av makten på politiska och\r\nfackliga nivåer. Det är just den politiken som vi\r\nmycket riktigt har fått för mycket av här i Sverige\r\noch som vi absolut till delar måste riva upp.</pre><pre>Däremot skall vi inte riva upp sådant som skapar\r\ntrygghet för människorna och förutsättningar för\r\nnya jobb. Självfallet skall vi skapa förutsättningar\r\nockså för de enskilda människorna. Men vi skall\r\nriva upp allt det som har skapat den\r\nplanhushållning som vi har i Sverige. Vi skall alltså\r\ninte ha planhushållning, utan vi skall ha en\r\nframgångsrik politik som är till förmån för\r\nföretagandet och som bygger på\r\nmarknadsekonomisk grund. Det är en enorm\r\nskillnad mellan detta och den politik som Hans\r\nAnderssons parti förordar.</pre><pre>Socialdemokraterna har styrt politiken decennium\r\nefter decennium med en majoritet som varit\r\nbaserad på kommunisterna, numera\r\nVänsterpartiet -- dvs. Hans Anderssons parti. Jag\r\nförsökte tidigare få fram om det är den typen av\r\npolitik som vi skall ha i Sverige också i\r\nfortsättningen. I så fall säger jag: Arma land!</pre><pre>Anf. 30  HANS ANDERSSON (v) replik:</pre><pre>Herr talman! Jag delar uppfattningen att det i\r\nboken ''Den långa vägen'' finns en del intressanta\r\nting att läsa om. Men den strategi som\r\nrekommenderas innebär lösare kontraktsformer,\r\nfullständig flexibilitet och försäkringsformer för att\r\nge människor en grundtrygghet. I övrigt skall\r\nkapitalägarna/arbetsgivarna, bestämma allt. Det\r\nstår att läsa: Företagen bör kunna säga upp sina\r\nanställda på ett okomplicerat och rationellt sätt.</pre><pre>Detta är den politik som Sonja Rembo står för.</pre><pre>När det gäller industripolitik i övrigt kan jag notera\r\natt Sonja Rembo har rätt: Den svenska\r\nkompetensen och även utbildningsnivån har\r\nsjunkit. Det är en skandal, med tanke på läget här\r\nunder 50- och 60-talen. Ja, jag delar den\r\nuppfattningen. Men jag tänker på hur SAF bedrev\r\npropaganda under 70- och 80-talen: Satsa på dig\r\nsjälv! Bli din egen frisör! Tjäna pengar på\r\ningenting!</pre><pre>Detta var just att göra industrin en otjänst. Det som\r\nkan rädda industrin är att vi kan få ett samförstånd\r\ninom industrin. Den politik som Sonja Rembo\r\nföreskriver innebär en total konfrontation och en\r\ntotal avsaknad av förtroende mellan parterna.</pre><pre>Slutligen: Jag har ställt en serie frågor om\r\narbetsmarknadspolitiken till\r\narbetsmarknadsministern men har inte fått några\r\nsvar. Sonja Rembo har kanske några synpunkter.\r\nDet skulle förvåna mig om Sonja Rembo, som\r\nbrukar vara rekorderligt kameral i fråga om sina\r\nsynpunkter, tycker att det finns något vettigt i att vi\r\nhar så låg kvalitet på våra arbetsmarknadspolitiska\r\nåtgärder, att vi har fri dragningsrätt på Riksgälden\r\nbeträffande den första, den främsta och den största\r\narbetsmarknadsåtgärden --\r\narbetslivsutvecklingen -- att vi har knappt hälften\r\nkvar av den inriktade arbetsmarknadsutbildningen\r\njämfört med vad vi hade förra året, att vi har lämnat\r\narbetslinjen samt att vi har misslyckats med de\r\nprioriterade grupperna.</pre><pre>Detta står faktiskt Sonja Rembo bakom som\r\nmedlem av ett av de partier som bildar underlaget\r\nför regeringen. Jag menar att det här är en oskälig\r\narbetsmarknadspolitik, och den är dyr. Det är\r\nhemskt att låna till dåliga saker.</pre><pre>Vi har föreslagit en serie konstruktiva lösningar\r\nsom faktiskt motsvarar det som\r\nArbetsmarknadsverket i dag säger är vad vi skulle\r\nha haft i stället för regeringens politik. Jag skulle\r\nalltså vilja höra några kommentarer beträffande\r\narbetsmarknadspolitiken, Sonja Rembo!</pre><pre>Anf. 31  SONJA REMBO (m) replik:</pre><pre>Herr talman! Hans Andersson nämnde boken\r\n''Den långa vägen'' och talade om förslagen till nya\r\nförsäkringsformer. Ja, för att vi skall klara de\r\nåtgärder som nämns i utredningen -- för övrigt\r\ninstämmer jag i väldigt mycket av det som sägs i den\r\nhär utredningen -- och kunna skapa trygghet för\r\nmänniskorna, så att dessa vågar satsa på och ta\r\nsprånget mot något nytt, måste ekonomisk trygghet\r\nskapas. Det är alldeles riktigt. Det är bättre att vi\r\nfår ett ekonomiskt trygghetssystem som fungerar\r\npå ett sådant sätt att företagen inte hindras från att\r\nutvecklas. Det är det som är meningen.</pre><pre>Jag tror alltså att vi måste göra en helt annan\r\nåtskillnad mellan vad som är arbetsgivarens ansvar\r\noch vad som är det fackliga ansvaret. Den\r\nsammanblandning som nu förekommer leder till en\r\ntotal oansvarighet från bägge hållen, och det är det\r\nvärsta.</pre><pre>Jag beklagar att Hans Andersson inte var med på\r\narbetsmarknadsutskottets resa till Baltikum. Men\r\nhan har kanske varit på den sidan av den gamla\r\njärnridån tidigare. Där har i stort sett bedrivits den\r\npolitik som Hans Anderssons parti för svenskt\r\nvidkommande år efter år har föreslagit i denna\r\nkammare. Det gäller då statlig styrning,\r\nplanhushållning.</pre><pre>I Baltikum kunde vi studera det totala förfall som\r\ndenna politik har lett till. Det finns anledning för\r\noss att betänka -- Ingela Thalén och Hans\r\nAndersson talar kortsiktigt om\r\narbetsmarknadspolitiska åtgärder i dag och om 80-\r\ntalets bankeufori -- att de signaler som gått ut från\r\npolitikerna decennium efter decennium har lett till\r\nett utarmat näringsliv samt i slutänden till en\r\ngigantisk arbetslöshet.</pre><pre>Man kan, Hans Andersson, säga mycket om\r\narbetsmarknadspolitiken och de olika detaljerna.\r\nVi har volymer i dag som det av naturliga skäl inte\r\när alldeles lätt att hantera. Jag delar Hans\r\nAnderssons uppfattning att vi så långt det någonsin\r\när möjligt självfallet skall ha kvalitet i fråga om\r\narbetsmarknadspolitiken. Det är en strävan hos\r\nalla som arbetar med detta.</pre><pre>Satsar på utbildning är precis det regeringen gör nu.\r\nMan satsar på skolan. Det finns fler platser i\r\nutbildning på alla nivåer. Löntagarfondernas\r\npengar går nu till utbildning och forskning, för att\r\nnämna ett par exempel.</pre><pre>Titta inte bara på vad som sker inom\r\nbudgetanslaget som går till\r\narbetsmarknadspolitiska åtgärder, utan titta på\r\nhela politiken! Den drar entydigt i en enda riktning,\r\nnämligen mot att få Sverige på fötter, att få ett\r\nkonkurrenskraftigt näringsliv.</pre><pre>Förste vice talmannen anmälde att Hans\r\nAndersson anhållit att till protokollet få antecknat\r\natt han inte ägde rätt till ytterligare replik.</pre><pre>Anf. 32  ELVER JONSSON (fp):</pre><pre>Herr talman! Att vara utan meningsfull\r\nsysselsättning är ofta en tragedi för den enskilde\r\noch en stor påfrestning för hela samhället, både\r\nekonomiskt och socialt. Enorma resurser går till\r\nspillo om människor inte får arbeta. Därför är det\r\nviktigt att vi i Sverige anstränger oss ännu mer för\r\natt upprätthålla en god arbetslinje. Även om\r\narbetslösheten har pressats något tillbaka genom\r\nframför allt olika åtgärder är den alltför hög för att\r\nkunna anses som acceptabel. Därför får ingen\r\nmöda sparas för att komma till rätta med det just\r\nnu tyngsta politiska problemet.</pre><pre>Alltsedan hösten 1990 har läget på\r\narbetsmarknaden drastiskt förändrats och\r\nförsämrats. Vi har många gånger i denna kammare\r\ndiskuterat den alltmer bekymmersamma\r\nsituationen. Betydande insatser har beslutats i\r\nkampen mot arbetslösheten. Aldrig tidigare har så\r\nstora resurser satsats som nu. Det är värt att nämna\r\natt innevarande budgetår kommer ungefär 100\r\nmiljarder att tas i anspråk för insatser på olika\r\nområden.</pre><pre>Jag tror, herr talman, att det är ganska lätt att bli\r\növerens om analysen av hur det står till. Om den\r\nallmänna inriktningen av målen är vi i stort sett\r\nense, vilket t.ex. innebär att arbetslinjen skall\r\nhävdas. Men när det gäller medlen går åsikterna\r\nisär. Då känns det som en plikt, herr talman, att\r\nsöka konstruktiva lösningar på de problemen.</pre><pre>Vi har som politiker att hantera både det långa och\r\ndet korta perspektivet. I det korta perspektivet\r\ngäller det att hävda en rad aktiva\r\narbetsmarknadspolitiska insatser, där\r\ntyngdpunkten måste ligga på förberedelse för att\r\nkunna vara användbar i en förhoppningsvis snart\r\nuppåtgående konjunktur. I ljuset av detta skall ses\r\nbåde ungdomspraktiken och\r\narbetslivsutvecklingen.</pre><pre>Det finns ibland med rätta kritiska synpunkter på\r\nbåda dessa instrument. Men tänk bort\r\nungdomspraktiken och tänk bort\r\narbetslivsutvecklingen och vi hade haft helt andra\r\ntal när det gäller öppen arbetslöshet. Därför var det\r\natt beklaga att socialdemokraterna först motsatte\r\nsig ungdomspraktiken. I efterhand har man nu\r\naccepterat den, och det gäller för oss att gemensamt\r\nutveckla ungdomspraktiken så att den verkligen\r\nblir en skjuts för unga människor in i ett rejält\r\narbete.</pre><pre>När det gäller ALU-projekten gäller det att\r\nvaksamt följa den verksamheten så att inte\r\nreguljärarbeten tas i anspråk då de här ALU-\r\nplatserna skall fyllas.</pre><pre>Regeringens inriktning, att det skall vara en\r\ntyngdpunkt också på utbildning inom högskola,\r\nfolkhögskola, komvux, studieförbund, m.m., är i\r\ngrunden riktig. Men jag tror att det behövs en\r\nkombination av praktik och teoretisk utbildning.\r\nDe här bägge linjerna får inte bli varandras\r\nmotsatser.</pre><pre>De arbetsmarknadspolitiska insatserna kan inte\r\nensamma reda upp dagens situation. Här finns\r\nockså en betydande enighet i riksdagen. Det\r\ninnebär att det krävs åtgärder inom snart sagt varje\r\npolitikområde. Men det viktigaste är dock att det\r\nförs en ekonomisk politik som lägger grunden för\r\nen stabil utveckling, som ger företag och de\r\nmänniskor som arbetar där framtidstro, samt en\r\nökad tillväxt så att vi kan hålla fast vid och värna\r\nvårt välfärdssystem. Detta är mycket\r\ngrundläggande för Folkpartiets linje och en\r\nhelhetssyn som måste utvecklas i ett alltmer\r\nföränderligt samhälle.</pre><pre>När det gäller det långa perspektivet är tillväxten av\r\nutomordentlig betydelse. Det räcker inte bara med\r\nAMS-jobb, ALU eller ungdomspraktik, utan det är\r\nriktiga jobb främst inom produktions- och\r\ntjänstesektorn som krävs.</pre><pre>Vi har nu en mycket gynnsam situation på\r\nexportmarknaden. Industriproduktionen har ökat\r\nkraftigt sedan förra året och även industrins\r\ninvesteringar visar uppgång. Men ändå måste sägas\r\natt denna del av ekonomin är för liten för att skapa\r\nen allmän uppgång. Vad vi i Sverige behöver är ett\r\nrejält mått av nyföretagande, både inom\r\nproduktionssektorn och inom tjänstesektorn. Där\r\nfinns en hög kompetens och rätt utvecklad skulle\r\nden kunna bli en faktor att räkna med också i\r\nexporthänseende.</pre><pre>Jag tycker att det var bra att\r\narbetsmarknadsministern gav en redovisning och\r\nerinrade om framgångar för exportindustrin, om\r\növerskottet i utlandsaffärerna, om fler\r\nnyanställningar och om sjunkande arbetslöshetstal.\r\nMycket är ändå på rätt väg.</pre><pre>Den redovisningen stod i bjärt kontrast till den\r\nalltför mörka och negativa bild som jag tyckte att\r\nutskottets ordförande gav. Ingela Thalén valde\r\nockså att läsa upp något som skulle kunna kallas en\r\nsocialdemokratisk önskelista. Men de konkreta\r\nbeskeden fanns egentligen inte med. Vad menar\r\nIngela Thalén med en rättvis regionalpolitik eller\r\nmed att öka de anställdas inflytande? Hur tänker\r\nsocialdemokraterna hantera budgetunderskottet?</pre><pre>Det låter allmänt välvilligt att säga att man vill öka\r\nhushållens köpkraft. Men inget talar t.ex. för att en\r\ntillfälligt sänkt moms skulle få en sådan önskedröm\r\natt gå i uppfyllelse. Däremot kan det leda till ett\r\nökat budgetunderskott, och nettoeffekten blir\r\nnegativ, bl.a. genom höjda räntor och en ökad\r\ninflation. Därför måste finanspolitiken tyvärr även\r\nfortsättningsvis vara stram. Det är en viktig\r\nförutsättning för lägre räntor. Det finns skäl att\r\npåminna om att sedan våren 1992, alltså på de\r\nsenaste 15 månaderna, har de korta räntorna gått\r\nned med 4,5 procentenheter och de långa räntorna\r\nmed drygt 2 procentenheter. Det har skett\r\nsamtidigt som den underliggande inflationen har\r\nblivit mycket låg. För låginkomsttagare är det\r\nsärskilt viktigt att räntorna är låga och att\r\ninflationen hålls rejält i schack.</pre><pre>Jag tror att man skall se regeringens satsning på\r\nsmåföretagandet som att man eftersträvar en\r\npolitik som är både sammanhållen och leder till\r\nstabilitet och långsiktigt goda mål; mål som det\r\nfinns stor uppslutning kring i denna riksdag.</pre><pre>Herr talman! De förändringar som föreslås på\r\narbetsrättens område har blivit hett diskuterade.\r\nDet är inte överraskande. Här finns ett\r\npartsintresse. LO och SAF ger olika bud, har skilda\r\nståndpunkter. Även hos de politiska partierna finns\r\ndet en stark polarisering. Ny demokrati t.ex. vill i\r\npraktiken rasera anställningsskyddslagen och att\r\nsmåföretagande inte skall omfattas av den. Det har\r\nintygats i ett debattinlägg här i dag.</pre><pre>Ändå tror jag att det är en rimlig slutsats att\r\nregeringsförslaget har en balanspunkt där parternas\r\nskilda intressen går att förena. Vissa\r\nfackföreträdare och socialdemokratiska debattörer\r\nhar gått upp i falsett. Jag menar att man saknar\r\nproportion i den här frågan. Det finns nu en\r\nuppskruvad opposition från främst LO-håll med\r\ntydliga politiska undertoner. Jag tor att det finns\r\nskäl att erinra om vad Aftonbladet skrev\r\nhäromdagen, då man diskuterade den här frågan. I\r\nledaren stod följande att läsa: ''Det finns skäl till att\r\nden socialdemokratiska politiken ännu inte är\r\nfärdig. Men det finns samtidigt beska besked som\r\nkan ges redan i dag för att inte skapa falska\r\nförväntningar. Det är t.ex. en mer nyanserad syn på\r\nförändringarna av arbetsrätten och de små\r\nföretagens och egenföretagarnas ställning och\r\nkapitalförsörjning. Åtgärder som Göran Persson\r\nflaggat för men nu tycks kvävas i kritikstormen.''</pre><pre>Tänkvärda ord också för denna kammares\r\nsocialdemokrater.</pre><pre>Jag vill tro, herr talman, att när krutröken har lagt\r\nsig och dimmorna skingrats finns det tillräcklig\r\nnärhet mellan sansade politiker inom såväl\r\nopposition som regeringspartier för att kunna få en\r\ntrovärdig plan för att sanera statsfinanserna, ge\r\nbesked om den offentliga sektorns framtid,\r\nsocialförsäkringarnas utformning och göra\r\nkonkreta satsningar på mindre och medelstora\r\nföretag. Över detta bör socialdemokraterna än en\r\ngång fundera i lugn och ro.</pre><pre>Det som svenskt näringsliv och svensk\r\narbetsmarknad i dag behöver är inte retoriska\r\nfalsettoner utan en sansad diskussion. Det lägger en\r\ngrund för ett samarbete över breda fält i denna\r\nriksdag. Den enigheten borde vi uppnå även när\r\npartierna rustar sig för det kommande årets\r\nvalkamp. Att erkänna behovet av samsyn är inte\r\ndetsamma som flathet eller ideologisk utplåning.\r\nMen det skulle kunna ge förutsättningar för svensk\r\narbetsmarknad att fylla sin roll att ge ekonomiskt\r\nunderlag för en samhällelig välfärd, med en\r\nsituation av hög sysselsättning och där positiva\r\nmänskliga värden utvecklas.</pre><pre>Vi lever i ett mycket större sammanhang än vad vi\r\ngjorde för några decennier sedan. Häri ligger stora\r\nmöjligheter till samarbete med vårt närområde och\r\nstora delar av Europa. Men svensk välfärdspolitik\r\nbyggd på en god arbetsmarknad har ett uppdrag att\r\nockså efter förmåga delta i arbetet för att fred och\r\nrättvisa skall kunna bli en verklighet i den stora del\r\nav världen som i dag lever i krig och misär. Det\r\ninnebär att vi som privilegierad nation har ett\r\nlångtgående ansvar för en global solidaritet.</pre><pre>I en sådan allmän strävan finns Folkpartiet med,\r\nberett att fortsätta driva på. Men det förutsätter att\r\nden svenska politiken står på tre stadiga ben:</pre><pre>1.En aktiv arbetsmarknadspolitik</pre><pre>2.En positiv näringspolitik</pre><pre>3.Sunda statsfinanser</pre><pre>Dessa tre fundament, herr talman, är\r\ngrundläggande om vi skall vara rustade för både\r\nutveckling och välfärd. I det uppdraget har vi som\r\nparlamentariker ett gemensamt ansvar. Låt oss anta\r\nden utmaningen.</pre><pre>Anf. 33  INGELA THALÉN (s) replik:</pre><pre>Herr talman! Elver Jonsson återkommer till frågan\r\nom arbetsrätten. Låt oss för en gångs skull reda ut\r\ndenna fråga. Vi är oeniga därför att vi har olika\r\nutgångspunkter. Socialdemokraterna är inte emot\r\natt man har en modern arbetsrättslig lagstiftning\r\nsom stimulerar till utveckling på arbetsmarknaden.\r\nMen det sätt varpå den borgerliga regeringen rev\r\nupp den arbetsrättsutredning som\r\nsocialdemokraterna tillsatte och skrev om\r\ndirektiven, som var en ren beställning från Svenska\r\narbetsgivarföreningen, lade inte grunden för en\r\ningående, analytisk och forskningsinriktad\r\nbedömning av vilka behov som finns på\r\narbetsmarknaden av en modernisering av\r\narbetsrätten.</pre><pre>Sedan kom regeringen till socialdemokraterna och\r\nsade: Vill ni diskutera arbetsrättsförslaget som nu\r\nskall läggas fram? Så redovisade man vad man i\r\nregeringen hade bestämt och som skulle föreläggas\r\nriksdagen. Det ger inte heller något utrymme för att\r\nanalysera och diskutera frågan. Nu finns det ett par\r\npunkter i förslaget som jag tror att vi utan tvekan\r\nkommer att kunna acceptera och som kommer att\r\nlyfta fram arbetsrätten på ett positivt sätt. Detta om\r\narbetsrätten.</pre><pre>Jag har tidigare i denna kammare påpekat att de\r\nflesta förslag enligt min uppfattning inte ger något\r\nunderlag för att hävda att de leder till fler\r\narbetstillfällen.</pre><pre>När det gäller arbetsmarknadspolitiken säger Elver\r\nJonsson att han saknade konkreta förslag i mitt\r\ninlägg. Då vill jag påpeka att inte heller Elver\r\nJonsson hade en enda konkret punkt i sitt inlägg.\r\nDär kan vi möjligen ha haft en del svårigheter med\r\ntidsaspekten.</pre><pre>Nu säger Elver Jonsson att\r\narbetsmarknadspolitiken skall vara aktiv, att den\r\nskall ha ett konkret innehåll. Då måste jag fråga\r\nElver Jonsson: Hur har den borgerliga majoriteten\r\ni arbetsmarknadsutskottet kunnat acceptera\r\nregeringens ständigt återkommande felprognoser,\r\nsom har förlett riksdagen att fatta beslut som\r\ninnebär för litet insatser, för litet resurser?</pre><pre>Elver Jonsson säger att det aldrig någonsin har\r\nfunnits så mycket resurser som nu. Jag tackar för\r\ndet, med den arbetslöshet som vi har.\r\nKontantlinjen är det extremt dominerande i\r\nbesluten av arbetsmarknadsutskottets borgerliga\r\nmajoritet.</pre><pre>Anf. 34  ELVER JONSSON (fp) replik:</pre><pre>Herr talman! Bara några synpunkter på\r\nutskottsordförandens replik. Ingela Thalén säger att\r\nman vill ha en modern och utvecklande arbetsrätt.\r\nDen allmändeklarationen ställer jag mig bakom.</pre><pre>Sedan beskärmar sig Ingela Thalén över att den nya\r\nregeringen rev upp direktiven. Det är inte så\r\noriginellt. Det är egentligen vad som sker vid varje\r\nregeringsskifte. Det görs större eller mindre\r\njusteringar i utredningsdirektiv. Så säger Ingela\r\nThalén faktiskt att det var ett beställningsjobb från\r\nSvenska arbetsgivarföreningen. Låt oss ställa det\r\nlitet åt sidan och se vad resultatet blir. Det som\r\nsynes komma i regeringsförslaget är Svenska\r\narbetsgivarföreningen mycket missnöjd med. Att\r\ndet finns missnöjestongångar också på LO-håll ger\r\nfaktiskt besked om att man här har nått en\r\nbalanspunkt som är ganska rimlig.</pre><pre>Vidare säger Ingela Thalén att det finns ett par\r\npunkter som hon skulle kunna tänka sig att stödja,\r\nsom hon uttryckte det. Jag blir väldigt nyfiken:\r\nVilka punkter är det som hon känner sympati för?</pre><pre>Beträffande de prognoser som vi får till\r\narbetsmarknadsutskottet hade det varit önskvärt\r\natt prognoserna alltid hade stämt. Men det finns en\r\ngammal tumregel som säger att prognoser\r\negentligen aldrig stämmer. Därtill är det ju illa om\r\nde slår kraftigt fel. Den LO-rapport som är på gång\r\ni dessa yttersta dagar har två huvudbudskap. Det\r\nena är att man själv har grovt felbedömt\r\nsituationen. Det enda man är säker på är att det är\r\nen stor osäkerhet om framtiden. Att prognoserna\r\ninte alltid stämmer är någonting som vi tvingas att\r\nleva med. Självfallet skall en närhet eftersträvas så\r\nlångt det går.</pre><pre>Jag fick inga konkreta besked om vad Ingela Thalén\r\nmenar med en rättvis regionalpolitik, utvecklandet\r\nav de anställdas inflytande, inte heller om hur vi\r\nskall hantera budgetunderskottet. Besked på en av\r\ndessa tre punkter skulle jag uppskatta.</pre><pre>Anf. 35  INGELA THALÉN (s) replik:</pre><pre>Herr talman! Förslaget om arbetsrätten har ännu\r\ninte lagts fram, men efter pressmeddelandet kan\r\njag konstatera att jag tror att det finns\r\nförutsättningar att diskutera tidsfristen. När det\r\ngäller frågan om de nya EG-direktiven, att\r\narbetsgivaren i inledningen av ett\r\nanställningsförhållande skall vara skyldig att\r\nskriftligen informera arbetstagaren om villkoren\r\nvid anställning, tror jag inte att socialdemokraterna\r\nhar svårt att biträda sådana förslag. I övrigt kan jag\r\ninte se att de förslag som regeringen lägger fram\r\nleder till det som regeringen säger att de skall leda\r\ntill, nämligen ökad rörlighet på arbetsmarknaden\r\noch möjlighet att anställa fler människor. Det såg vi\r\ni alla fall inte vid de tidigare förändringar som\r\ngjordes.</pre><pre>För att bringa ner budgetunderskottet har vi i våra\r\nmotioner förra hösten, i januarimotionen och i\r\nmotionen till kompletteringspropositionen\r\nredovisat konkreta arbetsmarknadspolitiska\r\nförslag när det gäller ungdomar, kvinnor och\r\nutbildning, hur de skall finansieras och på vilket sätt\r\nde skall genomföras. Nu måste jag fråga Elver\r\nJonsson: Dessa konkreta förslag, som ju Elver\r\nJonsson var med om att avslå och tillbakavisa måste\r\nändå ha analyserats av den borgerliga majoriteten?\r\nNi har sagt nej till dem. Alltså tycker ni att de\r\nförslagen inte var bra. Då är det intressant att veta\r\natt regeringen själv vid ett antal tillfällen har\r\nåterkommit med några av dessa konkreta förslag.\r\nSåvitt vi kan bedöma kommer man tillbaka också\r\nunder hösten med ett par av de konkreta förslag\r\nsom vi har presenterat och som har avvisats av den\r\nborgerliga majoriteten i riksdagen.</pre><pre>Det är en tågordning som i den här debatten har\r\nblivit alldeles uppenbar, nämligen att den\r\nborgerliga regeringen inte bara gör felbedömningar\r\noch felprognoser, uan när besluten fattades i\r\nriksdagen visste den borgerliga majoriteten att\r\nprognosen var mycket sämre än den som\r\nregeringen redovisade. Det talade vi om i utskottet.\r\nTrots detta ville inte den borgerliga majoriteten\r\nändra inriktningen på arbetsmarknadspolitiken.\r\nDet tycker jag kanske är ännu allvarligare.</pre><pre>Folkpartiet säger att LO och SAF är\r\nkombattanterna när det gäller arbetsrätten.\r\nGlömmer inte Elver Jonsson bort TCO och SACO,\r\nsom såvitt jag vet också har mycket bestämda\r\nuppfattningar i frågan om förändringarna av\r\narbetsrätten?</pre><pre>Jag vill avsluta med att säga att min uppfattning är\r\natt den enda vägen att åstadkomma en förstärkning\r\nav köpkraften är att göra det möjligt för människor\r\natt gå tillbaka till arbete och att se till att\r\nlönesumman därmed vidgas. De förslag som\r\nregeringen har lagt fram ger inte ett sådant resultat.</pre><pre>Anf. 36  ELVER JONSSON (fp) replik:</pre><pre>Herr talman! Det allra sista Ingela Thalén sade är vi\r\növerens om. Vi måste hitta en väg för att göra det\r\nmöjligt för människor att gå tillbaka till ett\r\nlångsiktigt arbete. Ingela Thalén säger att en\r\nförändring i anställningsskyddslagen inte leder till\r\nen bättre tingens ordning. Men därom vet vi inte så\r\nsäkert. Det finns i alla fall fristående bedömare som\r\nmenar att den här försiktiga reformeringen\r\nkommer att vara gynnsam när det gäller att\r\nnyanställa, inte minst i småföretagen.\r\nArbetsmarknadsstyrelsen hör till dem där det\r\nfunnits positiva tongångar.</pre><pre>Så till den ekonomiska politiken. När Ingela Thalén\r\nhänvisar till de socialdemokratiska motionerna för\r\nbåde ett och två år tillbaka är det intressant att\r\nkonstatera att den socialdemokratiska\r\npartikongressen underkände den\r\nsocialdemokratiska ekonomiska politik som hade\r\nförts här i riksdagen. Det tyder på att det inte är så\r\nenkelt ens för oppositionspartierna.</pre><pre>Herr talman! Jag tror att det är angeläget att hitta\r\nkonstruktiva vägar. Egentligen befinner vi oss inte\r\nså långt ifrån varandra. Men den politiska retoriken\r\noch det ibland kanske alltför uppskruvade tonläget\r\nleder till att vi gör frågan svårare och att vi är längre\r\nfrån ett resultat än vad som annars hade varit fallet.</pre><pre>Anf. 37  HANS ANDERSSON (v) replik:</pre><pre>Herr talman! Jag tror att vi i verkligheten står\r\nmycket långt ifrån varandra, även om Elver\r\nJonsson tycker att de förslag som oppositionen\r\nlägger fram är ganska bra. Han har svårt att\r\ndistansera sig ifrån dem i samma utsträckning som\r\nhan gör i sina politiska beslut.</pre><pre>Jag vill uppehålla mig några sekunder vid\r\narbetsmarknadspolitiken, eftersom jag ju inte får\r\nnågra svar på mina frågor. Jag hävdar att man har\r\nlämnat arbetslinjen. Hittills har det under de första\r\nåtta månaderna betalats ut 28 miljarder kronor i\r\nkontantstöd och 14 miljarder kronor i\r\nåtgärdspengar. Kontantstödet finansieras till 100 %\r\ngenom upplåning. Detta må vara en mycket dålig\r\nfördelning, om man vill upprätthålla arbetslinjen.</pre><pre>Arbetsmarknadsutbildningen har sedan förra året\r\nminskat med 53 %. Mindre än hälften genomgår\r\nsådan utbildning jämfört med förra året.\r\nBeredskapsjobben har minskat med 23 %. Det blev\r\ninte heller mycket av rekryterinsstödet. Ni avslog\r\nalla sådana förslag. Vidare togs det inga krafttag\r\nnär det gäller kompetensutvecklingen i företagen.\r\nDet är i stället ALU och ungdomspraktik som\r\nfullständigt dominerar bilden. Det är en passiv\r\noch -- såvitt jag förstår -- dålig\r\narbetsmarknadspolitik som förs och som dessutom\r\ntill stor del finansieras utanför budgeten genom\r\nupplåning.</pre><pre>Jag håller med om att man inte skapar arbeten\r\ngenom arbetsmarknadspolitik. Det gör man genom\r\natt investera i produktiva insatser. Jag efterlyser\r\nmycket på det området, inte minst när det gäller att\r\nta fasta på den miljöomställning som måste ske.</pre><pre>Det fanns en bra ledare i senaste numret av\r\nEkonomisk Debatt, där Magnus Henriksson tog\r\nupp frågan om hur många som inte längre ingår i\r\narbetskraften, förutom alla som är arbetslösa.\r\nMagnus Henriksson avslutar sin ledare med orden:\r\n''Så länge vi inte sätter kampen för sysselsättningen\r\nframför kampen mot arbetslösheten kommer\r\nvälfärdsstaten att befinna sig i allvarlig fara.'' Det\r\nhar han verkligen rätt i.</pre><pre>Jag har ytterligare en fråga. I kommuner och\r\nlandsting planeras under de närmaste åren\r\ntiotusentals avskedanden -- det rör sig kanske om\r\növer hundra tusen människor. Detta måste Elver\r\nJonsson känna igen från sitt hemlän. Dessa\r\navskedanden måste förhindras.\r\nKommunalpolitiker och landstingspolitiker gör allt\r\nde kan -- åtminstone i de kommuner där\r\nmoderaterna inte har något avgörande inflytande --\r\nmen de måste ha ekonomiska resurser till sitt\r\nförfogande. Hur ser Elver Jonsson på rundgången\r\nmellan den kommunala ekonomin och den statliga\r\nekonomin?</pre><pre>Anf. 38  ELVER JONSSON (fp) replik:</pre><pre>Herr talman! Det är klart att rundgången skall\r\nförhindras så långt möjligt. Men ibland behövs det\r\ninsatser i den riktningen. Här gäller det -- precis\r\nsom det gäller mycket annat i fråga om\r\narbetsmarknadspolitiska insatser -- att man iakttar\r\nstor vaksamhet.</pre><pre>Hans Andersson är bekymrad över att framför allt\r\nden politiska distansen mellan oss är för lång. Men\r\ndet är inte så originellt att liberaler och\r\nkommunister är mycket oense. Det har de varit\r\ngenom decennier, och i synnerhet har vi liberaler\r\nvarit avskräckta av att åtminstone Hans\r\nAnderssons partikamrater många gånger här i\r\nkammaren har sjungit planhushållningens höga\r\nvisa.</pre><pre>Jag håller med om att utvecklingen från en\r\narbetslinje, där åtgärderna inte är lika dominanta,\r\ntill mera av en kontantlinje är olycklig. Men det är\r\nju situationen som har framtvingat detta. Vi måste\r\nsträva efter att snabbt kunna återgå till det tidigare\r\nförhållandet 70--30 till åtgärdernas fördel.</pre><pre>Hans Andersson beklagade sig över att vi måste\r\nlåna en massa pengar. Ja, men Vänsterpartiet vill ju\r\nöka på upplåningen. Jag har inte hört någonting om\r\nnågra förslag som skulle leda till ett rejält minskat\r\nbudgetunderskott.</pre><pre>Herr talman! Till sist är jag överens med Hans\r\nAndersson på en punkt. Långsiktiga lösningar skall\r\ninte bekostas med arbetsmarknadspolitiska\r\nmedel -- det gäller enbart de kortsiktiga -- utan det\r\nmåste till produktiva insatser. Jag vill hävda att\r\nregeringens försök att nu ge förändrade och\r\nförbättrade villkor för småföretagen är en satsning\r\ni rätt riktning. Hans Andersson talade om insatser\r\nför en förbättrad miljövård, och det är också\r\nmycket goda förslag. Låt oss pröva även dessa.</pre><pre>Anf. 39  HANS ANDERSSON (v) replik:</pre><pre>Herr talman! Det var ett väldigt tjat om saker som\r\njag inte har berört. Jag har för övrigt aldrig varit på\r\nandra sidan järnridån.</pre><pre>Försök att ta de förslag som jag framställer på allvar\r\noch sätt er in i dem! Om ni hade gjort det, skulle\r\nElver Jonsson också ha upptäckt att vi inte ökar på\r\nbudgetunderskottet genom våra förslag. Men vi vill\r\nsatsa oerhört mycket mer pengar på näringspolitik,\r\nmiljöomställning och arbetsmarknadspolitik. Det\r\ninnebär att vi även har föreslagit hur man skall dra\r\nin pengar till staten. Varje förslag om skattehöjning\r\nför dem som har stora tillgångar har dock avvisats\r\nav den borgerliga majoriteten. Vi lånar, fast vi lånar\r\ninte mer än regeringen. Men i vårt budgetförslag\r\nlånar vi till produktion och arbete och inte till\r\npassiva icke-ordinarie verksamheter. Det är den\r\nstora skillnaden.</pre><pre>Jag fick inte något svar på min fråga om den\r\nkommunala sektorn, som betyder så mycket för\r\nvälfärden och sysselsättningen. Vad beträffar\r\narbetsrätten noterar jag att redan i dag sjunker\r\nandelen tillsvidareanställningar. Antalet\r\nnyanmälningar till arbetsförmedlingarna har sänkts\r\nfrån drygt 55 % 1990 till drygt 30 % i dag. Det är\r\nalltså oerhört många visstidsanställningar som är på\r\ngång. Jag hänvisade tidigare till erfarenheter från\r\ndet övriga Europa. Det finns inte några som helst\r\nsamband mellan å ena sidan tillväxt och hög\r\nsysselsättning och å andra sidan stora möjligheter\r\ntill visstidsanställningar och provanställningar.</pre><pre>När det gäller min andra fråga om att göra det\r\nlättare att avskeda folk och ge större makt till\r\narbetsgivaren, vill jag citera professor Ann\r\nNumhauser-Henning, professor i civilrätt vid\r\nLunds universitet. Hon konstaterar att ''det\r\nviktigaste argumentet mot den föreslagna\r\nordningen med frikretsar innebär ett avsteg från\r\nden metod som präglar arbetsrättens utveckling i\r\nden industrialiserade västvärlden, nämligen\r\nprincipen om att förhindra godtycke och\r\ndiskriminering''. Detta är ett av de vikigaste skälen\r\ntill att fackföreningsrörelsen, oavsett om det rör sig\r\nom arbetare eller tjänstemän, som en man reser sig\r\nupp och säger: Det här vill vi inte ha. Vi vill vara en\r\npart vid förhandlingsbordet. Vi vill kunna delta i en\r\nrejäl förhandling och ingen låtsasförhandling. Vi\r\nvill kunna diskutera samtliga personer som drabbas\r\nvid en uppsägningssituation, inte bara de som\r\narbetsgivaren bestämmer att vi får diskutera.</pre><pre>Anf. 40  ELVER JONSSON (fp) replik:</pre><pre>Herr talman! När det gäller skattehöjningar har\r\nVänsterpartiet sällan haft några hämningar. Hela\r\nskattereformen bygger ju på en sund inställning att\r\narbete, sparande och nyföretagande skall gynnas.\r\nJag står bakom skattereformen, medan\r\nVänsterpartiet har fördömt den. Så visst finns det\r\nskillnader.</pre><pre>En ytterligare skillnad är att man från\r\nVänsterpartiet tror att det går att närmast\r\nkommendera fram arbetsplatser. Så fungerar det\r\ninte i en fri marknadsekonomi, som Sverige vill\r\nhålla sig till. Det gäller att ge sådana villkor som\r\nväcker intresse för att hålla företagen i gång och för\r\nnyföretagande och som gör det möjligt att skapa en\r\nekonomi i verksamheten. Detta gäller ju särskilt för\r\nsmåföretagsamheten. Vi är i långa stycken överens\r\nom att det är i småföretagen som innovationer\r\nkommer att ske. Det är där som nya arbetstillfällen\r\nkan skapas. Och detta, herr talman, är mycket\r\nangeläget.</pre><pre>Förste vice talmannen anmälde att Hans\r\nAndersson anhållit att till protokollet få antecknat\r\natt han inte ägde rätt till ytterligare replik.</pre><pre>Anf. 41  LAILA STRID-JANSSON (nyd)\r\nreplik:</pre><pre>Herr talman! Elver Jonssons avslutande ord var\r\nmycket intressanta. Det är återigen fråga om\r\nläpparnas bekännelse när det gäller att satsa på\r\nföretagen.</pre><pre>Elver Jonsson sade i sitt anförande att Ny\r\ndemokrati vill rasera arbetsrätten. Tyvärr är Elver\r\nJonsson dåligt påläst i fråga om vår politik.</pre><pre>Vi vill skapa anständiga möjligheter för\r\nsmåföretagaren att ge folk riktiga jobb, dvs. att\r\nanställa folk i stället för att som nu ge dem temporär\r\nsysselsättning.</pre><pre>Enligt Elver Jonsson är det rätt att göra så som jag\r\nnämnde i exemplet från TV i går. Det handlade om\r\nen elektriker som ville jobba halvtid, därför att\r\nsmåföretagaren hade möjlighet att erbjuda honom\r\nen halvtidstjänst. Facket sade nej därför att de\r\nansåg att småföretagaren hade råd att anställa\r\nelektrikern, vilket han inte hade. Man sade till\r\nelektrikern: Du får inte ta det här jobbet. Du skall\r\narbeta heltid och inte halvtid! Gör du inte det, skall\r\nvi se till att du mister din a-kasseersättning.</pre><pre>Det finns fler exempel. Ett företag i Göteborg hade\r\nförutom ägaren två medarbetare, en professionell\r\nlackerare och en med erfarenhet från bilskrotning.\r\nMan behövde på grund av sämre tider minska\r\nantalet medarbetare till en och man ville\r\nkoncentrera verksamheten till just lackering.\r\nFöretaget ville naturligtvis behålla den\r\nprofessionella lackeraren, men facket vägrade göra\r\navsteg från turordningsreglerna. Vad blev\r\nresultatet? Jo, att båda fick sägas upp och företaget\r\nlades ned.</pre><pre>Om nu Elver Jonsson representerar Folkpartiets\r\nsyn i denna fråga, förstår jag att\r\narbetsmarknadsministern har problem med att ena\r\nregeringen.</pre><pre>Anf. 42  ELVER JONSSON (fp) replik:</pre><pre>Herr talman! Det verkar som om\r\narbetsmarknadsministern faktiskt har klarat av\r\ndetta. Jag måste ändå tillstå att jag tror att både\r\nFolkpartiets och Centerns synpunkter i den här\r\nfrågan möjligen har modifierats en del, men det får\r\nväl andra bedöma.</pre><pre>Vad jag vände mig emot var egentligen Laila Strid-\r\nJanssons tes, att det när det gällde småföretag inte\r\nvar så knussligt med anställningsskyddet. Hon\r\nanser att andra villkor kan gälla för företag med\r\nmindre än 25 anställda -- jag tror att det var den\r\nsiffra som hon nämnde. Vår uppfattning är att ett\r\nanställningsskydd, låt vara reformerat, skall gälla\r\nalla anställda. Sedan finns det bitar som behöver\r\ngöras mer smidiga och lätthanterliga, inte minst\r\nutifrån den riktigt lille företagarens synpunkt,\r\nnågot som också arbetsmarknadsministern pekade\r\npå här tidigare. På detta reformarbete är vi beredda\r\natt ställa upp. Det intressanta är att fristående\r\nbedömare menar att vi här har hittat en\r\nbalanspunkt.</pre><pre>Anf. 43  LAILA STRID-JANSSON (nyd)\r\nreplik:</pre><pre>Herr talman! Det är sant att jag sade att vi borde\r\ndiskutera ett förslag som t.ex. kanske skulle handla\r\nom företag med mindre än 25 anställda. Vi sade att\r\nvi var intresserade av att diskutera detta, därför att\r\ndet måste göras något reellt för småföretagen. Man\r\nkan inte jämföra ett småföretag med ett\r\nstorföretag.</pre><pre>Om ett storföretag med 1 500 anställda måste\r\navskeda två personer och då tillämpar\r\nturordningsreglerna, är det en helt annan sak än när\r\nett småföretag drabbas av samma sak. Ofta har\r\nheller inte småföretagen kollektivavtal. Skall man\r\nnu skapa nya jobb i de små företagen, måste man\r\npå alla sätt hjälpa till. Ett sätt är att försöka se till\r\natt inte turordningsreglerna tillämpas på samma\r\nsätt i de små företagen. Jag har ju visat\r\nskrämmande exempel på vad som händer när\r\nfacket inlägger sitt veto. Detta drabbar även de små\r\nföretagen. Är det en sådan framtid Elver Jonsson\r\nvill ha? Min fråga till Elver Jonsson är: Är det rätt\r\natt låta facket gå in på småföretagen och genom\r\nförbud se till att de helt enkelt måste upphöra med\r\nverksamheten?</pre><pre>Anf. 44  ELVER JONSSON (fp) replik:</pre><pre>Herr talman! Jag ger Laila Strid-Jansson rätt på en\r\npunkt, att man inte kan jämföra de riktigt stora\r\nföretagen med de allra minsta. Det är helt riktigt.\r\nMen därifrån till att säga att företag med mindre än\r\n25 anställda inte skall omfattas av LAS, är jag icke\r\nberedd att ställa upp på. De flesta företag här i\r\nSverige hör till gruppen små och medelstora\r\nföretag. Lagen om anställningsskydd skall omfatta\r\nalla, men regelsystemet skall vara så utformat att\r\ndet är hanterbart både i storföretagen och\r\nsmåföretagen.</pre><pre>Förste vice talmannen anmälde att Laila Strid-\r\nJansson anhållit att till protokollet få antecknat att\r\nhon inte ägde rätt till ytterligare replik.</pre><pre>Anf. 45  HARALD BERGSTRÖM (kds):</pre><pre>Herr talman! En tidigare statsminister lär vid något\r\ntillfälle ha sagt att politik är att vilja. Av debatten\r\nhär i kammaren i dag framgår att om det berodde\r\npå viljan att få bort arbetslöshet och ekonomiska\r\nbekymmer, ja, då vore problemen snart ur världen.</pre><pre>Men tyvärr är det så att verkligheten, som vi lever\r\ni och inte bara besöker då och då, inte låter sig så\r\nlätt betvingas. Att vilja är en god början, men det\r\nskall till handling också. Och visst handlas det.\r\nAldrig någonsin har det satsats så stora resurser\r\nsom nu på det arbetsmarknadspolitiska området för\r\nsysselsättning, utbildning, kompetenshöjning och\r\narbetsskapande åtgärder.</pre><pre>Arbetslösheten slår dock tyvärr nya, dystra rekord.\r\nÄven om de totala siffrorna minskade något under\r\nseptember månad jämfört med augusti är dock\r\n410 000 människor öppet arbetslösa. Detta är ett\r\nslöseri med mänskliga resurser. För varje dag som\r\ngår blir de sociala konsekvenserna än värre, inte\r\nminst på grund av att både långtidsarbetslösheten\r\noch ungdomsarbetslösheten ligger på mycket höga\r\nnivåer.</pre><pre>Tecknen på att en vändning kan skönjas blir dock\r\nallt fler och tydligare. Ett är orderingång och\r\nleveranser hos exportindustrin. Ett annat är att\r\növertidsuttaget har ökat kraftigt, så kraftigt att det\r\nhandlar om uppemot 50 000 arbetstillfällen. Ännu\r\nett tecken på att en vändpunkt är i sikte är\r\ngodsvolymens mer än tioprocentiga ökning inom\r\ntransportsektorn.</pre><pre>Undersökningar visar också att svenska folket ser\r\nalltmer optimistiskt på framtiden. Detta är positiva\r\ntecken som vi i dagläget mer än väl behöver ta till\r\noss.</pre><pre>Småföretagens betydelse för sysselsättningen står\r\nsom aldrig tidigare i fokus, och det med rätta. Även\r\nSocialdemokraterna tycks nu ha kommit till den\r\ninsikten. Industriverket gjorde för ett par år sedan\r\nen undersökning som visade att tillväxten finns i\r\nsmå företag, som ofta har börjat som en\r\navknoppning från de större. Det är i dessa små och\r\nmedelstora verksamheter som vår största möjlighet\r\ntill framtida tillväxt kommer att finnas. Det är här\r\nde flesta nytillkommande arbetstillfällena kommer\r\natt skapas i framtiden. Det är uppfinningsrikedom\r\noch entreprenörer vårt land så innerligt väl behöver\r\nför att komma loss och åter få snurr på hjulen.</pre><pre>Vidare är de för företagen redan genomförda\r\nförändringarna i skattereglerna, liksom de\r\nförändringar som nu aviseras i det s.k.\r\nföretagsskattepaketet, mycket viktiga.\r\nRegeländringarna innebär att det blir lättare för\r\nföretag att investera och som en följd därav att\r\nskapa nya arbetstillfällen.</pre><pre>Herr talman! Kristdemokraternas uppfattning är\r\natt en del förändringar i de arbetsrättsliga lagarna\r\när nödvändiga. Vi har dock uttalat att förändringar\r\ni arbetsrätten inte skall genomföras om de inte har\r\nett folkligt och rättsligt stöd. Samtidigt skall de vara\r\netiskt och moraliskt försvarbara. De ändringar som\r\nnu föreslås om en förlängning av tiden för\r\nprovanställningar och tidsbegränsade anställningar,\r\nkommer att innebära att främst de små företagen\r\nbörjar att nyanställa personal i stället för att med\r\növertidsarbete slita på sina medarbetare.</pre><pre>Förslaget om att arbetsgivaren skall få undanta två\r\nnyckelpersoner vid en neddragning på grund av\r\narbetsbrist är riktat till bortemot 100 000\r\nsmåföretag i vårt land, där kollektivavtal av olika\r\nskäl saknas.</pre><pre>I företag med kollektivavtal löses övertalighet som\r\nregel vid förhandlingar mellan arbetsgivare och\r\nfackföreningar. Detta är ju förstahandsalternativet\r\nockså i förslaget till ny lag. Vid sådana\r\nförhandlingar är det, har jag lärt mig, snarare regel\r\nän undantag med avsteg från turordningen. Men\r\nsom lagstiftare har vi ansvar för att lagarnas\r\nfunktioner gäller hela arbetsmarknaden.</pre><pre>Socialdemokraterna talar här med kluven tunga. På\r\nden s.k. småföretagarriksdagen talade Göran\r\nPersson om i princip samma typ av förändringar i\r\narbetsrätten som jag just nämnde. Ett par veckor\r\nsenare på kongressen i Göteborg var tonen en\r\nannan. Då var det parterna som skulle avtala om\r\nlämpliga ändringar. Men hur det skall fungera i\r\nföretag där parterna inte är representerade gavs\r\ningen anvisning om. Över detta undrar naturligtvis\r\nockså dessa 100 000 småföretagare som det gäller.</pre><pre>Vi kristdemokrater hälsar med tillfredsställelse\r\nförslaget om en obligatorisk\r\narbetslöshetsförsäkring. Det nuvarande systemet\r\nhåller inte. Stora grupper står utanför försäkringen.\r\nSystemet är dessutom dimensionerat för en\r\narbetslöshet på max 3 %, vilket medfört ett\r\nofattbart stort underskott i arbetsmarknadsfonden,\r\nett underskott som skall betalas förr eller senare.\r\nMed det förslag som nu aviseras stoppas åtminstone\r\nutflödet. Det är dock ingen hemlighet att vi\r\nkristdemokrater kan tänka oss ett visst avgiftsuttag\r\näven på de inkomster som inte berättigar till\r\nersättning. Det kan visserligen med rätta anses\r\nutgöra en ''dold'' skatt men borde kunna bidra till\r\nen fördelningspolitiskt riktig finansiering av det\r\ngigantiska underskottet i fonden.</pre><pre>Det batteri av åtgärder som ingår i regeringens\r\nmycket aktiva arbetsmarknadspolitik måste under\r\nrådande omständigheter anses ha fungerat väl.\r\nSjälvfallet innebär åtgärder som ungdomspraktik\r\noch ALU att den reguljära arbetsmarknaden kan\r\nskadas om systemen får verka för länge.\r\nRegeringen har också aviserat en proposition om\r\nändringar i delar av dessa åtgärder.</pre><pre>Som jag tidigare framfört här i kammaren, menar\r\njag att det nu är angeläget att hitta former för att få\r\nungdomspraktikplatser att övergå till fasta\r\nanställningar i större utsträckning än i dag. De\r\naviserade förslagen om justeringar i arbetsrätten\r\nmenar jag kan vara ett steg på vägen, men jag vill\r\nåterigen flagga för vårt förslag om en kraftig\r\nsänkning av arbetsgivaravgifterna för de företag\r\nsom erbjuder ungdomar fast anställning efter\r\navslutad praktiktid.</pre><pre>På motsvarande sätt borde vi nu pröva generella\r\nåtgärder för att åter få in långtidsarbetslösa på\r\narbetsmarknaden. Det skulle på ett verksamt sätt\r\nskapa ännu ett incitament för nyanställningar och\r\nbidra till att omvandla en del av övertidsuttaget till\r\nnya jobb.</pre><pre>Under innevarande budgetår satsas ca 50 miljarder\r\npå arbetsmarknadspolitiska åtgärder. Bland de\r\ninsatser som görs finns redan i dag inslag med\r\nmiljöinriktning. Jag menar dock att det finns\r\nutrymme för en mer medveten inriktning mot\r\nmiljöarbete. T.ex. skulle redan budgeterade medel\r\nkunna användas för utbildning av\r\nungdomspraktikanter och ALU:are till\r\n''miljörådgivare'', som sedan skulle kunna sälja\r\ntjänster som rådgivning i kompostering och enkla\r\nanpassningar av avfallsutrymmen för källsortering.</pre><pre>På längre sikt ligger det en stor utmaning och\r\npotential för nya arbeten inom den ständigt\r\nväxande marknaden för miljöteknik. Beräkningar\r\nfrån OECD visar att marknaden för miljövård och\r\nmiljöteknik växer med 5,5 % per år och väntas\r\nuppgå till 300 miljarder i slutet av seklet. Av\r\navgörande betydelse för svenska företags\r\nmöjligheter att vinna marknadsandelar är\r\nlångsiktiga beslut om en anpassning till en hållbar\r\nekonomisk utveckling. Detta skapar drivkrafter för\r\nen teknisk utveckling, som ger konkurrensfördelar\r\npå den internationella marknaden. Enligt kds\r\nskulle en ny skattereform -- en miljöskattereform --\r\nmed sikte på skatteväxling från arbete till skadliga\r\nutsläpp, miljö och vissa råvaror verksamt medverka\r\ntill att vi lyckas med två av våra stora utmaningar,\r\nnämligen miljön och sysselsättningen.</pre><pre>Det förslag om en s.k. u-skattsedel som lanserades\r\nav mina partikamrater Inger Davidsson och Stefan\r\nAttefall i somras, pekar på möjligheten att skapa\r\nnya arbetstillfällen i en sektor som i dag antingen är\r\n''svart'' eller inte existerar, nämligen\r\nhushållssektorn. Förslaget går ut på att ungdomar\r\nupp till 25 år skulle ges möjlighet att starta eget och\r\nsälja hushållstjänster momsfritt och med kraftigt\r\nreducerade arbetsgivaravgifter. Det skulle kunna\r\nskapa tusentals jobb, och det skulle enligt mitt sätt\r\natt se för dessa ungdomar vara ett utmärkt\r\nalternativ till att passivt ta emot KAS, som för de\r\nflesta i dag är alternativet. Vi ser fram emot den\r\nutredning av tjänstebeskattningen som regeringen\r\ntillsatte tidigare i höstas och som bl.a. skall ta reda\r\npå vilka effekter en lägre beskattning av tjänster\r\nskulle kunna få ur sysselsättningssynpunkt.</pre><pre>Herr talman! Få områden som debatteras i den här\r\nkammaren skulle må bättre än sysselsättningen och\r\narbetsmarknaden av öppna, ärliga och prestigelösa\r\ndiskussioner med siktet inställt på breda lösningar.\r\nFler än 600 000 arbetslösa väntar på dessa breda\r\nsamförståndslösningar.</pre><pre>Anf. 46  INGELA THALÉN (s) replik:</pre><pre>Herr talman! Harald Bergström säger att\r\nförändringarna i arbetsrätten är välkomna därför\r\natt det på stora områden saknas kollektivavtal. Då\r\när min fråga till Harald Bergström: Varför saknas\r\ndet kollektivavtal på stora områden?\r\nArbetstagarnas organisationer vill ju ha\r\nkollektivavtal. De har i olika sammanhang fört\r\nfram önskemål om att få kollektivavtal just för att\r\nreglerna på hela arbetsmarknaden skall underlättas\r\noch för att möjligheterna till ett vettigt arbete också\r\ni de små företagen skall förbättras. LO har i ett\r\nantal sammanhang uttryckt att en mycket\r\nframkomlig väg för de mindre företagen vore ett\r\nkollektivavtal för småföretag, ett s.k.\r\nsmåföretagsavtal.</pre><pre>Harald Bergström säger att Göran Persson har\r\nuttryckt synpunkter på att lagen borde ändras. Att\r\nhan säger det beror på att man inte har lyssnat på\r\nvad Göran Persson har sagt, att man ville höra det\r\nman tyckte att han borde ha sagt. Det Göran\r\nPersson, jag själv, Ingvar Carlsson och andra har\r\nuttryckt är att en framkomlig väg för att lösa\r\nproblem som kan finnas för de mindre företagen på\r\narbetsmarknaden är avtal. Det innebär också att\r\nbeslutet fattas nära parterna.</pre><pre>Sedan skulle jag vilja fråga vad Harald Bergström\r\nmenar med att en obligatorisk\r\narbetslöshetsförsäkring skulle ''stoppa utflödet''.\r\nVilket utflöde då? Vem eller vad är det som flödar\r\nut? Är det de arbetslösa, är det\r\nkontantersättningen, eller vad är det som är\r\nutflödet?</pre><pre>Kds kan tänka sig skatt till arbetsmarknadsfonden\r\nför att täcka underskottet, säger Harald Bergström.\r\nDå välkomnar jag kds att yrka bifall till det\r\nfinansieringsförslag som Socialdemokraterna\r\nskisserade i den motion vi väckte i våras. I den sade\r\nvi nämligen att underskottet i\r\narbetsmarknadsfonden under en övergångstid\r\nborde täckas med en särskild skatt. Harald\r\nBergström är välkommen att biträda ett sådant\r\nförslag.</pre><pre>Anf. 47  HARALD BERGSTRÖM (kds)\r\nreplik:</pre><pre>Herr talman! Ingela Thalén frågar hur många\r\nsmåföretag som har eller inte har avtal och\r\nkollektivavtal. Det är inte jag som skall svara på\r\ndet, Ingela Thalén, utan det är naturligtvis\r\nsmåföretagen själva. Orsakerna till att det saknas\r\nkollektivavtal som reglerar arbetsförhållandena för\r\nde små företagen är ju dels naturligtvis företagarna,\r\ndels arbetstagarna. Varför är så många arbetstagare\r\npå de små företagen oorganiserade? Det kan ju ses\r\nsom att facket har misslyckats med att engagera\r\ndem. Det vore emellertid bättre -- det erkänner och\r\nönskar jag -- om facket funnes också på de små\r\nföretagen. Då funnes det en avtalsmöjlighet. Detta\r\när också bakgrunden till min fråga om vad Göran\r\nPersson sade eller vad han borde ha sagt på\r\nsmåföretagarriksdagen.</pre><pre>Hur skall man avtalsvägen få fram lösningar på de\r\narbetsrättsliga problemen, om man inte finns\r\nnärvarande på de små företagen? Skall man sätta\r\nsig på dem, skall man avtala över huvudet på dem,\r\neller hur skall man bära sig åt? Skall man lagstifta\r\nom det? Det är min fråga.</pre><pre>Ingela Thalén frågar vad jag menar med utflödet\r\nfrån arbetsmarknadsfonden. Det ju onekligen så\r\natt arbetsmarknadsfonden, som jag sade i mitt\r\nhuvudanförande, är dimensionerad för en\r\narbetslöshet på 3 %. Men arbetslösheten är i dag\r\nhögre, det vet vi alla. Tyvärr är den högre än så. Jag\r\nsade att vi kan tänka oss ett uttag av avgifter på\r\ninkomster som inte blir ersättningsberättigade, och\r\ndet menar vi verkligen. Om detta sedan kallas en\r\ndold skatt eller en avgift är väl okej. Det är ju en\r\ngammal socialdemokratisk metod för att klara av\r\nfinansiering, och vi ställer upp på den. Det är också\r\nen solidaritetsfråga för oss.</pre><pre>Anf. 48  INGELA THALÉN (s) replik:</pre><pre>Herr talman! Jag tycker det är en bra inställning\r\nsom Harald Bergström redovisar nu.</pre><pre>Det är korrekt att finansieringen av\r\narbetsmarknadsfonden och kontantstödet är\r\nbaserad på en genomsnittlig arbetslöshet på 3 %.\r\nVi har redovisat en princip för en finansiering. Men\r\nhur kan en obligatorisk arbetslöshetsförsäkring\r\nklara av finansieringen av en arbetslöshet på 3 %?\r\nDet är naturligtvis inte det som är lösningen, utan\r\ndet handlar självfallet om att öka finansieringen. Vi\r\nhar föreslagit att man för över arbetsgivaravgiften,\r\natt man tillfälligt tar ut en särskild värnskatt och att\r\nman har kvar en egenavgift i\r\narbetslöshetsförsäkringen.</pre><pre></pre><pre>Sedan måste jag ställa en fråga, som är kopplad till\r\nutflödet: Vad menar Harald Bergström när det\r\ngäller att den obligatoriska\r\narbetslöshetsförsäkringen skulle lösa det här?\r\nVilket arbetsvillkor skall gälla i en obligatorisk\r\narbetslöshetsförsäkring?</pre><pre>Vidare sade Harald Bergström en sak som jag\r\nockså undrar över, nämligen att de aviserade\r\nförsämringarna i arbetsrätten är ett steg. Då är min\r\nfråga: Vilket är nästa steg, Harald Bergström?</pre><pre>Sedan det här med U-skattsedel. Det är ju den s.k.\r\npigdebatten. Att det skulle leda till någon\r\navgörande effekt på arbetsmarknaden är bara\r\nnonsens. De stora servicefrågorna handlar ju om\r\nbarnomsorg och äldreomsorg, och dem löser man\r\nju inte med några U-skattsedlar.</pre><pre>Det är inget fel i att ha hemarbete eller arbeta i\r\nnågons hem, men det skall vara ett arbete med\r\nregelrätt lön och med vanliga anställningsvillkor\r\noch inte några s.k. pigtjänster, för inrättande av\r\nsådana leder inte till någon utveckling av\r\narbetsmarknaden.</pre><pre>Anf. 49  HARALD BERGSTRÖM (kds)\r\nreplik:</pre><pre>Herr talman! Ingela Thalén, jag har inte påstått att\r\ninförande av ungdomsskattsedel leder till någon\r\nlösning, men jag sade att det skulle kunna leda till\r\natt ett stort antal ungdomar -- man kan diskutera\r\nhur många -- skulle kunna få jobb inom en sektor\r\nsom inte finns i dag. Att det skulle leda till en\r\nlösning av de verkligt stora problemen tror jag inte,\r\nmen varför är det så farligt att försöka få kanske\r\n50 000 ungdomar i arbete inom en sektor som nu\r\ninte finns?</pre><pre>Undersökningar som vårt ungdomsförbund har\r\ngjort visar att det här skulle man ställa upp på. Ett\r\nförsök i sommar i Växjö visar att 1 450 dagsverken\r\nblev gjorda under sommarmånaderna av ungefär\r\n400 ungdomar för en hundralapp om dagen. Den\r\nsom fick tjänsten utförd betalade en hundralapp\r\noch Växjö kommun betalade mellanskillnaden i\r\nform av avgifterna. Många ungdomar, de allra\r\nflesta, säger att det här var bättre än att gå och\r\ningenting göra.</pre><pre>Beträffande arbetsvillkoret och beträffande\r\nutflödet ur Arbetsmarknadsfonden är det ju så att\r\nuttaget är för stort. Jag sade inte att frågan om\r\nfinansieringen skulle kunna lösas på en gång, utan\r\njag sade att avtappningen skulle kunna stoppas\r\ngenom den förändring som kommer i samband med\r\nden obligatoriska arbetslöshetsförsäkringen.</pre><pre>Men det kommer att ta mycket lång tid att betala\r\nigen fondens nuvarande skuld. Det gör vi inte så\r\nlänge arbetslösheten är så hög som i dag. Den\r\nmåste ner till betydligt lägre tal. Jag kan inte de\r\nberäkningarna från insidan, men låt oss invänta\r\npropositionen och se vad där står.</pre><pre>Förste vice talmannen anmälde att Ingela Thalén\r\nanhållit att till protokollet få antecknat att hon inte\r\nägde rätt till ytterligare replik.</pre><pre>Anf. 50  GEORG ANDERSSON (s):</pre><pre>Herr talman! Den här debatten har handlat om\r\nmånga ting. Jag vill knyta samman den till den\r\növergripande frågan: Vad är det för samhälle vi vill\r\nha? Är det ett samhälle med gemenskap och lika\r\nmänniskovärde, ett samhälle där människor kan\r\nkänna sig delaktiga och där man upplever sig vara\r\nmed att bygga landet? Eller är det ett samhälle där\r\nmänniskor ställs vid sidan om, där människovärdet\r\nurholkas?</pre><pre>Svaren kan naturligtvis förefalla självklara. Alla\r\nbekänner sig till det goda samhället. Men\r\nbekännelsen, retoriken, är en sak. Den praktiska\r\npolitiken är ofta en annan.</pre><pre>När människors vilja till arbete inte tas till vara, då\r\nurholkas själva människovärdet. Jag tror att det är\r\nen viktig utgångspunkt för den här debatten. En\r\nflicka och en grabb som efter genomförd utbildning\r\nbara möter stängda dörrar i arbetslivet riskerar att\r\nförlora sitt självförtroende, förlora tilliten till sin\r\negen förmåga, och det kan bli förödande för de\r\nungas utveckling i fortsättningen.</pre><pre>En arbetare som efter 20-30 års väl utfört arbete\r\nplötsligt får veta att ''vi behöver dig inte längre här''\r\nförlorar inte bara inkomsten och den viktiga\r\narbetsgemenskapen, den människan riskerar att\r\nförlora också sin värdighet som människa.</pre><pre>Med det här vill jag ha sagt att\r\narbetsmarknadspolitik inte främst handlar om\r\nsiffror och diagram. Det är medmänniskorna och\r\nderas levnadsvillkor det handlar om. Ibland får\r\ntyvärr sifferexercisen dölja de mänskliga tragedier\r\nsom ligger bakom. Det är lättare att lära sig att\r\navläsa statistik än att avläsa och förstå det\r\nmänskliga lidande som arbetslösheten leder till.</pre><pre>Vi kan nu konstatera att utvecklingen på\r\narbetsmarknaden är regeringens största\r\nmisslyckande. I valrörelsen för två år sedan gav de\r\nborgerliga partierna försäkringar om att kampen\r\nför allas rätt till arbete skulle föras med mycket stor\r\nkraft -- minst lika kraftfullt som av\r\nSocialdemokraterna sade man. Främst var\r\nCenterpartiet noga med att understryka det.</pre><pre>Men två år med borgerlig regering har lett till en\r\nkatastrofal utveckling av arbetslösheten. Det kan\r\ninte Börje Hörnlunds vältalighet dölja. Det har\r\nskett med en centerpartist som chef för\r\nArbetsmarknadsdepartementet.</pre><pre>Ett misslyckande är ett misslyckande, sade Carl\r\nBildt. Då gällde det försöket att försvara kronans\r\nvärde. Detsamma gäller försvaret för\r\nsysselsättningen. Den är ett misslyckande, och det\r\nvore hederligt av regeringsföreträdarna att erkänna\r\ndetta.</pre><pre>\r\nDen dramatiska ökningen av arbetslösheten har\r\ngjort Sverige fattigare för varje dag som regeringen\r\nBildt styrt och ställt. Nu behövs en nationell\r\nsamling mot arbetslösheten, men regeringen väljer\r\ntyvärr konfrontationens väg.</pre><pre>Breda lösningar talar Harald Bergström om. Men\r\nvarför väljer man då konfrontationens väg?\r\nArbetsmarknadsministern väljer att ensidigt liera\r\nsig med Svenska arbetsgivareföreningen för att\r\nförsämra de anställdas ställning på\r\narbetsmarknaden. Hörnlund och Bildt är ett eko av\r\nSAF när de hävdar att sysselsättningen ökar om det\r\nblir lättare att sparka folk.</pre><pre>Regeringens andra recept är att skänka miljarder\r\ntill aktieägarna. Man frågar sig: Hur kan\r\nCenterpartiet, som gick till val under täckmantel av\r\natt vara småfolksparti, stödja en sådan utpräglad\r\nhögerpolitik?</pre><pre>Vi står nu inför en gigantisk uppgift. Även med\r\nAMS mest optimistiska scenario krävs det en\r\ntillväxt av 4-5 % per år för att vi vid 90-talets slut\r\nskall nå den arbetslöshetsnivå som vi hade vid 80-\r\ntalets början. Det förutsätter också att återtåget\r\nbörjar nu. Det krävs mer än 110 000 fler sysselsatta\r\nvarje år under resten av 90-talet.</pre><pre>Göran Persson redogjorde i går för\r\nSocialdemokraternas ekonomiska politik och\r\nIngela Thalén i dag för arbetsmarknadspolitiken.\r\nJag vill bara peka på tre viktiga områden helt\r\nhastigt.</pre><pre>Vi bör enligt min mening samla oss kring några\r\nviktiga stora nationella projekt. Ett sådant kan vara\r\nomställningen för utnyttjande av inhemska\r\nenergikällor. Vi vet att vi långsiktigt måste klara\r\nden uppgiften. Det ger miljövinster, förbättrar\r\nhandelsbalansen och ökar sysselsättningen. Skogen\r\när i det sammanhanget en resurs. I dag är tillväxten\r\nav skog mycket större än avverkningen. vi har inte\r\nråd att avstå från att nyttja den tillväxten.</pre><pre>Byggnadsverksamheten är ett annat område som\r\nmåste upprätthållas på en rimlig nivå. Med\r\nregeringens politik kommer halva\r\nbyggnadsarbetarkåren snart att vara utslagen. De\r\nstora infrastruktursatsningarna som\r\nDennispaketet, Öresundsbron och andra viktiga\r\nstora projekt bör snarast genomföras. Det vore\r\ndjupt olyckligt om sådana projekt förhalades och\r\nkom till stånd under en kommande högkonjunktur.</pre><pre>För det tredje är det naturligtvis orimligt att nu\r\ntvinga tiotusentals anställda i kommuner och\r\nlandsting ut i arbetslöshet. AMS och andra har\r\ngjort beräkningar som visar att besparingen för\r\nsamhället är praktiskt taget noll, men det försämrar\r\nvården, det försämrar omsorgen om barnen, och\r\ndet leder till en tragisk arbetslöshet.</pre><pre>Vi vet ju att Moderaterna hämtar sin förebild bl.a.\r\ni Thatchers England. Men min fråga är: Hur i all\r\nvärlden kan Centern och Folkpartiet vilja\r\nmedverka till en sådan samhällsutveckling? Är det\r\nverkligen den ni vill ha? Eller har ni inte upptäckt i\r\nvilken riktning Sverige nu går?</pre><pre>Anf. 51  SIMON LILIEDAHL (nyd):</pre><pre>Herr talman! När man som jag kommer ganska\r\nlångt ner på talarlistan, upptäcker man plötsligt att\r\ndet man ville säga redan har sagts. Jag skall ta upp\r\nframför allt skillnaden mellan hur stora och små\r\nföretag upplever arbetsrätten. Jag har själv varit i\r\nett större företag än de som Ingela Thalén och Sonja\r\nRembo har erfarenhet från. Jag är nu\r\nsmåföretagare och har tio anställda.</pre><pre>Under gårdagens ekonomiska debatt och i dag har\r\nalla pratat sig varma för att hjälpa småföretagen\r\nmed lägre räntor, olika former av nya lån,\r\nskattelättnader, etc. Alla ställer upp på det. Men\r\nnär frågan kommer upp om en modernisering av\r\nlagen om anställningsskydd, LAS, finns ingen\r\nenighet. Man har grävt ner sig i skyttegravar och\r\nger inte med sig. Facket vill inte ändra ett\r\nkommatecken. Det gäller ju ändå att skaffa nya\r\njobb. därför måste man kunna prata med varandra.\r\nDet är vi entreprenörer, småföretagare, som skall\r\nleta efter nya affärsmöjligheter och trygga de\r\nanställdas försörjning. Vi vill skaffa de nya jobben,\r\nnu när storföretagen visat sin oförmåga och trots\r\nrekordexport inte har kunnat bidra med\r\nnyanställningar.</pre><pre>Småföretagarnas betydelse kommer i framtiden att\r\nöka ytterligare, därför att storföretagen icke\r\nkommer att kunna bidra med fler arbetstillfällen.\r\nUtflyttningen från Sverige kommer att fortsätta.\r\nDet är högst olyckligt. Redan i dag har vi inom\r\nsvensk tillverkningsindustri ca 10 % fler anställda\r\nutomlands än i Sverige. Vi måste vända på den\r\ntrenden. Jag tycker att man skall diskutera olika\r\nförslag om hur vi skall få tillbaka de svenska företag\r\nsom har etablerat sig utomlands. Jag tycker inte att\r\nman har gjort tillräckligt i regeringen för det.</pre><pre>Det har ofta sagts att LAS inte är något problem\r\nför storföretagen och att man alltid kan nå resultat.\r\nMen det resulterar ofta i kompromisser som gör att\r\nsåväl stora som små företag får betala kraftiga\r\navgångsvederlag. Det träffar småföretagen\r\nspeciellt hårt.</pre><pre>Hur agerar vi då som småföretagare i det aktuella\r\narbetsmarknadsläget? Vi försöker ta ut så mycket\r\növertid som det går. Den övertid som i dag tas ut\r\ni Sverige anses motsvara 50 000 jobb. Vi försöker\r\nundvika nyanställningar. Jag själv och andra har\r\nupplevt vad det kostar att köpa ut personal som\r\nman anser sig inte kunna bibehålla, därför att\r\nmarknader har försvunnit och man inte har någon\r\nmöjlighet att behålla de anställda. Som\r\nsmåföretagare är man därvid inte hjälpt av att\r\nförhandla med en regional ombudsman, som inte\r\nkänner till företaget och dess problem utan läser\r\nlagen innantill.</pre><pre>Jag tror att alla är med på att det är en omöjlighet\r\natt ha en arbetsrättslagstiftning som tillgodoser\r\nbåde stora och små företag. Företag som har\r\n150 000 anställda, som det företag där jag har varit,\r\noch mitt eget företag, som har upp emot 10\r\nanställda, kan inte lyda under samma lagstiftning.\r\nDessutom finns kommunala företag och\r\nkommuner, som har helt andra problem.</pre><pre>Det lyckligaste hade varit att låta marknaden vara\r\nsjälvreglerande. Men då det inte är politiskt\r\nmöjligt, gäller det att finna speciella lösningar som\r\nhjälper småföretagen, som oftast inte har några\r\nkollektivavtal eller fackliga förtroendemän. Dessa\r\nföretag vill själva ansvara för sin\r\nanställningspolitik, utan facklig inblandning. Det är\r\nsvårt att bestämma var man skall sätta gränsen.\r\nLaila Strid-Jansson har talat om en gräns vid 25\r\nanställda. Företag med färre än 25 anställda skulle\r\ninte omfattas av några turordningsregler. Varför 25\r\nanställda, kan man fråga sig. I EG-lagstiftningen\r\ntalas i vissa fall om företag med färre än 25\r\nanställda. Så är det även i lagen om\r\nstyrelserepresentation, som endast gäller företag\r\nmed över 25 anställda.</pre><pre>Vi i Ny demokrati föreslår att det för företag med\r\nfler än 25 anställda skall lagstiftas att de skall ha en\r\nfrikvot på 20 % i enlighet med vad som föreslagits\r\nav en majoritet i Arbetsrättsutredningen. Med\r\ntanke på det tycker vi att det är mycket märkligt att\r\nregeringen har fört fram ett eget förslag om att två\r\narbetstagare skall undantas från\r\nturordningsreglerna. Det gynnar i och för sig de\r\nsmå företag som jag representerar. Har man få\r\nanställda, är det bra att två av dessa kan undantas\r\nfrån turordningen. Men ju större företagen är,\r\ndesto orimligare blir förslaget. Ericsson i\r\nMidsommarkransen och Älvsjö har ca 1 200 LO-\r\nanslutna i sin turordningskrets. Det är orimligt att\r\nendast två av dessa skall kunna undantas från\r\nturordningsreglerna.</pre><pre>Jag beklagar den låsning som finns i diskussionen\r\nkring arbetsrätten. Jag tyckte mig höra en liten invit\r\ni Ingela Thaléns repliker. Göran Persson har också\r\ntidigare skickat ut vissa positiva signaler. Vi har alla\r\nsamma, allt överskuggande intresse, att se till att vi\r\nfår fler arbetstillfällen. Vi måste emellertid leva\r\nmed dessa entreprenörer. De måste få svängrum\r\noch inte tvingas in i ett intrikat regelverk. Då låser\r\nde in sig, och vi får inga nyanställningar.</pre><pre>Avslutningsvis vill jag säga att jag tycker att\r\nkollektivavtal för småföretag är en bra lösning.\r\nProblemet är att det i de flesta företag inte finns\r\növer huvud taget några arbetstagare som är\r\nanslutna till kollektivavtal.</pre><pre>Anf. 52  INGELA THALÉN (s) replik:</pre><pre>Herr talman! Simon Liliedahl säger att han kunde\r\ntolka det som om det i mina repliker fanns en invit\r\ntill att diskutera arbetsrätten. Det beror på vad\r\nSimon Liliedahl menar. Om Simon Liliedahl menar\r\natt socialdemokraterna har uppfattningen att vi\r\nskall ha en modern arbetsrättslig lagstiftning, som\r\nger arbetsgivare och arbetstagare lika\r\nförutsättningar oavsett om de finns i små eller stora\r\nföretag, är inviten rätt uppfattad. Jag tror nämligen\r\ninte att man kan ha olika lagstiftning för löntagare\r\noch företagare i små och stora företag. Däremot är\r\ndet min mycket bestämda uppfattning att man\r\ngenom avtal skall reglera förhållandet på den\r\nenskilda arbetsplatsen. Det var därför jag\r\nhänvisade till att LO vid ett antal tillfällen har lyft\r\nfram frågan om småföretagaravtal.</pre><pre>När det gäller kollektivavtal på de mindre\r\nföretagen vill jag säga följande. Det är inte\r\nointressant, Simon Liliedahl, att Svenska\r\narbetsgivareföreningen och en del andra av\r\narbetsgivarnas organisationer i årtionden\r\nbokstavligt talat har skrämt skjortan av\r\nsmåföretagarna och desinformerat om vad\r\nlagstiftningen egentligen betyder, inte minst när det\r\ngäller tillfällig anställning och provanställning. Jag\r\nträffar mängder av ägare till mindre företag som har\r\nen helt osannolik uppfattning om vad lagstiftningen\r\negentligen innebär. Den uppfattningen har de fått\r\ngenom Svenska arbetsgivareföreningen. Om vi kan\r\nbidra till att skapa kunskap om vad lagstiftningen\r\ninnebär, så att företagarna får en öppnare\r\ninställning till att teckna avtal, då tror jag att vi har\r\ntagit ett steg på vägen, utan att för den skull skapa\r\nolika regler för anställda i små och stora företag.</pre><pre>Anf. 53  SIMON LILIEDAHL (nyd) replik:</pre><pre>Herr talman! Jag vidhåller att det måste finnas\r\nmöjlighet att ha olika regler för små och stora\r\nföretag. Det är orimligt att lagen i vissa delar är\r\nskriven för storföretag. Den går inte att tillämpa på\r\nsmåföretag. Man upplever det själv när man jobbar\r\nmed det. Jag tycker att man skall se över om man\r\nkan göra någon åtskillnad.</pre><pre>Jag håller med Ingela Thalén om att informationen\r\ntill småföretagarna är bristfällig. De har hört\r\nvandringshistorier och är rädda, inte bara för vad\r\nlagen innebär utan framför allt för hur\r\nArbetsdomstolen tolkar lagen. Den tolkningen går\r\ni allmänhet ut på att man skall ha specialavtal, som\r\nkommer att kosta småföretagaren stora pengar.\r\nDet är ett område där det behövs klargöranden. Jag\r\ntror inte att Arbetsdomstolen är så fruktansvärd\r\nsom man i allmänhet tror. Upplysning skulle hjälpa\r\ntill att skapa förståelse. Trots det tror jag att man\r\nmåste göra åtskillnad mellan storföretag med\r\n100 000 anställda och företag med två tre anställda.\r\nDet går inte att dra dem över en kam.</pre><pre>Anf. 54  INGELA THALÉN (s) replik:</pre><pre>Herr talman! Det är intressant att diskutera med\r\nSimon Liliedahl. Det är helt uppenbart att Simon\r\nLiliedahl har erfarenhet från en dagsaktuell\r\nverklighet. Skillnaden mellan Simon Liliedahl och\r\nden politiske företrädare som ansvarar för detta i\r\nregeringen är himmelsvid, till regeringens politiske\r\nföreträdares nackdel.</pre><pre>Att ha olika lagstiftningar när det gäller\r\nrättsförhållanden tycker jag inte är en god väg att\r\ngå. Jag skulle vilja veta på vilken punkt Simon\r\nLiliedahl anser att lagstiftningen -- nu talar vi om\r\nden arbetsrättsliga lagstiftningen, inte om avtal,\r\npraxis eller tolkningar -- skall vara olika om man\r\narbetar i ett stort respektive ett mindre företag. Jag\r\nhar tyvärr ingen mer replik, men jag tar gärna emot\r\nen sakupplysning.</pre><pre>Anf. 55  SIMON LILIEDAHL (nyd) replik:</pre><pre>Herr talman! Jag tror att det finns många\r\nparagrafer i denna lagstiftning där man kan se att\r\ndet skiljer mellan större företag och mindre.\r\nRegelverket är för komplicerat.</pre><pre>Denna frågeställning är så intressant att vi borde\r\nsätta oss ned och diskutera den. Jag tror att det\r\nfinns vägar för detta. Vi skall plocka med dem som\r\nkommer från verkligheten och inte enbart låta\r\npolitiker och jurister vara med.</pre><pre>Arbetsrättsutredningens styrelse består av enbart\r\njurister. Det finns för få praktikens män och\r\nkvinnor med. Jag tycker att vi skall starta en dialog\r\nom dessa frågor.</pre><pre>Anf. 56  KARL-ERIK PERSSON (v):</pre><pre>Herr talman! Sonja Rembo kritiserar\r\nSocialdemokraterna och Vänsterpartiet för att vi\r\nförespråkar planhushållning. Jag vet egentligen\r\ninte vad hon menar med det. Det fick mig i alla fall\r\natt tänka på något jag läste i Svenska Dagbladet,\r\nsom framför allt är Moderaternas huvudorgan.\r\nArtikelförfattaren heter Stefan Hedlund, och han\r\när professor i öststatsforskning. Jag vill citera en del\r\nav hans artikel.</pre><pre>Han skriver bl.a. så här: ''Nu är det emellertid så,\r\natt ''marknadsekonomi' är ett begrepp som har ett\r\nväl definierat innehåll och inte bör reduceras till en\r\nklyscha. För att vi skall ha ''marknadsekonomi'\r\nkrävs framför allt att det finns ett betydande\r\nelement av legalitet, dvs att ekonomiska\r\ntransaktioner sker inom ramen för ett väl definierat\r\noch allmänt accepterat juridiskt regelverk. I annat\r\nfall är det fråga om rövarkapitalism eller\r\nkriminalitet.''</pre><pre>Frågan är om vi inte kommer att gå den vägen om\r\nden borgerliga regeringen får fortsätta. Vi går mot\r\nen rövarkapitalism där ingenting skall styras. Den\r\ns.k. marknaden skall helt klara sig själv. Det\r\nsamhället vill jag inte vara med i. Jag kommer att\r\nkämpa med all kraft emot det.</pre><pre>Herr talman! I dag talar alla om att man för att\r\nrädda jobben och Sveriges ekonomi skall satsa på\r\nsmå och medelstora företag. Samtidigt skall man\r\nrasera och skära ned den offentliga sektorn. Vi från\r\nVänsterpartiet kommer aldrig att ställa upp på att\r\nman går den vägen.</pre><pre>Jag är inte emot att man satsar på små och\r\nmedelstora företag, men man måste ställa sig\r\nföljande frågor: Vad skall dessa företag producera,\r\noch för vem? Producerar de för den inhemska\r\nmarknaden eller för exportmarknaden?</pre><pre>Om de skall producera för den inhemska\r\nmarknaden kommer nästa fråga: Vem skall köpa\r\ndet som produceras? Man har samtidigt försämrat\r\nköpkraften för dem som är sjukskrivna och\r\narbetslösa -- det rör sig om ca 1 miljon människor i\r\ndetta land.</pre><pre>Vad kommer då den s.k. marknaden att säga? Vem\r\när marknaden? Är det inte dags att tala om vem\r\nsom är marknaden, så att vi får veta det och kan ge\r\nden ett ansikte?</pre><pre>Regeringen gör ingenting. Marknaden skall klara\r\nalla problem.</pre><pre>Det konstigaste är, herr talman, att marknaden\r\nreagerade när Socialdemokraterna hade kongress i\r\nGöteborg. I går talades det här i kammaren under\r\nden ekonomiska debatten om att marknaden\r\nkommer att reagera, räntan gå upp och kronan falla\r\nom inte Ny demokrati bestämmer sig för hur de\r\nskall ställa sig till vårdnadsbidraget.</pre><pre>Om det är på detta sätt, tror jag inte att det är\r\nutländska utan svenska spekulanter som spekulerar\r\ni den svenska ekonomin. Man måste sätta ett\r\nansikte på marknaden för att veta hur man skall\r\nbära sig åt om man skulle vilja styra den. Om man\r\nfortsätter att låta bli att styra och kontrollera\r\nmarknaden kommer det att bli anarki.</pre><pre>Vi måste också ställa krav på en långsiktig\r\nsysselsättningspolitik och på en industripolitik.</pre><pre>Herr talman! Nu skall regeringen kväsa facket. Det\r\nhar de borgerliga debattörerna sagt på flera olika\r\nsätt. Det skall man göra för att skapa mer arbete.\r\nDetta är helt fel. Det kommer inte att leda till flera\r\njobb. Facklig kamp har varit en styrka för detta\r\nland, både när det gäller teknisk utveckling och\r\nframåtanda. Om man stryper den, går man helt fel.</pre><pre>Fackets insatser har bl.a. lett till att man kan vara\r\nhemma och fira sin femtioårsdag. Med det, herr\r\ntalman, vill jag gratulera finansminister Anne\r\nWibble i efterhand.</pre><pre>Jag förstår att den borgerliga regeringen vill ändra\r\npå den skyddslagstiftning vi har i dag. Men då skall\r\nde av moralisk--etiska skäl tala om vad det gäller.\r\nDe gör det inte för att skapa fler jobb, utan av rent\r\nideologiska skäl. Det är moraliskt riktigt att tala om\r\nvad det gäller. Jag tycker att det skulle vara en\r\nsjälvklarhet i ett parti som säger sig omfatta kristna\r\nvärderingar.</pre><pre>Regeringen har lyckats åstadkomma en pigdebatt.\r\nDet har man varit duktig på. Hur kommer det\r\nfaktum att några få får det renare i hemmet att\r\nstärka Sveriges ekonomi? För mig är detta en gåta.</pre><pre>Hans Andersson har långt före mig redovisat att\r\nVänsterpartiet har lagt fram många förslag som\r\ndäremot skulle leda till ökad sysselsättning och till\r\natt människor fick varaktiga jobb.</pre><pre>Anf. 57  FREDRIK REINFELDT (m):</pre><pre>Herr talman! Först måste jag reagera mot Karl-\r\nErik Perssons användande av Stefan Hedlunds\r\nartikel i Svenska Dagbladet. Han jämför det som\r\nbeskrivs där med det som sker i Sverige. Det brukar\r\nannars vara vänsterpartister som blir arga över att\r\ndet görs jämförelser med det som tidigare var\r\nSovjetunionen.</pre><pre>Att hävda att denna rövarkapitalism har någon\r\nlikhet med de svenska systemen tycker jag är att gå\r\nväl långt. Det är snarare respekten för enskild\r\näganderätt och förståelsen för den fria\r\nföretagsamheten som brister i Ryssland i dag. Det\r\nbrister inte i de moderata uppfattningarna om att\r\nmarknadsekonomin måste byggas på rättsstatens\r\ngrund.</pre><pre>När jag nu har fått se talarlistan för eftermiddagens\r\ndebatt förstår jag att debatten snart skall övergå\r\nfrån att vara allmänpolitisk till att bli de många\r\npamfletternas debatt. Inte mindre än 20\r\nsocialdemokrater skall efterträda varandra i\r\ntalarstolen och, antar jag, berätta om det elände\r\nsom de menar att den borgerliga regeringen har\r\nskapat.</pre><pre>Jag tycker som ung moderat riksdagsledamot\r\ndärför att det finns anledning att redan i förväg\r\ninvända mot den bild man försöker skapa.</pre><pre>Jag uppskattade att Carl Bildt i partiledardebatten\r\ni förra veckan talade om hur vi skall skapa nya\r\narbetstillfällen. Han gjorde det i varje inlägg från\r\ndenna talarstol. Det var ett budskap som jag önskar\r\natt fler unga hade fått höra. Carl Bildt gav, olikt\r\nmånga andra i denna talarstol, prov på en insikt om\r\natt nya arbetstillfällen knappast skapas i detta rum,\r\nmen att vi däremot kan lägga grunden för nya\r\narbetstillfällen. Det kan vi göra genom att få\r\nnyföretagandet att blomstra och arbetsgivare att\r\nvåga nyanställa.</pre><pre>Dagens unga är i det närmaste helt utestängda från\r\nden reguljära arbetsmarknaden -- det vet jag rätt\r\nmycket om. Jag talar ofta med unga människor runt\r\nom i landet, och de uttrycker stor förtvivlan över\r\ndetta. De vill inte sitta fast i skapade åtgärder eller\r\nvara arbetslösa utan komma åt de riktiga\r\narbetstillfällena.</pre><pre>Jag har efter ett par år här i riksdagen lärt mig att\r\narbetsmarknaden faktiskt är konstruerad för att\r\nstänga de unga ute.</pre><pre>Vi har valt att satsa på en arbetsrättslig lagstiftning\r\nsom skyddar dem som har arbete men som inte lika\r\nväl tillgodoser dem som står utanför. Konsekvensen\r\nav det blir helt enkelt att de unga har en mycket\r\nsvag anställningstrygghet om ens någon. De slussas\r\nrunt mellan kortvariga beredskapsarbeten.</pre><pre>Det är ett ständigt hoppande från det ena till det\r\nandra. Det gör att ungdomar tappar tilltron till sin\r\negen förmåga att komma in på arbetsmarknaden.\r\nGeorg Andersson nämnde om vikten av att få ett\r\nmänniskovärde, att känna att man gör nytta.</pre><pre>Det är väl bara att ändra på reglerna, säger de unga.\r\nDet gäller bara att göra det möjligt för oss att\r\nkomma in. Men så enkelt är det nu inte. Det finns\r\nmycket starka krafter i detta land, också företrädda\r\ni denna plenisal, som aktivt motverkar alla\r\nändringar för att faktiskt möjliggöra för unga\r\nmänniskor att komma in på arbetsmarknaden.</pre><pre>Herr talman! Jag kan avslöja att jag har fått brev\r\nfrån Stig Malm. Det är nu ingen större hemlighet.\r\nDet lär vara så att alla i denna kammare har fått\r\nsamma brev. Det är mycket intressant. Det är det\r\nförsta brev i hela mitt liv som jag har fått från Stig\r\nMalm, så jag läste det med stort intresse.</pre><pre>Där stod bl.a. följande: ''Vi är beredda'' -- och med\r\nvi menar han LO--''att utan förutfattade meningar\r\ndelta i en dialog med dig och ditt parti det\r\nkommande riksdagsåret för att dra vårt strå till\r\nstacken. Jag hoppas på givande samtal och ett rikt\r\nidéutbyte under året.''</pre><pre>Här kanske vi har öppningen för den nationella\r\nsamling som Georg Andersson talade om. Men jag\r\nhar också läst Stig Malms anförande på den\r\nsocialdemokratiska partikongressen. Han skickade\r\ninte ut anförandet tillsammans med brevet. Där var\r\ndet ett helt annat tonläge.</pre><pre>Redan i sina hälsningsfraser säger han sig inte vilja\r\ntala om regeringspartierna eftersom, som han\r\nsäger: ''I en debatt om framtiden skulle det vara att\r\ntillmäta dom en alldeles för stor betydelse.'' Jaså,\r\ndär fick man inte vara med! Där var det inte någon\r\nnationell samling.</pre><pre>I hans avslutning får vi ännu ett exempel på Stig\r\nMalms samarbetsvilja. Han säger: ''Jag vill därför\r\ntill sist avge ett helhjärtat löfte. Partiet kan till 100\r\nprocent räkna med fackföreningsrörelsen inför\r\nnästa val. Våra medlemmar behöver en\r\nsocialdemokratisk regering.''</pre><pre>Ja, Stig Malm behöver en socialdemokratisk\r\nregering. Det kan vi vara alldeles övertygade om.\r\nMed en socialdemokratisk regering återkommer\r\ndet inflytande som han och hans företrädare i\r\nhistorien har haft över svensk\r\narbetsmarknadspolitik. Men att hans medlemmar,\r\noch framför allt de som står utanför\r\narbetsmarknaden, skulle gagnas av en\r\nsocialdemokratisk regering är något mer oklart.</pre><pre>Jag tycker att det också i dag visat sig att när\r\nexempel på nya arbetstillfällen tas upp, när man är\r\nvillig att pröva nya vägar, sägs det nej från denna\r\ntalarstol. Arbetsrätten har berörts i flera inlägg.\r\nDär är det totalstopp från både LO och\r\nSocialdemokraterna.</pre><pre>Pigdebatten har också nämnts. Här har man lyckats\r\nskaka upp hela den gamla kulturvänstern. Där har\r\nman sagt: Vi vill minsann inte låta oss bli pigor för\r\növerklassen. Nej, men låt bli då! Ta inte sådana\r\narbetstillfällen. Det är väl inget problem. Men\r\nutestäng inte debatten. Säg inte att detta inte är en\r\nväg till nya arbetstillfällen. Låt framför allt\r\nungdomar själva avgöra om de tycker att detta sätt\r\natt få arbete är bättre än att gå arbetslösa.</pre><pre>Mina vänner: Det är dogmer från gamla tider som\r\nstyr herrar och damer som är litet äldre än jag i den\r\nhär församligen. Det stänger de unga ute från\r\narbetsmarknaden, utan det människovärde som\r\nGeorg Andersson eftersökte.</pre><pre>Anf. 58  KARL-ERIK PERSSON (v) replik:</pre><pre>Herr talman! När det gäller mitt användande av\r\nartikeln i Svenska Dagbladet och Fredrik\r\nReinfeldts tolkning får han för min del tycka exakt\r\nvad han vill. Vi lever trots allt i ett fritt land.</pre><pre>Går vi den väg som regeringen förespråkar och tar\r\nbort den arbetsskyddslagstiftning som vi har i detta\r\nland går vi mot en rövarkapitalism. Det är min\r\nuppfattning, och den står jag för. Jag har varit ute\r\nmycket hos företag och talat med de fackliga\r\nföreträdarna. Jag vet också att ungdomarna har\r\nproblem. Men de får det inte bättre för att man\r\nraserar det man har.</pre><pre>När det sedan gäller pigdebatten var det intressant\r\natt höra att om ungdomarna inte vill ha de jobben\r\nskall de få slippa. Det var ju väldigt glädjande. Jag\r\nhoppas att de fortsättningsvis får ersättning. Tar\r\nman inte de jobb som den här regeringen aviserat\r\natt man är tvungen att ta skall man ställas utanför\r\nersättningen.</pre><pre>Här lovar nu Fredrik Reinfeldt att de som inte vill\r\nha de här jobben fortsättningsvis får a-kassa eller\r\nKAS utan att bli utestängda. Det var en glädjande\r\nnyhet. De ungdomar som inte vill utföra dessa jobb\r\nklarar sig. Det var ett glädjande besked. Jag hoppas\r\natt arbetsmarknadsministern och övriga\r\nregeringskolleger har samma uppfattning. Jag\r\ntvivlar faktiskt på det.</pre><pre>Anf. 59  FREDRIK REINFELDT (m)\r\nreplik:</pre><pre>Herr talman! Min poäng är, Karl-Erik Persson, att\r\nman bör vara mycket försiktig när man använder\r\nutvecklingen i det forna Sovjetunionen för att\r\nförsöka beskriva förhållanden på svensk\r\narbetsmarknad. Det är som att jämföra äpplen och\r\npäron.</pre><pre>Att kalla det som sker i Ryssland för\r\nrövarkapitalism äger säkert sin giltighet. Men det\r\ngör det just därför att många av de institutioner och\r\ndet tänkande som präglar en öppen västerländsk\r\ndemokrati saknas i det gamla Sovjetunionen. Man\r\när bara i inledningen av att bygga upp en\r\nrättstradition, en syn på äganderätten och fri\r\nföretagsamhet, som man inte har haft någon gång i\r\nhistorien.</pre><pre>Det leder självfallet till en övergångsfas, där man\r\nskall lämna det gamla kommunistiska tänkandet,\r\nsom ger konsekvenser som inte i alla avseenden är\r\npositiva. Men att direkt försöka överföra det i\r\nsvensk debatt är enligt min mening ett billigt knep.</pre><pre>När det gäller pigdebatten är min poäng att\r\nungdomarna inte ens har ställts inför möjligheten\r\natt få säga ja eller nej. Man stoppar det redan i\r\ndenna kammare genom att säga: Detta är inte\r\nmänniskovärdiga arbetstillfällen. Det passar inte.\r\nVisst skall vi tala om att alla ungdomar behövs, men\r\nvi skall först avgöra vad de behövs för. I denna\r\nkammare skall vi tala om vad som är riktigt arbete\r\neller inte.</pre><pre>Jag tycker att pigdebatten har varit fördummande,\r\neftersom man bara talar om den typ av tjänster som\r\nutförs i hemmet. Jag ser det som en öppning för\r\nhela tjänstesektorn. Man pekar på de problem som\r\ni dag finns att få denna tjänstesektor att växa -- det\r\nhandlar framför allt om skattekilar och brister\r\nbeträffande avdragsmöjligheter -- och få en ny\r\narbetsmarknad att uppstå. Jag konstaterar att man\r\nsäger nej till detta.</pre><pre>Anf. 60  KARL-ERIK PERSSON (v) replik:</pre><pre>Herr talman! Jag avgör själv hur försiktig jag skall\r\nvara eller inte. Det är mitt privilegium, och det\r\nsläpper jag inte ifrån mig till någon annan, inte ens\r\ntill en moderat ungdomspolitiker.</pre><pre>När det sedan gäller pigdebatten går det redan i dag\r\natt få städning i hemmen om man vill betala\r\nmarknadsmässiga priser. Det finns firmor som gör\r\ndetta. Varför kan inte de få fortsätta? Varför skall\r\nman rasera det som redan finns?</pre><pre>Det finns en marknad för detta. Men det här är\r\nnågot helt annat. Ni vill gå tillbaka till det gamla,\r\ndet feodala samhället, med denna diskussion och\r\nöka klassklyftorna i samhället. Ni hävdar att det\r\ninte är ideologiskt. Säg i stället öppet och ärligt att\r\ndet är det! Det vore moraliskt riktigt av er i stället\r\nför att smyga undan och säga att arbetstillfällena\r\nökar, att det blir fler jobb, och det är bra för\r\nSveriges ekonomi att några får skiten utanröjd i\r\nsina hem.</pre><pre>Det hjälper tyvärr inte Sveriges ekonomi eller\r\nSveriges ungdom att få ett fast arbete på\r\narbetsmarknaden. Det borde t.o.m. en moderat\r\nungdomspolitiker fatta.</pre><pre>Anf. 61  FREDRIK REINFELDT (m)\r\nreplik:</pre><pre>Herr talman! Jag är inte sen att använda\r\nideologiska förtecken i debatten. Det tycker jag att\r\nvi borde göra oftare i svensk politik. Men jag vill\r\ngärna påpeka att diskussionen om utökningen av\r\nden privata tjänstesektorn har kommit i gång i ett\r\nläge där arbetslösheten når tal som vi aldrig tidigare\r\nhar sett. Då kan man inte längre ha attityden att\r\nbara gamla arbetstillfällen räknas. Man måste ha\r\nett öppet sinne och en öppen diskussion om var nya\r\narbetstillfällen kan skapas.</pre><pre>Vi har också här i dag nämnt att de gamla\r\nsektorerna till mångt och mycket är stängda.\r\nIndustrin rationaliserar och behöver förmodligen\r\nännu färre medarbetare i framtiden. Den offentliga\r\nsektorn -- som vi lät växa under 70-talet, med\r\nefterföljande konsekvenser i form av höjt\r\nskattetryck och ökade offentliga utgifter i detta\r\nland -- har också svällt över sina breddar. Kvar finns\r\ndå de privata sektorerna, och kvar finns framför allt\r\ntjänstesektorn.</pre><pre>Att då åtminstone ha en diskussion huruvida man\r\nmed avdragsmöjligheter eller minskade skattekilar\r\nkan få in människor i arbete denna väg vore\r\nnågonting positivt. Dessutom sker mycket av detta\r\ni det svarta i dag, Karl-Erik Persson, dvs. i en svart\r\nekonomi som vi har liten kontroll över. Ett sätt att\r\ngöra svart till vitt vore att minska skattekilarna. De\r\ngör att människor inte öppet redovisar att de\r\nkanske har litet hjälp i hemmet eller i andra former\r\nav tjänster. Det behöver ju inte enbart handla om\r\nhemarbete.</pre><pre>Anf. 62  GEORG ANDERSSON (s) replik:</pre><pre>Herr talman! Fredrik Reinfeldt har helt riktigt\r\nkonstaterat att det är många socialdemokrater på\r\ntalarlistan i dag. Jag har räknat till 27\r\nsocialdemokrater och 2 moderater. Det säger något\r\nom engagemanget i dessa viktiga frågor. Jag är stolt\r\növer att så många socialdemokrater tar till orda i\r\nden här viktiga debatten.</pre><pre>Sedan påstår Fredrik Reinfeldt att Carl Bildt\r\nägnade lång tid i en tidigare debatt åt att tala om\r\nhur man skulle skaffa fler arbetstillfällen. Dess\r\nvärre har han inte varit särskilt lyckosam när det\r\ngäller den praktiska politiken. Det är ju han som\r\nhar makten nu. Då behöver han inte bara stå här\r\noch tala om hur det skall bli, utan då kan han ju\r\ngöra det också. Men dess värre pekar allt på att\r\narbetslösheten ökar under den närmaste tiden,\r\ntrots alla tal av Carl Bildt.</pre><pre>Om det skulle bli fler arbetstillfällen skulle ju\r\nFredrik Reinfeldt inte behöva fly till en enda\r\narbetslagstiftning för att få in ungdomar på\r\narbetsmarknaden. Här kommer litet av bockfoten\r\nfram. Fredrik Reinfeldt beskriver det som att man\r\nmed hjälp av en uppluckring av arbetslagstiftningen\r\nskall få in de unga på arbetsmarknaden på de äldres\r\nbekostnad. De skall bli lättare att sparka dem som\r\nredan är i arbete för att bereda plats åt de unga,\r\nmen det innebär ju inte att det blir flera jobb.\r\nDäremot blir det motsättningar på\r\narbetsmarknaden, och det är djupt tragisk.</pre><pre>Slutligen har Fredrik Reinfeldt litet polemik med\r\nStig Malm. Han är ju inte närvarande här, och\r\nmoderaterna var dess bättre inte närvarande på vår\r\npartikongress. Därför blev det ganska vettiga\r\nbeslut där.</pre><pre>När det gäller framtiden klarar sig säkert Stig Malm\r\npersonligen ekonomiskt även om det blir en fortsatt\r\nborgerlig regering. Men för Stig Malms LO-\r\nmedlemmars skull behövs det en annan regering\r\nsom kan skapa flera jobb. Det är vad det handlar\r\nom.</pre><pre>Anf. 63  FREDRIK REINFELDT (m)\r\nreplik:</pre><pre>Herr talman! Låt mig först säga till Georg\r\nAndersson att det är riktigt att Stig Malm inte är\r\nnärvarande här. Ibland tror jag många svenskar\r\ntycker att det är konstigt. Han framträder alltid som\r\nom han hade mycket stort inflytande över det som\r\nsker i denna riksdag, speciellt under tidigare\r\nsocialdemokratiska regeringar.</pre><pre>Jag anmärker mot att han i ett läge skickar brev till\r\nalla riksdagsledamöter och säger sig vilja ha en\r\nöppen dialog och den nationella samling som också\r\nGeorg Andersson talade sig varm för i sitt\r\nhuvudanförande och sedan inför partikamraterna i\r\nGöteborg har en helt annan inställning. Det är den\r\ntypen av spel för gallerierna som jag tror skapar en\r\nklyfta och en distans till de folkvalda, de som\r\nbestämmer i det här landet. De säger en sak menar\r\nen helt annan.</pre><pre>Stig Malm menar ju inte alls att han vill ha en öppen\r\noch frän dialog. Han vet nog vad han vill. Han vill\r\ntydligen t.o.m. köpa sig till en socialdemokratisk\r\nregering. I hans hundraprocentiga löfte läser jag\r\ninte bara in att ni skall få en klapp på axeln. Hade\r\nnågon annan organisation i Sverige uppträtt som\r\nStig Malm gjorde på den socialdemokratiska\r\nkongressen och sagt just detta på t.ex moderaternas\r\npartistämma, hade ni talat om att hela demokratin\r\nvar i gungning. Jag tycker att det är ett konstigt\r\ntidsdokument att en ledare för en så pass viktig\r\norganisation kan säga som han gjorde och utlova\r\ndet stödet.</pre><pre>Sedan säger Georg Andersson att jag inte skall fly\r\ntill arbetsrätten. Jag vill påpeka -- och det gör jag\r\nsärskilt som ung riksdagsledamot -- att jag tycker\r\natt det är ganska smaklöst att arbetsrätten blir\r\ndirekt ungdomsfientlig till sin karaktär. Den\r\nskyddar dem som är inne på arbetsmarknaden, men\r\nden gör att det blir svårare att komma in för dem\r\nsom står utanför, framför allt landets unga. Det må\r\nha varit fullgott när landet hade full sysselsättning.</pre><pre>Jag tror att det är detta man haft framför sig när\r\nman skapade denna arbetsrätt. Men i ett läge där\r\nväldigt många unga står utanför arbetsmarknaden\r\nblir detta ett effektivt sätt att låsa dörren. Det\r\nskapar stor förtvivlan hos många unga som bara\r\nkommer in på skapade åtgärder. Kan man då via\r\narbetsrätten hitta vägar att öppna möjligheter för\r\nnya arbetstillfällen, tycker jag att det är en\r\nvälkommen väg att gå. Att bara blankt säga nej\r\ninnan vi ens har hunnit få papperen på bordet, som\r\nsocialdemokraterna och LO gjorde i ett gemensamt\r\npressmeddelande, är att gå händelserna i förväg\r\noch visa vilken inställning man egentligen har till att\r\nförsöka få fler att komma in på arbetsmarknaden.</pre><pre>Anf. 64  GEORG ANDERSSON (s) replik:</pre><pre>Herr talman! När nu Stig Malm har inbjudit Fredrik\r\nReinfeldt och andra till en öppen dialog tycker jag\r\natt han skall ta tillvara möjligheten att föra\r\ndiskussionen med honom där han är. Han är icke\r\nhär just nu.</pre><pre>Nu diskuterar vi regeringspartierna och\r\noppositionen emellan. Då vore det intressant att\r\nhöra mera om regeringens beredvillighet till en\r\ndialog. Vi hade en överenskommelse för ett år\r\nsedan om att förändringar i arbetsrätten inte skulle\r\nske utan att det hade skett ett förtroendefullt\r\nmeningsutbyte och samråd mellan oppositionen\r\noch regeringen. Det har inte kommit till stånd på\r\ndet sätt som var avsett. Det är ett mycket allvarligt\r\növergrepp mot den krisöverenskommelse som har\r\nträffats. Då är det inte konstigt att vi reagerar\r\nganska kraftigt när regeringen ensidigt, i SAF:s\r\nledband, lägger fram förslag som innebär viktiga\r\ningripanden i arbetsrätten.</pre><pre>Fredrik Reinfeldt vill tydligen driva en\r\nungdomskampanj för flera jobb genom att\r\nungdomar skall få ta den äldre arbetskraftens\r\narbeten. Frågan är nu om han vill bekänna färg. Är\r\nförändringen i arbetsrätten till för att ni tror att det\r\nblir flera jobb? Eller är det så att ni ungdomar inom\r\nMUF och andra organisationer räknar med att\r\nkunna spränga er in på arbetsmarknaden på\r\nbekostnad av dem som redan är i arbete? I så fall\r\när ni beredda att ställa till med en mycket allvarlig\r\nkonfrontation.</pre><pre>Detta med arbetsrätten är naturligtvis en ideologisk\r\nfråga. Jag har SAF:s tidning i min hand. Det finns\r\nen ledare där om återtågets hjältar. Där talar man\r\nom den oerhörda snedbalansen på svensk\r\narbetsmarknad till de fackliga organisationernas\r\nfördel. Man har en bild där man ser hur\r\nfackpamparna och byråkraterna drivs på flykten.\r\nEnsam på fältet står företagaren själv. Det är väl en\r\nganska avslöjande bild av vilken utveckling man ser\r\nframför sig på arbetslivets område.</pre><pre>Vi bekämpar naturligvis en sådan utveckling till\r\nförmån för en balans mellan arbetstagare och\r\nföretagare när det gäller inflytande och samverkan\r\npå arbetslivets område.</pre><pre>Anf. 65  FREDRIK REINFELDT (m)\r\nreplik:</pre><pre>Herr talman! Georg Andersson vill ha besked om\r\njag är beredd att gå i spetsen för en politik eller en\r\ninriktning som skulle leda till en hård konfrontation\r\nmellan generationerna. Min poäng är att vi har den\r\nredan i dag. Den är mycket effektivt riktad mot de\r\nunga. Det beror på att vi har en arbetsrätt som\r\nstänger inne och gynnar dem som finns på\r\narbetsmarknaden och stänger ute dem som\r\nförsöker komma in.</pre><pre>Jag tror inte att det ena behöver ge det andra. Jag\r\ntror inte att man måste ta in unga genom att slå ut\r\ngamla. Det stora övertidsuttaget har ju nämnts i\r\ndebatten i dag. Jag tror att det finns en rädsla hos\r\narbetsgivare för att våga satsa på nyanställningar.\r\nAlla som har följt småföretagarutvecklingen vet ju\r\natt det finns tillväxtfaser i ett litet företags historia\r\ndär man ställs inför det svåra beslutet om man skall\r\ngå från att vara ensam till att bli flera eller från att\r\nvara en liten grupp till att bli 20--25 personer.</pre><pre>Inför varje sådant beslut kommer den här typen av\r\ndiskussioner och kalkyler in. Lönar det sig, och\r\nvågar vi nyanställa? Jag tror att det många gånger\r\nutfaller till nackdel för att nyanställa. Man försöker\r\nfortsätta genom att jobba övertid och satsa mer tid\r\nsjälv. Man vågar inte nyanställa. Jag tror att\r\narbetsrätten är en framkomlig väg för att komma\r\ntill rätta med detta.</pre><pre>Om jag själv fick prioritera skulle jag sätta\r\nskattetryckets betydelse ovanför arbetsrättens när\r\ndet gäller att skapa arbetstillfällen i det här landet\r\npå lång sikt. Jag tror att det höga skattetrycket, som\r\ndriver svenska företag ur landet och som gör att vi\r\ninte klarar den internationella konkurrensen, har\r\nen större betydelse än arbetsrätten. Man jag tror att\r\näven arbetsrätten kan påverka i ett kortare\r\nperspektiv.</pre><pre>Anf. 66  STEN ÖSTLUND (s):</pre><pre>Herr talman! Arbetsrätten har ju berörts i många\r\nanföranden här i dag. Jag skall använda mina\r\nminuter till att något belysa det målmedvetna\r\nmoderatledda och SAF-ledda avrustningsarbete\r\nsom pågår på arbetslivsområdet när det gäller\r\nlöntagarnas rättigheter och villkor. Redan nu,\r\ninnan de förslag som är aktuella har behandlats, har\r\nbetydande beslut tagits. Låt mig ge en rubrikmässig\r\nredovisning.</pre><pre>Skadestånden vid olovliga konflikter tiodubblades\r\nper omgående av den nya regeringen efter 1991 års\r\nval.</pre><pre>A-kasseavgifterna fördubblades, också i stort sett\r\nper omgående.</pre><pre>Arbetsförmedlingslagen ändrades så att privat\r\narbetsförmedling tilläts. Uthyrning av arbetskraft\r\nsläpptes helt fri, utan lagbegränsningar. När det\r\nbeslutet togs fanns en spärr kvar, nämligen fackens\r\nvetorätt. I en lagrådsremiss föreslås nu att den skall\r\nupphävas.</pre><pre>Företagshälsovården eroderas.</pre><pre>Passivitet råder från regeringen på arbetsmiljöns\r\nområde.</pre><pre>De s.k. MBL-medlen dras helt in liksom anslagen\r\ntill fackens utbildningsverksamhet, vilket\r\nomöjliggör eller försämrar fackens möjligheter till\r\nutbildning bland medlemmarna.</pre><pre>Möjlighet till kollektiva studiemedelsansökningar\r\nstoppas, i samma syfte.</pre><pre>Lönegarantin sätts så lågt att vanliga löntagare inte\r\nfår sina lönefordringar skyddade, då företag går i\r\nkonkurs.</pre><pre>I utredningsväg kan nämnas förslagen i\r\nArbetsrättskommitténs första delbetänkande. Mera\r\när på gång, och vi känner de förslagen väl.\r\nUtredning pågår om ledighetslagstiftningen och om\r\nden s.k. lex Britannia. Det är i denna miljö som\r\nregeringens lagrådsremiss om arbetsrätten och\r\narbetslöshetsförsäkringen skall ses, förslag som\r\nenligt regeringen skall behandlas och träda i kraft\r\nnågon gång vid årsskiftet.</pre><pre>Det arbete som den socialdemokratiska regeringen\r\ninledde, särskilt efter Miljökommissionens förslag,\r\ndemoleras nu effektivt. De sista resterna av förra\r\nhöstens krisuppgörelser körs över, inte minst\r\ngenom förslaget på a-kassans område.</pre><pre>Våra idéer om det goda arbetet och om betydelsen\r\nav de anställdas trygghet i anställningen och rätten\r\ntill inflytande på det egna arbetet för engagemang\r\noch utveckling i samverkan sopas undan. Nu är det\r\nSAF:s, Industriförbundets och Företagarnas\r\nRiksorganisations program som genomförs punkt\r\nför punkt. Man kan se hur regeringen målmedvetet\r\narbetar för att följa upp deras program.</pre><pre>Vi socialdemokrater måste i regeringsställning ta\r\nhänsyn till såväl löntagarnas berättigade intressen\r\nsom företagandets villkor. Den borgerliga\r\nmajoritet som vi nu har i riksdag och regering\r\ngynnar ensidigt -- eller tror sig gynna --\r\narbetsgivarintressena. Det är en\r\nkonfrontationspolitik som vi aldrig tidigare upplevt\r\ni vårt land och som hämtat sina förebilder i\r\nThatchers England.</pre><pre>I detta arbete utsätts de fackliga organisationerna\r\nsystematiskt för rena förtalskampanjer. Det gäller\r\natt misskreditera dem, inte minst inom deras egen\r\nmedlemskrets och inför den allmänna opinionen.\r\nDet gäller organisationer som historiskt mer än de\r\nflesta andra har visat ett samhällsansvar i vårt land.\r\nDe har gjort det ända in i nutiden och kommer att\r\ngöra det även i framtiden. Det kan belysas inte\r\nminst med Rehnbergavtalet och de ansvarsfulla\r\navtal som därefter har tecknats på svensk\r\narbetsmarknad.</pre><pre>Dessa kampanjer förs från denna talarstol, och vi\r\nhar hört återklangen från dem i dag. De bedrivs\r\nmed borgerliga medel och med SAF-tidningen och\r\nungmoderaterna i spetsen.</pre><pre>Herr talman! Vad det handlar om är att ta ifrån\r\nmänniskorna tron på att de gemensamt och\r\nsolidariskt kan åstadkomma något i arbetsliv och i\r\nsamhälle. Endast så kan nyliberalismen segra.\r\nÄndå är det tydligen viktigt att börja med de unga,\r\nsärskilt med tanke på att det är de som först och\r\nhårdast drabbas av den politik som nu förs, inte\r\nminst på arbetslivets område.</pre><pre>Fredrik Reinfeldt och MUF deltar som\r\nnyliberalismens avantgardister i detta\r\nraseringsarbete bland de unga. Det är alldeles\r\nuppenbart att det budskap som man där sprider är\r\natt om man lyckas genomföra förändringar i\r\narbetsrätten, skulle det gynna de unga. Jag\r\nförmodar att man då inte ens talar om att detta\r\nkommer att gå ut över de äldre som har anställning\r\ni företagen. Det är ett budskap som skapar misstro.</pre><pre>De förslag på arbetsmarknadsutskottets område\r\nsom nu förbereds och som skall framläggas i\r\nenskilda propositioner i höst avseende arbetsrätten\r\noch a-kassan är rena utmaningar mot löntagarna.\r\nVi kommer att i allt väsentligt avvisa förslagen och\r\nlägga fram alternativa förslag när det gäller a-\r\nkassan och dess finansiering. Herr talman! Det\r\nfinns andra lösningar, Vi socialdemokrater skall\r\nredovisa dessa och stå för dem.</pre><pre>Anf. 67  SIGGE GODIN (fp):</pre><pre>Herr talman! Jag skall hålla mig till mera regionala\r\nfrågor, eftersom Elver Jonsson tidigare här i dag\r\nhar belyst sysselsättningsfrågorna.</pre><pre>Under en följd av år har Folkpartiet liberalerna\r\nkrävt att regionalpolitiken i högre grad måste rikta\r\nsig mot mindre företag. I dag erkänner alla partier\r\natt det är i de små företagen som de nya jobben\r\nfinns att få.</pre><pre>En viss anda som stimulerar egna initiativ och eget\r\nföretagande är ofta förhärskande på de orter där\r\nsmåföretagen har särskild grogrund. En sådan anda\r\nkan inte kommenderas fram på central nivå, utan\r\nden måste växa fram underifrån.</pre><pre>Statens uppgift blir då att underlätta framväxten av\r\nnya företag och stimulera kreativa miljöer. För att\r\ndetta skall vara möjligt krävs ett väl utbyggt\r\nutbildningsväsende och stora satsningar på\r\ninfrastruktur.</pre><pre>Herr talman! I dag brottas vi med efterkrigstidens\r\nstörsta arbetslöshet. Den fördelar sig över hela vårt\r\nland, och det krävs ett långsiktigt och tålmodigt\r\narbete för att komma till rätta med såväl\r\nlågkonjunkturen som arbetslösheten.</pre><pre>I dag görs mycket stora ansträngningar för att\r\nkomma till rätta med statens ekonomi, pressa ner\r\nbudgetunderskottet, sänka räntorna och stimulera\r\ninvesteringarna i främst småföretagen.</pre><pre>Mycket görs för att förbättra infrastrukturen. Det\r\nrepareras och byggs nytt på stora delar av vårt\r\nvägnät. Snabbtågslinjerna byggs ut och\r\njärnvägsnätet upprustas för att möta inte bara\r\ndagens utan också morgondagens behov.</pre><pre>Regeringen satsar stora belopp på att bygga ut\r\nhögskolorna och öka forskningen. Förutsättningar\r\nskapas för att även de små och medelstora\r\nhögskolorna skall fungera som en motor i den\r\nregionala utvecklingen.</pre><pre>Vad behöver företagen för att våga satsa på\r\nframtiden, för att våga investera, expandera och ge\r\nmänniskor arbete? Jo, de behöver en framtidstro,\r\nen tro på att politikerna skall skapa de\r\nförutsättningar som behövs för nya investeringar\r\noch utveckling av näringslivet.</pre><pre>Herr talman! Sverige lider i dag av den\r\nspekulationsekonomi som härjade under 80-talet.\r\nBankkrisen har medfört att det inte längre är\r\nmöjligt för den lille företagaren att låna till\r\nlönsamma projekt. Bankerna gör allt de kan för att\r\nåterhämta sig, samtidigt som de blivit så försiktiga\r\natt de inte längre tror på småföretagens förmåga att\r\nutvecklas.</pre><pre>Regeringens politik ger låga räntor, vilket gör det\r\nmöjligt att klara de investeringar som behövs för att\r\nmöta de förbättrade konjunkturer som är på väg.\r\nFör att råda bot på svårigheterna att låna riskvilligt\r\nkapital rustas utvecklingsfonderna upp. De får en\r\nstramare organisation, som förhoppningsvis också\r\nskall få mer kvalificerade styrelser.</pre><pre>Är det då inga problem ute i regionerna? Självklart\r\nhar inte glesbygden och regionalpolitiskt utsatta\r\nområden klarat sig undan lågkonjunkturen.\r\nLågkonjunkturen och kapitalbristen slår hårdast\r\nmot företagen i glesbygden.</pre><pre>Visst behövs fortsatta satsningar på upprustning av\r\nvåra vägar, inte minst på inlandsvägarna, för att få\r\nfram skogsråvara, som Georg Andersson var inne\r\npå, och för att långpendlare skall ha drägliga vägar\r\ntill och från sitt arbete.</pre><pre>Visst behöver utbildningen och forskningen\r\nytterligare förstärkas ute i regionerna. Skall även\r\nde små och medelstora företagen klara den\r\ninternationella konkurrensen krävs\r\nkompetenshöjningar i småföretagen. Där kan\r\nhögskolorna vara en motor i utvecklingen.</pre><pre>Men företagarna frågar också efter om regering och\r\nriksdag kan klara ekonomin, så att den låga räntan\r\nblir långsiktigt bestående och så att de vågar\r\ninvestera.</pre><pre></pre><pre>Herr talman! Här handlar det om de politiska\r\npartiernas trovärdighet. Vart leder den\r\nsocialdemokratiska överbudspolitiken? Jo, mot en\r\norolig penningmarknad, som driver upp räntan i\r\nstället för att sänka den.</pre><pre>Vilken trovärdighet skapar socialdemokraterna?\r\nDen ena veckan talar Ingvar Carlsson och Göran\r\nPersson om att förändringar i arbetsrätten skall\r\ngöras som förbättrar förutsättningarna för de små\r\nföretagen. Strax därefter tar de tillbaka förslaget;\r\nåtgärder i arbetsrätten skall göras, men inte nu och\r\ninte som regeringen föreslår. Vilken trovärdighet\r\nger detta, herr talman?</pre><pre>Vilken trovärdighet ger socialdemokraternas\r\növerbudspolitik när det gäller\r\ninfrastruktursatsningarna? Under\r\nsocialdemokraternas regeringsinnehav var\r\ninfrastruktursatsningar inget prioriterat område.\r\nVarför då denna överbudspolitik i dag?</pre><pre>Herr talman! Gemensamma tag behövs för att vi\r\nskall kunna föra en ansvarsfull ekonomisk politik\r\nsom gör att näringsliv och företagare återfår\r\nframtidstron. När det finns en gemensam\r\nuppfattning bland partierna om att arbetslösheten\r\nendast kan minskas genom en utvecklad\r\nsmåföretagsamhet och förbättrade villkor för\r\ndessa, varför visar inte oppositionen också i\r\npraktisk handling att de är beredda att undanröja\r\nde hinder som finns i dag?</pre><pre>LAS måste ändras för att småföretagen skall våga\r\nanställa. Räntan måste hållas låg för att\r\ninvesteringar i nya verksamheter skall komma till.\r\nDen nya småföretagsbeskattningen måste fullföljas\r\nför att flera människor skall våga satsa på\r\negenföretagande. Alla dessa frågor är viktiga för\r\nhela landet och inte minst för de människor som bor\r\noch verkar i våra glesbygder.</pre><pre>Herr talman! Jag vill avsluta med en fråga till\r\nframför allt Georg Andersson. Hur är det när ni\r\nsäger att arbetsmarknads- och regionalpolitiken är\r\nmisslyckad -- har ni ingen del i misslyckandet? Är\r\ndet bara en konfrontation ni är ute efter?</pre><pre>Georg Andersson! Vad betyder detta med att ta till\r\nvara skogens resurser? Hur skall man ta till vara\r\ndem? Jag skulle gärna vilja har ett konkret svar på\r\ndet.</pre><pre>Georg Andersson frågade hur Folkpartiet kan\r\nmedverka till denna politik. Vi försöker undanröja\r\nden spekulationspolitik som ni hade del i på 80-\r\ntalet. Vi försöker lindra oron hos småföretagarna\r\noch rätta till bristerna i infrastrukturerna; det som\r\nvar brister redan under 80-talet. Det är ett stort\r\njobb, Georg Andersson, för att kunna skapa\r\nsysselsättning och nyföretagande.</pre><pre>Anf. 68  GEORG ANDERSSON (s) replik:</pre><pre>Herr talman! Det kom en rad frågor här. Jag fick\r\nnästan intrycket av att Sigge Godin ville att vi skulle\r\ntycka synd om regeringen, som har så hemskt\r\nmycket att göra efter den socialdemokratiska\r\nregeringstiden. Han undrar om vi inte har någon\r\ndel i problemet. Om man får tro den borgerliga\r\nförkunnelsen, så beror allting enbart på våra\r\nmisslyckanden under 80-talet.</pre><pre>Den avregleringsvåg som nu går över landet i olika\r\nhänseenden -- infrastrukturverken, som Vattenfall,\r\nosv. -- är ett stort hot mot regionalpolitiken, och det\r\när den borgerliga regeringen som nu har iscensatt\r\ndessa insatser. Den avregleringsvågen tar vi inget\r\nansvar för. Den får ni borgerliga regionalpolitiker\r\nförsöka hejda om ni inser faran.</pre><pre>Spekulationspolitiken var naturligvis ett stort\r\nproblem. Men den ena efter den andra av de\r\nborgerliga talarna här bröstar sig och säger att den\r\nvar ett socialdemokratiskt missgrepp. Jag\r\nrekommenderar er att läsa Björn Elmbrandts bok.\r\nDen och många andra dokument kan visa vilken del\r\ni utvecklingen de borgerliga hade. Ni kritiserade\r\noss för att vi inte gick snabbare fram med\r\nvalutaavreglering och annat, som ju skapade\r\nproblemen. När vi försökte stoppa överhettningen\r\ni februari 1990 fällde ni den socialdemokratiska\r\nregeringen.</pre><pre>Nu solar sig Sigge Godin och andra i de insatser som\r\ngörs för att rusta upp vägar och järnvägar. Men de\r\när ju helt och hållet en frukt av de insatser som vi\r\npåbörjade under den socialdemokratiska tiden. Ni\r\nhar egentligen inte tillfört något nytt alls.</pre><pre>I stället var det vi som i krisuppgörelsen i fjol höst\r\npressade fram en överenskommelse om extra\r\nsatsningar på dessa områden. Det är väl snart det\r\nenda som finns kvar av den uppgörelsen.</pre><pre>Anf. 69  SIGGE GODIN (fp) replik:</pre><pre>Herr talman! Om jag hade haft tid i mitt anförande\r\nskulle jag ha sagt att hela den här debatten\r\nnaturligvis handlar om människorna och deras\r\nvillkor, om hur de skall kunna få ett fast arbete och\r\nframtidstro. Det är väl egentligen det enda Georg\r\nAndersson och jag kan vara överens om.</pre><pre>Se på den överbudspolitik ni sysslade med i fråga\r\nom infrastrukturen! Det är klart att det finns\r\nmycket som skall göras, men allt detta skall betalas,\r\nGeorg Andersson. Det skall betalas av ett samhälle\r\nsom lider av den 80-talsspekulation, som ni i alla\r\nfall hade huvudansvaret för att rätta till. Ni hade ju\r\nregeringsmakten.</pre><pre>Låt oss hålla oss till regionalpolitiken. Ingela Thalén\r\nbrukar säga att hon vill ha en rättvis regionalpolitik.\r\nHon har skrivit en del artiklar, som Georg\r\nAndersson och flera personer i andra delar av\r\nlandet har opponerat sig emot.</pre><pre>Min fråga till Georg Anderson blir: Vad är det\r\nsocialdemokratin vill egentligen? Hur skall\r\nregionalpolitiken se ut? Är det Ingela Thaléns\r\nregionalpolitik ni skall ha? Eller är det Georg\r\nAnderssons, eller skogslänens? Det vore bra om ni\r\nkunde tala om hur det skall vara, så att vi vet vad\r\nvi skall fundera över och debattera med er om.</pre><pre>Det är ju ekonomin som styr hela vårt samhälle,\r\nGeorg Andersson, och den måste rättas till. Men ni\r\ntalar hela tiden om att det behöver göras vissa\r\nsaker, men inte nu och inte som den här regeringen\r\nsäger, utan på något annat sätt som skall\r\nkonkretiseras någon annan gång.</pre><pre>Det är ungefär som Georg Anderssons syn på\r\nskogen; att den är så viktig. Berätta för oss hur vi\r\nskall kunna använda skogen, hur vi skall få fram\r\nden när vägarna är undermånliga efter årtionden av\r\nsocialdemokratiskt styre! Det är detta vi behöver\r\nklara ut, förutom frågan om hur ni har hanterat de\r\nsmå skogsbrukarna under årens lopp. Det är också\r\nnågot som måste rättas till.</pre><pre>Man funderar vidare på hur ni socialdemokrater\r\nskall klara ekonomin. Ni måste vara med och\r\nbetala. Ni måste vara med och spara. Och det är ju\r\nde sociala avgifterna vi skall spara på. Ni har, precis\r\nsom Georg Andersson i sitt anförande, hela tiden\r\nbekrivit saker och ting kort, rakt och enkelt. Men\r\nhur och när sakerna skall ske, det säger ni inte.</pre><pre>Om arbetskadeförsäkringen sade ni: Visst måste\r\nman göra något åt den, men inte nu utan senare.\r\nDetta trots att den fonden hade miljarder i\r\nunderskott. Så är det på område efter område. Det\r\nfinns alltså problem. Ni måste konkret tala om hur\r\ndet här skall redas ut, så att vi får en stabil ekonomi.\r\nDet är det Sverige behöver.</pre><pre>Anf. 70  GEORG ANDERSSON (s) replik:</pre><pre>Herr talman! Detta är en mycket märklig situation.\r\nEn företrädare för regeringspartierna står upp och\r\nvädjar till mig att jag skall tala om hur vi skall reda\r\nut de ekonomiska problemen, hur vi skall få fart på\r\nsysselsättningen och klara regionalpolitiken.\r\nRegeringen har ju ett ansvar! Regeringen har ställt\r\ntill det -- ganska ordentligt.</pre><pre>Ni får försöka reda upp det här eller också avgå. Vi\r\när naturligvis beredda att ta över vilken dag som\r\nhelst, till skillnad från er när vi avgick 1990. Då\r\nsprang ni i de borgerliga partierna och gömde er på\r\nvar sitt håll.</pre><pre>Vad jag konkret vill peka på när det gäller skogen\r\när att vi måste utveckla metoder för att tillvarata\r\nskogsråvaran för energiförsörjningen, framför allt\r\nklenvirket. Det finns intressanta idéer, inte minst i\r\nmitt hemlän, och det gäller att vi får en nationell\r\nsatsning på detta.</pre><pre>Regeringen måste se till det -- ni har ju fortfarande\r\nmakten, tyvärr. Ni måste göra en insats och se till\r\natt vi samlar resurser för att utveckla metoderna att\r\nutnyttja skogsråvaran på ett alternativt sätt i\r\nenergiproduktionen.</pre><pre>Arbetslösheten är ju det övergripande problemet.\r\nDet kostar miljardbelopp; tre, fyra miljarder per\r\nmånad i kontantstöd. En stor del av de pengarna\r\nmåste användas till aktiva insatser. Vi har gång på\r\ngång krävt sådana, ganska konkreta åtgärder. Det\r\när bara att gå till dokumenten och se efter.</pre><pre>När det gäller infrastrukturen anklagas vi å ena\r\nsidan för att ha lagt överbud och för att vilja satsa\r\nför mycket, å andra sidan för försummelsen att inte\r\nha gjort tillräckligt. Jag upprepar: Det som den\r\nborgerliga regeringen nu gör och skryter med är\r\nhuvudsakligen ett förverkligande av de beslut som\r\nden socialdemokratiska regeringen fattade redan\r\npå sin tid.</pre><pre>Jag hävdar slutligen att de två stora hoten mot\r\nregionalpolitiken är den avregleringsvåg som nu\r\ngår över landet, i kraft av regeringens dogmatiska\r\noch ideologiska politik, och den skenande\r\narbetslösheten.</pre><pre>För övrigt får vi väl i den referensgrupp som vi är\r\nkallade att ingå i diskutera och försöka komma\r\nfram till om det finns några nya idéer att tillföra i det\r\nlångsiktiga regionalpolitiska arbetet.</pre><pre>Anf. 71  SIGGE GODIN (fp) replik:</pre><pre>Herr talman! Georg Andersson uttrycker sig som\r\nom han inte förstår vad det handlar om, trots att\r\nhan t.o.m. har varit statsråd. Det stora\r\noppositionspartiet Socialdemokraterna säger sig\r\nvilja ta över regeringsmakten -- helst i dag, men\r\nmed den verkliga ambitionen att göra det efter\r\nnästa val -- och det spelar naturligtvis en roll hur ni\r\nbeter er i den politiska debatten och om ni är\r\nberedda att ta ansvar.</pre><pre>Låt oss ta oron i småföretagen som exempel. De\r\nbehöver anställa människor och utveckla, men ni\r\nsäger nej till förändringar av LAS. Carlsson och\r\nPersson säger att de visst skall fixa det här när de är\r\nhos småföretagarna, men när de sedan träffar LO\r\noch facket får de inte uträtta detta, därför att det\r\nskall inte göras några förändringar. Vilken situation\r\nskapar det?</pre><pre>Vidare skapar ni överbudspolitik när ni inte talar\r\nom hur ni skall betala sådant som infrastruktur --\r\npengarna skall bara lånas och betalas tillbaka av\r\nkommande generationer. Det påverkar naturligtvis\r\nräntan i vårt land. Det är också avgörande för om\r\ndet kommer att göras några insatser i företagen och\r\nkan skapas nya jobb.</pre><pre>Jag blir litet överraskad över det Georg Andersson\r\nsäger om skogen. Vi kan ha samma uppfattning om\r\natt skogen måste tas till vara som en värdefull\r\nresurs, men det är nypåkommet att ta upp den\r\nfrågan nu utan att ha klart för sig hur det hela skall\r\ngå till.</pre><pre>Det är klart att avregleringen av infrastrukturen,\r\nPosten, SJ och flera av de statliga verksamheterna,\r\när ett bekymmer och att vi måste hantera det. Jag\r\nkanske i den beredning som vi båda sitter i kan få\r\ninbjuda Georg Andersson till en diskussion om att\r\nvi verkligen skall bry oss om att försöka hitta en bra\r\nlösning. Det är värdefullt att regionerna har samma\r\nservice som tätorterna och att vi kan komma\r\növerens om det. Vi skall inte skapa nya\r\nblockeringar, som ytterligare försvårar för\r\nföretagen ute i regionerna att våga satsa och tro på\r\nframtiden.</pre><pre>Det handlar mycket om vad vi säger i den här\r\nlokalen. Jag kan erkänna att det i och för sig\r\nhandlar mycket om vilka förslag som den sittande\r\nregeringen lägger fram, men det handlar också om\r\nvad vi säger och gör här och om vad det stora\r\noppositionspartiet säger.</pre><pre>Det kan vara intressant att höra vad de 27 talare\r\nsom kommer upp efter mig har att säga. Vilka\r\nvisioner har ni om framtiden? På vilket sätt tycker\r\nni att vi skall betala det vi kostar på oss i samhället,\r\nså att vi kan få en låg ränta och de nya jobben, som\r\nvi alla är helt överens om att vi måste skapa,\r\nframför allt för de människor som lider av att inte\r\nha ett fast och riktigt arbete?</pre><pre>Anf. 72  MARIANNE ANDERSSON (c):</pre><pre>Herr talman! Jag skall först kommentera Sten\r\nÖstlunds anförande. Han sade att fackliga\r\norganisationer utsätts för förtalskampanjer. Ja, det\r\nförekommer en del sådana, men de riktas minst lika\r\nmycket mot företagarna och mot regeringens\r\npolitik, och de innehåller samma överdrifter. Det är\r\nolyckligt.</pre><pre>Ett bra arbetsliv och en framgångsrik\r\narbetsmarknad bygger på samarbete och\r\nsamförstånd mellan arbetsgivare och arbetstagare,\r\noch ingen vill någonting annat.</pre><pre>Herr talman! Vi har en resurs av flera hundra tusen\r\nmänniskor som inget hellre vill än att arbeta. Det\r\när människor med vilja, kreativitet, kunskaper och\r\nförmåga. Det är en stor del av de goda krafter som\r\nfinns i Sverige. Jag vill alltså vända på begreppen,\r\noch inte bara se de arbetslösa som problem utan\r\nsom resurser. Den som hela tiden blir betraktad\r\nsom ett problem bli mycket lätt nedtryckt i skorna,\r\ntappar självförtroende och tror att han inte duger\r\nnågot till. Det är mycket farligt. Människor är\r\nresurser.</pre><pre>Detta innebär inte att jag vill negligera alla de\r\nproblem som arbetslösheten för med sig -- tvärtom.\r\nDe är djupt allvarliga, ekonomiskt och mänskligt.\r\nMånga människor har det mycket svårt i dag. Men\r\ntrots det har jag i höst träffat så många -- både\r\nungdomar och äldre -- som drivs av en fantastisk\r\nkraft att uträtta något. Många projekt växer fram\r\nute i landet. Det finns mängder av idéer.</pre><pre>Jag vill ta ett exempel från min kommun Vårgårda,\r\noch det är Föreningen Våga. Det är en ideell\r\nförening som bildades av föräldrar för att motverka\r\ndroger. Nu har den utvecklats till en omfattande\r\nverksamhet för arbetslösa, både ungdomar och\r\näldre med stor erfarenhet. Syftet är att utveckla\r\naffärsverksamhet, service och turism i kommunen\r\noch successivt knoppa av företag. Några är på gång\r\nredan nu. Det gäller sådant som har försvunnit från\r\nkommunen eller som finns i mycket begränsad\r\nomfattning, t.ex. skomakeri, cykelreparatörer och\r\nnya butiker. Projektledaren uttrycker det så här: Vi\r\nskall bygga entreprenörer. Ge dem stöd, hjälp och\r\nutbildning så att de har förutsättningar att klara en\r\nverksamhet på egen hand.</pre><pre>Från att ha varit tveksamma ur\r\nkonkurrenssynpunkt är nu både företagarna och\r\nköpmännen i kommunen positivt inställda och ser\r\nprojektet som ett lyft för hela samhället. Projektet\r\nhar fått stöd av kommunen, länsarbetsnämnden,\r\nlandstinget m.fl., men i mycket begränsad\r\nomfattning. Det här är ganska otraditionellt och\r\nställer arbetsförmedling och länsarbetsnämnd inför\r\nen utmaning; hur skall man hantera det här inför\r\növergången till företagsamhet?</pre><pre>Som jag ser det, är det omöjligt för oss i regering\r\noch riksdag att skapa regler som passar för alla\r\nsituationer, utan det gäller för dem som arbetar\r\ndirekt med dessa frågor att ha sådana kunskaper\r\noch sådan personkännedom att de kan tolka och\r\nanvända regelverket så att de hjälper människor in\r\ni arbete. Det gäller att ha kompetensen att bedöma\r\nvad som är hållbart för framtiden.</pre><pre>Herr talman! När det nu finns ett antal ljuspunkter\r\ni form av ökad export, fler nya jobb, lägre räntor,\r\nhögre produktivitet, bättre konkurrenskraft,\r\nminskade konkurser och varsel samt en kraftigt\r\nökad optimism bland hushållen, är det oerhört\r\nangeläget att ta till vara och använda det positiva\r\nsom finns, i stället för att svartmåla, som\r\nsocialdemokraterna gör.</pre><pre>Om företag och privatpersoner tror på framtiden,\r\nvågar de investera, vågar de anställa i stället för att\r\nköra på övertid. Hushållen vågar kanske byta bil\r\neller göra andra typer av investeringar. Det är det\r\nsom leder till efterfrågan och därmed till jobb.\r\nFramtidstron är en av de viktigaste faktorerna för\r\natt bryta den negativa spiralen och vända den till\r\nnågot positivt.</pre><pre>I det läget är det viktigaste av allt att föra en politik\r\nsom stabiliserar kronan och sänker räntan. Det är\r\ningen lösning att föreslå någonting som skulle öka\r\nbudgetunderskottet ytterligare. Det leder bara till\r\nräntehöjningar, slår ut fler företag och ökar\r\narbetslösheten. Alla -- opposition såväl som\r\nregering -- har ett stort ansvar för de signaler som\r\nges.</pre><pre>Det gäller att föra en arbetsmarknadspolitik som\r\nunderlättar för dem som är utanför arbetslivet att\r\nkomma in. Det är detta som förändringarna i\r\narbetsrätten syftar till. Det har störst betydelse för\r\nde små företagen, och det är där som möjligheterna\r\ntill nya jobb är störst. Det är också detta som den\r\nmassiva satsningen på utbildning för att höja den\r\nallmänna kompetensen syftar till. Aldrig tidigare\r\nhar så mycket satsats på åtgärder som nu.\r\nBeskyllningen att inget görs för att upprätthålla\r\narbetslinjen är mycket orättvis.</pre><pre>Var finns då framtidens jobb? Jag är övertygad om\r\natt de största möjligheterna finns inom\r\nmiljösektorn, när det gäller miljöteknik och energi.\r\nDenna är enligt de flesta bedömare världens största\r\ntillväxtmarknad. Sverige har goda möjligheter att\r\nbli ledande inom detta område. Vi har tradition,\r\nkunskap och innovationsförmåga. Det gäller att ta\r\nvara på det. Genom den radikala omläggningen av\r\nmiljötänkandet som inleddes i\r\nkretsloppspropositionen har en process startats i\r\nden riktningen. Mängder av företag ser\r\nmiljötekniken som framtidens möjlighet. Här finns\r\ndet tusentals nya jobb.</pre><pre>Vi i Centern har under en långt tid förespråkat\r\nekonomiska styrmedel för att åstadkomma en\r\nbättre miljö -- det ger även fler jobb. En del är\r\ngenomförda, och vi arbetar med att komma längre\r\npå det här området.</pre><pre>Anf. 73  ULF BJÖRKLUND (kds):</pre><pre>Herr talman! Har det undgått någon att höra ropen\r\nfrån initiativrika bybor på landsbygden och i det\r\nsvenska inlandet?</pre><pre>Man ropar: Nu är tiden inne för den lilla skalan! Vi\r\nhar fått nog av den stora skalans procedurer! Vi vill\r\nsjälva ta befäl över närområdets möjligheter och ta\r\neget ansvar!</pre><pre>Om Sveriges landsbygd skall leva och utvecklas\r\nmåste alla som bor där ha tillgång till nödvändig\r\nvardagsservice. Men post- och bankkontor slår\r\nigen. Skolor läggs ned, och lanthandeln försvinner.\r\nFör att denna utveckling skall kunna påverkas\r\nkrävs motkrafter. Byalag, utvecklingsgrupper och\r\nengagerade ortsbor är sådana motkrafter.</pre><pre>Stat och kommun har ändå ett gemensamt ansvar\r\nför att garantera den grundläggande\r\nsamhällsservicen på landsbygden. Samordning\r\nmellan olika aktörer kommer att vara en\r\nförutsättning för en väl fungerande service.</pre><pre>Verkligheten är ju den att en mängd lokala grupper\r\nmed stora ideella insatser arbetar för en positiv\r\nutveckling av sin bygds framtid.</pre><pre>Folkrörelserådet Hela Sverige skall leva, med ca\r\n2 100 lokala grupper, är en fantastisk resurs som på\r\nett mycket medvetet sätt är pådrivare i det lokala\r\nutvecklingsarbetet. På flera sätt lever\r\nlandsbygdskampanjen vidare, bl.a. genom\r\nprojekten ''Landsbygd-Framtidsbygd'' och ''90-\r\ntalets byapolitik''.</pre><pre>Arbetsmarknadsdepartementet går nu via\r\nGlesbygdsmyndigheten ut till de lokala\r\nutvecklingsgrupperna och begär svar och\r\nsynpunkter på ett antal frågor inför utformningen\r\nav den kommande regionalpolitiken. Vi\r\nkristdemokrater hoppas på ett trendbrott i\r\nlandsbygdspolitiken då den lokala kraften och\r\n''underifrånperspektivet'' på ett tydligare sätt ges\r\nen chans.</pre><pre>För vår del handlar det om att\r\nsubsidiaritetsprincipen också skall förverkligas på\r\nden kommunala nivån. Det innebär t.ex. att även\r\nekonomiska resurser kan läggas ut på lägsta möjliga\r\neffektiva nivå och att man på denna lägsta nivå\r\nockså får aktiv hjälp och stöd av dem på den högre\r\nnivån för att klara av sina viktiga arbetsuppgifter.</pre><pre>Ett landsbygdspolitiskt program med inriktning\r\nmot 2000-talet bör snarast presenteras, kanske i\r\nsamband med den regionalpolitiska propositionen.</pre><pre>Låt kommunerna själva hantera det\r\nregionalpolitiska stödet utan länsstyrelsernas\r\nförmynderi!</pre><pre>Låt byagrupper och utvecklingsgrupper ute i\r\nkommunerna få egna ekonomiska resurser till stöd\r\nför att utveckla sina idéer.</pre><pre>Principen att ingen bygd, by eller idé är för\r\nobetydlig för att satsas på kan vara en\r\nhandlingslinje. Det handlar om att se människan\r\noch ge henne en chans.</pre><pre>Herr talman! De förändringar som har genomförts\r\ni bostadsfinansieringen har gjort det svårt att bygga\r\nlägenheter i glesbygden. Bostadslåneinstituten har\r\ninfört betydligt hårdare krav på självfinansiering.\r\nKommunerna kräver en hårdare kreditvärdering än\r\ntidigare för att teckna borgen. I många kommuner\r\nhar man dessutom beslutat att inte alls teckna\r\nborgen för nyproduktion. Allt detta kan få\r\nförödande konsekvenser när det gäller målet att\r\nuppnå en levande landsbygd.</pre><pre>Förutsättningen för att hela Sverige skall leva är att\r\ndet förs en aktiv regionalpolitik med ökade\r\nsatsningar på utbildning och forskning. Det skapar\r\ni sin tur förutsättningar för nya investeringar och en\r\nutveckling som hjälper till att bryta den industriella\r\nnedgången.</pre><pre>I Dalaregionen finns en betydande del av landets\r\nindustrikapacitet. Men andelen högskoleutbildade\r\nav arbetskraften är låg, jämfört med hur det är i\r\nriket i övrigt. Regionens egen kapacitet för högre\r\nutbildning och forskning måste därför stärkas.</pre><pre>Man gör ansträngningar för att höja kompetens och\r\nkonkurrensförmåga. Frågan om ett\r\nkretsloppscentrum är aktuell. En möjlig\r\nlokalisering är Falun/Borlänge-området.\r\nFörutsättningar för att bilda ett kretsloppscentrum\r\nfinns, mot bakgrund av att NUTEK har\r\naktualiserat frågan och att riksdagen tidigare har\r\nbeslutat att tillföra forskningen medel ur\r\nlöntagarfonderna.</pre><pre>I glesbygden har kombinationssysselsättningar stor\r\nbetydelse för möjligheten att leva och bo. Riktade\r\nåtgärder måste vidtas för att skapa förutsättningar\r\näven för kvinnor och ungdomar att få arbete. Den\r\nsmåskaliga bygdeturismen som\r\nkombinationssysselsättning har visat sig spela en\r\nallt större roll i denna strävan.</pre><pre>Herr talman! Att Nordens största skidområde i dag\r\nfinns i Dalarna råder det inte längre något tvivel\r\nom. Dalarna svarar för hälften av den totala\r\nliftomsättningen i hela landet. I synnerhet\r\nSälenområdet får allt större marknadsandelar, både\r\nvad gäller omsättning och antalet turister som\r\nbesöker den svenska fjällvärlden.</pre><pre>Det finns således all anledning att satsa särskilda\r\npengar på upprustning av Västerdalsbanan och\r\nutbyggnad av banan fram till Sälen. Då kan man\r\ninte bara med järnväg nå Nordens största\r\nsportstuge- och friluftsområde utan även avlasta\r\nvägarna de alltmer tunga, långa och smutsiga\r\ntimmertransporterna. Dessutom skulle en sådan\r\ninsats bidra till arbetstillfällen i ett av de mest\r\narbetslöshetsdrabbade områdena i landet.</pre><pre>Anf. 74  GEORG ANDERSSON (s) replik:</pre><pre>Herr talman! Jag vill instämma med Ulf Björklund\r\nnär det gäller landsbygdskampanjen. Den är viktig.\r\nI landsbygden finns kraft och idéer som det är viktigt\r\natt vi tar vara på.</pre><pre>Jag vill ställa en fråga till Ulf Björklund. Han\r\nnämnde Posten, problemet med att postkontor\r\nstängs och den negativa utveckling som vi har sett\r\noch ser. Posten avregleras ju nu, och en\r\nbolagisering planeras. Det här är själva drivkraften\r\ni den strukturförändring som tar sig uttryck i att\r\nsmå postkontor kommer att läggas ned. Ulf\r\nBjörklund har ju nära kontakter med\r\nkommunikationsministern. Är Ulf Björklund\r\nberedd att verka för att man stannar upp här och\r\ntänker igenom detta en gång till innan man går\r\nvidare på den här vägen?</pre><pre>Jag kan nämna att jag deltog i Västerbottens\r\nbyarådskongress för tre veckor sedan. Där var\r\ndrygt 200 byarepresentanter samlade. Det här var\r\nen av de stora frågor som togs upp. Man antog\r\nockså ett uttalande som ställdes till riksdagens\r\nledamöter. Där vädjade man om att avregleringen\r\noch bolagiseringen inom Postens område skulle\r\nstoppas.</pre><pre>Anf. 75  ULF BJÖRKLUND (kds) replik:</pre><pre>Herr talman! Jag är i och för sig ingen varm\r\nanhängare av bolagiseringsfrågorna. Däremot är\r\njag fullt medveten om att Postverket ändå skall\r\nuppfylla de regionalpolitiska målen.</pre><pre>Det är mycket viktigt att den lokala kraften är aktiv\r\noch jobbar med möjligheter till samverkan. Det\r\nsade jag också i mitt anförande. Det går att hitta\r\nmöjligheter till samverkan med olika\r\nsamhällsfunktioner. Det kommer att bli en\r\nförändring för människor, som kan kännas litet\r\narbetsam. Men förändringar är alltid arbetssamma.\r\nDet handlar bara om att hitta alla de möjligheter till\r\nsamverkan som verkligen finns. Detta måste\r\nbyagrupperna inse och jobba med.</pre><pre>Självfallet kan Postverket inte helt lämna byar och\r\nsamhällen åt sitt öde, utan tillsammans med lokala\r\nföreträdare försöker man hitta gemensamma\r\nlösningar när det gäller denna viktiga fråga.</pre><pre>Anf. 76  GEORG ANDERSSON (s) replik:</pre><pre>Herr talman! Det här runda resonemanget får man\r\nhöra gång på gång. Jag hade nyss en dialog med\r\nSigge Godin. Han erkände att detta är ett\r\nbekymmer. Ulf Björklund säger att han inte är\r\nnågon anhängare av den här utvecklingen. Men det\r\när ju politikerna i det här rummet som bestämmer\r\nom det skall vara en sådan utveckling eller inte. Vi\r\nkan inte säga: Det måste nog vara så här. Vi får\r\nförsöka reparera skadorna efteråt. De små\r\nbyagrupperna kämpar mot övermakten. Om man\r\nsläpper marknaden loss och det bara är det\r\nkommersiella krafterna som skall bestämma väger\r\nsmå byagrupper lätt.</pre><pre>Anf. 77  ULF BJÖRKLUND (kds) replik:</pre><pre>Herr talman! När det gäller postservicen har det\r\nmånga gånger funnits motstånd ute i byarna mot att\r\nett postkontor skall läggas ner och att man skall\r\növergå till lantbrevbäreri. När man väl har prövat\r\ndet under en period har man insett att det är ett\r\nsystem som fungerar mycket bra och att man\r\nmycket väl kan ha kvar det. Det finns således\r\nmodeller och möjligheter som inte ges en chans när\r\nallt är dikterat uppifrån och en enda modell skall\r\npresenteras över hela landet. Det finns varianter,\r\noch det är de som man hjälper till att tipsa om ute\r\ni byarna. Jag menar att de olika samhällsorganen\r\nmåste vara med och se till att man löser det här\r\ntillsammans. Möjligheter finns.</pre><pre>Anf. 78  LARS ULANDER (s):</pre><pre>Herr talman! Trots att Fredrik Reinfeldt hade\r\nsynpunkter på antalet socialdemokrater skall jag\r\nändå ta mig före att fullfölja de sex minuter som jag\r\nhar begärt att få tala.</pre><pre>Herr talman! Många företag går bättre men\r\narbetslösheten ökar. Det är Länsarbetsnämndens\r\nsammanfattning över arbetsmarknaden i\r\nStockholms län. Vid senaste månadsskiftet var\r\nnärmare 72 000 personer öppet arbetslösa.</pre><pre>Som vanligt är det värst för dem som alltid har det\r\nsvårt på arbetsmarknaden. Det kan gälla ungdomar\r\nsom skall debutera eller äldre med svag förankring.\r\nI denna lågkonjunktur ser vi därutöver helt nya\r\ngrupper i arbetslöshetskön. Många tjänstemän,\r\nofta med hög utbildning eller med erfarenhet från\r\nframskjutna positioner i företag och förvaltningar,\r\nblir också utan arbete. Svagheten i ekonomin slår\r\növer alla samhällsskikt.</pre><pre>30 000 ungdomar är arbetslösa eller deltar i någon\r\narbetsmarknadsinsats. Det betyder att var femte\r\nungdom eller nästan två årskullar står utanför den\r\nordinarie arbetsmarknaden.</pre><pre>Särskilt svårt i vårt län har lågutbildade ungdomar\r\nmed invandrarbakgrund. Många riskerar att hamna\r\nutanför arbetsmarknaden för alltid. Riskerna för\r\nsocial utslagning är betydande. Samhället tar på sig\r\nett mycket stort ansvar för dessa ungdomar men\r\nockså för att vi inte skall få ett otryggt samhälle.\r\nDet finns inget som tyder på att situationen för\r\nungdomarna förändras snabbt. Vi får räkna med\r\nmånga arbetslösa ungdomar på gator och torg även\r\nnästa sommar. Hur har regeringen tänkt möta detta\r\njätteproblem -- fler poliser eller?</pre><pre>Herr talman! Nästan var femte stockholmare är\r\nutländsk medborgare eller av utländsk härkomst. I\r\nresten av Sverige är andelen hälften så stor. Många\r\nav invandrarna har det särskilt besvärligt på\r\narbetsmarknaden, och de officiella\r\narbetslöshetssiffrorna är underskattade. Många\r\nlyckas aldrig ta sig in på arbetsmarknaden och har\r\ndärför gett upp hoppet.</pre><pre>En starkt bidragande orsak till svårigheterna är de\r\nbristande kunskaperna i svenska och i svensk\r\nsamhällskunskap. Om vi inte genomför massiva\r\nutbildningsinsatser för de här människorna\r\nkommer de aldrig in på arbetsmarknaden och i\r\nsvensk gemenskap utan löper stor risk att hamna i\r\nsociala svårigheter utan möjlighet till jobb och\r\nförsörjning. Redan i dag är var fjärde\r\nlångtidsarbetslös i länet utländsk medborgare.</pre><pre>En annan utsatt grupp utgörs av kvinnorna. Den\r\noffentliga sektorn, staten, kommunerna och\r\nlandstinget känner alla av hårda besparingskrav.\r\nEn allt större del av varslen kommer från dessa\r\nsektorer. Kvinnornas situation kommer därmed att\r\nförsvagas kraftigt framöver. Neddragningen av den\r\noffentliga sektorn är förödande för den kvinnliga\r\narbetskraften. Kvinnorna är särskilt drabbade\r\nockså när det gäller deltidsarbetslöshet. Två av tre\r\ndeltidsarbetslösa är kvinnor.</pre><pre>De handikappades möjligheter att göra sig gällande\r\npå arbetsmarknaden är alltid mer begränsade än\r\nandras möjligheter. I dagens läge märks detta\r\nsärskilt. Inte ens med lönebidrag är det möjligt att\r\nåstadkomma något meningsfullt för de\r\nhandikappade. Konkurrensen om jobben blir allt\r\nhårdare nu när det blir allt vanligare att man\r\njogbbar gratis. Förutom ungdomspraktik och ALU\r\nhar det i Stockholm bildats en grupp gratisjobbare,\r\nBussiga Brigaden, som med statens goda minne\r\nbjuder ut arbetskraft och t.o.m. jobbar gratis. Det\r\när inte att undra på att det även med höga\r\nlönebidrag är svårt att finna lämpliga jobb till\r\nhandikappade.</pre><pre>Ett problem som ger framtida mycket stora skador\r\när långtidsarbetslösheten. Var tredje arbetslös är\r\nlångtidsarbetslös och löper stor risk att slås ut från\r\narbetsmarknaden helt och hållet. Många\r\narbetsförmedlare vittnar redan om hur svårt det är\r\natt motivera långtidsarbetslösa till någon aktivitet\r\növer huvud taget. Bevisen på att\r\nutslagningsprocessen har börjat finns redan nu.\r\nAllt tal om arbetslinjen blir bara floskler när var\r\ntionde stockholmare i arbetsför ålder är arbetslös\r\neller i AMS-åtgärder och när var tredje arbetslös\r\nredan är långtidsarbetslös. När konjunkturen\r\nvänder uppåt igen och behovet av arbetskraft ökar\r\nkommer vi att stå där med tiotusentals personer,\r\nbara i vårt län, som är så nedgångna att de inte\r\norkar med och inte är motiverade att komma in på\r\narbetsmarknaden igen. Socialbidragsberoendet\r\nökar, och kommunernas ekonomiska bördor blir\r\nallt tyngre. Mänskligt, socialt och ekonomiskt har\r\nvi förflyttat oss till välfärdsstatens bakgård.</pre><pre>Herr talman! Från tredje kvartalet 1990 och fram\r\ntill andra kvartalet i år har vi förlorat 90 000 jobb\r\nnetto i Stockholms län. Det försvinner således\r\n10 000 jobb varje kvartal. Över 13 000 vanliga\r\nmänniskor har förlorat sina jobb i Stockholms län\r\nsedan vi avslutade vårsessionen.</pre><pre>Det är inte bara jobben som försvinner. Även\r\narbetskraften minskar. De som kan studera gör det\r\nmedan andra har så låg tro på att de skall kunna få\r\nett jobb helt avstår från att ens söka. Det är\r\nytterligare ett tecken på att utslagningen från\r\narbetsmarknaden tilltar. Med några få undantag är\r\nefterfrågan på arbetskraft fortsatt svag.</pre><pre>Herr talman! Följande förslag bör man kunna ta\r\nmed sig:</pre><pre>Avlasta arbetsförmedlingarna genom massiva\r\nutbildningsinsatser i det reguljära\r\nutbildningsväsendet för långtidsarbetslösa med\r\nsvaga baskunksaper.</pre><pre>Växla övertid mot nyanställningar. Ge AMS i\r\nuppdrag att genomföra en särskild kampanj med\r\nbl.a. intensifierade företagskontakter för att\r\nåstadkomma anställningar i stället för övertid. Ge\r\nAMS möjlighet att anställa arbetslösa för detta\r\nändamål.</pre><pre>Bromsa neddragningen i den offentliga sektorn.\r\nMed den otrygghet som skapas i dagens situation\r\nhämmas i stället all kreativitet och initiativkraft.</pre><pre>Anf. 79  BJÖRN ERICSON (s):</pre><pre>Herr talman! I FN:s deklaration om de mänskliga\r\nrättigheterna slås individens rätt till arbete fast.\r\nEftersom Sverige har antagit deklarationen utgår\r\nsäkert många ifrån att det borde vara en\r\nutgångspunkt för regeringen att försöka leva upp\r\ntill deklarationens anda och mening, men jag vill\r\npåstå att regeringen i stället gör tvärtom. För\r\nregeringen är det viktigaste målet tydligen att hålla\r\nnere inflationen. Det gör man på bekostnad av de\r\narbetslösas situation.</pre><pre>Arbetslösheten är vårt största och snabbast\r\nväxande samhällsproblem just nu. Ingen går i dag\r\nsäker för nedläggningar, konkurser och\r\nnedskärningar. Alla kan vi drabbas av varsel och\r\nuppsägningar. Detta gäller oavsett var vi bor, om vi\r\när män eller kvinnor, arbetare eller tjänstemän.</pre><pre>Detta är något helt nytt för vårt land. Under\r\ntidigare lågkonjunkturer har främst glesbygd och\r\norter med ensidigt näringsliv fått vidkännas en\r\nomfattande arbetslöshet. Människor utan arbete i\r\nVästerbotten, Jämtland och andra utsatta delar av\r\nlandet tvingades flytta söderut, ofta till\r\nStockholmsområdet, för att få jobb.\r\nStockholmsregionen har med sin differentierade\r\narbetsmarknad tidgare klarat av att hålla\r\nsysselsättningen på en ganska hög nivå.</pre><pre>I dag är situationen helt annorlunda. Andelen\r\narbetslösa i Stockholms län närmar sig för första\r\ngången någonsin riksgenomsnittet.</pre><pre>Antalet män och kvinnor som i början av\r\nseptember gick utan arbete var över 95 000. Även\r\nom dagens siffror tillfälligt visar på en viss\r\nförbättring pekar prognoserna för 1994 på en\r\nfortsatt kraftig ökning. Nästa år förväntas 130 000\r\ntill 140 000 människor i Stockholmsregionen vara\r\nutan jobb.</pre><pre>Vi socialdemokrater säger ifrån: Det här får inte\r\nhända, inte minst därför att arbetslösheten i sig\r\nleder till svåra konsekvenser, främst för den\r\ndrabbade individen men också för samhället i\r\növrigt.</pre><pre>Att arbetslösheten drabbar alla grupper vet vi i dag,\r\nmen beträffande den framtida arbetsmarknaden för\r\nkvinnor kan man ju undra om det rent av finns en\r\nstrategi i den förda politiken. Nedskärningar i den\r\noffentliga sektorn i kombination med införandet av\r\nvårdnadsbidrag och höjda avgifter i barnomsorgen\r\nmåste, som jag ser det, syfta till att tvinga tillbaka\r\nstora delar av den kvinnliga befolkningen, särskilt\r\nde lågavlönade kvinnorna, till ett oavlönat\r\nhemarbete.</pre><pre>Detta kommer att leda till att antalet kvinnor på\r\narbetsmarknaden kommer att minska. Besannas\r\ndetta innebär det att antalet kvinnor på\r\narbetsmarknaden minskar för första gången på\r\növer 30 år.</pre><pre>Herr talman! Jag utgår ifrån att dagens och\r\nmorgondagens kvinnor aldrig kommer att\r\nacceptera en sådan utveckling.</pre><pre>Herr talman! De kommunalekonomiska\r\nkonsekvenserna för många kommuner har bl.a.\r\nkartlagts av SKTF i en rapport som heter\r\n''Arbetslöshetens kostnader kommun för\r\nkommun''. I den konstateras att Stockholms län\r\nligger på femte plats när det gäller kostnader för\r\nkommunerna till följd av arbetslösheten.\r\nStockholms stad tillhör de 30 kommuner som har\r\nde högsta kostnaderna för arbetslösheten, över\r\n560 kr per invånare. I början av året hade t.o.m.\r\nnågra kommuner i länet den högsta arbetslösheten\r\ni riket, 6,7 %, när genomsnittet var 6 %. Nu, i\r\nvecka 40, är antalet arbetslösa i Stockholms län\r\n91 400, varav över 70 000 öppet arbetslösa. Till det\r\nkan vi föra 34 000 varslade.</pre><pre>Därför, herr talman, skulle jag ha velat till\r\nregeringsrepresentant eller till utskottsmajoriteten\r\nframföra hälsningen: Förvandla inte arbetstagare\r\ntill bidragstagare! Gynna i stället arbetsgivare som\r\nnyanställer!  Herr talman! I dag är många\r\narbetstagare skrämda till tystnad på sina\r\narbetsplatser. Man vågar inte yttra sig och ställa\r\nkrav på arbetsgivare av rädsla att bli av med sitt\r\narbete. Det sker på våra arbetsplatser trots\r\nnuvarande anställningsskyddslag.</pre><pre>I detta läge är regeringen beredd att fullt ut uppfylla\r\nSAF:s önskelista, att genomdriva en ny, kraftigt\r\nförsämrad lagstiftning. Enkelt uttryckt kan man\r\nsäga att det är ett förslag om fri uppsägningsrätt.</pre><pre>Lagförslaget innebär många och hårda sparkar på\r\nden som redan ligger. Det innebär också en\r\növerhängande risk för att den dialog och öppenhet\r\nsom trots allt finns på många arbetsplatser kommer\r\natt övergå till ännu större tystnad och rädsla på\r\nmånga arbetsplatser. Detta gynnar inte de svenska\r\nföretagens möjligheter till utveckling och\r\nkreativitet. Tysta företag med rädda anställda\r\nskadar inte bara individerna, utan hela landet.</pre><pre>Det har sedan lagens tillkomst spridits många myter\r\nom LAS betydelse, t.ex. att den förhindrar\r\nnyanställningar eller att tiotusentals jobb skulle\r\nskapas om lagen ändrades.</pre><pre>Så ändrades lagen 1982 av den dåvarande\r\nborgerliga majoriteten. Nu kommer en ny kampanj\r\nmot arbetsrätten som innehåller samma grova\r\nfelaktigheter som tidigare. De förändringar\r\narbetsgivarna nu kräver är:</pre><pre>-arbetsgivare får välja vilka som skall sägas upp</pre><pre>-ökad rätt för arbetsgivare att anställa på begränsad\r\ntid</pre><pre>-provanställning och anställning vid arbetstoppar\r\nutökas till tolv månader</pre><pre>-gällande kollektivavtal som kan begränsa dessa\r\nförslag skall undanröjas.</pre><pre>Vi socialdemokrater vill modernisera arbetsrätten,\r\nförenkla den i syfta att snarare förbättra inflytandet\r\nför de anställda.</pre><pre>Anf. 80  TREDJE VICE TALMANNEN:</pre><pre>Jag vill erinra om att talartiden nu är slut.</pre><pre>Anf. 81  BJÖRN KAALING (s):</pre><pre>Herr talman! Arbetsmarknadsministern sade\r\ntidigare här i dag i sitt anförande två saker som jag\r\ntycker det finns skäl att kommentera. Dels sade han\r\natt ingen tidigare lågkonjunktur har varit så djup\r\noch omfattande som den nuvarande. Dels försökte\r\nhan slå undan den kritik vi socialdemokrater har\r\nmot regeringens politik genom att beteckna den\r\nsom ''gnöl''.</pre><pre>De lågkonjunkturer vi haft i landet tidigare har alla\r\nvarit de djupaste och mest långvariga. Det kan\r\nfinnas skäl att påminna om vad Dagens Nyheter\r\nskrev under den sista månaden av den förra\r\nperioden av borgerliga regeringar. I augusti 1982,\r\nen månad före valet, hade DN en förstasidesrubrik\r\nom att arbetslösheten aldrig har varit så stor som\r\nnu. Om jag minns rätt hade vi då en arbetslöshet av\r\n180 000 personer. I dag har vi hört från talarstolen\r\natt vi har 600 000 personer arbetslösa. Det var ett\r\notäckt rekord då, och det är ett otäckt rekord nu.</pre><pre>Konjunkturen vände efter 1982. Tillsammans med\r\nen socialdemokratisk politik som var stenhårt\r\ninriktad på att komma till rätta med den\r\narbetslöshet vi hade då, lyckades vi vända skutan\r\noch hade full sysselsättning under 1980-talet.</pre><pre>Det finns en viss kritik mot oss socialdemokrater\r\nför att vi inte lyckades bromsa hjulen när de\r\nsnurrade som fortast i slutet på 1980-talet. En viss\r\ndel av den kritiken kan vara berättigad. Men den\r\nfaller också tillbaka på alla de partier som var\r\nrepresenterade i den här kammaren under förra\r\nmandatperioden, eftersom man inte ställde upp på\r\nde åtstramningar som föreslogs.</pre><pre>När sedan åtstramningarna kom, på förslag av den\r\nnuvarande regeringen, kom de vid fel tillfälle och\r\nslog undan en stor del av vår hemmamarknad,\r\nvilket bl.a. ledde till att vi under fjolåret för första\r\ngången kunde se fler konkurser hos företag än\r\nnystartade företag. Konsekvenserna ser vi i dag.</pre><pre>Den lågkonjunktur vi nu har vänder naturligtvis\r\nden också -- det är en tidsfråga. Men, herr talman,\r\nden stora frågan är vad vi gör i dagsläget och under\r\nde närmaste åren för alla dem som drabbas av\r\narbetslösheten. Gör vi tillräckligt från statens sida?\r\nSignalerar vi rätt politiska åtgärder? I dag är det\r\nmånga som svarar: Regeringen gör inte tillräckligt.</pre><pre>Med läpparna bekänner man problemen, men\r\nåtgärderna/instanserna står inte i\r\növerensstämmelse med den bekännelsen.</pre><pre>Arbetsmarknadsministern och andra inom det\r\nborgerliga lägret har för vana att försvara sig med\r\natt det aldrig någonsin har satsats så mycket på\r\narbetsmarknadspolitik som i dag. Det äger sin\r\nriktighet om man bara ser på antalet kronor. Ser\r\nman satsningen i förhållande till antalet arbetslösa,\r\när påståendet närmast att beteckna som falsk\r\nmarknadsföring.</pre><pre>I Uppsala län, som jag representerar, hade\r\nLänsarbetsnämnden under högkonjunkturåret\r\n1989/90 i genomsnitt 107 000 kr per arbetslös till\r\naktiva åtgärder. 1992/93 var motsvarande siffra\r\n80 000 kr. Det är alltså i genomsnitt 27 000 kr\r\nmindre per arbetslös som länsarbetsnämnden har\r\natt röra sig med i dag jämfört med\r\nhögkonjunkturåret. Det är inte mindre resurser till\r\naktiva åtgärder vi behöver, det är mer.</pre><pre>Jag skall inte uppta kammarens tid med att\r\nredogöra för september månads\r\narbetslöshetssiffror i Uppsala län. Läget är lika\r\nallvarligt där som på andra håll i landet. Det som\r\när viktigt att beröra är den väntade utvecklingen.\r\nBland byggnadsarbetarna i Uppsala län beräknas\r\ndet bli en arbetslöshet på 50 % till våren nästa år.\r\nDet allvarliga är att andra områden följer efter.\r\nInom metallindustrin anses det i dag finnas\r\nljusglimtar. Men bland metallindustriarbetarna i\r\nUppsala väntas arbetslösheten också bli 50 % nästa\r\når. Uppsala kommun är på väg att varsla ytterligare\r\n1 000 anställda. Listan på denna negativa\r\nutveckling skulle naturligtvis kunna göras längre.\r\nDet är inget självändamål att föra fram denna\r\nnegativa beskrivning. Men den måste till i ett läge\r\nnär regeringen tycks hänga upp sin argumentation\r\noch politik på att där skall vara ljusningar på\r\narbetsmarknaden och i ekonomin.</pre><pre>Det finns i Uppsala län, precis som i andra län,\r\nmånga arbetstillfällen som skulle kunna sättas i\r\ngång. Det är fråga om konkreta arbetsuppgifter. Vi\r\nhar tidigare i motioner väckta av socialdemokrater\r\npekat på dessa arbetstillfällen. Vi har visat vilken\r\nbetydelse det skulle ha om indragningen av medel\r\nfrån kommunerna skulle upphöra.</pre><pre>Herr talman! Arbetsmarknadsministern må\r\nbetrakta de socialdemokratiska inläggen om\r\nsysselsättningen i denna debatt som gnöl. Men så\r\nlänge det inte görs tillräckligt för att bryta\r\nutvecklingen, kommer pressen på regeringen att\r\nökas. Så länge människor förvägras rätten att\r\nförsörja sig själva genom arbete, skall denna debatt\r\nföras och utgöra ett brännjärn på dem som faktiskt\r\nhar det politiska ansvaret i det här landet.</pre><pre>I detta anförande instämde Birgitta Dahl (s).</pre><pre>Anf. 82  BENGT KRONBLAD (s):</pre><pre>Herr talman! Jag skall redovisa både de stora\r\nproblem och de möjligheter som finns i sydöstra\r\nSverige.</pre><pre>Kalmar län befinner sig i en mycket svår\r\nindustrikris. Eftersom länet har haft en\r\nförhållandevis hög andel sysselsatta inom\r\ntillverkningsindustrin, och då denna dessutom har\r\nen låg andel FoU-verksamhet, kan det antas att\r\nutslagningen kommer att öka de närmaste åren. I\r\nlänsstyrelsens beräkningar anges att ytterligare ca\r\n4 000 jobb inom industrin kommer att försvinna\r\nunder 1993--1994. Därmed har Kalmar län tappat\r\n11 000 arbetstillfällen, eller en tredjedel av 1990 års\r\nindustrisysselsatta, under perioden 1991--1994.</pre><pre>Herr talman! Vi socialdemokrater i Kalmar län har\r\narbetat för att få en utbyggnad av Mönsterås Bruk\r\ntill stånd. En investering på 4 miljarder kronor\r\nskulle ha skapat jobb för många, både under\r\nutbyggnaden och sedan driften kommit i gång. Till\r\nnackdel för hela regionen fattade företagets\r\nstyrelse beslutet att inte bygga ut. Därmed ökade\r\narbetslösheten, och de utökade exportinkomsterna\r\nuteblev. Regeringen borde ha givit mera aktivt stöd\r\nför en utbyggnad.</pre><pre>Herr talman! Måndagen den 4 oktober berördes ca\r\n3 000 länsbor av ett stort varsel -- såväl direkt som\r\nindirekt -- i företaget Volvo, dess\r\nunderleverantörer, handeln, servicen, kommunen\r\noch landstinget. Ett av de allvarligaste hoten mot\r\nlänets utveckling var nu verklighet. 800 anställda på\r\nVolvo Kalmarverken har varslats om uppsägning.\r\nDet har varit väntat, men förhoppningarna har\r\nändå funnits in i det sista. Volvo lägger ned sin\r\neffektivaste fabrik. Andra företag som befinner sig\r\ni motsvarande situation väljer att behålla den bästa\r\nproduktionsenheten.</pre><pre>Kalmarbygden och Kalmar län måste nu få ett\r\nkraftigt stöd från Volvo och staten. Vi\r\nsocialdemokrater kräver att Volvo och staten tar\r\nsitt ansvar för sysselsättningen i Kalmarregionen.\r\nDet kan ske genom riktade insatser till nya idéer\r\nbaserade på satsningar på nytt näringsliv, forskning\r\noch högskola.</pre><pre>Herr talman! I Kalmar län är 15 000 människor\r\nutan ett ordinarie arbete. Det motsvarar 12 % av\r\nbefolkningen. Trots ljusglimtar med lediga jobb ter\r\nsig den närmaste framtiden mycket mörk för\r\nKalmar län. Inte minst berör detta\r\nbyggnadsbranschen där många byggen nu\r\nfärdigställs. Några nya startas inte. Svenska\r\nByggnadsarbetareförbundets avdelning 10 i\r\nKalmar har i dag mer än 25 % arbetslösa. Inom den\r\ngemensamma sektorn pågår för närvarande en\r\nneddragning som leder till uppsägning av personal.\r\nJag ansluter mig till förslaget om att ett stopp för\r\nfriställningar införs och att kommuner och\r\nlandsting kompenseras. Det måste vara bättre att\r\nbyggnadsarbetare reparerar hus och att personal\r\ninom sjukvården ser till att det blir en god\r\nvårdkvalitet än att de uppbär\r\narbetslöshetsunderstöd. Statsfinansiellt är också\r\ndetta intressant.</pre><pre>För att komma till rätta med länets\r\narbetsmarknadsstruktur, måste samhällets insatser\r\ninriktas på att förbättra länets infrastruktur samt att\r\nstödja det privata näringslivets\r\nutvecklingsmöjligheter där dessa finns. I huvudsak\r\när det investeringar av olika slag som omedelbart\r\nbör sättas in.</pre><pre>Ett kraftfullt investeringsprogram skulle snart\r\nförbättra sysselsättningen. Investeringarna måste\r\ninriktas på områden som ger länets företag och\r\nkommuner en långsiktig positiv utveckling. Det\r\nkan vara järnvägar, vägar, flygplatser, mer\r\nhögskoleutbildning och forskning samt FoU-\r\nprojekt i näringslivet. Ökad tillgång till riskvilligt\r\nkapital inom näringslivet kan ge länet den injektion\r\nsom behövs för ett stadigt tillfrisknande!</pre><pre>Små och medelstora företag måste få stöd i olika\r\nformer till marknadsföring, produktutveckling\r\nsamt riskvilligt kapital. Där har Utvecklingsfonden\r\nen viktig roll. Detsamma gäller rådgivning till och\r\nuppföljning av nyetablerade företag, och kanske\r\nännu viktigare utbildning av nyetablerare.</pre><pre>För de små och medelstora företagens försörjning\r\nav riskkapital krävs institutioner som kan visa\r\nintresse och uthållighet. Regeringens förslag till\r\nriskkapital för småföretag kommer tyvärr inte att\r\ninnebära någon förbättring. Systemet bör i stället\r\nbaseras på de lokalt förankrade\r\nutvecklingsfonderna.</pre><pre>Kalmar län är porten till Östeuropa. Genom sitt\r\nläge har Kalmar län stora möjligheter att delta i\r\nuppbyggnaden av Östeuropa. Kalmar län med sin\r\nindustristruktur skulle kunna medverka med\r\ntillverkning av småhus och jordbruksmaskiner,\r\nvilket både skulle ge bostäder och mat för\r\nÖsteuropa och sysselsättning för den svenska\r\nindustrin. Inom miljöområdet kan länsindustrin\r\nhjälpa till med utbyggnaden av reningsverk och\r\nsophantering. Biståndsmedel borde kunna\r\nanvändas för riktade insatser där Kalmar läns\r\nindustrier medverkar.</pre><pre>Herr talman! Regeringen, länsmyndigheter,\r\nkommuner, organisationer och företag måste samla\r\nsig till kraftfulla insatser i syfte att finna lösningar\r\noch pröva nya vägar för att bygga Kalmar län för\r\nframtiden!</pre><pre>Herr talman! Måndagen den 18 oktober, 14 dagar\r\nefter varslet från Volvo, kommer\r\narbetsmarknadsminister Börje Hörnlund till\r\nKalmar. Frågan är vad Börje Hörnlund -- tyvärr\r\ndock ej närvarande i riksdagen när vi folkvalda\r\ndiskuterar hans ansvarsområde -- kommer att ha\r\nför konkreta förslag till jobb till Kalmar läns\r\ninvånare. Jag uppmanar Börje Hörnlund: Kom inte\r\ntill Kalmar med tomma händer. Vi smålänningar\r\nvill ha arbete!</pre><pre>Anf. 83  ALF EGNERFORS (s):</pre><pre>Herr talman! Jag skall liksom många andra nu i den\r\nhär debatten tala om läget på arbetsmarknaden i\r\nmitt hemlän. Utvecklingen på arbetsmarknaden i\r\nSörmland har varit synnerligen negativ under de\r\nsenaste åren. Bakgrunden är den formidabla\r\nutslagningen som skett av industrikapacitet i vårt\r\nlän, genom att vart tredje industrijobb fallit bort\r\nsedan 1990. Vart tredje industrijobb är liktydigt\r\nmed 7 600 arbetstillfällen -- och detta bara under de\r\ntre senaste åren.</pre><pre>Tyvärr, kanske man kan säga, har dessa jobb inte\r\ngått förlorade genom att ett eller två större företag\r\nhar fått slå igen, utan det är många små och\r\nmedelstora företag som har tvingats att reducera sin\r\npersonalstyrka eller i värsta fall att helt upphöra.</pre><pre>Förlusten av ett Uddevallavarv eller en\r\nVolvoverkstad hade kanske gett större\r\nmediauppmärksamhet än denna gradvisa\r\nåderlåtning som nu skett av industrin i Sörmland.</pre><pre></pre><pre>Många anrika företag som funnits i länet under lång\r\ntid har tvingats att upphöra med sin verksamhet.\r\nExempel på detta är Tång-Lindström i Eskilstuna\r\noch Lever, tidigare Sunlight, i Nyköping.</pre><pre>Byggverksamheten har drabbats mycket hårt.\r\nMinskad konsumtion har sedan medfört problem\r\nför varuhandel, hotell, restauranger m.m. De\r\nsamhällsekonomiska problemen har tvingat fram\r\nkraftfulla nedskärningar även inom den offentliga\r\nsektorn. En rekordliten efterfrågan på arbetskraft\r\nhar i samverkan med en strid ström av varsel om\r\nuppsägningar medfört att arbetslösheten stigit till\r\nnivåer som vi inte kunnat drömma om tidigare.</pre><pre>Den öppna arbetslösheten var i augusti 8,7 %.\r\nUttryckt i personer innebär det att nästan 14 000\r\nsörmlänningar är utan arbete. Tar vi begreppet\r\n''saknar fotfäste på arbetsmarknaden'', dvs. om vi\r\nräknar in även dem som är föremål för olika\r\narbetsmarknadsåtgärder, kommer vi över 22 000\r\npersoner.</pre><pre>Bland byggnadsarbetarna är arbetslösheten i dag\r\ndrygt 30 %, dvs. 1 100 personer. Om man till dessa\r\n1 100 lägger de 313 som sysselsätts genom olika\r\nåtgärder ser vi att nära hälften av byggarbetarkåren\r\nstår utanför den ordinarie arbetsmarknaden.</pre><pre>För metallarbetarna är motsvarande siffra 15 %.\r\nBara för Eskilstunas del innebär detta drygt 1 200\r\narbetslösa.</pre><pre>Denna mörka bild förstärks av att endast en\r\nhandfull län kan uppvisa en ännu allvarligare\r\nsituation.</pre><pre>Herr talman! Det som är ytterst oroande när man\r\ntittar djupare i arbetslöshetssiffrorna är\r\nungdomsarbetslösheten och antalet\r\nlångtidsarbetslösa.</pre><pre>Var fjärde ungdom är arbetslös. Mer än var tredje\r\narbetslös är långtidsarbetslös. Detta ställer mycket\r\nstora krav på arbetsförmedlingarna och gör att alla\r\nresurser i huvudsak får satsas på att klara\r\nsituationen för dessa grupper. Här vill jag tillägga\r\natt vi redan kunnat se negativa effekter av de\r\nförändrade och försämrade utbildningsförmåner\r\nför arbetslösa som genomförts. En återgång till\r\ntidigare regler skulle underlätta ansträngningarna\r\natt få folk i utbildning.</pre><pre>Vad gäller nyföretagandet har vi fått 2 100 nya\r\nföretag i länet under de senaste tre åren. Men\r\nsamtidigt har nästan 1 300 företag gått i konkurs, så\r\nbidraget därigenom till att förbättra\r\nsysselsättningsläget är än så länge mycket\r\nmarginellt.</pre><pre>Vi socialdemokrater har i motion efter motion\r\npekat på vikten av att det satsas på utbildning och\r\ninvesteringar.</pre><pre>Vi har pekat på nödvändigheten av satsningar på\r\nhögskolan för att ge fler sörmlänningar möjligheter\r\ntill utbildning. Där har regeringen lyssnat och\r\nutökat antalet platser. Men samtidigt som man ger\r\nmed ena handen tar man, tyvärr, tillbaka med den\r\nandra och minskar antalet platser för utbildning av\r\nförskollärare på högskolan. Det är en åtgärd som vi\r\nhar protesterat mot.</pre><pre>Herr talman! Sörmland är ett län med starka\r\ntraditioner inom tillverkningsindustrin, framför allt\r\ninom verkstadssektorn. För att stärka och ge\r\nmöjligheter till utveckling av den sektorn har vi\r\nsocialdemokrater i motioner bl.a. föreslagit\r\nbranschprogram för kompetens- och\r\nteknikutveckling bland små och medelstora företag\r\ninom verkstadsindustrin. Detta är något som vi är\r\növertygade om skulle kunna bidra till att stärka och\r\nutveckla verkstadsindustrin i vårt län.</pre><pre>Vi tror inte att marknaden själv klarar detta. Det\r\nbehövs ett riktat stöd från samhället för att dra i\r\ngång denna utveckling. Här har\r\nutvecklingsfonderna en viktig uppgift att fylla.</pre><pre>De stora satsningar på vägar och järnvägar som nu\r\ngörs i länet är mycket positiva och kommer på sikt\r\nge länet konkurrensfördelar. Men det är viktigt att\r\ndessa investeringar fullföljs, så att vi inte om några\r\når står med nybyggda järnvägsspår men inte har\r\nnågra lok och vagnar att bedriva trafik med.</pre><pre>Här vill vi understryka vikten av att trafikföringen\r\nplaneras och av att det upphandlas sammanhållet\r\nför Mälardalen. För att dessa stora investeringar\r\nskall utnyttjas optimalt krävs det att man ser\r\nMälardalen i ett sammanhang och inte styckar\r\nsönder i tron att konkurrens och mångfald ger\r\nvalfrihet för den enskilde.</pre><pre>Anf. 84  INGE CARLSSON (s):</pre><pre>Herr talman! Jag skall börja med att beskriva\r\nsituationen i mitt län, Östergötlands län. Den 31\r\naugusti var 21 959 öppet arbetslösa. Speciellt bland\r\nungdomar är arbetslösheten hög. Att inte få\r\nfotfäste på arbetsmarknaden från början innebär\r\nenormt stora problem för den enskilde. Det har vi\r\nerfarenheter av från andra länder.</pre><pre>Mer än 10 000 östgötar har genom AMU och AMI\r\nberedskapsarbete och ungdomspraktik samt genom\r\nALU tillfällig utbildning eller sysselsättning. 25 %\r\nav byggnadsarbetarna är arbetslösa, och\r\nutförsäkringen från a-kassan och utslagningen ökar\r\nmarkant i vårt län.</pre><pre>Regeringen har tappat kontrollen över\r\narbetslöshetssituationen, och människor blir\r\noroliga av att ständigt och jämt leva med hotbilden\r\natt de kan bli arbetslösa eller utförsäkrade.</pre><pre>Vi socialdemokrater har aldrig låtit uppgivenheten\r\nersätta politikens möjligheter. Det är därför som vi\r\nska fortsätta att ta kampen mot arbetslösheten.</pre><pre>Vi socialdemokrater har under lång tid avlämnat ett\r\nflertal motioner med förslag till åtgärder för att öka\r\nantalet sysselsättningstillfällen i vårt län. Bl.a. har\r\nvi motionerat om ett tidigareläggande av\r\nupprustningen av skolor och andra offentliga\r\nlokaler. En kartläggning som gjorts tillsammans\r\nmed byggnadsarbetarna i länet visar att det det\r\nskulle kunna ge 1 700 jobb i Östergötland.</pre><pre>Vidare har vi lagt fram motioner om\r\ninvesteringsmedel för att förbättra\r\nkommunikationer och miljö samt om ökade resuser\r\ntill utbildning inom gymnasieskolan för att erbjuda\r\nminst 2 200 ungdomar ett tredje gymnasieår. Vi har\r\nockså föreslagit att komvux skall få ytterligare\r\nresurser motsvarande minst 1 000\r\nhelårsstuderande.</pre><pre>Totalt har vi socialdemokrater presenterat\r\nkonkreta åtgärder som skulle ge åtskilliga tusen\r\nutbildningsplatser och jobb. Men vi är mycket\r\nbesvikna. Många av våra förslag har nämligen\r\nförkastats.</pre><pre>Det beror inte på bristande stöd från kommunerna,\r\nlandstinget eller länsstyrelsen. Såväl\r\nlandshövdingen som landstingsråd och borgerliga\r\nkommunalråd från Östergötland har ett flertal\r\ngånger uppvaktat arbetsmarknadsministern med\r\nkrav på åtgärder för att skapa fler jobb och\r\nutbildningsplatser. Vi kan konstatera att deras\r\nförslag överensstämmer med de krav som vi har fört\r\nfram i olika motioner.</pre><pre>Socialdemokraterna i Östergötland har vid två\r\ntillfällen uppvaktat Börje Hörnlund med\r\nkonstruktiva förslag till åtgärder mot såväl\r\nbyggarbetslösheten som de omfattande\r\nuppsägningarna inom den offentliga sektorn.</pre><pre>Inom vårt landsting hotas nu 600--700 anställda av\r\narbetslöshet. På längre sikt gäller det mer än 2 000\r\npersoner. I länets kommuner är situationen mycket\r\nbesvärlig. 4 000 kommunalarbetare saknar jobb,\r\noch ytterligare 3 000 riskerar att förlora jobben om\r\ninget radikalt görs. Vi har en idé om hur vi skall\r\nklara av att dessa människor -- mest kvinnor -- inte\r\nblir arbetslösa.</pre><pre>Den 10 maj presenterade socialdemokraterna i\r\nÖstergötland ett förslag om hur varslen inom\r\nlandsting och kommuner kunde skjutas på\r\nframtiden och skrev bl.a.:</pre><pre>''Med tanke på den redan höga arbetslösheten är\r\ndet onödigt att ytterligare spä på nivån genom att\r\ngöra offentligt anställda arbetslösa. Vi förnekar\r\ninte att det behövs genomföras omstruktureringar\r\noch produktivitetsförbätttringar som kommer att\r\norsaka uppsägningar framöver. Men vi föreslår att\r\ndessa förändringar skjuts på framtiden till dess att\r\narbetsmarknaden totalt sett ser bättre ut. Om fler\r\nanställda temporärt stannar kvar inom landsting\r\noch kommuner kan en massiv satsning på fort- och\r\nvidareutbildning genomföras. Vi föreslår att staten,\r\ni stället för att betala ut a-kassa, betalar\r\nkommunerna motsvarande 80 % av lönen för att\r\ninte säga upp folk. De återstående 20 procenten\r\nupp till avtalsenlig lön betalar landsting och\r\nkommuner själva.</pre><pre>Vi föreslår att ett avtal skrivs mellan arbetsgivare,\r\nfackliga organisationer och länsarbetsnämnden\r\nsom reglerar förhållandena. Avtalet bör också\r\ninnehålla formuleringar som innebär att parterna är\r\nberedda att medverka till nödvändiga strukturella\r\nförändringar på sikt.''</pre><pre>Herr talman! Vi som anser att denna östgötamodell\r\när sund i det rådande läget blir fler och fler. Den\r\nborgerliga landstingsledningen har anammat\r\nförslaget. Bengt Westerberg och Ingemar Eliasson\r\nhar uttalat sitt stöd för förslaget. Göte\r\nBernhardsson, AMS generaldirektör, tycker om\r\ntanken på att omvandla arbetslöshetsersättningen\r\ntill lön och därmed göra det möjligt för exempelvis\r\nde många kvinnorna inom vården att fortsätta att\r\narbeta. SKTF har i sin rapport nr 13, 1993 påvisat\r\natt det är olönsamt för samhället att spä på\r\narbetslösheten.</pre><pre>Det är vi politiker som måste besluta om en\r\nomvandling av ersättningen från a-kassan till lön\r\nför regelrätt arbete. Vi socialdemokrater från\r\nÖstergötland ställer upp.</pre><pre>Detta är en allmänpolitisk debatt. Men tyvärr finns\r\ndet inga borgerliga ledamöter här som\r\nrepresenterar regeringen. Jag vill ändå ställa\r\nfrågan: När skall arbetsmarknadsministern ställa\r\nupp för att rädda tusentals kvinnor från att bli\r\narbetslösa? Det brådskar med ett positivt svar.</pre><pre>För oss socialdemokrater är rätten till arbete den\r\nallra viktigaste frågan. Vi anser att arbetslösheten\r\när ett enormt slöseri. Att arbeta och ha ett jobb är\r\nen viktig del av människans sociala identitet. För\r\nnågra år sedan kunde man fråga vem som helst vem\r\nhon eller han var, och de svarade alltid med sitt\r\nnamn och sitt yrke. Jag minns en kort film från LO,\r\ndär några ungdomar fick frågan hur de såg på\r\nframtiden. Alla nämnde ett jobb, ett yrke. Nu är vi\r\npå väg mot 30-talet. Jag hoppas att inte det är vad\r\nborgarna menar med den rätta vägen.</pre><pre>Anf. 85  MARTIN NILSSON (s):</pre><pre>Herr talman! Tillåt mig att först säga att jag tycker\r\natt det är roligt att vara tillbaka i riksdagens\r\ntalarstol. Det var ett tag sedan, kanske ett alltför\r\nbra tag sedan. Men det håller riksdagsutredningen\r\npå att titta på.</pre><pre>Det har hänt ganska mycket sedan vi senast\r\nsamlades i riksdagen. Vi har fått en ännu högre\r\narbetslöshet än vi kunde tänka oss. Läget är värre\r\nän som någonsin kunde tänkas.</pre><pre>Jag hade tänkt ägna det mesta av det här\r\nanförandet åt de 200 000 ungdomar -- jämnåriga\r\nmed mig själv -- som är arbetslösa eller befinner sig\r\ni olika arbetsmarknadspolitiska åtgärder. Orsaken\r\ntill deras situation är först och främst förstås att den\r\nnuvarande regeringen inte har förmått att skapa\r\nriktiga jobb och arbetstillfällen.</pre><pre>Det har diskuterats tidigare, i går och även i dag,\r\natt regeringens ekonomiska politik är sådan att man\r\ni den värsta lågkonjunktur vi har sett sedan oerhört\r\nlång tid drar in efterfrågan i stället för att stimulera\r\nden. Indirekt drabbas förstås ungdomar av detta\r\ngenom att efterfrågan minskas och produktion\r\nminskas. Därigenom försvinner jobb inom den\r\nprivata sektorn. Men direkt drabbas också\r\nungdomarna av att de borgerliga regeringspartierna\r\ndrar in resurser från kommuner och landsting.</pre><pre>Därmed skulle jag kunna lämna det avsnitt som\r\nhandlar om den ekonomiska politiken. Vi vet att\r\nallt fler ekonomer stöder en socialdemokratisk\r\nstimulanspolitik och att den skulle skapa fler och\r\nfler jobb.</pre><pre>Jag tänkte i stället ägna min tid åt\r\narbetsmarknadspolitiken, som egentligen är dagens\r\nämne. Där har det under sommaren varit en debatt\r\nom att ALU, arbetslivsutveckling, tar vanliga jobb.\r\nJag tycker att den debatten egentligen är en mild\r\nvästanvind mot vad som borde gälla\r\nungdomspraktiksystemet.</pre><pre>Vi socialdemokrater har hela föregående år hävdat\r\natt detta inte är något bra system. Det innebär att\r\nföretag får gratis arbetskraft. Det innebär att\r\nungdomar för sitt arbete får en lön som ligger långt\r\nunder existensminimum.</pre><pre>Efter ett års debatt och ett år av missbrukande på\r\nmånga ställen ute i näringslivet har regeringen sent\r\nom sider insett att allt inte är så oerhört bra. I\r\nsomras sade man upp alla ungdomspraktikplatser.\r\nDet fanns inte längre någon möjlighet att ha dem,\r\nför de tog ju bort de vanliga jobben. Just precis vad\r\nvi hade sagt innan.</pre><pre>Nu säger man att arbetsgivarna skall få betala för\r\nungdomspraktikplatserna. Annars riskerar de att\r\nslå ut vanliga ungdomsarbetsplatser. Precis vad vi\r\nhar sagt i ett års tid. Precis vad vi sade när systemet\r\nintroducerades. Det är faktiskt tragiskt att det skall\r\nvara för sent och för litet när regeringen väl gör\r\nnågot. Tyvärr karaktäriserar detta på något sätt\r\nregeringens politik, det är för sent och för litet.</pre><pre>Likadant är det när det gäller utbildning. Många\r\nborgerliga ledamöter har stått här i talarstolen i dag\r\noch talat om hur bra den borgerliga regeringen har\r\nvarit på utbildningsområdet, hur många platser\r\nman har tillskapat osv. Sanningen är att aldrig\r\ntidigare har så många ungdomar förvägrats rätten\r\ntill en högre utbildning. Man har sagt nej till att de\r\nskall ha rätt till utbildning.</pre><pre>Vad är regeringens svar på allt detta? En ung\r\nmoderat, Fredrik Reinfeldt, talade förut. Tyvärr är\r\nhan inte kvar i kammaren längre. Han skulle\r\nförsöka förklara vad alternativen är.</pre><pre>Det man nu vill göra är att försämra arbetsrätten.\r\nHan säger att arbetsrätten är så hemsk därför att\r\nungdomar är de som drabbas och blir utslagna och\r\ninte får fotfäste på arbetsmarknaden. Det är litet\r\nmärkligt, för man kan se internationellt att\r\nförsämringen av anställningsskyddet inte ger fler\r\njobb. Det kan man se i vilket annat land som helst.</pre><pre>Dessutom hävdar regeringen att ungdomar skall ha\r\nlägre lön på arbetsmarknaden, annars är de inte\r\nattraktiva, annars får de inte jobb. Samtidigt säger\r\nman att om vi bara tar bort antställningsskyddet\r\nkommer ungdomar att bli oerhört mycket mer\r\nattraktiva.</pre><pre>Om vi tittar på de fall som vi har sett är attraktiva,\r\nde som kommer att få stöd av ett borttagande av\r\nLAS, finner vi att de är medelålders män. För ett\r\npar veckor sedan avslöjades det i Trollhättan att\r\nSaab hade något slags lista över vilka man ville bli\r\nav med. Vilka var det? Jo, det var människor som\r\nhade arbetsskador. Det var föräldralediga. Vad jag\r\nkänner till är det rätt ofta ungdomar som är\r\nföräldralediga. Det var litet alllmänt stökiga\r\npersoner, litet bråkiga. Det är också ofta\r\nungdomar, som vågar säga ifrån om vad man\r\ntycker. Jag tror att ungdomar vill ha trygghet precis\r\nsom alla andra.</pre><pre>Andra alternativet kom fram i pigdebatten, alltså\r\natt man skulle skapa något slags låtsasjobb hemma\r\ni köket och i bostäderna. Det är klart att om Fredrik\r\nReinfeldt säger att alternativen som det handlar om\r\när arbetslöshet eller pigsysselsättning kanske vissa\r\nungdomar vill ta det jobbet.</pre><pre>Jag tror att det landets ungdomar vill ha är riktiga\r\njobb. Det går faktiskt att skapa sådana med en\r\nsocialdemokratisk ekonomisk politik. Det går\r\nockså genom att skapa ett system med fri intagning\r\ntill högskolan, genom att inrätta ett system med\r\nrekryteringsstöd till riktiga jobb i stället för\r\nungdomspraktik, genom att begränsa det\r\növertidsarbete vi ser i dag och genom att fundera på\r\nen engångsmodell för frivillig pensionering av\r\nmänniskor mellan 60 och 64 år mot krav på\r\nnyanställningar. Det går. Det är ett viktigt budskap\r\natt skicka, budskapet att det faktiskt behövs och att\r\ndet går att skapa jobb till landets ungdomar.</pre><pre>Anf. 86  NILS NORDH (s):</pre><pre>Herr talman! Botten är nådd. Nu vänder\r\nkonjunkturen uppåt med en rasande fart inom\r\nexportindustrin. Detta spådde Handelsbankens\r\nekonomer i sin senaste konjunkturrapport.</pre><pre>Jag kommer att uppehålla mig litet grand kring de\r\nproblem som vi har i Jönköpings län. Jag vill dela\r\nin länet i tre regioner. Vi har en region med mycket\r\nutpräglad småindustri, varav en del är inriktad på\r\nexport. Den går naturligtvis bra. Men vi har också\r\nsmåindustri som är mer inriktad på\r\nhemmamarknaden. Där är man mycket tveksam till\r\nden bedömning som Handelsbanken gör.</pre><pre>Den andra regionen är Jönköpingsregionen, som i\r\noch för sig har klarat sig någorlund. Men där har vi\r\nde större företagen och de börjar att lägga ned sin\r\nverksamhet, de avvecklar och varslar människor.</pre><pre>Sedan har vi den tredje regionen. Här vill jag\r\nansluta mig till det Catarina Rönnung uttryckte i\r\ngår i den näringspolitiska debatten. Jag stöder den\r\nanklagelsen mot regeringen som med sin politik\r\npraktiskt taget utraderar en hel yrkesgrupp. Jag\r\ntänker självfallet på trähusindustrin. Den har\r\nmycket stora svårigheter att ''övervintra'', som de\r\nsjälva kallar det. Det hjälper inte med förändringar\r\ni LAS på något sätt, för de har inte avsättning för\r\nsina produkter.</pre><pre>Det här, herr talman, innebär också att\r\nbyggarbetarkåren riskerar en arbetslöshet på runt\r\n50 % i Jönköpings län. Någonting måste göras!\r\nDärför är det ännu viktigare att vi i den här\r\nkammaren försöker samla oss kring ett program för\r\nsysselsättning över hela landet. Vi kommer efter\r\nmig att få höra samma jeremiad av talare från andra\r\nlän, som har precis samma problem och kanske\r\nännu värre.</pre><pre>Enligt den stastik som vi får från myndigheterna\r\nligger vi i vårt län ganska bra till när det gäller\r\narbetslösheten. Jag vill ändå konstatera att den\r\nöppna arbetslösheten på ett år ökat med 3 500\r\nmänniskor. Ändå ligger vi på övre delen av skalan.</pre><pre>Finns det inte några ytterligare problem? Jo visst,\r\nsjälvklart ställer vi i Jönköpings län precis samma\r\nfrågor som många andra. Det som vi oroas allra\r\nmest för är naturligtvis ökningen av\r\nlångtidsarbetslösheten. De som framför allt\r\ndrabbas är kvinnorna inom den offentliga sektorn,\r\nberoende på att kommuner och landsting nu gräver\r\nganska djupt i personalkadern. Det är tjänstemän\r\nmed kanske en lägre utbildningsgrad än många\r\nandra som oftast genom rationaliseringar kommer\r\natt få lämna sina arbetsplatser.</pre><pre>En annan grupp som vi också är väldigt oroade över\r\när de deltidsarbetslösa. Även här är det självklart\r\nprimär- och landstingskommunerna som svarar för\r\nden stora ökningen. Men det börjar att sprida sig\r\näven till industribranscherna, där arbetsgivarna och\r\narbetstagarna kanske gemensamt kommer överens\r\nom att minska arbetstiden för att något så när hålla\r\narbetsstyrkan intakt. Följden blir\r\ndeltidsarbetslöshet.</pre><pre>Liksom Martin Nilsson är jag oroad för den höga\r\nungdomsarbetslösheten. Vi ligger i länet inte i topp\r\ni alla fall, men 13--14 % av alla våra ungdomar\r\nmellan 18 och 24 år är öppet arbetslösa. Någonting\r\nmåste göras! Jag tror att det här problemet aldrig\r\nhade uppstått med en socialdemokratisk regering.</pre><pre>Anf. 87  ULLA PETTERSSON (s):</pre><pre>Herr talman! På Gotland är i dag 8,3 % av\r\nbefolkningen öppet arbetslösa. På\r\nlänsarbetsnämnden säger man litet tröstande att\r\ndet är förhållandevis bra. Så långt har det alltså gått\r\ni Sverige att vi säger om mer än 8 % öppen\r\narbetslöshet ''förhållandevis bra''.</pre><pre>När jag var ny i riksdagen för åtta år sedan kunde\r\njag aldrig drömma om att jag skulle få uppleva en\r\nsådan arbetslöshet.</pre><pre>Nu har man nästan tappat respekten för de här\r\nsiffrorna. Vi har hört så många larmrapporter och\r\nsett så många felslagna prognoser att vi nästan har\r\nvant oss, och det är det farligaste av allt. Till vintern\r\nblir kanske varannan gotländsk byggnadsarbetare\r\narbetslös. Trots åtgärder från en aktiv och effektiv\r\nlänsarbetsnämnd är läget precis så allvarligt.\r\nArbetsmarknadsministern har tidigare under\r\ndebatten i dag avfärdat de socialdemokratiska\r\ninläggen som ''gnöl''. Jag ställer mig frågan: När\r\nmenar arbetsmarknadsministern, regeringen och\r\nCentern att man skall protestera? Skall vi vänta tills\r\narbetslösheten blir ännu högre?</pre><pre>Herr talman! Som jag för övrigt kan konstatera är\r\ndet en enda företrädare för regeringspartierna som\r\nfunnit det mödan värt att befinna sig i kammaren\r\nunder den här debatten.</pre><pre>Hela Sverige lider av arbetslösheten. När\r\nutvecklingen börjar gå åt rätt håll igen, kommer\r\ndelar av landet alldeles självklart att få ett uppsving\r\ni sysselsättningen igen. Andra delar, och dit hör\r\nmitt hemlän, kommer att ha det mycket svårt att ta\r\ntillbaka det som har förlorats därför att\r\nmarginalerna är så små och nödvändig service, eller\r\ndet vi kallar infrastruktur, under mellantiden har\r\nslagits ut.</pre><pre>Vi behöver långsiktigt ca 5 000 jobb på Gotland.\r\nDå får vi ett tillräckligt befolkningsunderlag för att\r\nbehålla den service vi behöver för att inte drabbas\r\nav en befolkningsminskning. I stället för 5 000 nya\r\njobb ser framtidsutsikterna ut som så att det blir\r\nytterligare ökad arbetslöshet de närmaste åren,\r\nmed en stadig nedgång frånsett en viss planerad\r\nlättnad under nästa sommar.</pre><pre>För en liten arbetsmarknad är sårbarheten\r\nnaturligtvis mycket större. Den struktur som vi har\r\ninnebär bl.a. en förhållandevis mycket liten\r\nindustrisektor. Den sektorn består delvis av\r\nlivsmedelsindustri, som naturligtvis är beroende av\r\nråvaror för sin existens. Därför hänger vår framtid\r\ndelvis på en jordbrukspolitik som inte gynnar de\r\nstora slättjordbruken på bekostnad av\r\nskogsbygderna, höglandet och Östersjöns öar. Den\r\nbestår av cement- och stenindustri, som är\r\nberoende av att byggandet kommer i gång. Den\r\nbestår av kommmunikationselektronik, som kräver\r\natt investeringarna inom detta område inte\r\navstannar eller uteblir.</pre><pre>Gotlands läge medför också ett stort beroende av\r\natt Östersjön kan bli ett rent vatten. Det handlar\r\nom vår direkta livsmiljö men också om våra\r\nmöjligheter till utkomst. Turism kräver hälsosamt\r\nbadvatten. Om de gotländska fiskarna måste ligga\r\ni hamn därför att fisken dör blir det inga inkomster.\r\nReningsplanen för Östersjön måste genomföras\r\noch åtgärder mot fiskdöden vidtas snarast.</pre><pre>Nu vägrar jag att hålla ett anförande som bara visar\r\npå negativa trender. Turismen har haft två tämligen\r\ngoda säsonger till följd av att man med hjälp av\r\nmarknadsföringsinsatser har kunnat dra nytta av\r\ndet regeringsmisslyckande som innebär att kronan\r\när svag och att svenskarna semestrar i hemlandet i\r\nstörre utsträckning igen. Turistbranschens\r\nutvärderingar visar att mer än 80 % är nöjda med\r\nsin Gotlandssemester. Nu försöker man skapa\r\nbilden av Gotland som ett rekreationsområde även\r\nutanför sommarmånaderna. Framför allt behöver\r\nvi stärka aktiviteterna i utlandet för att dra\r\nutländskt kapital till oss.</pre><pre>Det händer också andra intressanta saker på\r\nGotland, inte minst på kulturområdet. Vi har haft\r\nen skulpturutställning i sommar som har gett eko\r\nlångt utanför landets gränser. Vi har nya\r\nutbildningar i konst, dans och teater och startar\r\nsnart en filmutbildning på flera nivåer med helt nya\r\nidéer. Vi har ett baltiskt översättar- och\r\nförfattarhus. I dagarna sänder Högskolan i Visby\r\nden första satellitföreläsningen till universitet runt\r\nÖstersjön.</pre><pre>Vår målsättning är klar: Gotland skall bli ett bra län\r\natt bo i, ett län där man kan arbeta, ett län där\r\nmiljön är god och ett län där kulturen blomstrar.\r\nFör att uppnå det målet måste vi ha ett rättvist\r\nskatteutjämningssystem som inte missgynnar oss,\r\nen statlig ekonomi som fungerar, en fungerande\r\noch väl utbyggd offentlig sektor, stöd för fortsatt\r\noch utökad högskoleutbildning och framför allt en\r\nregering som sätter kampen mot arbetslösheten\r\nfrämst.</pre><pre>Anf. 88  CHRISTER SKOOG (s):</pre><pre>Herr talman! Även i den valkrets som jag kommer\r\nifrån, Blekinge län, har vi drabbats av\r\narbetslöshetens gissel. Vi i Blekinge är visserligen\r\nvana vid att brottas med problem på\r\narbetsmarknaden, mycket med anledning av att\r\nBlekinge är ett ganska industritätt län.\r\nTillverkningsindustrin ligger ofta i Blekinge medan\r\nhuvudkontoren och utvecklingsenheterna ligger i\r\nnågon storstadsregion eller utomlands. Problemen\r\ni Blekinge är dock i dag så pass stora att man nästan\r\nkan säga att de är övermäktiga, om man mäter dem\r\ni siffror och ser till arbetslösheten i förhållande till\r\narbetskraften. Det är 14,5 % av arbetskraften som\r\ni dag står utan ett ordinarie arbete. I dagens debatt\r\nlåter det kanske som en siffra vilken som helst. Men\r\njag vill gärna klä den i ord och ge några exempel.</pre><pre>Det är 13 400 blekingar som befinner sig utanför\r\nden ordinarie arbetsmarknaden, och det är nästan\r\nlika många som invånarna i Olofströms eller\r\nSölvesborgs kommuner. Så många människor är\r\ndet som är arbetslösa. Om alla arbetslösa vore i\r\ngenomsnitt 1,70 m långa och ställde sig på axlarna\r\npå varandra, skulle de utgöra en sträcka på 23 mil.\r\nDet är lika långt som från Karl-Gösta Svensons\r\nKråkerum, Jämjö, till Kristianstad, där\r\nskatteministern bor, och tillbaka igen. Så\r\nomfattande är arbetslösheten.</pre><pre>Lägger man sedan till alla de varsel som har\r\nutfärdats i länet, blir situationen ännu allvarligare.\r\nLandstinget har varslat 1 000 personer, framför allt\r\ni Karlskrona och och delvis i Karlshamn. 90 % av\r\nde varslade är kvinnor. Marinkommandot i\r\nKarlskrona har varslat 70 personer.\r\nKarlskronavarvet har varslat 210 personer, detta\r\nvarv som av Moderaterna i valrörelsen blev lovat\r\nfler beställningar. Utöver de exempel som jag\r\nredan har nämnt, nöjer jag mig med att ta upp\r\nValeo, f.d Blackstone, i Mjälby, Sölvesborg, där 70\r\npersoner har varslats, förutom de som tidigare\r\nunder åren har fått lämna sina anställningar.</pre><pre>Vi blekingar ser alltså en del mörka moln på vår\r\nhimmel. Men tack vare den politik som man\r\ntidigare förde satsades det en del på Blekinge, som\r\nändå ligger en bit från Stockholm. Jag tänker då på\r\nutlokaliseringen av Kustbevakningsverket,\r\nBoverket, SIFO och inte minst satsningen på\r\nhögskolan Karlskrona/Ronneby, som vi är väldigt\r\nglada och tacksamma över och som i framtiden\r\nkommer att betyda mycket positivt för utbildningen\r\ni Blekinge och för de människor som vill bo och\r\nverka i länet.</pre><pre>Jag har målat upp en del mörka siffror och moln.\r\nMen visst finns det hopp inför framtiden.\r\nGeografiskt sett ligger Blekinge egentligen ganska\r\nbra till med tanke på utvecklingen i det forna\r\nÖsteuropa och färjeförbindelser från\r\nBlekingehamnarna och den nya marknad som så\r\nsmåningon kommer att öppnas.</pre><pre>Vidare ser jag med tillförsikt fram emot en bro över\r\nÖresund, som gör det möjligt att knyta också\r\nBlekinge och dess arbetsmarknad närmare\r\nkontinenten och Västeuropa. Detta innebär på sikt\r\natt vi i Blekinge kommer att klara oss ganska bra.\r\nDet är jag övertygad om. För närvarande krävs det\r\ndock kraftfulla åtgärder, åtgärder som syftar till att\r\nytterligare bygga ut infrastrukturen, så att vi skall\r\nkunna möta framtiden.</pre><pre>Mig veterligt har inte regeringen föreslagit särskilt\r\nkraftfulla åtgärder. Vi från Blekinge framförde en\r\nvädjan om att få statlig hjälp för att man skulle\r\nslippa att sparka ut människor från den\r\ngemensamma sektorn. Vi ville att staten -- i\r\nenlighet med Östergötlandsmodellen -- i stället\r\nskulle bidra med 80 %. Detta förvägrades vi dock.\r\nDessa människor skall nu tydligen sparkas ut,\r\nsamtidigt som sjuka och äldre behöver vård. Men\r\nstaten tycker att det är bättre att människor blir\r\narbetslösa.</pre><pre>Lösningen på problemen är tydligen en ändring i\r\nlagstiftningen, framför allt i lagen om\r\nanställningsskydd. Många tidigare talare från\r\nregeringspartierna har ju sagt att syftet med detta\r\när att göra det möjligt att anställa fler människor.\r\nTrots min långa erfarenhet av förhandlingar, inte\r\nminst när det gäller småföretag, kan jag inte se\r\nnågon förbättring av möjligheterna att anställa,\r\nsnarare ökar möjligheterna att sparka ut människor\r\nfrån företagen. Det är inte det som vi behöver, utan\r\nvi behöver fler jobb.</pre><pre>Jag har hållit på länge med fackligt arbete. På de\r\nflesta företag fungerar samarbetet väldigt bra\r\nmellan parterna -- det finns kanske några företag\r\nsom missköter sig. Låt oss i stället slå vakt om\r\nsamarbetet och behålla den lagstiftning som vi har.</pre><pre>Anf. 89  ALF ERIKSSON (s):</pre><pre>Herr talman! Halland är ett bra landskap att bo och\r\narbeta i. Men Halland, liksom landet i övrigt, har\r\ndrabbats hårt av regeringens nyliberala politik.\r\nVårt län har tidigare klarat sig bra vid\r\nlågkonjunkturer, men orken räcker inte för att vi\r\nskall kunna motstå de påfrestningar som vi nu\r\nutsätts för. Detta har orsaker i att strukturen i\r\nnäringslivet är föråldrad. Industriprodukterna är i\r\nstort sett mogna och kan inte utvecklas mera. Länet\r\nhar nästan dubbelt så många sysselsatta inom\r\njordbruket jämfört med riket i övrigt, vilket ställer\r\ntill med problem vid omställningen av jordbruket.</pre><pre>Vi har nu i Halland arbetslöshetssiffror som ligger\r\nkring riksgenomsnittet. Ungdomsarbetslösheten\r\nligger tidvis över genomsnittet för landet som\r\nhelhet. Framtidsutsikterna är inte de bästa.\r\nRegeringens tvärstopp på byggmarknaden har gjort\r\natt stora neddragningar har skett inom\r\nbyggvaruindustrin. Om det inte kommer i gång\r\nnågon byggnation, kommer stora delar att slås ut\r\noch förmodligen aldrig att återuppstå. Ca 35 % av\r\nbyggnadsarbetarna befinner sig utanför den\r\nordinarie arbetsmarknaden, och det förhåller sig\r\nlikadant med metallarbetarna. Vid årsskiftet\r\nberäknas hälften av byggnadsarbetarkåren att stå\r\nutanför arbetsmarknaden. Situationen är likartad\r\nför industriarbetarna.</pre><pre>Länets utbildningsnivå när det gäller\r\neftergymnasial utbildning ligger under\r\nriksgenomsnittet. Förklaringen är inte enbart\r\nnärheten till högskolor, utan den står att finna i den\r\nlåga tekniknivån i länets industri.</pre><pre>Trots dessa strukturella problem är Halland det län\r\nsom erhåller minst stöd för regionalpolitiska\r\ninsatser. Länet ligger befolkningsmässigt på den\r\növre halvan av listan över hela landet, och länets\r\nbefolkning ökar nu mest jämfört med alla län i\r\nriket. Om länet skall klara strukturomvandlingen,\r\nmåste utvecklingsstödet räknas upp och anpassas\r\ntill de befolkningsmässiga och strukturella\r\nförutsättningar som finns.</pre><pre>Herr talman! Arbetsrättslagstiftningen gäller även\r\ni Halland. Vi skall noga följa de utfästelser som\r\nregeringspartierna nu gör om att sysselsättningen\r\nskall öka, om förslaget om ändringar i arbeträtten\r\nantas av riksdagen. En fråga till regeringspartierna\r\nblir: Hur många nya jobb kommer fram om\r\nriksdagen antar förslaget om ändring av lagen om\r\nanställningsskydd så, att den fackliga vetorätten\r\nmot oseriösa entreprenörer tas bort?</pre><pre>Jag förväntar mig ett svar på den frågan, men det\r\nblir väl inte aktuellt i dag, eftersom jag kan se\r\nenbart socialdemokrater i kammaren. Verkligheten\r\när nog den, att om marknadsföringen av dessa\r\nlagändringar skulle ha varit föremål för granskning\r\nav Konsumentverket, hade regeringen blivit fälld\r\nför vilseledande reklam.</pre><pre>Hur kan någon påstå att det skulle påverka\r\nsysselsättningen om en lokal facklig organisation\r\nlägger ett veto mot en oseriös och därmed illojalt\r\nkonkurrerande entreprenör? Det är för oss en gåta.\r\nBlir entrepenaden då inte utförd av en annan\r\nentrepenör som följer den svenska lagstiftningen?\r\nÄn har inte den ekonomiska brottsligheten brett ut\r\nsig så mycket att det saknas seriösa entreprenörer.</pre><pre>Efter att ha lyssnat på denna allmänpolitiska debatt\r\ni snart två dagar kan jag konstatera att\r\nregeringspartierna redan har kastat in handduken.\r\nDet är vad vi socialdemokrater gör som är\r\navgörande för folks framtidstro, inte vad\r\nregeringspartierna gör. Samtidigt döms vi för att\r\ninte ha några idéer för framtiden. Om så vore fallet\r\nbehövde ni väl inte vara oroliga för att inte få\r\nväljarnas stöd. I stället låter det nu som om\r\nregeringspartierna redan knappt ett år före valet\r\nhar börjat städa hyllorna i Rosenbad och kommit\r\nner till skiktet ''önskemål från SAF''. Det är bara\r\natt konstatera att detta skikt inte har någon\r\nförankring i folkopinionen. Det är därför\r\nframtidstron sviktar.</pre><pre>Anf. 90  LISBET CALNER (s):</pre><pre>Herr talman! Jag höll på att säga partivänner.</pre><pre>All time high, rekord i börsvärde, rekord i\r\narbetslöshet, rekord i statlig upplåning, rekord i\r\nbudgetunderskott.</pre><pre>I går kväll var jag på väg till Järntorget för att köpa\r\nlitet frukostmat. Jag blev chockad. För första\r\ngången i mitt liv mötte jag en tiggare i Sverige, en\r\ntiggare på Västerlånggatan i Stockholm -- min\r\nfödelsestad. Det trodde jag väl aldrig att jag skulle\r\nuppleva. Han satt där med en filt om axlarna och\r\nbad om en skärv.</pre><pre>Vadan och varthän, är en en gammal fråga. Jag\r\nfrågar: Vart är Sverige på väg? Vart leder den enda\r\nvägen? Kan vi inte svänga in på en annan väg? Eller\r\nkanske vi skall gå ombord på ett fartyg?</pre><pre>Tre regeringsförklaringar har denna den mest\r\nkompetenta regeringen någonsin, enligt\r\nstatsministerns egen blygsamma utsago, levererat.</pre><pre>Vi skall bryta den ekonomiska stagnationen och\r\nåterupprätta Sverige som en tillväxt- och\r\nföretagarnation med en stark och växande\r\nekonomi. Vi skall förbättra välfärd och social\r\nomsorg, och inleda särskilda insatser för de sämst\r\nställda, sade regeringen 1991. 1992 års\r\nregeringsförklaring sade: Ja, det skall vi göra. Vi\r\nhar gjort framsteg, men mer behöver göras.</pre><pre>Ingen uppgift framstår i dag som mer betydelsefull\r\nän att skapa förutsättningar för nya jobb, heter det\r\ni årets regeringsförklaring.</pre><pre>Jag säger: Ord, ord -- det räcker inte med ord. Det\r\när handling som lever vidare. Vad blev det i\r\nhandling? Mer än 600 000 människor står utanför\r\nden ordinarie arbetsmarknaden, negativ tillväxt för\r\ntredje året i rad, över 200 miljarder kronor i\r\nbudgetunderskott, 1 000 miljarder kronor har\r\nkonungariket Sverige i skuld. Stark och växande\r\nekonomi var målsättningen!</pre><pre>Jag kom att tänka på den bön som bads i\r\nStorkyrkan vid riksdagens öppnande. Jag citerar:\r\nNär våra handlingar inte stämmer överens med\r\nvåra ord, förlåt oss, Gud.</pre><pre>Jag tycker att regeringen skall överväga att använda\r\nden.</pre><pre>Sluta att skylla på Socialdemokraterna för era\r\nmisslyckanden! Vad har en regering, som i tal och\r\nskrift gång på gång lägger ansvaret på\r\noppositionen, för existensberättigande? Som\r\nvanligt gjorde arbetsmarknadsministern det i sitt\r\nanförande i morse. Jag tycker att det vore bättre om\r\nregeringen använde sin kraft och det förtroende\r\nman har fått från väljarna till att i handling uppnå\r\nde stolta parollerna om att förbättra välfärden och\r\nskapa förutsättningar för nya och flera jobb.\r\nMålsättningen är ju bra. Jag föreslår att regeringen\r\ntar en diskussion om mål och medel.</pre><pre>Nu borde politiken handla om att omvandla\r\nkonjunktursignaler till jobb, skriver Dagens\r\nIndustri. Ja, gör det snälla regeringen! Se till att\r\nföra en ekonomisk politik som inger förtroende och\r\nframtidstro hos presumtiva företagare och\r\nbefintligt näringsliv, så att investeringarna kommer\r\ni gång.</pre><pre>I den ekonomiska debatten i går sades från\r\nfinansutskottets borgerliga ledamöter att\r\nefterfrågan inte skall stimuleras. Min enkla fråga\r\nblir då: Hur i all sin dar skall ett företag våga göra\r\nnyinvesteringar och skapa mer produkter och fler\r\ntjänster, om man i företaget inte är säker på att\r\nprodukterna eller tjänsterna kommer att köpas av\r\nnågon? Är detta logiskt?</pre><pre>Vi kan ju inte bara satsa på exporten. Det är ju\r\nbristen på inhemsk efterfrågan som är det stora\r\nproblemet i dag. Under senare tid har också allt fler\r\nkommit till insikt om detta. När blir det regeringens\r\ntur?</pre><pre>När det gäller kommunerna finns det efterfrågan,\r\nfast då brukar den kallas behov. Men vad för\r\nregeringen för politik därvidlag? Jo, resurserna har\r\nminskat. Men behoven av vård och omsorg\r\nkvarstår, och de ökar eftersom vi blir allt äldre. Är\r\ndetta logik? Det är i alla fall en konstig politik.</pre><pre>Regeringens politik har lett till att\r\narbetsmarknadsläget i Göteborgs och Bohus län för\r\nnärvarande kännetecknas av en rekordhög\r\narbetslöshet. Trots höga volymer i de\r\narbetsmarknadspolitiska åtgärderna har ökningen i\r\narbetslösheten inte kunnat hejdas. Kommunerna i\r\nnorra Bohuslän har en arbetslöshet på nästan 11 %.\r\n41 535 personer är utan arbete i Göteborgs och\r\nBohus län. Det motsvarar nästan tre gånger\r\ninvånarantalet i Lysekil. Det är ungefär lika många\r\nsom bor i Mölndal. I Bohuslän, den valkrets som\r\njag representerar, är det 15 835 människor som inte\r\nhar jobb.</pre><pre>Den enskilda människan far illa av den borgerliga\r\nregeringens politik. Att långvarig arbetslöshet\r\nföröder människors livschanser och riskerar att\r\nleda till allvarliga personliga och sociala problem\r\nför individer och familjer, är faktiskt en mycket\r\ninsiktsfull beskrivning i regeringsförklaringen.</pre><pre>Men regeringen, se då till att människor inte utsätts\r\nför dessa tragedier! Skapa t.ex. förutsättningar för\r\nScanraff i Lysekil att investera i en anläggning som\r\nkan rena högsvavlig tjockolja. Den får av miljöskäl\r\ninte användas i Sverige. Därför exporteras den till\r\nEuropa och kommer tillbaka i form av svaveldioxid\r\noch kvävedioxid och försurar våra marker och\r\nvattendrag -- en märklig hantering. Ett tips till\r\nregeringen är att både göra en insats för miljön och\r\nför att skapa jobb.</pre><pre>Det talas om förnybara energikällor. Projekt\r\nbiobränsle i Västsverige drivs i samråd mellan O,\r\nP, R och S län, skogsföreningarna och Västsvenska\r\nlantmän. Regeringen kan här skapa förutsättningar\r\nför framtidsinriktade investeringar som skapar jobb\r\noch som är bra för miljön.</pre><pre>I Bohuslän har vi många fler bra förslag, men mina\r\nsex minuter, herr talman, räcker inte till fler.</pre><pre>Min uppmaning till regeringen blir: Se till att era\r\nord stämmer överens med era handlingar!</pre><pre>Herr talman! Detta kallas för allmänpolitisk\r\ndebatt. Jag vill påstå att det är fråga om falsk\r\nvarudeklaration. Regeringspartierna vill inte ha\r\ndebatt om sysselsättningspolitiken.</pre><pre>Anf. 91  RUNE EVENSSON (s):</pre><pre>Herr talman! Sysselsättningssituationen i\r\nVästsverige är nu, som andra har vittnat om,\r\nkatastrofal. Man saknar ord som är starka nog för\r\natt uttrycka den situation som råder och den oro\r\nman känner för alla dem som står utan\r\nsysselsättning. Enligt länsarbetsnämndernas\r\nprognoser kommer situationen att undan för undan\r\nförvärras.</pre><pre>Regeringen bär ansvaret för att Sverige har\r\nvästvärldens sämsta ekonomiska utveckling och för\r\natt vi, enligt Konjunkturinstitutets prognos, är på\r\nväg mot det värsta ekonomiska bakslaget under\r\nhela den svenska industrialismens historia. I år\r\nförväntas BNP falla med 3 %, trots regeringens\r\nprognos från förra året om en ökning med 1 %.</pre><pre>Få regeringar har så totalt missbedömt effekten av\r\nsin egen politik som den nuvarande. Regeringen\r\nkan inte bara passivt sitta och vänta på\r\nkonjunkturuppgången och tro att den skall lösa alla\r\nproblem. Krisen är för djup för att exportindustrin\r\nensam skall orka dra i gång ekonomin. I stället för\r\nfromma förhoppningar krävs här en\r\nhandlingskraftig politik för att ta landet ur\r\ndepressionen.</pre><pre>I Älvsborgs län står mer än 36 000 människor\r\nutanför den ordinarie arbetsmarknaden, vilket\r\nmotsvarar 13,4 % av den arbetsföra befolkningen.\r\nEnligt prognosen kommer denna siffra om ett år att\r\nha ökat till mer än 40 000 människor -- 14,6 % av\r\nden arbetsföra befolkningen. Särskilt besvärlig är\r\nsituationen för ungdomar, handikappade och\r\nutomnordiska medborgare, där ca 30 % i dag är\r\narbetslösa.</pre><pre>Efterfrågan på hemmamarknadsindustrin är\r\nfortsatt svag. Handeln drabbas av en fortsatt\r\nförsämrad köpkraft. Kommuner och landsting står\r\ninför stora nedskärningar. Den inhemska\r\nefterfrågan måste stimuleras. Vi socialdemokrater\r\nhar i olika sammanhang lagt fram förslag om detta.</pre><pre>I norra Älvsborg har problemen inom bilindustrin,\r\nframför allt Saab, gjort att många har friställts.\r\nDetta drabbar också underleverantörerna. Norra\r\nÄlvsborg är starkt beroende av bilindustrin. Detta\r\ngäller framför allt Dalsland, där\r\nunderleverantörerna inom bilindustrin står för en\r\nstor del av sysselsättningen.</pre><pre>Nedskärningen inom Teli i Vänersborg har slagit\r\nhårt mot denna del av regionen. Som ägare till Teli\r\nhar staten här ett stort ansvar.</pre><pre>Herr talman! Jag övergår nu till att tala om\r\nsysselsättningen inom byggbranschen, där\r\nsituationen är mest katastrofal. I Älvsborgs län står\r\ni dag 39 % av arbetskraften utanför den ordinarie\r\narbetsmarknaden. Situationen är liknande i övriga\r\nSverige. Länsarbetsnämnderna tror att denna siffra\r\ni februari månad kommer att ha ökat till 50 % för\r\nhela riket.</pre><pre>Byggandet är en motor i samhällsekonomin. En\r\nbyggnadsarbetare genererar jobb åt många andra i\r\nangränsande branscher. Stora delar av branschen\r\nslås nu ut -- arbetskraft försvinner, byggföretag\r\nliksom stora delar av byggnadsämnesindustrin slås\r\nut. Kunnande och kompetens försvinner. Längre\r\nfram i ett annat konjunkturläge, när byggandet\r\nbehöver ökas och när vi behöver bygga ifatt det\r\nbehov som då kommer att finnas, kommer vi att stå\r\nutan stora delar av den bransch och det kunnande\r\nsom vi då kommer att behöva, med höga\r\nkostnadsökningar som följd.</pre><pre>Därför måste krafttag nu tas för att ta branschen ur\r\ndenna djupa svacka. Det ROT-program riksdagen\r\nbeslutade om i juni har endast marginellt påverkat\r\nsysselsättningen. Det som nu vill till är helt andra\r\ntag. Ett ROT-program värt namnet måste\r\nomedelbart sättas in.</pre><pre>Byggnadsarbetareförbundets utredningsavdelning\r\nhar tagit fram ett förslag till ROT-program som det\r\nkan finnas anledning att titta närmare på. Enligt\r\nderas utredning finns 300 000 lägenheter som är i\r\nbehov av ombyggnad. Tidigarelägg en tredjedel av\r\ndessa ombyggnadsinsatser! Det skulle vara rätt\r\nmedicin i dagens läge.</pre><pre>Ombyggnader är arbetsintensiva.\r\nByggnadsarbetareförbundet har föreslagit ett\r\nsådant program. Det skulle enligt deras\r\nberäkningar ge jobb åt ca 30 000 personer per år\r\nunder två år. Folk som går arbetslösa skulle få\r\narbete. Samhällsekonomin skulle stimuleras.\r\nUtslagningen av byggnadsindustrin och\r\nangränsande branscher skulle hejdas. Stora vinster\r\nskulle göras socialt. Samhället skulle få något för de\r\npengar som i dag passivt betalas ut i\r\narbetslöshetsersättning.</pre><pre>Regeringen får inte längre vara passiv i dessa\r\nfrågor. Se till att få fart på byggandet! Efter att ha\r\nlyssnat på Bo G Jenevalls anförande i går inser jag\r\natt det kanske nu finns majoritet i riksdagen för en\r\nannan politik än regeringens på detta område -- om\r\nnu Jenevalls åsikter delas av hans parti.</pre><pre>I ett frågesvar i tisdags sade den i regeringen som\r\nhar ansvar för bostadsfinansieringen, Bo\r\nLundgren, att byggbehovet är litet. Med den\r\nnuvarande bostadspolitiken har det blivit det.\r\nByggnationen ligger nu på den lägsta nivån sedan\r\n40-talet. Orsaken är att den nuvarande\r\nbostadspolitiken drivit upp hyrorna till en nivå som\r\ngör att folk inte längre har råd att bo i de senaste\r\nårgångarna. Lågkonjunkturen bidrar också. Med\r\nen annan bostadspolitik, en som gjorde att folk\r\nhade råd att bo, skulle efterfrågan vara en annan.\r\nBehoven försvinner inte, utan folk tvingas i stället\r\natt tränga ihop sig. Det är illa att det ansvariga\r\nstatsrådet inte inser detta.</pre><pre>I södra delarna av Norra Älvsborg är\r\nbyggmaterielindustrin den ledande industrin. Den\r\nnedgång i byggandet som nu skett har fått och får\r\nstora konsekvenser för dessa bygder. Därför skulle\r\nett ökat byggande ge den stimulans som dessa\r\nbygder och dessa industrier så väl behöver.\r\nAlternativet är ökad arbetslöshet och utslagning av\r\nför vårt land viktig industri.</pre><pre>Herr talman! Det här är en allmänpolitisk debatt,\r\nmen det är bara socialdemokrater som deltar. Det\r\nvisar kanske på vårt intresse för dessa frågor och på\r\nregeringspartiernas och regeringens ointresse.</pre><pre>I detta anförande instämde Lena Klevenås (s).</pre><pre>Anf. 92  INGVAR JOHNSSON (s):</pre><pre>Herr talman! Först vill jag instämma i vad Rune\r\nEvensson har sagt om läget i Norra Älvsborg.</pre><pre>Jag skall ta upp situationen i min hemkommun. De\r\nsenaste åren har ju Trollhättan omnämnts oftare än\r\nnågonsin i massmedierna. Det har rört sig om\r\npositiva nyheter som kommunens aktiva insatser\r\nmot arbetslösheten och den lyckade presentationen\r\nav den nya Saab-modellen. Men det har tyvärr mest\r\nrört sig om negativa nyheter om människor som far\r\nilla när arbetslösheten ökar lavinartat. I Trollhättan\r\när nu över 4 000 -- eller mer än 12 % -- öppet\r\narbetslösa.</pre><pre>Den senaste tiden har nyheter från vår kommun\r\nockså handlat om flyktingar som misshandlats och\r\nom moskén som satts i brand. Många frågar vad som\r\nhänt i Trollhättan, eftersom en\r\nopinionsundersökning bara för några år sedan\r\nvisade på att man i kommunen hade en positivare\r\ninställning till invandrare än i landet i övrigt.</pre><pre>Vad som hänt kan väl ingen uttala sig säkert om.\r\nMen våldsdåden har utförts av några få, som är\r\nmissledda av de krafter i samhället som blåser\r\nunder hat och fördomar. För detta har hatets\r\nkolportörer, sådana som Ian Wachtmeister, Anders\r\nKlarström och deras anhang, ett stort ansvar. I den\r\nmån som attityderna till flyktingar har hårdnat tror\r\njag dessutom att det finns ett samband med den\r\ndramatiskt stigande arbetslösheten. Flyktingar får\r\nstundom skulden för att regeringen bedriver en\r\npolitik som tar jobben från folk.</pre><pre>Negativa attityder har lättare att få fotfäste i tider\r\nav orättvisor, otrygghet och arbetslöshet. Därför är\r\nde bästa botemedlen att se till att folk får jobb och\r\natt stoppa de ensidiga försämringarna av ekonomin\r\nför lågavlönade och arbetslösa.</pre><pre>Det är också mycket olyckligt att regeringen har\r\nvisat prov på en så häpnadsväckande nonchalans\r\nnär vi drabbats av omfattande varsel och\r\nuppsägningar: -- Den som kritiserat statsministern\r\nhar fått veta att han är okunnig. -- Den som krävt\r\ninsatser av den s.k. näringsministern uppmanas\r\nstarta eget. -- Den som krävt besked av\r\narbetsmarknadsministern har fått veta att han inte\r\när någon jultomte.</pre><pre>I vår kommun görs nu en rad mycket aktiva\r\ninsatser. I förrgår presenterades ett omfattande\r\nåtgärdsprogram vars syfte är att minska\r\narbetslöshetens skadeverkningar. 60 miljoner\r\nsatsas för att ta ner arbetslösheten 3 %. Paketet\r\ninnehåller insatser för nya jobb, trygghetsavtal för\r\nkommunens anställda samt tillfälliga jobb och\r\nutbildningar.</pre><pre>En aktiv, socialdemokratiskt ledd kommun som vår\r\nkan göra mycket för att skapa jobb, men\r\nmöjligheterna är ändå begränsade. Det är\r\nregeringens ansvar att trygga industrins utveckling\r\ngenom större satsningar på utbildning och\r\nforskning. För att skapa fler jobb krävs insatser\r\nbåde för att stödja den industri som finns och för att\r\nskapa ett allsidigare näringsliv.</pre><pre>Vi socialdemokrater har i riksdagen föreslagit fler\r\nplatser till vår högskola, större satsningar på\r\nkommunikationer och större satsningar inom\r\nbyggandet. Vi har också gått emot den hårda\r\nbrandskattning som skett av kommunernas\r\nekonomi. Det är en politik som tillsammans med\r\nökad köpkraft skulle få hjulen att snurra. Men de\r\nborgerliga säger bara nej, nej, nej.</pre><pre>Det räcker ju inte med att industrin får fram bra\r\nprodukter. Någon skall ju också ha råd att köpa\r\ndessa. Regeringens åtstramning av köpkraften och\r\narbetslösheten i sig är därför hinder för industrins\r\nutveckling. I ett Trollhätteperspektiv skulle man\r\nkunna säga att för varje person i vårt land som blir\r\narbetslös eller får sin standard kraftigt sänkt missar\r\nSaab en möjlig kund.</pre><pre>En hård åtstramningspolitik som den regeringen nu\r\nför får också de allra värsta effekterna i en\r\nindustriregion som vår. Omvänt kan man säga att\r\nden socialdemokratiska politiken som skulle\r\nstimulera tillväxten skulle vara mycket positiv för\r\noss.</pre><pre>Vi har i vår region en teknologiskt mycket högt\r\nutvecklad industri, som har stora\r\nframtidsmöjligheter. Dess utveckling sker redan nu\r\ntill stor del i ett internationellt samarbete, och i\r\nframtiden kommer detta att gälla i än högre grad.</pre><pre>Herr talman! En politik som får fart på tillväxten\r\nskulle minska arbetslösheten. En rättvis\r\nfördelningspolitik skulle befria många från alltför\r\nknappa villkor. Det skulle också skapa ett mjukare\r\nsamhällsklimat, där färre skulle lyssna till dem som\r\nförespråkar intolerans och våld.</pre><pre>Med det, herr talman, vill jag tacka partivännerna\r\nsom har lyssnat på mitt anförande. De borgerliga är\r\nsom vi hört tidigare inte intresserade.</pre><pre>I detta anförande instämde Lena Klevenås (s).</pre><pre>Anf. 93  BERNDT EKHOLM (s):</pre><pre>Herr talman! Liksom Ingvar Johnsson kan jag\r\nkonstatera det som Rune Evensson sade, nämligen\r\natt bara socialdemokrater tycks delta i den här\r\ndebatten. Ingvar Johnsson noterade också att det\r\nnu bara finns socialdemokratiska riksdagsmän här i\r\nkammaren. Det är faktiskt ganska\r\nanmärkningsvärt. Ni borgerliga ledamöter som nu\r\nsitter på era rum: Ta chansen, och kom ner till\r\nkammaren och debattera arbetsmarknadspolitiken\r\nmed oss!</pre><pre>Man kan också undra varför det inte ens finns en\r\npolitiskt sakkunnig här för att lyssna av debatten.\r\nVi har ju fått veta att regeringen har många sådana.</pre><pre>Jag deltog i april i en debatt med Börje Hörnlund.\r\nDå var arbetslösheten i mitt län, Älvsborgs län --\r\njag kommer från den södra delen -- totalt 11,5 %,\r\noch den öppna arbetslösheten var 6 %. Enligt\r\nprognosen skulle den totala arbetslösheten i augusti\r\nbli 13,5 % och den öppna 9 %.</pre><pre>Anf. 94  JAN FRANSSON (s):</pre><pre>Herr talman! Dagligen får vi genom massmedia\r\nveta att det nu går bra för Sverige. Exportindustrin\r\nhar inte på decennier haft så stora vinster. I\r\nSkaraborg har inte det gett några nya\r\narbetstillfällen.</pre><pre>Kapitalägarna ägnar sig nu återigen i allt högre grad\r\nåt lnande affärer med sina pengar utan att det ger\r\nen enda arbetslös arbetare sysselsättning, ett\r\nförhållande som betydligt minskar arbetets värde\r\noch därigenom tar bort möjligheterna för oss som\r\narbetar och saknar kapital att vara delaktiga i hur\r\nvår välfärd och framtid gestaltas.</pre><pre>Med regeringens politik börjar kapitalet må gott\r\nigen. Och det innebär att kapitalägarna inte\r\nbehöver arbetande människor. Arbetslösheten\r\nökar. Saker och tjänster kan köpas där de är\r\nbilligast, således där lönerna är lägst. Våra\r\ngemensamma försäkringar mot arbetslöshet,\r\nsjukdomar m.m. raseras. Vård och omsorg för de\r\nsvaga dras in. Starka krafter vill minska lönerna för\r\nde stora grupperna, som oftast är lågavlönade.\r\nTryggheten och insatserna för äldre och\r\nhandikappade är i fara, osv. osv.</pre><pre>I Skaraborg ser vi tydliga effekter av kapitalismens\r\noch industrisamhällets utslagningsmekanismer, där\r\nmänniskor betraktas som avfall. Situationen i\r\nmånga länder ute i Europa, med hög permanent\r\narbetslöshet och människor som lever på\r\nunderstöd, har av många av oss betraktats som en\r\nmardröm. Den mardrömmen är nu verklighet i\r\ndagens Sverige, med en regering som gett upp\r\ntanken att alla människor har rätt till ett arbete.</pre><pre>Arbetslösheten är regeringen Bildts största\r\nmisslyckande, och det är ett katastrofalt\r\nmisslyckande att föra en politik som leder till att\r\nden öppna arbetslösheten växer från 3 % till 12 %\r\npå mindre än ett år.</pre><pre>Sedan regeringsskiftet har arbetslösheten i\r\nSkaraborg fyrdubblats. Genomsnittligt i år har\r\nnästan 20 000 människor ställts utanför den\r\nordinarie arbetsmarknaden. Men det är också ett\r\nmisslyckande för hela arbetsmarknadspolitiken att\r\nkontantstödet tillåts växa långt snabbare än de\r\naktiva åtgärderna. Över 500 000 svenskar tvingas i\r\ndag att leva på kontantstöd i stället för arbete eller\r\nutbildning. Förra året betalades ut en miljard i\r\nkontantstöd i Skaraborg, och den summan blir\r\nstörre i år.</pre><pre>Länsarbetsnämnden hemma i mitt län bedömer i\r\nsin prognos av utvecklingen av arbetsmarknaden\r\nunder resten av 1993 och hela 1994 bl.a. att det blir\r\nen fortsatt minsknng av industrisysselsättningen,\r\nvikande offentlig sysselsättning, svårigheter att\r\nupprätthålla sysselsättningen inom den privata\r\ntjänsteproduktionen och att antalet personer som\r\nstår utanför arbetsmarknaden fortsätter att öka.\r\nMan ser ingen påtaglig förändring under 1994,\r\nvilket innebär 14 % arbetslöshet.</pre><pre>Långtidsarbetslösheten i Skaraborg väntas ligga\r\nkvar på en fortsatt hög nivå, dvs. en tredjedel av\r\nsamtliga arbetslösa, och det är 4 000 människor. I\r\nstor utsträckning är det män i åldern från 25 till\r\ndrygt 50 år.</pre><pre>I slutet av augusti fanns det över 6 000 arbetslösa\r\nungdomar i Skaraborg, och det är 1 600 fler än\r\nmotsvarande tid förra året. Det innebär att 25 % av\r\nungdomarna i Skaraborg är arbetslösa, en femtedel\r\nlångtidsarbetslösa. Länsarbetsnämnden tror inte\r\nheller här att situationen kommer att förbättras, om\r\nman inte sätter in mycket omfattande åtgärder.</pre><pre>Jag instämmer i det Berndt Ekholm sade, att\r\nbakom den offentliga statistiken finns det enskilda\r\nmänniskor som måste ha kraft att leva vidare.\r\nTusentals människor är i uppenbar fara att råka ut\r\nför psykisk och fysisk ohälsa, havererad ekonomi\r\noch förlorat självförtroende.</pre><pre>Arbetslösheten är förödande för alla men värst för\r\nungdomen och farlig för hela vårt samhälle. Det\r\nfinns en, som jag tycker, försummad aspekt på\r\narbetslösheten, och det är folkhälsan.</pre><pre>Arbetslösheten är utan tvivel ett mycket allvarligt\r\nhot mot folkhälsan. Om vi studerar den av den\r\nsocialdemokratiska regeringen 1988 tillsatta\r\nFolkhälsogruppens senaste rapport, kan vi\r\nkonstatera att arbetslöshet är ett allvarligt hot mot\r\nfolkhälsan och att det är de unga som påverkas\r\nmest. Arbetslösheten ökar risken hos ungdomar för\r\nalkoholmissbruk, rökning osv. För alla människor,\r\nsåväl unga som äldre, innebär arbetslöshet risk för\r\nförsämrad psykisk hälsa, från lättare besvär till\r\nallvarliga depressioner och självmord. I samma\r\nrapport sägs också att vissa skattningar beträffande\r\narbetslösa ungdomar tyder på att det skulle vara\r\nbilligare för samhället att betala dem för ett arbete,\r\njämfört med de kostnader som samhället åsamkas\r\ngenom deras arbetslöshet.</pre><pre>Mitt budskap i denna debatt är att de unga måste\r\ngå före. De måste genom åtgärder och solidariskt\r\nhandlande från oss äldre ges förutsättningar för ett\r\nbra liv, där delaktighet i arbetslivet ger dem\r\nbetydelse och mening med livet. De unga måste\r\nkänna att de behövs. Det handlar, som många\r\ntidigare sagt, om människovärde.</pre><pre>Anf. 95  BO FINNKVIST (s):</pre><pre>Herr talman! Den ekonomiska politik som skulle\r\nsätta fart på tillväxt och investeringar har verkligen\r\nmisslyckats. Antalet personer som står utanför\r\nordinarie arbetsmarknad ökar stadigt. Man kan\r\nutan överdrift påstå att hela samhällen håller på att\r\nslås ut.</pre><pre>Även de större orterna i Värmlands län har\r\ndrabbats hårt av företagsnedläggningar och\r\nneddragningar av arbetsstyrkan på många företag.\r\nNedgången i bilindustrin och förändringar i\r\nförsvarsindustrin har slagit särskilt hårt mot\r\nVärmland. Detta gäller också stålindustrin i länet.</pre><pre>Vi har aldrig upplevt en så katastrofal situation på\r\narbetsmarknaden. Det kommer visserligen\r\nrapporter om att trenden har vänt. Det stämmer för\r\nvissa företag, speciellt inom exportsektorn. Men\r\nnedgången i sysselsättningen fortsätter tyvärr i\r\nandra sektorer, så totalsiffran blir ändå negativ.</pre><pre>Situationen är mycket allvarlig. Antalet arbetslösa\r\nvar vid september månads utgång 12 500, en ökning\r\nmed 500 sedan september 1992. Det låter kanske\r\ninte som en så stor ökning. Då skall man veta att\r\nantalet personer i åtgärder, exempelvis\r\nungdomspraktik, ALU-jobb m.m., har ökat med\r\nca 3 500 under samma tid. Kvarstående\r\narbetssökande vid september månads utgång var\r\n31 450. Siffran för september 1992 var ca 25 000. En\r\nkatastrofal utveckling, vill jag påstå. Högsta\r\narbetslösheten har Årjäng, med 9,9 %. Strax efter\r\nkommer Eda kommun.</pre><pre>Jag är väl medveten om att man inte skall måla en\r\nkänd potentat på väggen. Men bakom de här\r\nsiffrorna döljs människor, 12 500 öppet arbetslösa\r\nvärmlänningar som mår illa, minst sagt. De känner\r\notrygghet, och de har fått det ekonomiskt sämre\r\nunder sommaren. A-kasseersättningen sänktes\r\nmed 10 % och bestämmelser om karens infördes,\r\nsom innebär att man löper risken att få betala om\r\nman arbetar en kort tid. Detta är försämringar för\r\nde arbetslösa som vi socialdemokrater sade nej till\r\ni riksdagen. Vi ville höja marginalskatten för att\r\nklara ekonomin för de arbetslösa.</pre><pre>Det är de arbetslösa och deras familjer som i dag\r\nutsätts för chockterapi av regeringen. Det är en\r\norättfärdig politik, och den är farlig. Det är inte\r\nkommunalarbetare, metallarbetare,\r\nbyggnadsarbetare, skogsarbetare och andra\r\nlöntagargrupper som har förstört Sveriges\r\nekonomi. Dessa människor återfinns i helt andra\r\nsamhällsskikt. Åtstramningen för dessa grupper\r\nförvärrar också den redan förut förstörda\r\nekonomin. Man köper det allra nödvändigaste och\r\nsparar för kommande, ännu bistrare tider. Det går\r\nut över näringslivet, som lever på den inhemska\r\nkonsumtionen. Små företag drabbas speciellt hårt.</pre><pre>Man skall inte skylla allt elände och alla problem\r\npå den borgerliga regeringen. Men nog är det så att\r\nsparandet har gått för långt, och den delen har\r\nregeringen ansvar för. Om man i stället satsade för\r\natt få fart på ekonomin, som vi socialdemokrater\r\nhar efterlyst gång på gång, skulle man uppnå\r\npositiva effekter. Man skulle undvika utgifter för\r\nkontantstöd med tiotals miljarder om man i stället\r\nordnade jobb för de arbetslösa. Och det saknas inte\r\nförslag. Utbyggnad och upprustning av vägar,\r\njärnvägar, teleförbindelser, reparationer och\r\nombyggnader av offentliga lokaler och\r\nanläggningar är flera områden, och det finns många\r\nförslag inom dessa områden i länet.</pre><pre>Angelägna ombyggnader är bl.a. den av väg 62 till\r\nHagfors och nytt järnvägsspår på NKlJ-banan.\r\nVäg 61 och ombyggnad av järnvägen Kil--\r\nCharlottenberg är ytterligare mycket angelägna\r\nobjekt. Dessa exempel och förslag är lönsamma på\r\nsikt. De är nödvändiga för att upprätthålla\r\nindustriell verksamhet och skapa ny sysselsättning.\r\nSatsningar på småföretag är det viktigaste området\r\nför att återskapa sysselsättning i framtiden, det är\r\nvi tydligen eniga om här i riksdagen.</pre><pre>I det sammanhanget är det viktigt att vi får till stånd\r\nbättre finansieringsmöjligheter. Många projekt\r\nstupar på att de inte kan få fram pengar i dag, även\r\nbra projekt. Det är mycket olyckligt att regeringen\r\nhar tagit pengar från utvecklingsfonderna och att\r\nman en period t.o.m. ville lägga ned dem, en idé\r\nsom man tack och lov tydligen har övergivit i dag.</pre><pre>Det är förbättrade finansieringsmöjligheter vi\r\nbehöver på detta område, inte försämrade. Lokala\r\ninvestmentbolag kan vara värdefulla, det har vi sett\r\nexempel på i Hagfors. Uvoinvest, som kom till efter\r\nsplittringen av Bruksinvest, är en stor tillgång när\r\ndet gäller att finansiera olika industrisatsningar.\r\nDessa pengar satsades av gamla ägare i\r\nBruksföretagen på initiativ av den\r\nsocialdemokratiska regeringen i mitten av 1980-\r\ntalet.</pre><pre>Avslutningsvis vill jag nämna att det går att\r\nsamarbeta lokalt över parti- och\r\norganisationsgränser. Det har vi gjort i Hagfors i\r\nmer än ett och ett halvt år.Det har gett bra resultat.</pre><pre>Hittills har det inte gått att påverka det stora\r\nösterrikiska företaget Böhler i deras planer, men\r\ndet jobbar vi med. Däremot har vi fått hjälp när vi\r\nhar agerat gemensamt i fråga om Primus och andra\r\nsmåföretag.</pre><pre>Anf. 96  MAUD BJÖRNEMALM (s):</pre><pre>Herr talman! Det är bara att instämma i vad\r\ntidigare socialdemokratiska talare har sagt om att\r\narbetslösheten inte intresserar borgerliga\r\nledamöter. Talarlistan bevisar också påståendet.</pre><pre>Arbetslösheten är hög i Örebro län precis som i\r\nlandet i övrigt. I den arbetsmarknadsutsikt som\r\nLänsarbetsnämnden gjort beräknas 26 000 av de\r\narbetsföra länsinnevånarna stå utanför den\r\nordinarie arbetsmarknaden i slutet av året. Jämför\r\nman med 1991 är det en tredubbling.\r\nArbetslöshetsnivån beräknas tyvärr kvarstå även\r\nunder 1994.</pre><pre>Vi har en regering som har skapat regler som\r\nförsvårar för dem som vill och har möjlighet att ta\r\ntillfälliga jobb i stället för att stämpla. Kajsa -- jag\r\nkallar henne så -- är en Metalltjej som är arbetslös.\r\nFör att klara ekonomin försöker hon jobba extra\r\ninom vården några timmar då och då, när hon får\r\nmöjlighet.</pre><pre>Vecka 38 jobbade hon elva timmar. Efter dessa elva\r\ntimmar får hon fem karensdagar. Kajsa har 20\r\ndagar kvar på sin ersättningsperiod men kommer\r\natt få en ny, därför att hon har klarat\r\narbetsvillkoren. Dagarna räknas då från den\r\nsenaste arbetade dagen, dvs den i vecka 38. Det\r\ninnebär att hon får fem nya karensdagar, eftersom\r\narbetsvillkoret kommer efter den 6 september. Det\r\nbetyder också att Kajsa får tio karensdagar inom en\r\nmånad och förlorar över 5 000 kronor. Hade hon\r\ninte arbetat de elva timmarna, hade hennes senaste\r\narbetade dag varit före den 6 september, och hon\r\nhade sluppit karensdagarna helt och hållet.</pre><pre>Felet är inte bara att reglerna är befängda.\r\nMänniskor med redan ansträngd ekonomi drabbas\r\nhårt. Reglerna uppmuntrar inte till arbete. Det\r\nkostar de drabbade för mycket. Frågan är också om\r\ninte detta uppmuntrar till att jobba svart. Man tar\r\nhellre svartjobb än upprepade karensperioder.</pre><pre>Arbetsmarknadsminister Börje Hörnlund säger,\r\nenligt massmedierna, att han är beredd att se över\r\nreglerna. Det är bra. Det måste gå fort, men det får\r\ninte gå så fort att de nya reglerna inte hinner\r\nanalyseras ordentligt. Nya tokigheter får inte\r\nuppstå.</pre><pre>Herr talman! I Örebro län pågår en omfattande\r\nstrukturomvandling. Effekterna av den innebär\r\ntillsammans med lågkonjunkturens effekter att ca\r\n30 000 nya arbetstillfällen måste skapas inom länet\r\nunder 90-talet.</pre><pre>Länets kommuner har tillsammans med\r\nlänsstyrelse, landsting, länsarbetsnämnd,\r\nutvecklingsfond och högskolan tagit fram ett\r\nprogram som kallas ''Nya möjligheter för Örebro\r\nlän. Ett program för regional utveckling och ökad\r\ntillväxt''. Det är ett utvecklingsprogram som bygger\r\npå regionens naturliga möjligheter.</pre><pre>Vi ser fem utvecklingsområden. Det första är de\r\nsmå och medelstora företagen, där man skall satsa\r\npå ökad tillväxt.</pre><pre>Det andra området är kommunikationer,\r\nkunskapsutveckling och kunskapsspridning, där\r\nlänet skall få en ledande position.</pre><pre>Det tredje området är miljön och kretsloppen.\r\nMålsättningen är att öka kretsloppstänkandet och\r\nutveckla miljövänliga processer. Det finns ett stort\r\nmiljökunnande i länet. Inom SAKAB, Nobel och\r\nBofors finns avancerade verksamheter för\r\nmiljöteknik och kemi. Vi har processindustrierna\r\nFrövifors och Aspa bruk. Vi har också ett\r\nuppmärksammat bostadsbyggande präglat av\r\nmiljö- och kretsloppstänkande.</pre><pre>Det fjärde området är friskvård och hälsa.</pre><pre>Det femte området är offentlig produktion.</pre><pre>För att utveckla länet och skapa arbetstillfällen\r\nbehövs redan nu förstärkta\r\narbetsmarknadspolitiska insatser. Vi vill också ha\r\nlängre tidsperioder för utbildning, praktik och\r\nberedskapsarbete.</pre><pre>Det är också vikigt att kommunerna har möjlighet\r\natt hålla en bra social service. Det förslag som\r\nstrukturkostnadsutredningen lagt fram ger\r\noacceptabla kommunalekonomiska effekter för\r\nlänets fyra stödkommuner Ljusnarsberg, Hällefors,\r\nKarlskoga och Degerfors.</pre><pre>Om man överger nuvarande system för\r\nstrukturutredningens förslag förlorar dessa\r\nkommuner 95 miljoner kronor. Ljusnarsberg och\r\nHällefors kommer att få problem med att hålla den\r\nsociala servicen på en acceptabel nivå. Det nya\r\nsystemet kommer också att försvåra ett nödvändigt\r\nnäringspolitiskt utvecklingsarbete i kommunerna.</pre><pre>Stödområdet behöver vidgas och omfatta hela det\r\ns.k. halvmånebältet, dvs. förutom Ljusnarsberg,\r\nHällefors, Karlskoga och Degerfors även norra\r\ndelen av Lindesberg, Laxå och Askersund.</pre><pre>I den långsiktiga uppbyggnaden för att utveckla\r\nnäringslivet vill vi ha möjlighet att pröva nya och\r\nannorlunda åtgärder i kombination med\r\ntraditionella insatser.</pre><pre>Vårt program, ''Nya möjligheter för Örebro län'',\r\nutgår från att resurser i form av kunskap, arbete\r\noch innovationsförmåga finns i länet. Men vi\r\nbehöver också hjälp från regering och riksdag med\r\nolika stimulansåtgärder -- utökade\r\narbetsmarknadspolitiska insatser, ökade\r\nstatsbidrag, ökade investeringar i vägar och\r\njärnvägar -- för att kunna förverkliga vårt program.</pre><pre>I detta anförande instämde Hans Karlsson (s).</pre><pre>Anf. 97  GÖRAN MAGNUSSON (s):</pre><pre>Herr talman! Den här eftermiddagen formar sig till\r\nen upprepandets litania över läget i Sveriges län.\r\nDepressionens förlamning sprider sig också i\r\nVästmanland.</pre><pre>Regeringen är väl försedd med statistik över antalet\r\narbetslösa och över antalet personer i olika\r\narbetsmarknadsåtgärder. Rent siffermässigt vet\r\nman på Arbetsmarknadsdepartementet att ca\r\n21 500 individer befinner sig utanför\r\narbetsmarknaden i Västmanland. Det är 13 % av\r\ndem som är mellan 16 och 64 år. Denna siffra är\r\nhögre än riksgenomsnittet.</pre><pre>För drygt tre år sedan fanns det i länet 6 000\r\npersoner utanför arbetsmarknaden. I dag är alltså\r\nsiffran tre och en halv gånger så hög.</pre><pre>Dessa katastrofala siffror tycks emellertid inte\r\nberöra regeringen på annat sätt än ur ekonomisk\r\nsynpunkt, eftersom det görs stora ansträngningar\r\natt skära ned ersättningarna till de arbetslösa.\r\nSamtidigt berömmer sig regeringen av att ingen\r\ntidigare regering satsat så mycket pengar på att\r\nbekämpa arbetslösheten. Det är ju heller ingen\r\nannan tidigare regering som har haft så många\r\narbetslösa att dra försorg om.</pre><pre>Hittills har Västmanland varit Sveriges mest\r\nindustrialiserade län. Därför slår den nu pågående\r\navindustrialiseringen hårt emot oss. Outokumpu\r\nCopper och ABB i Västerås är ett par exempel på\r\nstora framgångsrika exportföretag där\r\nsysselsättningen minskat kraftigt. Ett annat\r\nexempel är Volvo i Köping, där en tredjedel av\r\narbetsstyrkan avvecklats. Vid Volvo Aero Support\r\ni Arboga ligger just nu ett varsel för 180 personer.\r\nYtterligare drygt ett hundratal personer vid det\r\nföretaget är på väg att varslas.</pre><pre>Västra Västmanland har övertagit Bergslagens roll\r\nsom den region där sysselsättningen sviktar mest.\r\nDet bör framhållas att Bergslagens utsatta position\r\nförändrats genom att folk flyttat och inte genom att\r\nsysselsättningen i regionen ökat.</pre><pre>I västra Västmanland -- Köping, Arboga och\r\nKungsör -- talar kommunledningarna nu med kraft\r\nom att regionen måste bli stödområde.</pre><pre>Länsstyrelsens regionala analys av sysselsättningen\r\ni länet 1995 inger inget ökat hopp. Den visar\r\ntvärtom att antalet jobb minskar med ytterligare ca\r\n3 000.</pre><pre>Det ekonomiska omvandlingstryck som regeringen\r\nså varmt omhuldar inom kommuner och landsting\r\när nu på väg att ställa ytterligare omkring 400\r\npersoner inom landstinget utan arbete. Landstinget\r\nhar redan under 1992 och 1993 minskat antalet\r\nanställda med 625 personer.</pre><pre>Detta drabbar i huvudsak kvinnor. Ett viktigt\r\nvårdarbete omvandlas genom detta\r\nomvandlingstryck till sysslolöshet som betalas med\r\noffentliga medel. Det är omöjligt att förklara\r\nregeringens politik för dessa människor.\r\nArbetsmarknadsministern kan kanske inte heller\r\ngöra det, men han har åtminstone i detta fall en\r\nmöjlighet att genom särskilda insatser för\r\npersonalen vid landstinget i Västmanland lindra\r\neffekterna av omvandlingen. Jag hoppas att\r\narbetsmarknadsministern tar vara på den chansen.</pre><pre>Herr talman! För varje dag som går närmar sig den\r\ntidpunkt då den ekonomiska politiken kan läggas\r\nom i Sverige. Det är nödvändigt, eftersom varken\r\nkommuner, landsting eller länsarbetsnämnd i något\r\nlän klarar av att på egen hand bemästra den\r\nnuvarande arbetslösheten. Generella åtgärder för\r\natt främja tillväxt och sysselsättning är nödvändiga!</pre><pre>Vi socialdemokrater i Västmanland har tidigare\r\nförsökt att medverka till att lindra arbetslösheten i\r\nlänet genom att inventera möjliga byggnadsobjekt.\r\nEn del av dessa har kommit i gång, men de flesta\r\nhar avvisats här i kammaren. Kvarvarande projekt\r\nkommer väl till pass då Sverige åter satsar på arbete\r\ni stället för på passiviserande och dyrbart\r\nkontantstöd.</pre><pre>Låt mig avslutningsvis ta upp två för länet viktiga\r\nfrågor. I satsningarna på att för framtiden stärka\r\nSveriges internationella konkurrenskraft måste det\r\ningå omfattande utbyggnad av den högre tekniska\r\nutbildningen. SIND skrev i en rapport för ett par år\r\nsedan följande: För utveckling av nya produkter av\r\nhögteknologisk karaktär är framför allt andelen\r\nhögskoleutbildade intressant. Japan, USA och\r\nStorbritannien har en industristruktur med en\r\nstörre andel högteknologisk produktion än vad\r\nSverige har. Dessa länder har också betydligt större\r\nandelar universitetsutbildade i industriföretagen.\r\nSveriges utgångsläge för högteknologisk\r\nproduktion är därmed inte särskilt positivt.</pre><pre>Vi socialdemokrater har motionerat om att en\r\nsjätte teknisk högskola med kvalificerad forskning\r\nskall inrättas i Sverige. Vi har också motionerat om\r\natt den skall förläggas till Västerås. Vi ser det som\r\nen viktig insats för att stärka regionen.</pre><pre>En annan fråga som jag vill aktualisera i detta\r\nsammanhang är att Mälarbanan nu är i full\r\nbyggnation sträckan Örebro--Västerås--\r\nStockholm. Emellertid går det trögt med\r\nförhandlingarna om vem som skall ansvara för\r\ntrafiken. Oklarheten på den punkten leder också\r\ntill att erfoderliga tåg inte blir beställda.</pre><pre>Regeringen har ansvaret för situationen. Initiativ\r\noch handlingskraft fordras för att tågbeställningar,\r\nsom motverkar arbetslösheten, nu görs så att den\r\nsnabba trafiken kan komma igång när spåren är\r\nklara!</pre><pre>Anf. 98  BENGT-OLA RYTTAR (s):</pre><pre>Herr talman! Just nu förslösas 14 663 människors\r\ntid och resurser i Dalarna. Det är de öppet\r\narbetslösa. Dessutom befinner sig 6 500 i olika\r\narbetsmarknadspolitiska åtgärder. Det är alltså mer\r\nän 21 000 personer som är fråntagna sin rätt att\r\narbeta.</pre><pre>I Mockfjärds församling i Gagnefs kommun är\r\narbetslösheten nu 28 %. Det är en arbetslöshet som\r\nhelt och hållet har sin rot i byggbranschen. I\r\nLänsarbetsnämndens alldeles färska prognos sägs\r\ndet: Utvecklingen på länets arbetsmarknad\r\nkommer de närmaste tolv månaderna att präglas av\r\nfortsatt hög och ökande arbetslöshet, utifrån en\r\nmycket hög nivå.</pre><pre>Att det ser ut som det gör i landet och i Dalarna är\r\ningen tillfällighet. Vi har en internationell\r\nlågkonjunktur. Bankernas överreaktion på sina\r\negna svindlande affärer har slagit undan benen på\r\nmånga livskraftiga småföretag. Men det mesta av\r\ndagens elände är hemlagat av en ideologiskt\r\nblockerad regering.</pre><pre>Det har upprepats många gånger här i kammaren i\r\ndag att det inte är här i riksdagen som vi skapar\r\njobben, utan det är här vi skapar förutsättningar för\r\njobben. Men det är bara halva sanningen. Den\r\nborgerliga majoriteten i riksdagen har genom sina\r\nbeslut slagit ut hundratusentals arbeten.</pre><pre>Det gör man om man medvetet ställer till med\r\ntvärstopp i byggbranschen, om man medvetet\r\nstryper hemmamarknaden och om man bekämpar\r\nen inflationsrisk som inte längre finns. Man väljer\r\nmedvetet strategin att Sverige skall konkurrera som\r\nett låglöneland, inte som en avancerad\r\nindustrination som skall hävda sig med\r\nkvalificerade produkter och duktig arbetskraft. När\r\nman medvetet bestämt sig för detta har man\r\nmedvetet bestämt sig för massarbetslöshet.</pre><pre>I den officiella statistiken är 1 200\r\nbyggnadsarbetare arbetslösa i Dalarna. Men den\r\nverkliga siffran är 1 942, och därtill kommer över\r\n400 i ALU-projekt. Detta motsvarar över 50 % av\r\nbyggnadsarbetarna.</pre><pre>Rune Evensson har här tidigare i dag krävt ett rejält\r\nROT-program som den enda kortsiktiga åtgärden\r\nför att få fart på ekonomin igen. Jag instämmer\r\ndjupt i detta krav.</pre><pre>Det är ett gigantiskt slöseri med den arbetslöshet\r\nsom vi i dag har i landet och i Dalarna. Ett land kan\r\naldrig bli så fattigt att det inte har råd att låta sina\r\nmedborgare arbeta. Det var ett påstående som\r\nfälldes för mycket länge sedan, men det är en\r\nsanning som står sig än i dag.</pre><pre>Den förda politiken har lett oss in i en depression.\r\nDenna onda cirkel måste brytas. För Dalarnas del\r\nhar Socialdemokraterna och fackföreningsrörelsen\r\ndammsugit länet på tänkbara arbeten. Byggnads\r\noch Byggmästarföreningen har tagit fram förslag.\r\nLO har publicerat skriftserien Om viljan finns. Man\r\ntar där fram förslag som, om viljan finns hos den\r\nsittande regeringen, skulle kunna lösa upp många\r\nav de knutar som vi nu har. Men vi har talat för\r\ndöva öron. Nu är det de arbetslösa som får betala\r\npriset för detta.</pre><pre>I detta anförande instämde Inger Hestvik (s).</pre><pre>Anf. 99  SIGRID BOLKÉUS (s):</pre><pre>Herr talman! I partiledardebatten förra onsdagen\r\nfick vi höra att ingen tidigare regering satsat så\r\nmycket av allmänna medel i kampen mot\r\narbetslösheten. Ja, arbetslösheten svarar för tre\r\nfjärdedelar av budgetunderskottet. Det mänskliga\r\nlidandet är omätbart.</pre><pre>De borgerliga partierna har aldrig haft arbete åt alla\r\nsom det övergripande målet. Det är den\r\ngrundläggande skillnaden mellan\r\nsocialdemokratisk och borgerlig syn på vad som\r\nkrävs i den ekonomiska politiken.</pre><pre>För tre fyra år sedan talade en del ekonomer och\r\nföreträdare för näringslivet om behovet av\r\narbetslöshet. Jag skall bara ta ett exempel från\r\nledaren i Dagens Nyheter den 22 november 1990\r\nrubricerad ''Behovet av arbetslöshet''. Där står:''Vi\r\nvet inte vilken nivå av arbetslöshet som medger en\r\nstabilisering av vårt kostnadsläge. Troligen är det\r\noptimistiskt att säga 3 procent.''</pre><pre>I oktober 1991, en månad efter valet, var\r\narbetslösheten 2,6 %. I valrörelsen var budskapet\r\nfrån de borgerliga partierna att Sverige behöver en\r\nborgerlig regering för att komma till rätta med\r\narbetslösheten.</pre><pre>Enligt regeringens egna bedömningar kommer ca\r\n600 000 personer att stå utanför den reguljära\r\narbetsmarknaden. Bristen på aktiva insatser får\r\nallvarliga konsekvenser, inte minst i mitt hemlän\r\nGävleborg.</pre><pre>Den öppna arbetslösheten uppgick vid augusti\r\nmånads slut till 10 %. Värst drabbade är\r\nkommunerna i södra Hälsingland, Bollnäs,\r\nOvanåker och Söderhamn. Där saknar varannan\r\nungdom i åldern 18--24 år ett riktigt arbete.\r\nUngdomarna under 25 år utgör en tredjedel av de\r\narbetssökande. I nästa åldersgrupp, 25--34 år, ökar\r\nockså arbetslösheten och likaså antalet\r\nlångtidssökande.</pre><pre>Sveriges framtid, ungdomarna, känner sig svikna\r\noch överflödiga i dag. Det är stor risk att många slås\r\nut redan innan de kommit in på arbetsmarknaden.\r\nDet är ungdomarna som skall utgöra en stor\r\narbetskraftsresurs när konjunkturen vänder.</pre><pre>Det är fel att ge ut bidrag, sade moderaterna i\r\nopposition. Nu finns fler bidragstagare än någonsin\r\ntidigare. Det är en rundgång i samhällsekonomin.\r\nUngdomar, byggnadsarbetare, statsanställda,\r\nlandstings- och kommunalanställda, m.fl. får betalt\r\nför att inget arbete utförs.</pre><pre>Ytterligare 1 000 offentliganställda i Gävleborg\r\nvars jobb är hotade nästa år kan undgå arbetslöshet\r\ngenom en enkel omfördelning av statens pengar.\r\nDen 27 september debatterade ordföranden för\r\nSvenska kommunaltjänstemannaförbundet Sture\r\nNordh med skatteminister Bo Lundgren i Gävle.\r\nSkatteministern var inte speciellt intresserad av att\r\ntala om SKTF:s undersökning om de ekonomiska\r\neffekterna av nedskärningarna i offentliga sektorn.\r\nHan var tydligen mer intresserad av att leta efter\r\norsakerna till problemen än att lösa dem.</pre><pre>I regeringsförklaringen sade statsminister Bildt att\r\nsträvan efter samförstånd gäller alla områden.\r\nVarför då inte lägga prestigen åt sidan och\r\ntillmötesgå SKTF:s önskemål om överläggningar\r\nmed regeringen?</pre><pre>Byggnäringen har en fortsatt vikande tendens trots\r\ninfrastruktursatsningar och ROT-projekt. I\r\nHälsingland står 52 % av byggnadsarbetarkåren\r\nutanför den ordinarie arbetsmarknaden. I\r\nGästrikland är läget något bättre. En viktig\r\ninfrastruktursatsning kommer inte igång på grund\r\nav överklaganden. Det är den nya sträckningen\r\nSöderhamn--Enånger på Ostkustbanan med en\r\nsamordning av byggandet av den nya E4:an.\r\nÄrendet ligger för avgörande hos regeringen. Fatta\r\nsnabbt ett beslut om det skall bli alternativ öst eller\r\nalternativ väst!</pre><pre>Det har skett stora neddragningar inom statlig\r\nverksamhet -- t.ex. inom Posten, Televerket,\r\nVägverket och SJ. Denna sommar lades Hälsinge\r\nregemente i Gävle ned, och flera hundra miste sitt\r\njobb. I går fick jag ett brev från de anställda vid F\r\n15 i Söderhamn där det står: ''Enligt de senaste\r\ninformationerna vi fått kan F 15 var\r\nnedläggningshotad. Nu pågår upprustning av F 10\r\nsom är en helt nedkörd flottilj! Skall man sedan\r\nlägga ned F 15? Vi är på goda grunder oroade för\r\ndet. F 15 har alla förutsättningar att bli en bra JAS-\r\nflottilj.''</pre><pre>Jag uppmanar den sittande försvarsberedningen\r\noch försvarsutskottet att ge F 15 en ärlig chans. I\r\nförsvarsdebatten den 12 maj i år sade Robert\r\nJousma, Ny demokrati:''Vi skall inte göra sådana\r\ndumheter som gjordes i förra försvarsbeslutet då\r\nt.ex. I 14 i Gävle blev nedlagt. Ett enigt\r\nförsvarsutskott var efteråt på det klara med att det\r\nbeslutet var fel.''</pre><pre>Den 8 juni röstade de borgerliga partierna med\r\nhjälp av nedlagda ny demokrati-röster igenom ett\r\nannat märkligt förslag som visar att regeringen inte\r\nförmår se helheten av sina olika förslag. Utan\r\nförvarning och mitt under pågående studier sänktes\r\nutbildningsbidragen till 52 % av lönen för dem som\r\nstuderar på komvux. Resultatet av detta beslut blir\r\nfler arbetslösa i stället för fler utbildade. Det\r\nstämmer dåligt med regeringsförklaringens\r\nformulering ''Av långsiktigt avgörande betydelse är\r\natt skapa möjlighet för alla att lära hela livet''.</pre><pre>Herr talman! På rättvisedagen den 6 oktober såg\r\njag en skylt med texten: ''Vi vill ha riktiga jobb,\r\ninget plåster på såren''. Det budskapet från\r\nGävleborgs län vidarebefordrar jag härmed till\r\nregeringen i den allmänpolitiska debatten.</pre><pre>Anf. 100  HANS STENBERG (s):</pre><pre>Herr talman! Detta blir en litet märklig debatt. Det\r\när väl ett par timmar sedan en borgerlig ledamot var\r\nuppe i talarstolen beredd att diskutera denna\r\nmycket allvarliga fråga.</pre><pre>Ökningen av arbetslösheten har gått med en\r\nförfärande hastighet. Inför den här debatten gick\r\njag tillbaka och tittade i protokollet från den\r\nregionalpolitiska debatten i april förra året. Då var\r\nvi många som uttryckte oro över den stora och\r\nsnabbt ökande arbetslösheten. Vid det tillfället var\r\narbetslösheten i mitt hemlän Västernorrland\r\nfortfarande under 5 %. Sedan dess har\r\narbetslösheten fördubblats.</pre><pre>Det är lätt att bli avtrubbad av dessa höga siffror\r\noch glömma bort att det bakom arbetslöshetstalen\r\nfaktiskt finns människor som drabbas mycket hårt\r\nav arbetslösheten.</pre><pre>Det handlar inte heller bara om dem som blir\r\narbetslösa. Det handlar också om deras familjer.\r\nDet handlar om barn som helt plötsligt upptäcker\r\natt de inte har råd att göra saker som de brukar göra\r\ni familjen. Det handlar om andra barn som\r\nupptäcker att deras föräldrar blir deprimerade,\r\ntappar självförtroendet och i vissa fall även börjar\r\nmissbruka.</pre><pre>Det är således inte bara den här generationen som\r\ndrabbas, utan det är också den kommande\r\ngenerationen som ges en sämre start i livet på grund\r\nav den rekordhöga arbetslösheten.</pre><pre>Västernorrland är ett exportintensivt län som\r\nbidrar med en mycket hög andel av Sveriges\r\nexportinkomster. Skogsindustrin i Västernorrland\r\när faktiskt en hörnsten i Sveriges ekonomi. Därför\r\när det en angelägenhet för hela Sverige att\r\nnäringslivet i Västernorrland kan utvecklas på ett\r\npositivt sätt.</pre><pre>Tyvärr hämmas utvecklingen för länets industri av\r\nde dåliga kommunikationerna. För att nå en positiv\r\nutveckling är det nödvändigt att\r\nkommunikationerna förbättras avsevärt.</pre><pre>Den moderna skogsindustrin kräver färskt virke för\r\natt kunna producera miljövänliga och\r\nkonkurrenskraftiga produkter. I dag är det ofta så\r\natt ingen skogsråvara får vara äldre än fem veckor,\r\noch i de flesta fall gäller faktiskt tre veckor som\r\ngräns för att industrin skall kunna använda virket.\r\nDet säger sig självt att det blir nästan omöjligt att\r\nklara detta när en stor del av vägnätet stängs av i\r\nflera veckor varje år.</pre><pre>Senast i går kunde man höra på Dagens eko att\r\nvissa skogsindustrier nu riskerar att tvingas stoppa\r\nproduktionen eftersom vägarna inte håller för att få\r\nfram virke. Detta händer nu när det är höst. Vi vet\r\nju att de stora problemen kommer till våren med\r\ntjällossningen.</pre><pre>Det som oroar mig mest i det sammanhanget är att\r\nsamtidigt som industrin ställer krav på allt färskare\r\nvirke ökar vägavstängningarna kraftigt år för år.\r\nDetta är en faktor som hämmar utvecklingen av\r\nden svenska skogsindustrin och faktiskt i\r\nförlängningen riskerar att leda till att Sverige\r\nförlorar sin roll som en av världens ledande\r\nskogsindustrinationer. Därför är det ett nationellt\r\nintresse att det görs en ordentlig satsning på\r\nvägnätet både i Västernorrland och i andra\r\nskogslän så att vägarna kan hållas öppna hela året.</pre><pre>Till en bra infrastruktur hör också bra\r\nflygförbindelser. Därför vill jag understryka vikten\r\nav att länets tre flygplatser, Midlanda, Kramfors\r\noch Örnsköldsvik, behålls och utvecklas.</pre><pre>Avregleringen av flyget har visserligen gett lägre\r\npriser på de allra mest trafikerade linjerna, men det\r\ngår inte att överlåta flyget helt och hållet till de fria\r\nmarknadskrafterna. Om vi skall ha fungerande\r\nflygförbindelser i hela Norrland krävs det att staten\r\ngör en samlad upphandling av flygtrafiken på de\r\norter där trafiken inte kan bedrivas på rent\r\nkommersiell grund.</pre><pre>Inom järnvägsområdet finns det behov av\r\nsatsningar som skulle ge utomordentligt stora\r\nvinster både miljöpolitiskt och regionalpolitiskt.\r\nMen eftersom tiden är knapp och vi\r\nsocialdemokrater i Västernorrland redan tidigare\r\nredovisat våra förslag, nöjer jag mig med att nämna\r\ndet projekt som jag själv tycker är viktigast. Det är\r\nen utbyggnad av snabbtåget mellan Stockholm och\r\nSundsvall--Härnösand. Målsättningen måste vara\r\natt den snabbtågsförbindelsen skall vara klar 1996.</pre><pre>Herr talman! Jag har i mitt inlägg försökt att\r\nredogöra för det jag anser vara de viktigaste\r\nåtgärderna för att trygga utvecklingen i\r\nVästernorrland på lång sikt. Jag vill avsluta med\r\nnågra ord om behovet av åtgärder för att snabbt\r\nminska den rekordhöga arbetslösheten.</pre><pre>I Västernorrland finns en lång rad angelägna\r\nbyggprojekt som kan startas med kort varsel.\r\nFörutom en rad vägobjekt rör det sig bl.a. om\r\nROT-projekt för skolor och äldreboende. Om\r\nbyggstarten av dessa kan tidigareläggas innebär det\r\nstora positiva effekter för länets sysselsättning på\r\nbåde kort och lång sikt.</pre><pre>Statens politik gentemot kommunerna måste\r\ndärför få en sådan inriktning att även ekonomiskt\r\nutsatta kommuner bereds möjligheter att rusta upp\r\nskolor och förbättra äldreboendet.</pre><pre>Herr talman! Avslutningsvis vill jag säga att vi vill\r\noch vi kan arbeta. Det måste också vara så att vi\r\nhar råd att arbeta. Vi har definitivt inte råd med den\r\narbetslöshet vi har i dag.</pre><pre>Anf. 101  ELVY SÖDERSTRÖM (s):</pre><pre>Herr talman! Jag vill inleda med att instämma i och\r\nunderstryka vad Hans Stenberg har sagt. För oss\r\nsocialdemokrater är kampen mot arbetslösheten\r\nden viktigaste uppgiften. Tyvärr har den borgerliga\r\nregeringen visat brist på både insikt, vilja och\r\nkompetens när det gäller detta. I stället för att satsa\r\nresurser på att komma till rätta med den höga\r\narbetslösheten har moderaterna satsat sina krafter\r\npå att smutskasta oss socialdemokrater.</pre><pre>Jag vill påstå att regeringen har brist på kompetens\r\nnär man som enda medel för att komma till rätta\r\nmed arbetslösheten presenterar en försämring av\r\nlagen om anställningsskydd. Regeringen tror att\r\ndet skall skapa en mängd nya jobb runt om i landet.\r\nDe som kan det här, de som finns ute i landet, vet\r\natt det inte är så. Än har ingen kunnat presentera\r\nnågot konkret exempel.</pre><pre>Herr talman! Jag delar också Hans Stenbergs oro\r\növer vad som kan bli följden av avregleringen av\r\nflyget. Men det är inte bara vad som kommer att\r\nhända med flyget som oroar. Vilka blir\r\nkonsekvenserna av att den borgerliga majoriteten\r\nhär i riksdagen tillsammans med Ny demokrati\r\navskaffade brevmonopolet? Det finns en och annan\r\nledamot, t.ex. Stina Eliasson, som inte var med i\r\nden majoriteten, men tyvärr var de allt för få.</pre><pre>Många människor i vår del av Sverige frågar sig om\r\nde s.k. marknadskrafterna kommer att vilja dela ut\r\npost i Skorped och Grundtjärn i framtiden. I dag\r\nkostar det t.ex. 30 kr att dela ut en dagstidning på\r\nlördagar i vissa delar av vårt avlånga land. Hur\r\nkommer det att bli i framtiden?</pre><pre>Hans Stenberg underströk vikten av en bra\r\ninfrastruktur i Norrland. Jag vill också göra det. En\r\nförutsättning för att vi i den norra delen av Sverige\r\nskall kunna fortsätta att bidra till Sveriges välfärd\r\när just att vi har en bra infrastruktur. Redan i dag\r\nbidrar vi med en mycket betydande del av\r\nnettoexporten. Därför är en satsning på en väl\r\nfungerande regionalpolitik och infrastruktur i\r\nNorrland en ren investering för framtiden och för\r\nmoder Svea. Det är alltså en satsning på jobben på\r\nbåde kort och lång sikt.</pre><pre>Jag vill att man verkligen ser upp, eftersom de\r\navregleringar, bolagiseringar och utförsäljningar\r\nsom man nu diskuterar och tänker genomföra\r\nkommer att omöjliggöra för Norrland att lämna\r\ndessa betydande bidrag i framtiden. De kommer\r\nendast att leda till en ökad arbetslöshet i vår del av\r\nSverige. Vår framtid kommer också att avgöras av\r\nett fåtal personer som sitter i sina styrelserum och\r\nfattar beslut utan att se till helheten och utan att se\r\ntill de samhällsekonomiska konsekvenserna.</pre><pre>Herr talman! En annan viktig förutsättning för att\r\nindustrin inte bara i vår del av landet utan i hela\r\nSverige skall fungera är naturligtvis tillgången till\r\nelström. Därför vill jag peka på de risker som en\r\navreglering av elmarknaden kommer att få.\r\nGenomför regeringen detta kommer det att få\r\noönskade regionalpolitiska och\r\nsamhällsekonomiska effekter.</pre><pre>Möjligheten till differentierade taxor inom\r\nområdeskoncessioner kan leda till orimliga\r\nkostnader i vår glesbygd. Samtidigt riskerar\r\nsmåskalig kraftproduktion inklusive alternativ\r\nenergiproduktion att slås ut, och verkliga\r\nincitament till energisparande försvinner. De\r\nslutsatser som dragits i de teoretiska\r\nkonsekvensmodeller som redovisas av\r\nEllagstiftningsutredningen i dess delbetänkande\r\nElkonkurrens med nätmonopol (SOU 1993:68) är\r\nförenklingar och täcker inte dessa konsekvenser.</pre><pre>Därför måste regeringen tillsätta en parlamentarisk\r\nutredning som får till uppgift att bl.a. göra en\r\nregionalpolitisk analys. Denna utredning måste ge\r\nsvar på följande frågor:</pre><pre>--Hur kommer den framtida kostnadsbilden för\r\ninvesterare i glesbygd att se ut?</pre><pre>--Kommer de vattenkraftsproducerande\r\nregionerna, som samtidigt utgör glesbygden, att få\r\nbetala ett högre elpris än de tättbefolkade\r\nområdena?</pre><pre>--Vad kommer det i ett långsiktigt perspektiv att\r\ninnebära?</pre><pre>--Vem tar ansvaret för och överblickar\r\nkonsekvenserna av att svenska naturresurser för en\r\nlängre tid framöver utsätts för ett stort utländskt\r\ninflytande? Är det Per Westerberg som gör det?</pre><pre>--Vem försvarar de små konsumenternas intressen?</pre><pre>Herr talman! Det handlar allt som allt om stora\r\nfrågetecken av regionalpolitiskt, näringspolitiskt,\r\nkonsumentpolitiskt och välfärdspolitiskt slag, som\r\nregeringen inte kan överblicka. Det handlar också\r\nom möjligheterna att upprätthålla vår nuvarande\r\nregionala struktur och om glesbygdens framtid i\r\nnorra Sverige.</pre><pre>Herr talman! Ellagsutredningen har tagits fram\r\nunder en mycket stor tidspress, något som även\r\nutredaren själv har framhållit i sitt särskilda förord.\r\nDärför måste man tillsätta en parlamentarisk\r\nutredning som får till uppgift att göra en\r\nregionalpolitisk analys.</pre><pre>Jag ser fram emot att arbetsmarknadsminister\r\nBörje Hörnlund, som också är regionalpolitiskt\r\nansvarig i regeringen, ser till att en parlamentarisk\r\nutredning med uppgift att analysera de\r\nregionalpolitiska konsekvenserna av förslagen\r\nkommer till stånd. Någon har sagt att det handlar\r\nom att göra framtiden möjlig.</pre><pre>Jag vill till sist, herr talman, säga att den övning som\r\nvi haft i kammaren under eftermiddagen mera har\r\nliknat allmänpolitiska inlägg än en allmänpolitisk\r\ndebatt.</pre><pre>Anf. 102  STINA ELIASSON (c):</pre><pre>Herr talman! Nu kommer nästa norrlänning.</pre><pre>Under 1900-talet har det byggts ett stort antal\r\nkraftverk och regleringsdammar i de norrländska\r\nälvarna. Bara i min hemkommun Ragunda i\r\nJämtlands län har det i Indalsälven, som rinner\r\ngenom den 10 mil långa kommunen, byggts nio\r\nkraftverk. Under projekterings- och\r\nanläggningstiden har befolkningen och företrädare\r\nför kommuner, landsting och länsstyrelser i berörda\r\nområden haft fullgod anledning att i kalkylerna\r\nräkna med framtida skatteinkomster från dessa\r\nkraftverk och deras dammar. Hade man kunnat\r\nförutse att kommunalskattedelen från dessa\r\nanläggningar skulle dras in till staten, hade\r\nsäkerligen hårdare krav ställts för att medge dessa\r\nutbyggnader.</pre><pre>De ändrade skattereglerna har drabbat\r\nkommunerna hårt, under det att staten från\r\nvattenkraften i avgifter och skatter erhållit mycket\r\nstora inkomster. Det är rimligt att kommuner som\r\navstått stora värden för att skänka landet billig och\r\nren energi bör få del av de vinster som staten tar in.</pre><pre>Frågan om återföring av vattenkraftens vinst är\r\nsannerligen inte ny. Sedan decennier tillbaka har\r\ndet från Centerns sida i olika sammanhang\r\nframförts krav på återförande av vinstandelar för\r\nproducerad vattenkraftsel till de regioner där\r\nvattenkraften produceras. Det har talats om 1 öre\r\nper producerad kilowattimme. Det är fråga om en\r\nganska blygsam summa, men för Jämtlands län\r\nskulle det handla om ungefär 200 miljoner kronor\r\nvarje år, pengar som skulle kunna användas för att\r\nstärka infrastrukturen och därmed\r\nkonkurrenskraften. För min hemkommun\r\nRagunda, där en tiondel av landets vattenkraft\r\nproduceras, skulle ''ettöringen'' betyda särskilt\r\nmycket.</pre><pre>Frågan är, som sagt, inte ny. Den fanns med i den\r\nregionalpolitiska utredningen från 1989, där det\r\nföreslogs att 1 öre per producerad kilowattimme\r\nvattenkraftsel skulle återföras till län och\r\nkommuner där vattenkraften produceras.</pre><pre>I den statliga utredningen ''Beskattning av\r\nkraftföretag'' 1991 konstaterades att det inte fanns\r\nnågra tekniska hinder för en återföring av\r\nvattenkraftsvinster till regionerna. Det framhölls\r\nvidare: ''Utredningens förslag låter sig mycket väl\r\nförenas med återföring även om denna av juridiska\r\nskäl inte kan ske direkt utan via statskassan. Det\r\nfrågan gäller är därför om det finns en politisk vilja\r\ntill en sådan överföring.''</pre><pre>Nu måste man komma till skott med dessa rimliga\r\nkrav. Regeringen förväntas nu lägga fram förslag, i\r\nenlighet med vad också finansutskottets ordförande\r\nnyligen uttalat. Det är på tiden att så sker. Vi har i\r\nvårt län och i Norrlands inland över huvud taget ett\r\nakut behov av att förstärka vår infrastruktur och\r\ndärmed vår arbetsmarknad. Allt det som här har\r\nsagts om arbetslöshet och oro i detta område gäller\r\nockså beträffande Jämtlands län.</pre><pre>Hela Norrland har en avgörande betydelse för vårt\r\nlands ekonomi och utveckling. Vattenkraften från\r\nmina hemtrakter i Norrlands inland är en av de\r\nstora resurstillgångar som håller det övriga landet i\r\ngång. Andra stora tillgångar är naturen och skogen.\r\nNaturen ger underlag för den viktiga näringen\r\nturismen, som numera tillhör de stora.</pre><pre>Vad gäller skogen vill jag påminna om att skogen\r\noch skogsindustrin är den näringsgren som ger vårt\r\nland den allra största nettoexportvinsten -- omkring\r\n60 miljarder. Ingen annan exportgren kommer\r\ntillnärmelsevis upp till detta resultat. Därför är det\r\nav allra största vikt att den industrin ges goda\r\nmöjligheter att arbeta. Inte minst handlar det om\r\natt se till att det finns bra vägar för de olika\r\ntransporterna. Det är inte acceptabelt att råvarorna\r\nur skogen inte kan transporteras till industrierna\r\ndärför att vägarna är så dåliga att de långa tider är\r\noframkomliga och avstängda på grund av\r\ntjällossning.</pre><pre>Skogen och skogsindustrin är den i särklass mest\r\nomistliga födkroken för oss som bor i Jämtlands län\r\noch i Norrland i övrigt, och de är livsnödvändiga för\r\nhela vårt land. Ett bra vägnät är för övrigt också en\r\nförutsättning för en utvecklad och bra turism.</pre><pre>Herr talman! Vi behöver -- och det borde\r\negentligen vara självklart -- 1 öre per producerad\r\nkilowattimme vattenkraftsel till\r\nvattenkraftsproducerande kommuner och län. Vi\r\nbehöver detta till nödvändiga insatser för bl.a.\r\nvägar. Det är en förutsättning för utveckling av\r\nskogsindustrin och turismen liksom också för\r\nregionalpolitiska satsningar, inte minst på kulturen.</pre><pre>Anf. 103  ELVY SÖDERSTRÖM (s) replik:</pre><pre>Herr talman! Stina Eliasson säger att regeringen\r\nskall lägga fram ett förslag om återbäring på vinsten\r\nav vattenkraften. Förhåller det sig inte så att\r\nregeringen kommer att lägga fram förslag om att\r\nsälja ut vattenkraften? Det har faktiskt under lång\r\ntid stått på regeringens dagordning.</pre><pre>Jag deltog förra fredagen vid en debatt i\r\nÖrnsköldsvik med Centerns Per-Ola Eriksson. Jag\r\nfick då klart för mig att det som han hade sagt i\r\nradion veckan dessförinnan var litet oklart. Det var\r\nnärmast fråga om att staten inte behöver äga\r\nvattenkraften. Jag tycker inte att det är riktigt\r\nsamma sak som ett förslag om återbäring på\r\nvinsten.</pre><pre>Jag skulle vara intresserad av att veta om Stina\r\nEliasson, som tillhör samma parti som Per-Ola\r\nEriksson, har fått uppgift om något mera preciserat\r\nförslag som kommer att föreläggas riksdagen.</pre><pre>Anf. 104  STINA ELIASSON (c) replik:</pre><pre>Herr talman! Jag framförde den åsikt som Centern i\r\ndecennier fört fram i riksdagen. Nu måste det enligt\r\nmin mening och enligt de kraftproducerande\r\nkommunernas och länens mening vara dags att\r\nkomma med ett förslag.</pre><pre>Själv uppfattade jag Per-Ola Erikssons yttrande\r\nsom en öppning när det gäller att få ett\r\nregeringsförslag på riksdagens bord. Jag förutsätter\r\natt det blir så. Dessutom, Elvy Söderström, vet nog\r\nsäkerligen alla i den här salen, och sådana personer\r\nsom jobbar med politik, att om något är viktigt, så\r\när det opinionsbildandet. Jag vill vara med bland de\r\nopinionsbildare som slåss för rättvisan i den här\r\nfrågan, dvs. ett öre per producerad kilowattimme\r\nvattenkraftsel till de kommuner och län där\r\nvattenkraften produceras.</pre><pre>Anf. 105  ELVY SÖDERSTRÖM (s) replik:</pre><pre>Herr talman! Centern, Stina Eliasson, utgör en\r\nfjärdedel av regeringen. I den regeringen sitter\r\nnäringsminister Per Westerberg, och hans filosofi\r\noch politik är utförsäljning. Jag kan därför inte få\r\nde här två sakerna att gå ihop.</pre><pre>Men jag är glad över att Stina Eliasson bedriver den\r\nhär opinionspolitiken. Jag hoppas att Centern gör\r\ndet i regeringen också. Det behövs nämligen.</pre><pre>Anf. 106  STINA ELIASSON (c) replik:</pre><pre>Herr talman! Jag talar i dag för Centern. En\r\nfjärdedel av någonting är ju ganska mycket, därför\r\natt om det fattas en fjärdedel av en helhet är det\r\ninte längre en helhet.</pre><pre>Anf. 107  ÅKE SELBERG (s):</pre><pre>Herr talman! Tyvärr måste jag börja mitt anförande\r\nmed att konstatera att regeringen nu totalt tappat\r\ngreppet över sysselsättningen.</pre><pre>Under måndagen kunde man i de norrbottniska\r\nmorgontidningarna läsa: 35 000 utan jobb. 35 000\r\nmänniskor utan ordinarie arbete i Norrbotten är\r\ndrygt 20 % av befolkningen mellan 16 och 24 år. På\r\n119 lediga platser finns 300 sökande på varje plats.</pre><pre>Det här är en helt ofattbar siffra även för\r\nNorrbotten. Det säger jag trots att vi är vana att\r\nvårt län genom tiderna haft stora problem med\r\nsysselsättningen. På område efter område får vi nu\r\nse hur människorna får lämna sina jobb med allt\r\nvad det innebär av social utslagning,\r\nfamiljetragedier osv.</pre><pre>Herr talman! Privatisering har varit det förlösande\r\nordet från den borgerliga regeringen med\r\nindustriministern i spetsen, en privatisering av\r\nideologiska skäl, inte för att den är lönsam eller\r\nleder och utvecklar verksamheter framåt.</pre><pre>I Norrbotten är vi vana vid ett betydande statligt\r\nengagemang, som också varit till gagn och nytta för\r\nen positiv utveckling i vårt län. Därför säger vi\r\nsocialdemokrater, och en mycket bred majoritet i\r\nNorrbotten, nej till utförsäljningen av våra\r\nnationalegendomar.</pre><pre>Vattenfall är ett av de företag som står högt upp på\r\nprivatiseringslistan. Ett stort statligt engagemang i\r\nVattenfall är att föredra för tryggheten för hela vårt\r\nlands energiförsörjning. Jag tackar verkligen för\r\noch tar emot den uppfattning, i regeringens politik,\r\nsom Stina Eliasson förde fram i denna talarstol.</pre><pre>Nu är det dags att en större del av vinsterna från\r\nvattenkraften får stanna inom de\r\nvattenkraftsproducerande länen, för att utveckla\r\nnäringslivet och skapa sysselsättning.</pre><pre>LKAB är ett annat företag som näringsministern\r\nhar på listan över privatiseringar. Det vore\r\nförödande för malmfälten om en försäljning nu\r\nskulle ske, när det sker en mycket positiv utveckling\r\npå det här området, såsom nytt kulsinterverk och\r\nnya huvudnivåer. Dessutom har företaget i dag en\r\ngod likviditet. Låt LKAB förbli i statlig ägo!\r\nMänniskorna i malmfälten behöver den trygghet\r\nsom ges i denna verksamhet. Valmöjligheterna till\r\nandra jobb är i stort sett obefintliga.</pre><pre>Inriktningen att stärka skogsbruk och skogsindustri\r\ngenom ett samgående mellan Domänverket och\r\nASSI är något som vi ställer upp på och som vi\r\nockså förordat. Men det får naturligtvis inte leda till\r\nen privatisering och utförsäljning av den här\r\nverksamheten.</pre><pre>Ett område som är viktigt för vårt län är utbildning\r\noch kompetenshöjning, något som är nödvändigt\r\nför att klara utvecklingen i Norrbotten. Högskolan\r\ni Luleå spelar en mycket stor roll i det här\r\nsammanhanget.</pre><pre>Jag tänker ta upp ett par angelägna frågor:\r\nHögskolans tekniska utbildning och forskning kan\r\noch måste byggas ut ytterligare för att täcka landets\r\nbehov av tekniker. Högskolan i Luleå har på lång\r\nsikt kapacitet att utbilda ungefär dubbelt så många\r\ncivilingenjörer som i dag.</pre><pre>I Kiruna finns i dag rymdutbildning och\r\nrymdforskning, och där det finns unika möjligheter\r\ninom rymdverksamheten. Det måste därför\r\ntillskapas ytterligare utbildnings- och\r\nforskningsmiljöer vid högskolan i Luleå för att\r\nstödja den här verksamheten i Kiruna.</pre><pre>Ett annat viktigt område är kommunikationerna\r\noch dessas utveckling, vilka i stort sett kan vara\r\navgörande för ett läns utveckling. Nu är\r\nmångmiljardrullningarna i gång på\r\nkommunikationsområdet, men tyvärr kan vi\r\nkonstatera att Norrbotten endast får en liten del av\r\nde tillskapade resurserna. Vi begär inga stora\r\nmotorvägar, däremot har vi ett stort behov av\r\nunderhåll och bärighetsförbättringar. Jag ställer\r\ndärför upp på det resonemang som Hans Stenberg\r\nförde tidigare. Det är främst med tanke på\r\nskogsbruket som de här bärighetsförbättringarna\r\nbör göras. De långa avstängningsperioderna under\r\ntjällossningen kommer i framtiden att bli helt\r\nförödande för vår skogsindustri.</pre><pre>Landsbygden är en viktig del av vårt samhälle. Där\r\nfinns många värdefulla arbetstillfällen att tillskapa,\r\noch därför är det viktigt att vi också behåller\r\nservicen i så stor utsträckning som möjligt och ger\r\nmänniskorna möjlighet att bo och utvecklas där.</pre><pre>Jag började mitt anförande med att vi i Norrbotten\r\nhar 35 000 arbetssökande, och jag måste säga att\r\njag är förvånad över att inte en enda representant,\r\nsom kommer från Norrbotten, från\r\nregeringspartierna deltar i denna mycket viktiga\r\ndebatt. Trots allt har vi i Norrbotten nära 35 000\r\narbetssökande. Det är 35 000 olyckliga människor.</pre><pre>Anf. 108  STINA ELIASSON (c) replik:</pre><pre>Herr talman! Det är mycket trevligt att Åke Selberg\r\ntackar och tar emot min uppfattning om återföring\r\nav vinster från vattenkraftsel. Jag upprepar det jag\r\nhar sagt tidigare, dvs. att jag framför hela\r\nNorrlands uppfattning i denna fråga.</pre><pre>Det märks, inte minst på talarlistan, att Norrland är\r\nnågonting som kommer på slutet. Precis som i\r\nväderleksrapporten kommer vi sist. Men vi håller\r\nihop. Jag tror att många -- åtminstone de som läser\r\nprotokollen -- kommer att inse att vi har samma\r\nkärlek till den del av Sverige där vi hör hemma\r\noavsett vilket parti vi tillhör. Vi har samma\r\nuppfattning om krav på rättvisa.</pre><pre>Jag skulle i det här sammanhanget, apropå\r\nettöringen, vilja säga att det faktiskt är dags att höja\r\nbudet med 100 %: 2 öre!</pre><pre>Anf. 109  ÅKE SELBERG (s) replik:</pre><pre>Herr talman! Det är riktigt, som Stina Eliasson\r\nsäger, att norrlänningarna har kommit på slutet.\r\nMen om man tittar på talarlistan finner man att det\r\ntrots allt bara är en centerpartist av de borgerliga\r\nNorrlandsrepresentanterna som deltar i debatten.</pre><pre>Vi tycker självfallet att det är bra om vi kan få stöd\r\nför att återföra vattenkraftsvinsterna, men jag vill\r\nge ett råd till Stina Eliasson: Prata med de övriga\r\nregeringspartierna och sluta att diskutera en\r\nprivatisering och utförsäljning av Vattenfall. Det\r\ngår inte ihop.</pre><pre>Anf. 110  STINA ELIASSON (c) replik:</pre><pre>Herr talman! Jag får väl finna mig i att bli kallad\r\n''bara'', men jag är ju här.</pre><pre>Åke Selberg är nöjd med att han får stöd i den här\r\nfrågan, och jag kan säga tack detsamma. Jag har\r\nvarit med i riksdagen ett antal år, och frågan har\r\ndiskuterats tidigare. Vi från Norrland har stött\r\nvarandra över alla partigränser. Men det har inte\r\nhänt någonting, inte när det var socialistisk regering\r\noch inte nu heller.</pre><pre>Nog vore det märkvärdigt om vi norrlänningar inte\r\ngemensamt skulle kunna åstadkomma att en\r\nproposition läggs fram och att vi äntligen får del av\r\ndet som vi bjuder på och underhåller hela landet\r\nmed.</pre><pre>Socialpolitik och sjukvårdsfrågor m.m.</pre><pre>Anf. 111  BIRGITTA DAHL (s):</pre><pre>Herr talman! För två år sedan inleddes det till\r\nvalfrihetsreform förklädda systemskiftet; bort från\r\nfolkhemmet och välfärden!</pre><pre>Det blev möjligt därför att alltför många lyssnade\r\ntill dem som lockade: Du skall slippa betala skatt\r\noch avgifter för andras ungar, för andras sjuka\r\nanhöriga! Ta för dig! Frihet på andras bekostnad.</pre><pre>Få insåg vad det skulle leda till. Men arkitekterna,\r\nde mörkblå eminenser som i 20 års tid förberett det\r\nsom Bengt Westerberg och Jerzy Einhorn nu\r\nmedverkar till, visste vart de ville komma.</pre><pre>Nu ser vi dagligen resultaten i vår vardag.</pre><pre>Gamla lämnas ensamma. De tvingas ligga med\r\nsonder och katetrar och får liggsår, därför att det\r\ninte längre finns resurser till en värdig,\r\nmedmänsklig omvårdnad.</pre><pre>Lågutbildade gamla med dålig ekonomi -- särskilt\r\nkvinnor -- drabbas hårdast när hemtjänsten skär\r\nner, trots att de har sämre hälsa. Allt färre av de\r\nriktigt gamla får del av samhällets vård och\r\nomsorger. Det betyder också en omänsklig\r\nbelastning för deras närmaste.</pre><pre>Över 200 000 barn lever i familjer där minst en av\r\nföräldrarna är arbetslös. Mödra- och\r\nbarnavårdscentraler -- t.ex den i Rinkeby -- stängs.\r\nAllt fler barn far illa, när barnomsorgen förvandlas\r\ntill barnpassning och skolan slås sönder och\r\nsegregeras.</pre><pre>I många kommunala förskolor och skolor är\r\nbarngrupperna nu så stora och de vuxna så få att\r\nbarn med handikapp och utvecklingsstörningar inte\r\nklarar av att vara där. I de privata och kooperativa\r\nalternativen tar man inte emot barn med handikapp\r\noch särskilda behov. Vi minns Henriett Levin, som\r\nnu i höst skulle ha börjat i Böskolan i Göteborg\r\nmen nekades plats därför att hon, som lätt\r\nförståndshandikappad, var för dyr. Hon är inte\r\nensam. Därför tvingas man nu återgå till särskilda\r\ngrupper för barn med handikapp, som på så sätt\r\nfrån livets början särskiljs från andra barn.</pre><pre>I denna situation, när barn och gamla,\r\nhandikappade och sjuka far illa av brist på god\r\nomvårdnad och tiotusentals kvinnor som behövs\r\ninom omsorg och utbildning går arbetslösa, vill\r\nregeringen satsa 6 miljarder på ett vårdnadsbidrag,\r\nsom skulle öka orättvisorna än mer.</pre><pre>Herr talman! Detta är en helt oacceptabel\r\nutveckling. Den måste stoppas, om vi och våra barn\r\nskall få leva i ett anständigt samhälle.</pre><pre>Därför vill vi på nytt ta kampen för de omistliga\r\nvärdena i välfärden: rättvisa, jämlikhet och\r\njämställdhet, ''varje människas okränkbarhet och\r\nalla människors lika värde'', den solidaritet som\r\n''innebär en inlevelse i varandras villkor och en vilja\r\ntill omsorg och omtanke om varandra''. Detta står\r\ni vårt partiprogram.</pre><pre>Därför vill vi ha ökad demokrati, aktivt\r\nmedborgarskap, äkta medmänsklighet -- inte köp\r\noch sälj, peng och marknad, kunder och beställare.</pre><pre>Därför vill vi ha rättvis fördelning och gemensamt\r\nansvarstagande. Vi som är friska och har jobb skall\r\nmed stolthet och glädje dela med oss till dem som\r\när arbetslösa, handikappade eller sjuka, äldre eller\r\nyngre.</pre><pre>Därför vill vi ha ökad jämställdhet, mer makt och\r\ninflytande åt kvinnorna, större ansvarstagande från\r\nmännen i hemmet och familjen.</pre><pre>Vi vill inte ha vårdnadsbidrag och pigavdrag. Vi\r\nstår för världens bästa familjepolitik, med\r\nföräldraförsäkring, barnbidrag lika för alla, och bra\r\nbarnomsorg och skola för alla barn.</pre><pre>Därför vill vi utveckla primärvården -- med\r\nvårdcentraler, distriktssköterskor, mödra- och\r\nbarnavård -- inte ersätta den med marknadsstyrda\r\nhusläkare och fri etableringsrätt.</pre><pre>Därför vill vi bekämpa segregation och utslagning,\r\nfrämlingsfientlighet och rasism, genom att pressa\r\nner arbetslösheten och förbättra livsvillkoren i\r\nnedslitna och segregerade bostadsområden.</pre><pre>Därför vill vi säkerställa rättvisa och robusta\r\ntrygghetssystem inför framtiden som bygger på\r\ninkomstbortfallsprincipen.</pre><pre>Därför vill vi utveckla den inbyggda nåd i\r\nvälfärdssamhället som består av återkommande\r\nlivschanser, vad som än händer i livet. Vi vill satsa\r\npå vuxenutbildning och arbetsmarknadsutbildning,\r\npå att förhindra ohälsa och arbetsskador och på att\r\nsnabbt få tillbaka människor som drabbas i arbete\r\noch mänsklig gemenskap.</pre><pre>Herr talman! Vad det handlar om är att\r\nupprätthålla den generella välfärdspolitiken. Det\r\nsamhället erbjuder åt alla skall vara av hög kvalitet.\r\nDet måste inte vara lika, men det skall vara bra!\r\nVarje dagis, varje skola, varje bostadsområde och\r\nvarje sjukhus skall ha sådana kvaliteter att\r\nmänniskor tryggt kan välja just dem och att alla --\r\nockså de som behöver särskilt stöd -- kan vara där.</pre><pre>Det är detta som är själva den mjuka kärnan i\r\nvälfärdssamhället, det som vi skall föra med oss in\r\ni framtiden, genom att nu ta gemensamt ansvar för\r\natt välfärden kan överleva och utvecklas. Och, herr\r\ntalman, det är vi som vågar tala klarspråk, ställa\r\nkrav och mobilisera den vilja till uppoffringar och\r\nansvarstagande som krävs av oss alla för att detta\r\nskall vara möjligt.</pre><pre>Anf. 112  ARNE JANSSON (nyd):</pre><pre>Herr talman! Socialförsäkringar,\r\narbetslöshetskassor olika ekonomiska stödformer,\r\nvad de än kallas för, är till för att hjälpa människor,\r\nmänniskor som verkligen behöver hjälp.</pre><pre>Människor som tillfälligt och utan egen förskyllan\r\nhar hamnat i sådana svårigheter att de måste få\r\nhjälp av samhället skall naturligtvis få det. Men\r\nsamhället skall inte, som ofta sker i dag, ta ifrån\r\ndessa människor självkänslan som motprestation.\r\nSamhället får inte heller på något sätt tolerera eller\r\nha förståelse för de slipade och parasiterande\r\nbidragsmissbrukare och fuskare som tyvärr finns.\r\nDe misskrediterar bl.a. socialtjänsten.</pre><pre>Det anmärkningsvärda i dagens bidragssystem är\r\natt missbruket mer och mer har systematiserats och\r\nbidragsoptimeringen har ökat. Detta känner även\r\nansvariga politiker till. Men kraften, viljan och\r\nkuraget att åtgärda dessa missförhållanden saknas.</pre><pre>Jag skall ta upp några skrämmande exempel.</pre><pre>På försäkringskassan i Kopparbergs län resonerade\r\nman helt nyligen om vad som händer med den\r\nförsäkrade efter det att beslut har fattats i de olika\r\närendegrupperna. Efterkontrollarbete är ju inte\r\nprioriterat eller ansett som nödvändigt.</pre><pre>Under perioden april-september i år gjordes\r\nslumpmässigt 70 till 80 hembesök. Man\r\nuppenbarade rent bidragsfusk motsvarande ca 4,5\r\nmiljoner svenska skattekronor. I Dalarna har den\r\ndynamiska effekten uppstått att personer som har\r\nuppburit pension nu har avsagt sig den på grund av\r\nplötsligt tillfrisknande, och de har börjat arbeta.</pre><pre>I bl.a. Rinkeby har det vid försäkringskassans\r\nhembesök kunnat konstateras att hälften av alla\r\nsjukanmälda befann sig på sina reguljära arbeten\r\neller på andra förvärvsarbeten. Vid upptäckt av\r\nbidragsmissbruk skyller man bl.a. på\r\nspråkproblem. 90 olika språk förekommer.\r\nUndervisningen i det svenska språket är ju\r\nsekundär i förhållande till\r\nhemspråksundervisningen. Är detta rätt?</pre><pre>Att uppbära a-kassa och samtidigt jobba svart har\r\nnästan blivit en sport. Det anses berättigat. Alla vet\r\ndet. Ingenting görs.</pre><pre>Vecka 31 i år var enligt AMS 496 500 personer\r\nöppet arbetslösa. 397 000 fick under juli a-kassa.\r\nVissa partiers ståndpunkt när det gäller detta kan\r\nman bl.a. läsa om i pressen.</pre><pre>Folkpartiet förlitar sig på att sänkningen av a-\r\nkassan till 80 % skall stimulera till arbete. Är det\r\nså? Socialdemokraterna kommenterar fusket med\r\na-kassan i Aftonbladet den 14 augusti: ''Att det kan\r\nbli så här beror på att det finns företagare som\r\nfifflar. Vi vill ha mycket större resurser för revision\r\ni företagen.''</pre><pre>Enligt Socialdemokraterna ligger felet alltså enbart\r\nhos företagarna.</pre><pre>I pressen kunde man i april 1992 ta del av hur de\r\nsociala myndigheterna tvingas betala socialbidrag\r\nsom bevisligen används för att finansiera\r\nnarkotikamissbruk. Enligt lagen går det inte att\r\nkräva att missbrukare skall genomgå behandling\r\nför att få socialbidrag. Det enda man kräver är att\r\nde skall stå till arbetsmarknadens förfogande.</pre><pre>I ett pågående kommittéarbete har man tittat på\r\nfrågan. Man anser inte att det går att ändra\r\nförutsättningarna. Är det vettigt?</pre><pre>Bostadstilläggen har visat sig vara en säker\r\ninkomstkälla för de mindre nogräknade. Genom\r\natt många skriver sig på samma lägenhet kan de\r\norättmätigt tillgodogöra sig dessa bidrag. De\r\nbetalas nämligen ut via banksystemet. Detta kan\r\nman råda bot på. Det vet alla ansvariga.</pre><pre>Bidragsförskotten missbrukas. Varför skall\r\nmiljonärer få barnbidrag? Varför skall inte\r\nbarnbidraget behovsprövas?</pre><pre>Birgitta Dahl sade nyss att hon tyckte att\r\nbarnbidraget skulle vara lika för alla. Kan\r\nSocialdemokraterna verkligen tycka det?</pre><pre>På grund av att Ny demokratis familjepolitik har\r\nframförts i motioner och i kammaren ett antal\r\ngånger är det onödigt att jag åter fördjupar mig i\r\nden. Den är så bra att den säkerligen, inom en snar\r\nframtid, kommer fram i form av en proposition från\r\nregeringen. Men då har transfereringarna kanske\r\nkostat ett antal miljarder för mycket.</pre><pre>Om både föräldrar och barn är sjuka väljer\r\nnatuligtvis en förälder som inte är så nogräknad att\r\nta ut föräldrapenning i stället för sjuklön. Det finns\r\nju inte någon karensdag inom\r\nföräldraförsäkringen. Dessutom är ersättningen\r\nbättre.</pre><pre>Utnyttja systemet även om du inte behöver det! Så\r\nlyder parollen. Den svenska pressen medverkar\r\nglatt till missbruket och bidragsoptimeringen.</pre><pre>En helsidesrubrik i LO-tidningen nr 13, 1993 lyder:\r\n''Anmäl arbetsskadan nu! Den 1:a juli skärps\r\nreglerna -- då kan det vara försent''.</pre><pre>I en helsida i Aftonbladet den 27 mars i år redogör\r\nman noga för metoder om hur man skall undgå och\r\nkringgå karensdagen i sjukersättningen.</pre><pre>Herr talman! Ny demokrati har kommit in i\r\nriksdagen direkt från verkligheten. Vi jobbar utan\r\npolitiska skygglappar för en ny socialpolitik och\r\nekonomisk socialhjälp.</pre><pre>I våra motioner föreslår vi en fullständig\r\nreformering av dagens naivt välmenande, men\r\nmisslyckade, bidragssystem.</pre><pre>Jag ser att tiden inte räcker till för att i detta\r\nanförande utveckla ämnet mer. Därför vill jag\r\navsluta med att säga att Ny demokrati verkar och\r\nstår för utvecklingen av en effektiv och human\r\nhjälpande politik, när och där den verkligen\r\nbehövs.</pre><pre>Anf. 113  Statsrådet BO KÖNBERG (fp):</pre><pre>Herr talman! Sverige har under de senaste två tre\r\nåren genomgått den svåraste ekonomiska krisen\r\nsedan två generationer. Som vanligt när man\r\nlyssnar till den socialdemokratiska oppositionens\r\nvälfärdstalesman Birgitta Dahl finns inte skymten\r\nav detta i hennes inlägg. Hon talar om en värld som\r\nskiljer sig avsevärt från den som vi andra lever i och\r\nförsöker förbättra.</pre><pre>Välfärdsstaten utmärks av framför allt två ting. Det\r\nskall finnas en bra offentligt finansierad service\r\ninom viktiga områden, t.ex. utbildning, omsorg och\r\nsjukvård. Det skall finnas bra\r\nsocialförsäkringssystem -- man skulle också kunna\r\nkalla dem för trygghetssystem.</pre><pre>Den tidigare svenska modellen var utformad så, att\r\nskola, äldreomsorg och sjukvård anvisades\r\nmedborgarna. Det har varit väldigt litet valfrihet.\r\nDet har varit mer eller mindre självklart att barnen\r\nskall gå i den skola eller den förskola som\r\nkommunen har bestämt, att man skall få\r\näldreomsorg där kommunen har bestämt och\r\nsjukvård på den vårdcentral eller klinik som\r\nlandstinget har bestämt.</pre><pre>Nu sker en förändring. Den tog sin början i slutet\r\nav 80-talet, men den har accelererat under den\r\nnuvarande regeringens tid. Det gör att vi försöker\r\nbygga upp en välfärd där det finns valfrihet.</pre><pre>Birgitta Dahl använder ordet valfrihet många\r\ngånger, exempelvis på Socialdemokraternas\r\npartikongress. Men hon använder det negativt och\r\npejorativt. Det säger en hel del om den\r\nsocialdemokratiska välfärdspolitiken.</pre><pre>Det handlar om angrepp på den skolpeng som\r\nregeringen har genomfört. Den har ökat\r\nmöjligheten för föräldrar och barn att välja\r\nalternativa skolor, oavsett tjockleken på\r\nplånboken. Det handlar om angrepp på\r\nhusläkarsystemet, i första hand därför att det\r\nkombineras med etableringsfrihet och konkurrens.\r\nMer eller mindre förtäkt hotar man med att man\r\nkommer att avskaffa husläkarsystemet om man får\r\nmakten nästa höst. Det handlar nästan enbart om\r\nden aspekt som har att göra med\r\netableringsfriheten och konkurrensen.</pre><pre>Sjukvården är en av de viktigaste delarna av\r\nvälfärdsstaten. I pengar räknat utgör den kanske en\r\ntredjedel av den totala offentliga sektorn i vårt\r\nland. Vi möter den verksamheten då vi många\r\ngånger är som svagast och då våra behov av hjälp\r\när som störst.</pre><pre>Regeringen har gett sig i kast med att försöka rätta\r\ntill de delar av sjukvården där bristerna har varit\r\nstörst. Det är en mycket reformistisk strategi. Man\r\nhar alltså letat reda på bristerna och försökt åtgärda\r\ndem. Vi har i vårt land kunnat konstatera -- vi har\r\näven fått hjälp av utländska observatörer -- att det\r\nlänge har varit långa köer till operationer och\r\nbehandlingar -- främst för äldre människor. Det är\r\nförstås de som har dessa behov av hjälp. Äldre\r\nmänniskor har fått vänta från mellan 6 månader och\r\nibland ända upp till 24 månader på att få en\r\nangelägen behandling.</pre><pre>På grundval av förslag från den dåvarande\r\noppositionen förhandlade den nya regeringen\r\nhösten 1991 fram en uppgörelse med\r\nLandstingsförbundet. Det var en uppgörelse som\r\ninnebar att väntetiden för 10--12 namngivna\r\noperationer och behandlingar skulle minskas till\r\nmaximalt tre månader. I de fall det enskilda\r\nsjukhuset eller landstinget inte kunde erbjuda den\r\nservicen inom tre månader skulle man på\r\nsjukhusets eller landstingets bekostnad få hjälp\r\nnågon annanstans.</pre><pre>De utvärderingar som har gjorts och de\r\nrapporteringar som sedan hösten 1991 har kommit\r\nom vårdgarantin visar på att den har blivit långt mer\r\nframgångsrik än de största optimisterna ens skulle\r\nha vågat hoppas på. På de allra flesta håll i landet\r\nhar väntetiderna förkortats avsevärt för det stora\r\nflertalet av de här nämnda 10--12 operationerna\r\noch behandlingarna.</pre><pre>För det första året, 1992, gäller nu att de patienter\r\nsom ofrivilligt hade väntat mer än tre månader nu\r\nuppgick till färre än 300 personer. Många\r\nmänniskor, särskilt äldre, har säkert valt att vänta\r\nnågon månad extra för att få operationen eller\r\nbehandlingen på hemsjukhuset eller på något\r\nsjukhus som de har speciellt förtroende för. Det\r\nförsta året är det dock bara så få som 300 personer\r\nsom har fått vänta längre än tre månader trots viljan\r\natt få operationen avklarad inom tre månader.\r\nDärmed har vi på något år, med vårdpersonalens\r\nstora insatser, lyckats åstadkomma något som\r\nmånga av oss trodde var nästan omöjligt efter\r\ndecennier av vårdköer, nämligen att komma till\r\nrätta med en av de stora bristerna i svensk sjukvård.</pre><pre>En annan stor brist som har uppmärksammats i vår\r\negen debatt, men också av många utländska\r\nobservatörer, gäller den svagt utbyggda\r\nprimärvården och bristen på kontinuitet och\r\npersonliga relationer mellan befolkningen och\r\nallmänläkare/husläkare. Efter många års\r\nopinionsbildning beslöt riksdagen i maj i år att\r\ninföra en husläkarlag. Den innebär att vi under\r\n1994 och 1995 skall se till att alla svenskar som så\r\nvill skall få möjlighet att välja en egen läkare -- en\r\nläkare som man kan vända sig till som man lär\r\nkänna. Läkaren lär också känna patienten.\r\nDärigenom förbättras möjligheterna till god\r\nbehandling, goda råd m.m.</pre><pre>Husläkarlagen innehåller egentligen bara två\r\nutgångspunkter. Den ena är individens rätt att välja\r\nen egen läkare, och den andra att de läkare som\r\nuppfyller ett visst antal punkter har rätt att\r\nkonkurrera med andra på lika villkor. Detta har\r\nföranlett många framför allt från\r\nsocialdemokraternas sida, såväl här i riksdagen som\r\nute i landstingen, att rikta en oerhörd kritik mot\r\nförslaget. Det har tydligen varit för mycket att\r\nsvenska folket skulle få rätt att välja läkare.</pre><pre>Ett av de stora, viktiga områden som bör ingå i en\r\nbra välfärdsstat i ett gott samhälle är\r\näldreomsorgen. För några år sedan genomförde vi\r\nen stor förändring. Kommunerna tog över en\r\nbetydande del av det ansvar som tidigare åvilat\r\nlandstingen. I dagarna har vi fått en utvärdering av\r\nde första 18 månaderna av den reformen.\r\nUtvärderingen pekar på att det i det stora hela har\r\nåstadkommits förbättringar. Fortfarande kvarstår\r\nförstås flera brister.</pre><pre>Tanken bakom den mycket omfattande utvärdering\r\nsom beställdes av riksdagen och som regeringen har\r\ngett direktiv om har förstås varit att följa upp vad\r\nsom har varit bra och vad som har varit mindre\r\nbra -- det senare i akt och mening att man skall\r\nförsöka åtgärda det som har varit mindre bra. En\r\nav de saker som uppenbarligen har varit mindre\r\nbra, utan att det är fråga om någon försämring\r\nsåvitt man kan se, är utrymmet för medicinsk och\r\nannan rehabilitering. Regeringen fattar nu beslut\r\nom att fr.o.m. den 1 januari nästa år anslå 50\r\nmiljoner för försöksprojekt som bl.a. skall handla\r\nom att man skall förbättra samarbetet mellan\r\nlandsting och kommun.</pre><pre>Herr talman! Jag nämnde inledningsvis att den\r\nandra viktiga delen av välfärdsstaten är att man har\r\nbra socialförsäkrings- och trygghetssystem för\r\nmedborgarna. Under de två år som har gått sedan\r\nvi bytte regering i vår land har vi gett oss på\r\növerdrifterna i systemet. Vi har försökt att\r\nåstadkomma ett system som fortsätter att ge\r\nmänniskor en hygglig inkomst när de tappar sin\r\ninkomst beroende på sjukdom eller arbetslöshet.\r\nInom ramen för sjukförsäkringen och\r\narbetsskadeförsäkringen är nivån lägre än tidigare\r\noch det har, som ni vet, införts en karensdag. Jag\r\nantar att frågan om arbetslöshetsförsäkringen har\r\nvarit uppe tidigare i dag i samband med\r\nsysselsättningsdebatten. Förutom att nivån har\r\nsänkts till 80 % och att de fem karensdagar som\r\nfanns före 1988 har återinförts lägger regeringen nu\r\nfram ett förslag om att arbetslöshetsförsäkringen i\r\nvårt land för första gången skall bli allmän. Därmed\r\nhamnar den i samma kategori som de\r\nsocialförsäkringar som vi har på andra områden när\r\ninkomsterna sviktar vid sjukdom eller ålderdom.</pre><pre>Herr talman! Jag tror att det vore viktigt för den\r\nfortsatta diskussionen i dessa frågor om vi kunde få\r\nett klargörande från den socialdemokratiska\r\noppositionens sida om man är för en allmän\r\narbetslöshetsförsäkring eller om man vill vidhålla\r\natt detta viktiga försäkringsområde inte skall vara\r\nallmänt. Det vore också viktigt med tanke på det\r\nengagemang som har lagts ner på att slåss för\r\nförsäkringslösningar på det här området. Det är ett\r\nengagemang som jag uppskattar. Det vore bra om\r\nman fick kommentarer om huruvida man även i\r\nfortsättningen vill ta ut avgifter ovanför det tak där\r\nförmåner inte längre utgår.</pre><pre>Herr talman! Vi reformerar trygghetssystemen i akt\r\noch mening att bevara det väsentliga i dem. Frågan\r\när vad socialdemokraterna har bidragit med under\r\nsin senaste regeringsperiod och under de två\r\nsenaste åren. Frågan är också vad man kommer att\r\ngöra om olyckan skulle vara framme och vi skulle\r\nfå en socialdemokratisk regering efter nästa val.\r\nSåvitt jag förstår handlar det om att man kommer\r\natt försöka ta tillbaka de valfrihetsreformer som har\r\nägt rum. Man kommer att försöka ge sig på\r\nskolpeng och husläkare, men man kommer\r\nknappast att återställa de gamla nivåerna i\r\nsocialförsäkringarna även om man nu i opposition\r\nhar kritiserat förändringarna.</pre><pre>Herr talman! Minskad valfrihet och ungefär samma\r\nnivåer i socialförsäkringarna som nu har\r\nåstadkommits kan knappast vara något vidare\r\nerbjudande till svenska folket inför nästa höst.</pre><pre>Anf. 114  BIRGITTA DAHL (s) replik:</pre><pre>Herr talman! Mina partikamrater Jan Andersson,\r\nBörje Nilsson och Hans Karlsson kommer senare\r\natt ta upp frågorna om äldreomsorgen och sjuk- och\r\nhälsovården. Jag hoppas att den ansvariga\r\nministern stannar kvar så länge, eftersom de har\r\nvärdefulla saker att säga.</pre><pre>Bo Könberg upprepar vad han och Bengt\r\nWesterberg brukar påstå, nämligen att jag och vi\r\nsocialdemokrater inte skulle ta ansvar för\r\nekonomin. Detta är i grunden falskt. Det blir inte\r\nsannare för att det upprepas med irriterad röst och\r\ndiverse invektiv, som jag hörde att Bengt\r\nWesterberg har ägnat sig åt när landsmötet\r\nöppnades i dag.</pre><pre>Vi har redovisat och på partikongressen fattat\r\nbeslut om hur vi på ett ansvarsfullt sätt skulle klara\r\nfinansieringen av pensionerna, sjuk- och\r\narbetsskadeförsäkringen och\r\narbetslöshetsförsäkringen inför framtiden.\r\nFinansieringen skall klaras så att vi kan behålla\r\nersättningar som motsvarar\r\ninkomstbortfallsprincipen. Vi fick vår kongress att\r\nklart och entydigt ställa upp på att medborgarna\r\noch framför allt vi som är friska och har arbete skall\r\nta ansvar för finansieringen genom att avstå ifrån\r\natt ta ut det mesta av löneutrymmet under hela 90-\r\ntalet för att klara detta.</pre><pre>Vi tänker inte göra det på det sätt som regeringen\r\nvill. Vi vill inte förstöra den nuvarande\r\narbetslöshetsförsäkringen. Vi har en annan metod\r\nför att lösa det problemet och samtidigt få en bra\r\nfinansiering av sjuk- och arbetsskadeförsäkringen i\r\nframtiden. Men vi håller oss till fakta. Det är djupt\r\noroande att lyssna till vad Bengt Westerberg och Bo\r\nKönberg har varit ute och sagt de senaste dagarna.\r\nDet har skapat oro både bland unga och gamla,\r\nbåde dagens pensionärer och blivande. Det Bengt\r\nWesterberg sade i måndags om att ATP skulle\r\nkomma att gå med underskott som motsvarar 25\r\nmiljarder kronor och att man skulle behöva täcka\r\ndetta underskott från statskassan är direkt fel. Det\r\nger upphov till väldigt många frågor om vad ni\r\negentligen har i sinnet. Jag skulle vilja begära av Bo\r\nKönberg att han här reder ut att det som Bengt\r\nWesterberg har sagt är direkt fel.</pre><pre>Herr talman! Slutligen vill jag meddela att vi\r\nvidhåller att avgiftsuttaget skall ske hela vägen upp.\r\nVi vill inte vältra över mångmiljardbelopp från\r\nhöginkomsttagare med få sjukdomsfall till\r\nlåginkomsttagare som ni vill. På den punkten har\r\nvi också kongressbeslut. Vi har noggrant diskuterat\r\nigenom de frågorna.</pre><pre>Anf. 115  Statsrådet BO KÖNBERG (fp):</pre><pre>Herr talman! Birgitta Dahl uppskattar inte att jag\r\noch Bengt Westerberg angriper henne och\r\nsocialdemokraterna för bristande vilja att försöka\r\nfå ordning på socialförsäkringssystemet. Jag kan\r\nförstå att hon inte uppskattar det. Däremot har jag\r\nlitet svårare att förstå att hon bli upprörd över att\r\nvi säger sanningen om henne och\r\nsocialdemokraterna.</pre><pre>Vi kan ta exemplet med arbetsskadeförsäkringen.\r\nNär den nya regeringen tillträde fanns det\r\nprognoser från Riksförsäkringsverket som pekade\r\npå att om inget skedde skulle det ackumulerade\r\nunderskottet under 90-talet stiga från minus 20\r\nmiljarder kronor till minus 110 miljarder kronor.\r\nDet var vad den regering Birgitta Dahl satt med i\r\nlämnade efter sig.</pre><pre>Under dessa år har fyra beslut fattats för att få\r\nordning på den försäkringens inkomster och\r\nutgifter. Vilka av dessa fyra beslut har ni stött? Det\r\nvore bra om kammaren kunde få besked om detta.</pre><pre>Inom sjukförsäkringens ram är det enda ni har stött\r\nden karensdag som till slut blev resultatet av de\r\nförsta krispaketet -- efter att ni under en hel vår har\r\nangripit alla försök att få litet bättre ordning på\r\ninkomster och utgifter i den försäkringen.</pre><pre>Vad gäller arbetslöshetsförsäkringen har ni så sent\r\nsom i våras vägrat att göra upp med regeringen om\r\nen nivå som motsvarar den som vi i huvudsak har i\r\nsjukförsäkringen, dvs. 80 %.</pre><pre>På samma vis kan man gå igenom Birgitta Dahls\r\noch socialdemokraternas beteende och handlande\r\nkonkret i denna riksdag de senaste åren. Det är\r\ninga beskyllningar som Birgitta Dahl har anledning\r\natt skaka avvärjande på huvudet åt -- dessa\r\nställningstaganden finns väl belagda i riksdagens\r\nprotokoll från de två senaste åren.</pre><pre>Birgitta Dahl slår ånyo fast, möjligen med något\r\nhögre röst än vanligt, att taket i försäkringarna skall\r\nvara sådant att man fortsätter att ta ut avgifter\r\novanför taket ehuru inga förmåner ges ut. Det\r\nhävdar hon samtidigt som hon i denna kammare,\r\noch i många andra sammanhang, upprepar\r\nuttrycket ''en försäkring är en försäkring är en\r\nförsäkring''. Jag instämmer helt och hållet i detta\r\nuttryck, men jag vet inte vilka försäkringar som är\r\nförbundna med att de som har högre inkomster\r\nskall betala skatter på de delar där de inte har några\r\nförmåner.</pre><pre>Kritiken mot Bengt Westerberg är litet\r\nsvårförståelig. Det han har påpekat är, såvitt jag\r\nvet, bara det faktum att vi för närvarande i ATP-\r\nsystemet har avgiftsinkomster som understiger\r\nutgifterna mycket kraftigt. Det är kanske otaktiskt\r\nav honom att tala om det. Det kanske är bättre att\r\nlova guld och gröna skogar i hopp om att få\r\nväljarnas gunst. Men vad är det för fel med att han\r\ntalar om det?</pre><pre>Till sist: När Birgitta Dahl talar om att vi håller på\r\natt förstöra arbetslöshetsförsäkringen, så beskriver\r\nhon ett tillstånd där vi försöker se till att alla\r\nmedborgare är med i den. Är det inte ett ganska\r\navancerat användande och nyspråk att kalla detta\r\nför förstörelse?</pre><pre>Anf. 116  BIRGITTA DAHL (s) replik:</pre><pre>Herr talman! Tiden medger inte att jag på alla\r\npunkter belägger de felaktigheter och osanningar\r\nsom Bo Könberg nu kom med. Jag skall ta ett par\r\nfrågor.</pre><pre>Först Bengt Westerbergs uttalande. AP-fondernas\r\ninkomster kommer dels från avgifterna, dels från\r\nräntorna på de pengar som finns där. Det som oroar\r\noss och många andra är att Bengt Westerberg bara\r\ntalar om avgiftsinkomsterna.</pre><pre>Har ni planer på att ge er på löntagarnas och\r\npensionärernas pengar? Är det därför han blandar\r\nihop budgeten och pensionsfonderna på det sätt\r\nhan har gjort i de senaste dagarnas debatt? Jag\r\ntycker att detta måste klargöras. Det är mycket\r\noroande.</pre><pre>I den diskussion vi förde med regeringen i våras\r\nförde vi fram ett alternativ som skulle spara lika\r\nmycket pengar som en sänkning av bidragen från a-\r\nkassan. Vi som är friska och har jobb skulle betala\r\nen högre egenavgift till sjukförsäkringen. Vi hade\r\nett mer rättvist utformat alternativ för att spara\r\npengar. Det ville regeringen under inga\r\nförhållanden ta.</pre><pre>En försäkring skall vara försäkring och därmed\r\nskydda de särskilda fonderna mot klåfingrighet från\r\nregeringar, för det är tydligen vad Bengt\r\nWesterberg är ute efter nu. Den skall vara\r\nsolidariskt finansierad. Det är därför vi anser att\r\navgiftsuttaget skall göras hela vägen upp, vare sig vi\r\ntalar om pensioner eller sjukförsäkring. Man skall\r\ninte stanna på en viss nivå, som ni på borgerlig sida\r\nvill göra.</pre><pre>Sedan, Bo Könberg, får ni finna er i att vi talar\r\nsanning om verkligheten. Vi talar om vad som\r\nhänder med barnomsorg, skola och äldreomsorg i\r\ndet samhälle som nu växer fram. Det samhället\r\npräglas av privatisering och social nedrustning. Där\r\när det den privata pengen och skolpengen som\r\navgör vad man har råd att kosta på sig, sina barn\r\noch sina gamla föräldrar. Vi är djupt upprörda över\r\nde orättvisor som detta skapar. Vad skall det bli av\r\nde barn som växer upp i skilda världar, beroende\r\npå föräldrarnas plånbok eller religiösa uppfattning?\r\nDe får inte, som hittills, växa upp tillsammans och\r\nlära av varandra, så att barn som är olika faktiskt\r\nockså kan lära sig att leva tillsammans på ett bra\r\nsätt. Vi är emot detta och kommer att bekämpa det\r\ntill varje pris. Om och när vi kommer tillbaka med\r\ninflytande i samhället, kommer vi att försöka\r\nreparera de skador ni nu åstadkommer.</pre><pre>Anf. 117  Statsrådet BO KÖNBERG (fp):</pre><pre>Herr talman! Jag beskrev hur Birgitta Dahl och det\r\nparti hon representerar har agerat i denna\r\nkammare i några stora och viktiga frågor. Hon\r\nsvarade mig med att beskylla mig för felaktigheter\r\noch osanningar. Sedan kommenterade hon inte på\r\nnågon punkt, såvitt jag förstår, vad jag sade om\r\narbetsskadeförsäkringen eller sjukförsäkringen och\r\ndet andra jag nämnde. Det får väl fortsätta att vara\r\nen hemlighet för mig och kammaren vilka\r\nfelaktigheter och osanningar det fanns i min\r\nbeskrivning av deras agerande på den punkten.</pre><pre>Vad gäller frågan om AP-fonderna är det så, herr\r\ntalman, att det inflyter avgiftsinkomster och det\r\nfinns räntor, förstås, från de fonder som redan\r\nfinns. Jag påpekade nu bara att det fanns en\r\nskillnad mellan de löpande avgiftsinkomsterna och\r\nde löpande utgifterna, och att detta är ett\r\nbekymmer, även om man en tid framåt kan klara sig\r\nmed räntorna på AP-fonderna.</pre><pre>Låt mig formulera det på ett annat sätt som kanske\r\ngör det tydligare för Birgitta Dahl och kammaren.\r\nI dagsläget betalar vi ut allmänna pensioner med\r\n29 % räknat i förhållande till det totala\r\nlöneunderlaget. Vi tar in 18 eller 19 %. Räntorna\r\npå AP-fonderna kan under en tid hjälpa till att\r\nbrygga över detta, men i grunden är det så att vi\r\nbetalar ut mer än vi tar in. Det kommer inte att gå\r\ni längden, oavsett vilken matematik man vill\r\nanvända.</pre><pre>Birgitta Dahl svarade mig på frågan om taket i\r\nsocialförsäkringarna. Hon vill att de skall vara\r\nsolidariskt finansierade. Med det vill hon snarare\r\ndölja vad diskussionen gäller än att föra fram det.\r\nDet stora med socialförsäkringarna är just att alla\r\nmänniskor är med i dem. Nu råkar det vara så att\r\nhöginkomsttagare mera sällan är sjuka och\r\narbetslösa. Det gör att deras bidrag till försäkringen\r\när att de är med i försäkringen och att människor\r\nmed lägre inkomster, som oftare är sjuka och\r\narbetslösa i de flesta samhällen, får hjälp i det läget.</pre><pre>Men utöver det, herr talman, vill Birgitta Dahl att\r\ndet skall finnas en speciell skatt i dessa försäkringar.\r\nTalet om att en försäkring är en försäkring är en\r\nförsäkring är bara ord. Birgitta Dahl vill ha\r\nmarginalskatter i Sverige, och det må vara hänt.\r\nMen varför skall hon föra in dem i\r\nsocialförsäkringarna och förstöra den debatten?\r\nJag hoppas att hon inte skall lyckas med det, men\r\nrisken finns.</pre><pre>Till sist ett ämne som inte är i första hand mitt, men\r\njag kan inte låta bli att reagera. Birgitta Dahl talar\r\nom att det nu är föräldrarnas plånbok som är\r\navgörande för i vilken skola man skall gå. Det talet\r\när kraftigt missvisande, för att uttrycka sig\r\nförsiktigt, i ett läge där skolpengen har underlättat\r\nför många föräldrar och barn att göra valet, som de\r\ntidigare inte kunde göra eftersom det just var\r\nföräldrarnas plånboks tjocklek som avgjorde\r\nfrågan.</pre><pre>Att nyspråket användes för en stund sedan var\r\ntydligen inte en enstaka förseelse, utan det kommer\r\ntill användning över ett ganska brett fält.</pre><pre>Anf. 118  GULLAN LINDBLAD (m):</pre><pre>Herr talman! Debatten om välfärd och trygghet,\r\ninte minst i framtiden, har varit livlig de senaste\r\nåren. Att intresset för dessa frågor är stort, det\r\nvittnar antalet debattdeltagare i denna debatt om.</pre><pre>Alla politiska partier är eniga om att sociala\r\nvälfärdssystem är viktiga för människors trygghet.\r\nMånga av de vackra ord som har sagts här, utan\r\növertoner, tror jag att de flesta av oss kan skriva\r\nunder. Men nu är vi olika partier, och vi ser litet\r\nolika på utformningen av de sociala\r\ntrygghetssystemen.</pre><pre>Jag kommer huvudsakligen att uppehålla mig vid\r\nsocialförsäkringarna, som är mitt huvudområde,\r\nmedan andra moderata talare kommer att behandla\r\nfrågor om äldrevård och vård av sjuka.</pre><pre>Från moderat sida har vi i många år pekat på\r\nbehovet av förändringar i\r\nsocialförsäkringssystemen, inte minst med hänsyn\r\ntill samhällsekonomin, men också på grund av att\r\nvi anser att människor utöver ett grundläggande\r\nskydd bör ta ett ökat eget ansvar för sina\r\ntrygghetsförsäkringar. Välfärdsstatens omfattning\r\noch utformning har skapat inte bara ekonomiska\r\nproblem, utan har också urholkat den enskilda\r\nmänniskans och den enskilda familjens\r\nsjälvständighet och rätt att själv bestämma över sitt\r\nliv och att välja olika omsorgsformer.</pre><pre>Vi har alla blivit mer eller mindre beroende av det\r\noffentliga. Man brukar ibland tala om den inlärda\r\nhjälplösheten. Denna tar sig ibland nästan groteska\r\nuttryck i demonstrationer och slagord inför minsta\r\nförändring.</pre><pre>Hur mycket som egentligen är ett värnande om\r\nmänniskors trygghet kan diskuteras. Många gånger\r\nhandlar det om att värna den egna gruppens\r\nrättigheter och uppnådda förmåner. Verklig\r\nsolidaritet sitter ganska trångt i dagens Sverige, vill\r\njag påstå, trots allt vackert tal. För att inte tala om\r\nhur illa man ser på frivilligverksamhet och\r\nvälgörenhet -- läs: att göra andra människor väl! --\r\natt det snarast har betraktats som fula ord.</pre><pre>Anders Isacssons lilla bok När pengarna är slut\r\nsatte på ett särskilt sätt fart på debatten om de\r\nsociala försäkringssystemen. Att inte reformera\r\ndessa system skulle vara ett verkligt hot mot den\r\nsociala tryggheten på litet sikt för de människor\r\nsom bäst behöver stöd, hjälp och allas vår omsorg.</pre><pre>Tyvärr tog det alldeles för lång tid innan några\r\nförändringar skedde. Det var först hösten 1990 som\r\nsocialdemokraterna över huvud taget vågade röra\r\nvid socialförsäkringarna. Stig Malm och LO gick\r\nnaturligtvis emot alla förändringar. Men då lades\r\nändå fram ett förslag om en sänkt nivå inom\r\nsjukförsäkringen, som trädde i kraft mars 1991 med\r\nkänt resultat. Det blev en 25-procentig minskning\r\nav sjukskrivningarna. Då utövade\r\nsocialdemokraterna ett sunt ekonomiskt\r\ntänkande -- en liten tid i varje fall.</pre><pre>Sedan arbetade vi i utskottet gemensamt fram\r\nförslaget om en arbetsgivarperiod. Därefter har,\r\nsom alla kommer ihåg, ytterligare förändringar\r\ngjorts i samband med krisuppgörelsen för nära ett\r\når sedan. Det gäller bl.a. att en karensdag införts\r\noch att sjukpenningnivån har sänkts till 70 % efter\r\ndet första året.</pre><pre>Det var naturligtvis bra att det kunde ske en\r\ngemensam uppgörelse mellan regeringen och\r\nsocialdemokraterna. Men samtidigt måste sägas att\r\ndet aldrig är bra med så snabba beslut i så\r\nkomplicerade frågor. Det är klart att det finns\r\nfrågetecken kring den 70-procentiga\r\nersättningsnivån. Men där har vi också begärt att\r\nregeringen skall följa upp denna fråga noga. Det\r\nråder inget tvivel om att det hade varit bättre med\r\ntvå karensdagar för oss ''långtidsfriska''. Det hade\r\ngett mera pengar, men det hade skyddat dem som\r\när långtidssjuka. Det var ju också den borgerliga\r\nregeringens förslag.</pre><pre>Om viss enighet nu nåtts när det gällt\r\nsjukföräkringen, har det sannerligen inte gällt\r\narbetsskadeförsäkringen. Där var det faktiskt ett\r\nunderskott om 26 miljarder när vi fattade ett\r\nmajoritetsbeslut om en förändrad -- en rättvänd --\r\nlagstiftning.</pre><pre>Flera utredningar är på gång inom\r\nsocialförsäkringsområdet. Jag hoppas att man skall\r\nkunna uppnå stor enighet när det gäller\r\ntjänstepensionen -- åtminstone när det gäller de\r\nstora riktlinjerna. Jag är glad över de signaler som\r\nhar kommit fram om att det råder ganska stor\r\nsamstämmighet. Vi vet ju att systemet inte bär sina\r\nkostnader på sikt på grund av att det krävs minst\r\nen 2-procentig årlig tillväxt i ekonomin för att klara\r\nutgifterna i framtiden. Men även jag har ställt mig\r\nlitet undrande över de braskande rubrikerna i\r\ntidningarna om ett nära förestående ökat\r\navgiftsuttag.</pre><pre>Utredningen om sjuk- och arbetsskadeförsäkringen\r\nskall nu påbörja sitt arbete. Jag tycker att det är\r\nviktigt att utredningen kan arbeta ganska\r\nförutsättningslöst. Låt mig säga -- vilket kanske inte\r\nhör till vanligheten -- att jag är glad över ett beslut\r\nsom fattades vid den socialdemokratiska\r\npartikongressen, nämligen att man inte längre\r\nhåller fast vid att ansvaret för försäkringen skall\r\nläggas på arbetsmarknadens parter. Det hade\r\nresulterat i ett gigantiskt korporativt system. Nu\r\nkvarstår detta endast som ett av flera förslag i\r\nutredningen. Det är inget fel i att utreda förslag.</pre><pre>Att ytterligare förändringar måste göras inom\r\nsocialförsäkringssystemen tycks de flesta nu ha\r\ninsett. Nödvändigheten av förändringar har bl.a.\r\npåtalats av Lindbeckkommissionen. I anledning\r\ndärav lades också fram en skiss till en framtida\r\nsocialförsäkring.</pre><pre>Riksdagens samtliga politiska partier har vid det\r\nhär laget utarbetat olika förslag. Från mitt partis\r\nsida anser vi att det bör finnas en grundtrygghet för\r\nalla motsvarande en viss del av inkomsten. Var\r\nnivån bör ligga har vi inte bundit oss vid. Vi anser\r\nockså att det alltid skall finnas en grundtrygghet för\r\ndem som själva inte kan betala in några avgifter.\r\nDet skall alltså finnas ett offentligt ansvar. Jag vill\r\nbetona detta eftersom det i debatten ibland har\r\npåståtts att vi moderater inte skulle måna om\r\nmänniskors trygghet. Jag är då en representant för\r\nde mörkblå eminenserna. Jag vill bestämt hävda att\r\ntrygghet är en viktig ingrediens i ett\r\nsocialkonservativt parti. Den grundläggande nivån\r\nkan sedan kompenseras med möjlighet för den\r\nenskilde att själv försäkra sig till den nivå\r\nvederbörande önskar i konkurrerande bolag.\r\nVidare anser vi att systemet skall vara mera\r\naktuariskt, dvs. avgift skall i princip följas av\r\nmotsvarande förmån. En förändring av systemet\r\nfår icke följas av en jättelik skattehöjning.</pre><pre>Herr talman! Jag ber att få återkomma med\r\nytterligare synpunkter senare.</pre><pre>Anf. 119  TREDJE VICE TALMANNEN:</pre><pre>Jag får erinra om att detta sammanträde fortsätter\r\nutan något middagsuppehåll.</pre><pre>Anf. 120  BIRGITTA DAHL (s) replik:</pre><pre>Herr talman! Jag noterar först med uppskattning\r\natt utskottets ordförande gav oss det erkännande\r\nsom Bo Könberg inte orkade ge, nämligen att vi\r\nunder vår tid i regeringen inledde ett arbete för att\r\nreformera sjuk- och arbetsskadeförsäkringen. Till\r\ndetta arbete var också knutet de initiativ som togs\r\ntill att gå från passivt kontantstöd till aktiva,\r\nförebyggande och rehabiliterande insatser. Dessa\r\ninsatser är mycket viktiga framför allt för de\r\nmänniskor som berörs, men också för att där ligger\r\nen mycket stor potential för att långsiktigt sanera\r\nekonomin i dessa stora system. Gullan Lindblad\r\ngav också ett erkännande till värdet av\r\nkrisuppgörelsen, även om det fanns en del\r\nbekymmer att klara hastigheten i fallet.</pre><pre>Därför är det oerhört beklagligt att regeringen har\r\nvanskött uppföljningen av uppgörelsen dels genom\r\natt totalt köra över den då arbetande utredningen,\r\ndels genom att köra över riksdagens största parti i\r\nfråga om arbetsskadeförsäkringen. Den skulle ju\r\ningå i den beredning av sjuk- och\r\narbetsskadeförsäkringen som vi var överens om.\r\nHär körde regeringen över med ett förslag utan att\r\nbry sig om att ta reda på vilka andra civilrättsliga\r\nlagar och avtal man borde ha visat respekt för. Det\r\nhar visat sig att regeringen har gjort fel rättsligt sett\r\ni denna fråga. Det handlar om mycket stora belopp.</pre><pre>Vidare dröjde det över ett år innan beredningen ens\r\nblev tillsatt så att den kunde börja arbeta. Jag\r\ntycker att det är att visa en dålig vilja att uppnå\r\nlångsiktiga gemensamma lösningar. De olika\r\nuttalandena de senaste dagarna från paret\r\nWesterberg-Könberg har visat detta.</pre><pre>Vi menar allvar med att vi vill ha breda och\r\nansvarsfulla lösningar på detta område. Det var\r\ndärför vi lade ned så stora ansträngningar under vår\r\nkongress för att fatta bra beslut som skulle kunna\r\nunderlätta både uppslutningen kring de\r\nuppoffringar som krävs från de enskilda och breda\r\nuppgörelser i riksdagen för långsiktiga lösningar på\r\ndessa viktiga problem. Det är ytterst allvarligt om\r\nde ansvariga ministrarna skapar oro bland\r\nmänniskor genom direkt felaktiga uttalanden om\r\nsituationen i försäkrings- och pensionssystemen och\r\nvad som krävs av oss.</pre><pre>Anf. 121  GULLAN LINDBLAD (m)\r\nreplik:</pre><pre>Herr talman! Jag uttryckte faktiskt en viss erkänsla\r\nför socialdemokraterna. De vågade börja inleda en\r\nbesparing i socialförsäkringarna hösten 1990. Det\r\när synd att vi sedan inte kunde uppnå större enighet\r\nnär det gällde att sanera arbetsskadeförsäkringen.</pre><pre>Arbetsskadeförsäkringen har varit den verkliga\r\ngökungen inom socialförsäkringarna och har slukat\r\noerhörda resurser. Men vi lyckades ändå med Ny\r\ndemokratis hjälp att få till ett majoritetsbeslut så att\r\nen sanering kunde komma till stånd av den\r\nförsäkringen.</pre><pre>Jag tycker att det är viktigt att i dagsläget ligga\r\nrelativt lågt i debatten. En utredning skall tillsättas.\r\nDet vore önskvärt att få en så stor samstämmighet\r\nsom möjligt. Jag tycker mig kunna utläsa att man\r\nhar hittills uppnått det i fråga om pensionssystemet.</pre><pre></pre><pre>Så till en fråga som statsrådet Könberg tidigare\r\nställt och som jag nu upprepar: Hur tänker\r\negentligen Socialdemokraterna när det gäller\r\narbetsgivaravgifterna och egenavgifterna i\r\nframtiden?</pre><pre>I nr 10/93 av tidskriften Social försäkring, som kom\r\ni dag, skriver man: Socialförsäkringen -- en\r\nmjölkko för s. Om jag förstått saken rätt ämnar ni\r\nbehålla dagens höga arbetsgivaravgifter och\r\ndärutöver lägga ca 1 000 kronor i månaden på dem\r\nsom har arbete. Inte minst TCO-tidningen har varit\r\nmycket kritisk till detta. Det vore värdefullt att få\r\nett klarläggande från Birgitta Dahl. Om människor\r\nskall stå inför denna gigantiska skattehöjning,\r\nbetackar sig nog väldigt många för de\r\nsocialdemokratiska lösningarna beträffande\r\nmorgondagens socialförsäkringar.</pre><pre>Jag är glad över Birgitta Dahls litet lugnare ton nu.\r\nJag tror att vi ändå är överens om att förändringar\r\nmåste göras. Dessutom tror jag att det vore sunt\r\noch välgörande för den socialpolitiska debatten om\r\nvi också litet grand kunde komma bort från detta\r\nmed välfärdsstatens välsignelse -- dvs. att vi alltid\r\ntror att det som i dag råder är det bästa.</pre><pre>Personligen tror jag att Sverige blir mera socialt och\r\nmera medmänskligt om vi också släpper in det\r\npersonliga ansvarstagandet och om vi får in litet\r\nmera av frivilligverksamhet och organisationers\r\nmedverkan i det hela. Jag vill gärna höra Birgitta\r\nDahls åsikter om detta.</pre><pre>Anf. 122  BIRGITTA DAHL (s) replik:</pre><pre>Herr talman! När det gäller\r\narbetsskadeförsäkringen vill jag säga att vi var de\r\nförsta att ta upp problemen i denna. Det gjorde vi\r\ntillsammans med fackföreningsrörelsen. Vi satte i\r\ngång ett arbete för att reformera\r\narbetsskadeförsäkringen.</pre><pre>Det sätt varpå den nuvarande regeringen körde\r\növer oss och parterna samt de många berörda\r\nenskilda människorna genom förändringar som\r\ngenomfördes utan en ordentlig beredning och utan\r\natt avvakta arbetet i den kommande beredningen\r\nförstörde många av de förutsättningar som behövs\r\nför att en förändring skall kunna åstadkommas.</pre><pre>Jag skall inte gå in på teknikaliteter. Men vi har en\r\nprincipskiss som vi vill få prövad i beredningen och\r\nsom handlar om att underskottet i\r\narbetslöshetsförsäkringen skall täckas dels genom\r\natt vi för över den arbetsgivaravgift som i dag\r\nfinansierar sjukförsäkringen, dels genom den\r\nvärnskatt som vi vill ha för de högsta\r\ninkomsttagarna.</pre><pre>Finansieringen av sjukförsäkringen skall i\r\nframtiden ske genom egenavgifter -- solidariskt\r\nutformade och som löper hela vägen upp. Detta\r\nskall byggas upp under en period av fem till tio år,\r\nberoende på vilka förutsättningar som den\r\nekonomiska utvecklingen ger.</pre><pre>Det var detta som vi fick hela den\r\nsocialdemokratiska partikongressen med många\r\nfackliga representanter att enhälligt ställa sig\r\nbakom. Detta skedde efter en ganska ovanlig\r\nprocess bestående av diskussioner och en dialog.\r\nJag skall vara ärlig och säga att det från början\r\nfanns ett motstånd mot detta. Men kongressen\r\nslutade med att vi enhälligt ställde oss bakom detta.</pre><pre>Det var, Bo Könberg -- och hälsa det till Bengt\r\nWesterberg -- ett slitjobb att få människor att ställa\r\nupp på ekonomiska uppoffringar. Det jobbet skulle\r\nni aldrig klara, därför att ni inte åtnjuter samma\r\nförtroende som vi bland dem som skall ställa upp,\r\nbl.a. därför att vi vill ha en finansiering som är\r\nrättvist fördelad.</pre><pre>Nu vill vi komma i gång med jobbet i beredningen\r\noch förutsättningslöst pröva olika lösningar. Men,\r\noch det säger jag med eftertryck, vi kan inte frångå\r\nkravet på en sammanhållen försäkring och ett\r\nsammanhållet pensionssystem som är rättvist\r\nfinansierat. Vi som är högavlönade och friska skall\r\nbidra när det gäller att täcka kostnaderna för de\r\nlågavlönade och för dem som oftare behöver\r\nutnyttja försäkringarna.</pre><pre>Anf. 123  GULLAN LINDBLAD (m)\r\nreplik:</pre><pre>Herr talman! Ja, det är visserligen sant -- jag tänker\r\nhär på hur det står i katekesen -- att\r\nSocialdemokraterna under Ingela Thaléns\r\nstatsrådsskap påbörjade ett arbete med att sanera\r\narbetsskadeförsäkringen. Men Stig Malm skrek då\r\nväldigt högt från LO-borgen, och\r\nSocialdemokraterna blev, som vanligt, rädda. Det\r\nbidde därför inte ens en tumme av det hela.</pre><pre>Jag glömmer aldrig det s.k. seminarium som vi hade\r\ni utskottet. En representant från\r\nSocialdepartementet ville lyssna på oss för att höra\r\nvad vi tyckte. Vi tyckte kanske att det var\r\nregeringens sak att komma med idéer, men så var\r\nicke fallet. Jag sade vad vi tyckte, nämligen att vi\r\ninte kan vara till freds med en\r\narbetsskadeförsäkring som tickar miljarder varje\r\når. Då sade Tore Andersson från LO: Jag tycker\r\ninte om vad du säger. Men jag tycker i alla fall att\r\ndet är bra att vi får ett besked. Det är mer än vi får\r\nfrån det där hållet.</pre><pre>Efter detta tordes den dåvarande socialministern\r\növer huvud taget inte vidröra nämnda försäkring.\r\nDenna historieskrivning är sann.</pre><pre>När det gäller detta med att ni skall finansiera\r\narbetslöshetsförsäkringen med sjukförsäkringens\r\npengar vill jag framhålla att vi då får den gigantiska\r\nskattehöjning som såväl statsrådet Könberg som\r\njag har varnat för. Men det är bra att vi på klarspråk\r\nfår veta vad svenska folket har att vänta, dvs.\r\nsamma arbetsgivaravgifter som i dag och dessutom\r\nen tusenlapp i månaden i egna försäkringsavgifter.\r\nDet blir ett dyrt kalas!</pre><pre>Jag vill också återigen ta upp frågan om\r\nrehabiliteringen. Vi är överens om att det här är\r\nväldigt viktigt, och det tyckte vi moderater redan\r\n1982. Det framgår av en motion där vi betonat\r\nvikten av att rehabilitera människor i stället för att\r\npassivt sjukskriva dem. Tyvärr tog det väldigt lång\r\ntid för den dåvarande regeringen innan något\r\nhände. När reformen, som är mycket värdefull,\r\nträdde i kraft var arbetsmarknadsläget tyvärr\r\ndåligt. Detta är alltså en viktig fråga, och jag är glad\r\növer att vi är överens om att vi skall jobba vidare\r\nmed de här sakerna. Det var alltså faktiskt vi\r\nmoderater som tidigt insåg det här.</pre><pre>Till sist: Det är viktigt att vi på alla områden inom\r\ndet sociala fältet inte bara ser till de offentliga\r\nsystemen utan också tar med allt annat som är\r\nvärdefullt. Dessutom är det viktigt att vi får ökad\r\nvalfrihet och rättvisa för människor såväl när det\r\ngäller familjepolitiken -- jag tänker då på\r\nvårdnadsbidraget -- som när det gäller vården och\r\nomsorgen. Detta är oerhört väsentligt. Åtminstone\r\npå några av de här punkterna torde vi kunna bli\r\növerens.</pre><pre>Anf. 124  Statsrådet BO KÖNBERG (fp):</pre><pre>Herr talman! Birgitta Dahl använde sin replik till\r\nGullan Lindblad bl.a. till att kommentera vad jag\r\nsagt, och jag har i och för sig inget emot det. Jag vill\r\nbara nämna skälet till att jag begärt ordet återigen.</pre><pre>Det har flera gånger här talats om behovet av\r\nsamstämmighet, och det är utmärkt när det gäller\r\nde stora socialförsäkringssystemen -- och då,\r\nförstås, inte minst pensionsfrågan. Det är alldeles\r\nutmärkt att det i den pensionsarbetsgrupp som\r\nregeringen har tillsatt och där samtliga\r\nriksdagspartier är representerade kan ske ett\r\nkonstruktivt arbete, där man -- som jag uppfattar\r\ndet hela -- från alla olika håll är beredd att ge och\r\nta i den här frågan. Det är nödvändigt att den\r\nattityden finns för att det skall bli resultat. Det är\r\nen självklarhet. Inget enskilt parti kan ju få igenom\r\nalla sina synpunkter i en så här stor och viktig fråga.</pre><pre>Det som i de andra socialförsäkringssystemen har\r\ngjort det svårare att komma överens är framför allt\r\natt Socialdemokraterna inte har velat göra något åt\r\ndem. Hösten 1990 startade -- jag har tidigare i\r\nriksdagens talarstol understrukit detta och gör det\r\nockså i dag -- ett arbete på sjukförsäkringssidan\r\nsom ledde fram till de förändringar som skedde i\r\nmars året därpå. Dessa förändringar borde förstås\r\nha ägt rum kanske tio år tidigare. Men de stoppades\r\nav den socialdemokratiska valsegern 1982.</pre><pre>Så långt är det bra. Men sedan -- och den saken har\r\njag talat ganska utförligt om -- har era insatser här\r\ni riksdagen helt och hållet varit inriktade på att\r\nförhindra alla försök att få en bättre tingens ordning\r\nvad gäller de här försäkringarnas inkomst- och\r\nutgiftssidor.</pre><pre>Vad gäller frågan om krisuppgörelsen finns det\r\nsäkert saker att kritisera bl.a. i fråga om\r\nberedningen och vid vilken tidpunkt den skall\r\ntillsättas. Dock tycker jag att det i ganska stor\r\nutsträckning är att kasta sten i glashus om just\r\nSocialdemokraternas företrädare tar upp\r\ndiskussionen om krisuppgörelsen. Mig veterligt är\r\ndet enda otvetydiga brottet mot den\r\nkrisuppgörelsen just Socialdemokraternas avhopp\r\nfrån överenskommelsen om höjd pensionsålder,\r\nnågot som meddelades regeringen och mig via\r\nmassmedierna när riksdagsgruppen hade bestämt\r\nsig i den frågan.</pre><pre>Så några ord om Socialdemokraternas bidrag i\r\növrigt till krisuppgörelsen -- förutom det faktum att\r\noppositionen så att säga ställde upp. Detta var\r\nvärdefullt i det läget, och det har jag också tidigare\r\nsagt.</pre><pre>De materiella bidragen har framför allt varit det\r\nsom Gullan Lindblad var inne på för en stund\r\nsedan, nämligen att det inte blev en andra\r\nkarensdag också inom ramen för ett tiodagarsskydd\r\nper år, utan en annan lösning, som drabbar\r\nlångtidssjuka mycket mer. Det andra bidraget var\r\ntanken om att parterna skulle ta över\r\nsjukförsäkringen och arbetsskadeförsäkringen,\r\nnågot som den socialdemokratiska kongressen\r\nunderkände för några veckor sedan. Därmed blev\r\ndet möjligt för oss att likställa alternativen i den\r\nutredning som nu kommer till stånd.</pre><pre>Anf. 125  BIRGITTA DAHL (s) replik:</pre><pre>Herr talman! Jag finner det inte särskilt intressant\r\natt räkna upp alla beskyllningar vi har mot varandra\r\nnär det gäller att ha vanvårdat krisuppgörelsen.\r\nMen på ett antal punkter struntade faktiskt\r\nregeringen i vad vi där kom överens om. En mycket\r\nviktig sådan fråga var hur man skötte\r\narbetsskadeförsäkringen. Jag måste säga att det\r\növergrepp som det regeringsförslaget innebar, inte\r\nminst mot parterna på arbetsmarknaden, var vi\r\ntvungna att reagera mot.</pre><pre>Det har sagts här att det skulle vara något nytt att\r\nman skulle ta ut avgift över sju och ett halvt\r\nbasbelopp. Det är det som har gällt hittills i både\r\nATP och sjukförsäkringen. Det är ju det som ni vill\r\nfrångå, det som har gällt sedan de försäkringarna\r\ntillkom. Det handlar i båda fallen om att föra över\r\nkostnader på 7--8 miljarder per år för de här\r\nförsäkringarna till låg- och medelinkomsttagare.\r\nDet är 2 % som ni vill föra över från dem av oss som\r\när mest gynnade i samhället till dem som har\r\nmindre råd att betala.</pre><pre>Verkligheten när man talar om att vi skall ta större\r\nansvar genom att sänka ersättningsnivåerna till det\r\nman menar med grundtrygghet är att somliga\r\nkommer att kunna skaffa sig tilläggsförsäkringar.\r\nMen andra, låg- och medelinkomsttagare med\r\nyrken med hög risk, kvinnor som jobbar i vården\r\nt.ex., inte kommer de att vare sig på egen hand eller\r\ngenom sin fackliga organisation kunna få en\r\nsjukförsäkring eller en pensionsförsäkring som\r\nligger i närheten av den som Bo Könberg, Gullan\r\nLindblad eller jag skulle kunna skaffa oss. Det är\r\ndet som är den verklighet vi har att hantera.</pre><pre>Vi socialdemokrater vill även i framtiden ha ett\r\nsjukförsäkringssystem och ett pensionssystem som\r\ninnebär trygghet för alla, inte bara för oss som har\r\nförmåga, resurser och sådana livsomständigheter\r\natt vi kan ordna det bra själva. Ovanpå\r\ngrundtryggheten på 50--60 % av inkomsten\r\nkommer det att växa fram system som skiljer sig\r\nmycket kraftigt från varandra. Vi kommer att få\r\nnya orättvisor, nya klasskillnader mellan människor\r\nnär de är sjuka eller blir gamla som vi dess bättre\r\ninte har haft på decennier tack vare de system som\r\nvi står för.</pre><pre>Anf. 126  Statsrådet BO KÖNBERG (fp):</pre><pre>Herr talman! I fråga om grundtrygghet och\r\ninkomsttrygghet trodde jag att det var ganska väl\r\nklarlagt i den offentliga debatten både utanför och\r\ni den här kammaren var Folkpartiet liberalerna och\r\njag själv står. Det resonemang vi för på den\r\npunkten är något mer konsekvent\r\nförsäkringsmässigt. Det visar konflikten bland\r\nsocialdemokraterna om takfrågan.</pre><pre>Birgitta Dahl säger nu att vi låtsas som om det vore\r\nnågot nytt att ta ut avgifter ovanför taket. Det är en\r\nsanning med modifikation att detta har funnits jämt\r\ni de olika systemen. I pensionssystemet, som jag\r\ninte hörde om Birgitta Dahl nämnde, men som är\r\ndet överlägset största systemet, saknades avgift\r\novanför taket under ATP:s två första decennier.\r\nJämt är något begränsat i tiden, får man väl säga.</pre><pre>I övrigt har Birgitta Dahl rätt i att vi för närvarande\r\ntar ut avgifter ovanför taket i sjukförsäkringen. Det\r\njag pläderar för är att vi skall reservera\r\nskatteinstrumentet för alla de områden där skatter\r\när nödvändiga, för sådana saker som\r\ngrundläggande välfärd, försvar, u-landsbistånd\r\neller vad det kan vara, som inte kan finansieras på\r\nnågot annat sätt. Däremot skall vi göra\r\nsocialförsäkringssystemen så försäkringsmässiga\r\nsom möjligt i betydelsen att det finns en direkt\r\nkoppling mellan avgifter och förmåner. Där skiljer\r\nvi oss åt, vilket den här debatten har visat.</pre><pre>Till sist har vi frågan om arbetsskadeförsäkringen.\r\nBirgitta Dahl klagar ånyo över att vi har gjort något\r\nåt den. Jag ber att få upprepa vad jag sade tidigare\r\nunder den här debatten, nämligen att när den här\r\nregeringen tillträdde pekade prognoserna på att det\r\nunderskott som ni redan hade upparbetat på 20\r\nmiljarder kronor skulle stiga till över 100 miljarder\r\nkronor innan det här årtiondet var slut.\r\nÖkningstakten i underskottet den höst då den\r\nregering Birgitta Dahl ingick i avgick var en halv\r\nmiljard kronor per månad. Man kan förstås, som\r\nBirgitta Dahl gör, säga att man skall göra något åt\r\ndet sedan, att man skall utreda. Ingen ansvarig\r\nregering kunde någon längre stund låta det fortgå\r\nsom ni hade påbörjat.</pre><pre>Anf. 127  BIRGITTA DAHL (s) replik:</pre><pre>Herr talman! Jag tycker att det är bra att\r\nFolkpartiet och Socialdemokraterna har samma\r\nuppfattning om inkomstbortfallsprincipen. Jag\r\nhoppas att det skall vara möjligt att också enas om\r\nfinansieringen. Det är nog förutsättningen för att\r\ndet skall gå ihop.</pre><pre>Om man vidhåller att avgiftsuttag inte skall göras\r\növer sju och ett halvt basbelopp måste de som ligger\r\ndärunder betala kostnaderna. Det handlar om 2 %\r\nav lönesumman, minst. Det vore bra om Bo\r\nKönberg kunde tala om hur det förhåller sig med\r\nden saken och i så fall bekräfta att ni faktiskt vill\r\nvältra över kostnader i den storleksordningen från\r\nhöginkomsttagare till människor med låga och\r\nmedelstora inkomster.</pre><pre>Anf. 128  Statsrådet BO KÖNBERG (fp):</pre><pre>Herr talman! Det är inte alltid jag tycker att\r\nBirgitta Dahl är glasklar. Det gällde kanske det\r\nsenaste inlägget. Nu fick jag för mig att hon menade\r\natt sjukförsäkringen inte gick ihop, att vi skulle\r\nhitta på ett gemensamt sätt att få den att gå ihop.</pre><pre>Sanningen är att den här regeringen, som jag har\r\nförmånen att vara med i, har sett till att den går\r\nihop. Den kommer inte att gå ihop i det ögonblick\r\nsom Birgitta Dahl och andra tar ifrån försäkringen\r\nalla dess inkomster och behåller utgifterna i den.\r\nMöjligen missförstod jag detta. Vi kan få ett\r\nklarläggande sedan.</pre><pre>Om socialförsäkringarna skall vara försäkringar där\r\nalla är med -- det är därifrån vi har ordet social, en\r\nallmän obligatorisk försäkring -- handlar det om att\r\nslå ut riskerna mellan alla medborgare. Det är av\r\nett ofantligt värde framför allt för\r\nlåginkomsttagare. Frågan oss emellan, Birgitta\r\nDahl, är om vi därutöver skall ha ett skatteinslag.</pre><pre>Nej, låt oss föra socialförsäkringsdebatten på sitt\r\nfält och låt oss föra skattedebatten på sitt fält. Då\r\nkan Birgitta Dahl plädera för hur höga\r\nmarginalskatter som helst. Jag är förstås ledsen\r\növer det, eftersom vi för bara några år sedan kunde\r\nnå en uppgörelse mellan våra två partier om\r\nskattesystemet i vårt land. Men om\r\nsocialdemokraterna ånyo vill öppna debatten om\r\natt marginalskatterna i landet är för låga så låt oss\r\nföra den. Men låt oss inte förstöra\r\nsocialförsäkringssystemen och förvirra den\r\ndebatten.</pre><pre>Anf. 129  KARIN ISRAELSSON (c):</pre><pre>Herr talman! Ett land med stabil ekonomi ger goda\r\nförutsättningar för välfärdspolitik. Under de s.k.\r\ngoda åren gav vi oss i vårt land många fördelar som\r\ninnebar att det egna ansvaret för framtiden inte\r\nkändes angeläget. Lånepolitiken satte snurr på\r\nkonsumtionen och så småningom sprack bubblan. I\r\ndag står vi med resterna, och nuvarande regering\r\nhar börjat ett tungt och tufft saneringsarbete. Nu\r\nkrävs samordning och samarbete för att klara\r\nframtidens åtagande.</pre><pre>Att det alltid skall löna sig ekonomiskt att arbeta är\r\nen sanning som Centern länge framhållit. Vi hade\r\nrätt. De förändrade ersättningsnivåerna i\r\ntransfereringssystemen gynnar nu arbete som\r\nalternativ till sjukskrivningar. Rehabilitering\r\nprioriteras också.</pre><pre>Det personliga sparandet är mycket högt i vårt\r\nland. Enligt Konjunkturinstitutet är det ett\r\nhistoriskt högt läge. De förändringar som gjorts i\r\nsocialförsäkrings- och andra bidragssystem har\r\nskapat en medvetenhet hos hushållen om att hålla\r\nnere utgifterna. Det personliga ansvaret för den\r\negna situationen har därmed också ökat.\r\nCenterpartiet hälsar detta med tillfredsställelse.\r\nOppositionen framhärdar i att det i stort bara är en\r\nökad konsumtion som skall lösa den ekonomiska\r\nkrisen. Visst kan det vara önskvärt med en viss\r\nkonsumtionsökning, men skall vi dra någon lärdom\r\nav det som hände med den enorma konsumtionen\r\nunder 80-talet så är det väl att den\r\nkonsumtionsökningen skapade problemen. Är det\r\ntransfereringssystemen som skall stå för den ökade\r\nkonsumtionen, Birgitta Dahl?</pre><pre>Den av Socialdemokraterna och Folkpartiet\r\ngenomförda skattereformen har bidragit till att öka\r\nklyftorna i samhället. De förut rika har fått\r\nbetydande skattelättnader, medan de med de lägsta\r\ninkomsterna har drabbats av skattehöjningar.\r\nBirgitta Dahl talar sig varm för äkta\r\nmedmänsklighet. Är det detta som ligger bakom\r\ndet förslaget? Jag kan inte förstå att så skulle vara\r\nfallet.</pre><pre>Centerpartiet har under våren presenterat sitt\r\nförslag till en ny grundtrygghetsreform. Den första\r\ndelen i den, en allmän arbetslöshetsförsäkring,\r\nkommer nu att genomföras. KAS-ersättningen ges\r\ntill alla, efter en viss prövning av den enskilde. Det\r\ntycker vi är solidaritet, Birgitta Dahl, att alla skall\r\nfå ersättning vid arbetslöshet. På det sättet minskar\r\nkostnaderna för socialbidrag.</pre><pre>En fortsättning av detta kan enligt Centerns förslag\r\nbli en reformering av socialförsäkringssystemet. En\r\ngrundnivå ger grundtrygghet. Det byggs på med en\r\ninkomstprövad ersättning. Nivån på den kan\r\ndiskuteras. På detta kan man själv bekosta högre\r\nersättningsnivåer genom frivilliga försäkringar.\r\nDetta innebär en besparing i statens finanser.</pre><pre>När det gäller föräldraförsäkringen och stödet till\r\nbarnfamiljerna önskar Centern valfrihet. Det\r\ninnebär att vårdnadsersättning skall genomföras,\r\nmed en omfördelning av de statliga medel som i dag\r\nenbart går till de barnfamiljer som väljer\r\nbarnomsorg i offentlig regi. Centern anser att även\r\nföräldraförsäkringen behöver reformeras.\r\nVårdnadsersättningen måste enligt Centern skydda\r\ndem som har låga inkomster. Det får inte bli så att\r\nbostadsbidrag och socialbidrag reduceras om\r\nbarnomsorgskostnaderna inte fullt ut blir\r\navdragsgilla. Marginaleffekterna är betydligt\r\nsvårare att bära för människor med låga inkomster,\r\nmen det är marginaleffekterna för dem med höga\r\ninkomster som andra partier vill minimera.</pre><pre>Barnomsorgslagen måste bindas samman med\r\nförslaget om vårdnadsersättning. Om så inte sker\r\nkommer valfriheten för barnfamiljer att sättas åt\r\nsidan, med en tvångslag för kommunerna som inte\r\nutlovas ekonomisk ersättning för de höga\r\nkostnader lagen innebär.</pre><pre>Välfärd innefattar inte bara en ekonomisk\r\ntrygghet. Det innebär också att hälso- och sjukvård\r\nges på lika villkor över hela landet. För närvarande\r\npågår två utredningar som skall lägga upp riktlinjer\r\nför den framtida sjukvården. Under den processen\r\nhar stora förändringar genomförts med regeringens\r\ngoda minne. Husläkarsystemet är beslutat, och\r\nlandstingen genomför nu denna reform. I dagarna\r\nhar en lagrådsremiss inlämnats som berör\r\netableringsfriheten för specialistläkare och\r\nsjukgymnaster.</pre><pre>Jag kan lugnt påstå att det senare förslaget väcker\r\nstor oro ute i våra landsting. Centerns och\r\nFolkpartiets förtroendevalda i landstingen framför\r\nsina farhågor över ett system som ger fritt\r\nförfogande över gemensamma resurser.\r\nStrukturförändringar inom sjuvården kommer att\r\ninnebära nedskärningar. Nu kommer\r\nspecialistläkare att kunna öppna verksamheter som\r\ndriver upp kostnaderna. Eftersom socialministern\r\nuttalat sin misstro emot vårdnadsersättningen, kan\r\njag ta mig friheten att anmäla min stora oro, ur\r\nekonomisk synpunkt, inför förslaget om\r\netableringsfrihet för specialistläkare.</pre><pre>Skall det vara någon mening med en utredning bör\r\neffekterna av nya förslag först utredas och värderas\r\ni ett större perspektiv. Jag kan väl också, som\r\nsjukvårdsministern gjorde, hävda Centerns\r\nuppfattning om en framtida sjukvårdsorganisation,\r\natt en reformering av landstingen är en möjlig\r\norganisationsform. Skall ett utredningsarbete\r\nkännas meningsfullt, borde förslag som rycker\r\nundan grunderna för utredningsarbetet kunna vila\r\nett tag. Svensk sjukvård har inte på länge\r\ngenomgått så stora förändringar som de som just nu\r\npågår runt om i landet. Låt oss se vad detta kan ge\r\ninnan vi gör några dramatiska förändringar. Det var\r\nju också det råd de utländska experterna gav vid de\r\nseminarier som hållits. Den tyske\r\nförsäkringsexperten varnade för etableringsfrihet\r\nsom starkt kostnadsdrivande.</pre><pre>Centerpartiet tar sitt ansvar för att bevara den\r\nsvenska välfärden. Våra krav är att de med de\r\nlägsta inkomsterna skall värnas. Vi är öppna för\r\ngemensamma lösningar som tillgodoser\r\ngrundtrygghet och som inte är kostnadsdrivande.\r\nSocialdemokraterna förväntar sig att genom\r\ndubbelbeskattning klara nuvarande\r\ntransfereringssystem. Det skall bli intressant att se\r\nvar man hamnar i den utredning som just är tillsatt.</pre><pre>När man hörde Birgitta Dahls inledningsanförande\r\nundrade man var hon har varit och tittat på\r\nsjukvård. Man har tittat på ÄDEL-reformens\r\ngenomförande. Visserligen finns det enstaka\r\nexempel på att sjukvården inte fungerar perfekt.\r\nDet har den aldrig gjort. Jag har arbetat inom\r\nsjukvården i många år och sett de brister som\r\nBirgitta Dahl beskriver även under\r\nsocialdemokratisk regering.</pre><pre>Det är ofta problem i storstadsområden. Men åk ut\r\ni landet och se en väl fungerande sjukvård, där\r\nmedmänsklighet inte köps för pengar utan där den\r\nfinns hos den sjukvårdspersonal som tar väl hand\r\nom de äldre. Jag tror att Birgitta Dahls agerande\r\nhär skrämmer människor, men meningen med\r\nBirgitta Dahls anförande var kanske att skrämma\r\ndem, åt socialdemokraterna.</pre><pre>Anf. 130  BIRGITTA DAHL (s) replik:</pre><pre>Herr talman! Först vill jag uttala min uppskattning\r\ntill Karin Israelsson för det hon sade om\r\nhusläkarsystemet och etableringsfrihet. Jag hoppas\r\natt det kommer att ta sig uttryck i hur Centerpartiet\r\nröstar i dessa frågar.</pre><pre>Jag har rest runt landet mycket intensivt för att\r\nstudera hur det står till med de verksamheter som\r\nbarn och gamla behöver. Det är rätt att det framför\r\nallt långt borta från storstäderna på många håll\r\nfinns någonting om är väldigt bra. Det som är\r\nskrämmande är att det som har varit bra nu på\r\nområde efter område håller på att förstöras. Det\r\noroar mig mycket.</pre><pre>Den socialdemokratiska riksdagsgruppen har gjort\r\nett studium om vad som händer med verksamheter\r\nsom betyder något för barn i 13 kommuner där det\r\nbor en och en halv miljon människor. Resultatet är\r\nentydigt: det är en mycket kraftig försämring av\r\nkvaliteten, så kraftig att många barn far mycket illa.\r\nDet är en mycket kraftig överföring av pengar från\r\nfattiga till rika genom att resurserna framför allt i\r\nbostadsområden med människor med stora behov\r\ndras ner genom förändrade taxesystem. Det är\r\ndärifrån vi också har fått kunskapen om vad som\r\nhänder med möjligheterna att ge god vård åt\r\nhandikappade barn.</pre><pre>Jag undrar ibland var de borgerliga politiker och\r\nregeringsföreträdare befinner sig som tycks förneka\r\noch förtränga verkligheten sådan som den ser ut.\r\nLåt oss inte glömma att mer än hälften av Sveriges\r\nbefolkning, Sveriges barn och gamla bor i\r\nstorstadsregionerna, där det här är allra sämst. Vi\r\nmåste faktiskt räkna in dem bland dem som vi skall\r\nbry oss om.</pre><pre>Sedan vill jag säga att vi naturligtvis måste se till att\r\nhushållens köpkraft kan upprätthållas för att inte\r\nytterligare förvärra arbetslösheten. 600 000\r\nmänniskor är arbetslösa. Om vi försämrar deras\r\nköpkraft med mellan 13 000 och 20 000 kr per\r\nperson om året, är det självklart att det, förutom att\r\ndet ställer till med bekymmer för dem, också\r\nfördjupar krisen och skapar arbetslöshet. Det hade\r\nvarit väldigt mycket bättre att anta vårt alternativ i\r\nvåras både därför att det var mer rättvist och därför\r\natt man inte skulle ha minskat köpkraften och\r\nförvärrat krisen i motsvarande mån.</pre><pre>Anf. 131  KARIN ISRAELSSON (c) replik:</pre><pre>Herr talman! Jag tror säkert Birgitta Dahl på sina\r\nresor har kunnat se delar av det hon beskriver. Men\r\ndet hade inte varit omöjligt att se det tidigare i\r\nmånga sammanhang. Det har funnits stora brister.\r\nVad som har hänt inom sjukvårdssektorn är att\r\nmänniskor slipper stå i kö, man får sina åkommor\r\nåtgärdade betydligt snabbare. Man har ändrat\r\nväldigt mycket sådant som har varit dyrt och\r\nonödigt inom sjukvården. Man har fått en bättre\r\neffektivitet, som gör att allt fler får del av vården.</pre><pre>Vid de besök jag har gjort i skolor tidigare har jag\r\nsett många brister i storstadsområdena. Det är brist\r\npå pengar i dag -- man har kanske misskött sin\r\nekonomi tidigare, och därför finns det färre\r\nresurser. Jag tror inte att detta med någon\r\nnödvändighet kommer att ge som effekt att all\r\nverksamhet för den skull skall klassas ner. Det har\r\nständigt varit stora olikheter mellan olika områden.\r\nJag är inte alls säker på att detta kommer att bli\r\nbestående.</pre><pre>Vad som händer nu är att man får en konkurrens,\r\ndär man får en valfrihet för den enskilde att välja\r\nmellan olika alternativ. Även skolor som kanske\r\nverkar vara i dålig situation kan ändå få en bra\r\nsituation. Det var en utfrågning i\r\nutbildningsutskottet i veckan. Av den framgick att\r\nsituationen överlag är väldigt bra i landet. Att det\r\nfinns enstaka exempel på motsatsen, det har det\r\nalltid funnits, tycker jag inte skall tillskrivas den\r\nnuvarande regeringen. Här gäller det att hushålla\r\nmed de medel som finns och göra det bästa möjliga\r\nav det. Jag tror att kommunalpolitikerna verkligen\r\ngör sitt bästa för att åstadkomma en bra situation.</pre><pre>Arbetslösheten är det största problem som den\r\nnuvarande regeringen har att bekämpa. Det gör\r\nman på olika sätt. Vi står inför stora\r\nstrukturförändringar. Industrins sätt att arbeta har\r\nförändrats. Man behöver inte längre så många\r\nmänniskor. Det fanns en överproduktion inom\r\nbyggnadssektorn som gjorde att många\r\nbyggnadsarbetare friställdes. I slutet av 80-talet var\r\ndet en överproduktion som vi nu har stora\r\nekonomiska bekymmer med. Den kostar i dag\r\nväldigt mycket i form av arbetslöshet och de\r\nhuskroppar som står outhyrda.</pre><pre>Anf. 132  BIRGITTA DAHL (s) replik:</pre><pre>Herr talman! Jag önskar faktiskt att det som Karin\r\nIsraelsson säger vore sant, men det är det inte. Man\r\ngrips ibland av förtvivlan över kallsinnet inför de\r\nmånga människor -- barn, föräldrar, gamla -- som\r\ndrabbas av det som nu sker och som är nytt. Det rör\r\nsig om en kombination av indragningar från\r\nkommunerna, av felaktiga skattesänkningar som\r\ngör att männsikor far illa och blir arbetslösa och av\r\ndet som ni kallar för valfrihet men som är någonting\r\nsom resursstarka människor kan utnyttja när de\r\ntycker att verksamheten i kommunens daghem och\r\nskolor är så dålig att de inte vågar ha sina barn kvar\r\ndär. Då öppnar man egna daghem och skolor som\r\ninte tar emot handikappade barn och invandrare,\r\nsom har kortare öppethållandetider därför att\r\nföräldrarna har bättre arbetstider, som kan ge\r\nbättre omsorg därför att man inte bryr sig om de\r\nbarn som behöver extra resurser. Dessa daghem\r\noch skolor får också högre bidrag per barn än de\r\nsom finns kvar i kommunens verksamhet får. Kvar\r\nblir de barn som behöver mest men som får minst.\r\nDet finns faktiskt knappt någon stödpersonal kvar\r\ni kommunernas verksamhet. Det är ett faktum att\r\nman inte längre klarar att integrera handikappade\r\nbarn med vanlig verksamhet.</pre><pre>Det här handlar inte om undantag, utan om ett stort\r\nantal bostadsområden som vart och ett är lika stort\r\nsom en medelstor svensk stad. Det är väldigt många\r\nmänniskor som i dagens Sverige far illa, framför allt\r\nbarn och gamla. Detta är någonting nytt, och det\r\nberor inte på tidsandan, några naturlagar eller\r\nnågonting annat, utan det är resultatet av politiska\r\nmedvetna beslut som fattas runt om i landet och här\r\ni riksdagen. Vi måste vända den utvecklingen innan\r\nden går för långt.</pre><pre>Häromdagen kunde man höra en forskare och polis\r\nberätta att vad som nu händer innebär att antalet\r\nvuxna som finns till hands för hjälp och stöd till\r\nbarn som är i riskzonen är så få att det direkt\r\nkommer att leda till ökad brottslighet om fem tio\r\når. Jag undrar vad som skall behöva hända innan ni\r\ni de borgerliga partierna skall erkänna\r\nverkligheten.</pre><pre>Anf. 133  KARIN ISRAELSSON (c) replik:</pre><pre>Herr talman! Det hörs på Birgitta Dahl att hon\r\nverkar vara förtvivlad. Med darr på rösten\r\nbeskriver hon en verklighet som om den vore\r\növerallt rådande. Enligt hennes beskrivning är det\r\nallt fler människor som känner skräck inför\r\nframtiden, som jag inte ser lika mörk som Birgitta\r\nDahl gör. Mycket av hennes beskrivning påminner\r\nom de reportage som vi har kunnat läsa i\r\nkvällstidningarna, och dem sätter vi som vanligt\r\ninte alltför stor tilltro till.</pre><pre>Det finns utredningar där man har tittat på hur det\r\nser ut efter ÄDEL-reformen. Man har funnit i stort\r\nsett väl fungerande verksamheter. På vissa håll har\r\nbehovet av sjukvårdsinsatser underskattats. Det\r\nfinns också utredningar där man har tittat på\r\nskolans verksamhet, och den ser bra ut i stort sett\r\növer hela landet.</pre><pre>Vi har ju sett att pengar inte löser alla problem.\r\nUnder 80-talet fanns det problem inom alla\r\nomsorgsformer. Jag vill nog påstå att det som sker\r\ni dag -- förändringar, nedskärningar och\r\neffektiviseringar -- förbättrar verksamheten.</pre><pre>Birgitta Dahl räknar bort en resurs, nämligen det\r\negna ansvaret, närståendes ansvar och\r\nfrivilligorganisationers möjligheter att hjälpa till.\r\nDet är inte samhället som har huvudansvaret när\r\ndet gäller att se till att ungdomar inte blir\r\nkriminella. Föräldrarna måste ta ett ökat ansvar.\r\nNärboende måste ta ett ökat ansvar för sin\r\nboendemiljö, där människor riskerar att utsättas\r\nför sådana påfrestningar att det kan leda till en\r\nökad kriminalitet. Vi har inte längre råd att låta\r\nsamhället ta huvudansvaret för den sociala biten.\r\nAlla måste ta en del av ansvaret om vi skall kunna\r\nklara framtiden.</pre><pre>Den sociala välfärden i Sverige har fått kosta\r\nväldigt mycket pengar. Men ingen kan väl påstå att\r\n80-talet var bekymmersfritt, att det då inte fanns\r\nungdomskriminalitet, att det inte var bekymmer på\r\nmånga skolor med våld, överfall på lärare osv.\r\nDetta är inte problem som plötsligt har dykt upp\r\n1992.</pre><pre>Det beror väldigt mycket på hur man organiserar\r\ndet hela och vilka förändringar som man gör. Den\r\nbostadspolitik som Socialdemokraterna på sin tid\r\nbedrev har bidragit mycket mera till att människor\r\nhar farit illa än de besparingar som i dag görs inom\r\nolika verksamheter.</pre><pre>Anf. 134  Statsrådet BO KÖNBERG (fp):</pre><pre>Herr talman! Jag begärde ordet med anledning av\r\nett par frågor som Karin Israelsson tog upp i sitt\r\ninlägg. Jag skall emellertid inte gå in på\r\nskattereformen och dess innehåll. Jag vet att Karin\r\nIsraelsson och jag har litet olika uppfattning på den\r\npunkten.</pre><pre>Jag tänkte ta upp frågan om etableringsfriheten och\r\nden lagrådsremiss som regeringen denna vecka har\r\nsänt över och som, när den kommer tillbaka, skall\r\nbehandlas av regeringen för vidarebefordran till\r\nriksdagen. I det sammanhanget uttrycker Karin\r\nIsraelsson en viss oro, om jag uppfattade henne\r\nrätt. Hon tog socialministerns inställning i\r\nvårdnadsbidragsfrågan som intäkt för att själv ha en\r\nåsikt om etableringsfriheten.</pre><pre>Det görs naturligtvis en avvägning mellan å ena\r\nsidan önskemålet om totalkostnadskontroll och å\r\nandra sidan önskemålet om mera av konkurrens.\r\nDet sker alltså en avvägning i ordets egentliga\r\nmening, eftersom inget av önskemålen kan\r\nuppfyllas fullt ut utan att det andra önskemålet\r\npåverkas mycket kraftigt.</pre><pre>I den remiss som har översänts till lagrådet föreslår\r\nvi att det skall bli möjligt att etablera sig som privat\r\nspecialist, om man uppfyller ett stort antal villkor.\r\nDessa villkor är av den arten att jag tror att denna\r\navvägning kommer att bli någorlunda rimlig. Det\r\ngäller t.ex. krav på att man skall vara\r\nheltidspraktiker, att man ett par månader i förväg\r\nskall meddela sig med landstinget, att det skall\r\nfinnas möjligheter till en avgiftsdifferentiering etc.\r\nJag tror att vi har gjort en relativt god avvägning\r\nmellan de olika önskemålen. Jag vet att det finns en\r\noro ute bland många landstingspolitiker från olika\r\npartier, men den oron är nog obefogad.</pre><pre>När husläkarsystemet genomfördes kunde man --\r\neftersom det här handlar om ett långsiktigt\r\nåtagande mellan individ och läkare -- klara\r\ntotalkostnadskontrollen genom en lösning som\r\ninnebar en årlig ersättning som skulle svara för en\r\nstörre del av kostnaderna för systemet. Därmed\r\nfick man en rätt hygglig kontroll. När det nu skall\r\nutformas ett liknande system med möjlighet till mer\r\nav konkurrens inom öppenvården i Sverige, får\r\nman välja andra metoder, eftersom man svårligen\r\nkan tänka sig att tillämpa samma metod som för\r\nhusläkarsystemet.</pre><pre>Vi får anledning att återkomma till denna fråga i\r\ndebatten. När förslaget väl presenteras hoppas jag\r\natt Karin Israelsson kommer att tycka att det är lika\r\nbra som jag tycker att det är.</pre><pre>Anf. 135  KARIN ISRAELSSON (c) replik:</pre><pre>Herr talman! Den oro som jag delgav kammaren\r\ndelas av väldigt många människor ute i landstingen.\r\nDet är klart att de talar för sin ekonomi. Det är\r\nbekymmer i dag i landstingen med stora\r\nbesparingar som skall göras och med krav på\r\nnedläggningar av sjukhus och delar av sjukhus.\r\nEftersom landstingen står för totalkostnaden för all\r\nsjukvård, innebär en privatetablering att\r\nlandstingen skall stå också för den kostnaden utan\r\natt kunna utöva någon kontroll av\r\nkostnadsströmmarna till och ifrån privatläkarna.\r\nDet finns därför en oro. Om man kan hitta vägar\r\nför att på något vis kunna kontrollera\r\nkostnadsströmmarna, så att landstingen något så\r\nnär kan veta hur det hela skall se ut, är det möjligt\r\natt det hela kan accepteras.</pre><pre>Vi från Centerpartiet ser också med oro på detta,\r\neftersom husläkarna har sina beting. Det är ett\r\nsystem som gör det möjligt att få god sjukvård över\r\nhela landet. Det är det som är fördelen med\r\nhusläkarsystemet. Det blir alltså en spridning av\r\nläkarna. Eftersom specialistläkarna redan finns i\r\nstora tätorter kommer de naturligtvis inte att\r\netablera sig uppe i Sorsele där jag bor. De väljer i\r\nstället Umeå som sin lokaliseringsort. De resurser\r\nsom då skall fördelas av landstinget kommer\r\nkanske inte att räcka till för andra läkare i regionen,\r\nvilket påverkar möjligheterna att få tillgång till en\r\ngod hälso- och sjukvård över hela regionen.</pre><pre>Det är detta som oroar och det faktum att dessa\r\nreformer kommer så tätt inpå varandra att man\r\nännu inte har hunnit verkställa husläkarreformen\r\ninnan det införs en ny reform som kommer att\r\npåverka underlaget för husläkeriet.</pre><pre>Denna debatt kommer naturligtvis inte att stillna,\r\nutan vi får se vad lagrådet har att säga. Jag vet bara\r\natt Socialstyrelsen och Riksförsäkringsverket med\r\nstor oro har tittat på detta förslag.</pre><pre>Ur patientsynpunkt kan det kännas väldigt bra att\r\nha den typen av valfrihet. Men de utländska\r\nforskarna säger att en valfrihet för läkare blir en\r\nväldigt dyr valfrihet. En valfrihet för patienten blir\r\ninte så kostsam. Jag tror att det är detta förslag man\r\nbör titta på.</pre><pre>Tyskarna åtgärdar nu fri etablering genom att sätta\r\nstora staket omkring den, därför att de inte har råd\r\nmed fri etablering. Det är därför jag är orolig.</pre><pre>Anf. 136  PONTUS WIKLUND (kds):</pre><pre>Herr talman! Vi har i vårt parti delat upp debatten.\r\nJag skall tala om socialförsäkringarna.</pre><pre>Jag är en av dem som med en viss förundran har\r\nlyssnat på den polariserade debatten om\r\ngrundtrygghet kontra inkomsttrygghet i\r\nsocialförsäkringarna. I själva verket har den ju\r\nväsentligen rört sig om graden av en relativ\r\ninkomsttrygghet för medborgarna.</pre><pre>Nästan alla de som har pläderat för grundtrygghet\r\nhar, utöver en grundersättning, talat om\r\nobligatoriska påbyggnader eller avtalsförsäkringar\r\npå olika eller oklara nivåer.\r\nInkomsttrygghetsförespråkarna har inte försvarat\r\nnågon generell hundraprocentig ersättning.\r\nDärutöver har, såvitt jag förstår, alla velat ge\r\nmöjlighet till frivilliga avtalsförsäkringar eller\r\nprivata försäkringar. Således har det i själva verket\r\nrört sig om graden av inkomsttrygghet samt visst\r\nmått av personligt ansvarstagande för att få\r\nersättning vid förvärvsoförmåga.</pre><pre>I kds har en arbetsgrupp nyligen lagt fram en\r\nmodell för ett trygghetssystem, i vilket vi vill verka\r\nför att på sikt närma de olika socialförsäkringarna\r\ninklusive arbetslöshetsförsäkringen. De krav som\r\nvi har ställt på systemet är att det skall gynna eget\r\nsparande, vara mindre kostnadskrävande än nu, ge\r\nförbättrad trygghet för de sämst ställda, motverka\r\nskattekilar och minska möjligheterna till\r\növerutnyttjande.</pre><pre>Vi tror att det är viktigt att försöka förenkla de\r\nolika föräkringarna och att sträva mot att närma\r\nderas konstruktion till varandra. Det blir då på sikt\r\nen anpassning av de rörliga krafterna i samhället till\r\nde, trots allt, ganska stela offentliga systemen. Det\r\nkan ur individens synpunkt ge ett sammantaget\r\nbättre stöd. Förändringarna bör genomföras\r\nsuccessivt och varligt.</pre><pre>En kort sammanfattning av vårt förslag: Frånvaro\r\nfrån arbetet på grund av sjukdom, föräldraledighet\r\noch arbetslöshet bör ge samma ersättning. Vi\r\nföreslår en lägsta nivå, ett golv, på 2 basbelopp,\r\nknappt 6 000 kr per månad, som skall gälla vid\r\nheltidsarbete. Därefter bör ersättning ges\r\nmotsvarande 80 % av inkomsten upp till 5\r\nbasbelopp, vilket motsvarar ca 14 300 kr och 50 %\r\nav inkomsten mellan 5 och 7,5 basbelopp, en nivå\r\npå 21 500 kr. Den maximala ersättningen blir\r\ndärmed drygt 15 000 kr.</pre><pre>Ersättningsnivåerna gäller vid såväl sjuklön som\r\nsjukpenning. En konsekvens av vårt förslag är en\r\nhöjning av sjukförsäkringsersättningen från 70 %\r\ntill 80 % när det gäller långtidssjuka.\r\nFöräldrapenningen bör utgå med samma belopp\r\nsom ersättningen i försäkringssystemet. Samma\r\nkvalificering till systemet som det nuvarande skall\r\ngälla, förutom vid arbetslöshetsförsäkringen som\r\nskall vara allmän.</pre><pre>Det bör finnas en självrisk i form av karensdagar.\r\nFörslagsvis kan sjukförsäkringen och den tillfälliga\r\nföräldraförsäkringen innehålla en eller två\r\nkarensdagar och arbetslöshetsförsäkringen fem\r\nkarensdagar. Det bör ske en samordning mellan\r\ndessa karensdagar, så att ett maximalt antal dagar\r\nkan drabba en person under ett år, således ett slags\r\nhögkostnadsskydd för karensdagar som också\r\nomfattar arbetslöshets- och föräldraförsäkringen.</pre><pre>Trygghetssystemet bör ligga utanför statsbudgeten\r\noch finansieras med avgifter. Varje försäkring skall\r\ni princip vara självfinansierad genom avgifter och\r\ngå runt. Undantagen är föräldraförsäkringen,\r\nvilken enligt vår uppfattning inte är en försäkring i\r\negentlig mening och som därför till största delen\r\nbör vara statens ansvar och betalas med skatter.</pre><pre>Avgifterna bör tas ut i form av såväl egenavgifter\r\nsom arbetsgivaravgifter. Avgiften skall innehålla ett\r\ninslag av fördelningspolitik.</pre><pre>I vårt trygghetssystem är nuvarande omfattning av\r\nlönegarantin inte berättigad. Lönegarantin bör\r\nsamordnas med övriga förhållanden vid normal\r\nuppsägning. Vi föreslår ersättningsnivåer, enligt\r\ndet system vi har skisserat, under normal\r\nuppsägningstid. Därefter bör den anställde vara\r\nkvalificerad för arbetslöshetsersättning.</pre><pre>I jämförelse med nuvarande system bör\r\nkostnaderna för de föreslagna förändringarna i\r\nlönegarantin och föräldraförsäkringen bli mindre.\r\nÖkade kostnader uppkommer främst i\r\narbetslöshetsförsäkringen som blir allmän, vilket\r\nkompenseras av ökade avgifter.</pre><pre>Herr talman! Vi menar att vår modell för\r\ntrygghetssystem är en medelväg som bör föras in i\r\ndiskussionen med den nyligen tillsatta beredningen\r\nom utformningen av exempelvis framtidens\r\nsjukförsäkring och arbetsskadeförsäkring. Det är\r\nmin förhoppning att arbetet där skall bedrivas med\r\nett öppet sinne, så att det om möjligt går att hitta\r\nsamförståndslösningar. I så viktiga frågor som\r\ntrygghetssystemets uppbyggnad bör ingen möda för\r\natt söka hitta lösningar över partigränserna lämnas\r\nsparad.</pre><pre>Så några ord till Birgitta Dahl. De 6 miljarderna för\r\nvårdnadsbidraget skall partikamraten Åke Carnerö\r\ntala om. När man lyssnar på Birgitta Dahl får man\r\nintrycket att hon gärna ställer upp för det som har\r\nvarit. Ibland tror man att allt som var förr var\r\nbättre. Men det har faktiskt skett mycket som leder\r\ntill förändringar, exempelvis den ekonomiska\r\nverkligheten. Man får en känsla av att\r\nSocialdemokraterna har skapat ett välfärdsbygge\r\nav så dålig kvalitet, med tanke på att huset är så\r\npass slitet som det nu är, att vi måste göra\r\nomfattande reparationer.</pre><pre>Birgitta Dahls retorik skrämmer mig faktiskt litet\r\ngrand med tanke på det samarbete som vi i\r\nberedningen skall ha för en nyordning för sjuk- och\r\narbetsskadeersättningen. Hur skall det kunna\r\nfungera mot bakgrund av den inställning som man\r\nibland får intryck av att Birgitta Dahl har? Vi skall\r\nju faktiskt förändra systemet till det bättre, och om\r\nmöjligt i samstämmighet.</pre><pre>Anf. 137  STEFAN KIHLBERG (nyd):</pre><pre>Herr talman! Ansvar är alltid något personligt.\r\nFamiljepolitiken är inget undantag. Endast\r\nföräldrarna kan och skall ta ansvar för sina barn.</pre><pre>Makarna Myrdal är begravda. Det borde också\r\nderas sociala ingenjörskonst vara. Men ack nej.\r\nKollektivismen frodas hos Socialdemokraterna och\r\ndjupt in i folkpartileden. Endast kommunala\r\ndaghem kan erbjuda kvalitet i barnomsorg. Det är\r\nvämjeligt och motbjudande att kalla detta\r\nliberalism.</pre><pre>Först tvingade man under 1960- och 1970-talet, av\r\nsamhällsekonomiska och socialistiska skäl, ut\r\nmassor av småbarnsföräldrar på arbetsmarknaden.\r\nSedan kallar man detta för jämställdhet. Den\r\nsocialdemokratiske ideologen Kurt Samuelsson har\r\nkallat detta för det största bedrägeri svenska\r\nkvinnor har utsatts för. Jag tror att han har rätt.</pre><pre>Självfallet vill de allra flesta människor, både\r\nkvinnor och män, arbeta och känna sig nyttiga.\r\nArbetet är ju i vår kultur basen för\r\nidentitetskänslan. Men jag tycker att det är\r\nförnedrande och beklämmande att höra\r\nsocialdemokrater anse att vissa arbeten är finare än\r\nandra. Så är det inte i min eller Ny demokratis\r\nvärld. Förvärvsarbete utanför hemmet är fint, tycks\r\nSocialdemokraterna mena, och att arbete i hemmet\r\när fult och ovärdigt. Skäms, ni som kallar er\r\narbetets söner!</pre><pre>Hur kan man anse att förskollärare och barnskötare\r\nhar respektabla och utvecklande yrken, samtidigt\r\nsom man klassar ner och chikanerar dem som med\r\nexakt samma arbetsuppgifter arbetar hårt, ideellt\r\noch oavlönat i sina egna eller andras hem? Maken\r\ntill dubbelmoral och ideologisk ohederlighet har\r\njag svårt att hitta.</pre><pre>Visst vill de flesta människor också\r\nförvärvsarbeta -- men inte alltid och på heltid.\r\nDärför är valfriheten så viktig och nödvändig.</pre><pre>Många föräldrar vill själva ta hela ansvaret för sina\r\nbarn och deras uppfostran. De ser sina barn som\r\ndet värdefullaste de har och vill därför göra allt för\r\ndem. De tycker inte att de offrar någonting när de\r\nstannar hemma några år -- tvärtom. De anser\r\nkanske att det är att ta ett verkligt ansvar både för\r\nsina barn och för samhället på lång sikt. De kanske\r\nvill göra ett uppehåll i sitt förvärvsarbete just för att\r\nförvalta det finaste de har, sin familj. Det måste i\r\nett civiliserat samhälle finnas verkliga möjligheter\r\natt göra detta för de mammor och pappor som vill.\r\nSå är det inte i Sverige i dag.</pre><pre>Regeringens proposition nr 11, med förslag om\r\nvårdnadsbidrag och utvidgad lagreglering på\r\nbarnomsorgsområdet, är verkligen inget att hurra\r\nför. Det är mycket riktigt inte någon som har\r\nhurrat, och jag tror inte att någon kommer att göra\r\ndet heller.</pre><pre>Framtiden får väl visa vem som har anledning att\r\nhurra -- och för vad. Jag hoppas innerligt att det blir\r\nbarnen och småbarnsföräldrarna.</pre><pre>Socialdemokraterna och Folkpartiet kör hand i\r\nhand och har en sak gemensamt, nämligen att de\r\navskyr familjen som samhällets fundament. De\r\npratar i stället om oberoende och jämställdhet. I\r\nsjälva verket har dessa partier ingen familjepolitik,\r\nmöjligen har de en politik för att åstadkomma\r\nolyckliga ensamstående mammor och pappor.\r\nSedan håller de upp den största pekpinnen och\r\nhytter med näven mot alla pappor som inte tar på\r\nsig exakt 50 % av allt arbete i köket och hushållet.\r\nAtt familjen själv skulle kunna göra upp om sin\r\narbetsfördelning är för dem en horribel, om ens\r\ntänkbar, tanke.</pre><pre>Nej, som vanligt vet Storebror Staten bäst. När\r\nskall dessa symmetrimoralister hytta med näven\r\nmot alla mammor och säga fy, fy, därför att\r\nmammorna inte tar sitt ansvar för att reparera\r\nbilen, huset eller lägenheten?</pre><pre>Låt oss för ett ögonblick ta dessa\r\nsymmetrimoralisters ord på allvar och tro på dem.\r\nLåt oss då titta på den offentliga barnomsorgen i\r\ndaghem, osv. Där har verkligen staten,\r\nSocialdemokraterna och Folkpartiet i skön\r\nförening haft det totala ansvaret och fulla\r\ninflytandet på utformningen av barnomsorgen.\r\nResultatet? Där råder naturligtvis mycket stor\r\njämlikhet? Ja visst! Efter 20 år har man verkligen\r\nlyckats. Svenska daghem är en fullständig och total\r\nkvinnovärld. 97 % av personalen är kvinnor, och så\r\nhar det varit i över 20 år. Inga andra svenska\r\nbranscher kan uppvisa motsvarande rekord i s.k.\r\njämlikhet.</pre><pre>Kan ett fiasko för symmetrimoralisterna inom\r\nSocialdemokraterna och Folkpartiet blir större\r\neller mera fulländat?</pre><pre>Jag vill i all ödmjukhet rekommendera dessa\r\npekpinnefanatiker litet reflexion och studier av\r\nutvecklingspsykologi, genetik och\r\nsocialantropologi, i stället för dumgulliga och ytliga\r\npartifloskler. Kanske kan Karin Pilsäter vara\r\ncirkelledare?</pre><pre>Är möjligen Socialdemokraternas och Folkpartiets\r\nmål genmanipulerade, ammande fäder med ett\r\nbröst och möjlighet att själva föda barn efter\r\nprovrörsbefruktning? Snigeln är kanske deras\r\nförebild?</pre><pre>I min och Ny demokratis värld är kvinnor och män\r\nväldigt olika, tack och lov. De är dessutom väldigt\r\nförtjusta i varandra och vill leva i skön förening och\r\nmed ömsesidig respekt för varandra och för\r\nvarandras olikheter.</pre><pre>Herr talman! Låt mig avsluta med en annan\r\nreflexion, som också kan vara en sammanfattning\r\nav mitt anförande.</pre><pre>Det är nog ingen tillfällighet att det bara finns ett\r\nenda parti i Sverige som har en människa som sin\r\nsymbol och logotyp. Endast Ny demokrati har en\r\nmänniska. Alla de andra partierna har blommor,\r\ngrönsaker eller kinaspel.</pre><pre>Endast människor kan visa kärlek, omtanke och\r\nhänsyn. Endast människor kan ta ansvar.</pre><pre>Låt mig till sist, herr talman, uttrycka min stora och\r\ndjupa tacksamhet över att den röda rosen, som\r\nurgammal symbol för mänsklig kärlek mellan\r\nkönen, numera slipper illojal konkurrens och\r\nbefläckning från Socialdemokraterna. Deras nya\r\noch krossade tomat tycker jag däremot är en\r\nutmärkt symbol och logotyp för dagens\r\nsocialdemokrati.</pre><pre>Anf. 138  MY PERSSON (m):</pre><pre>Herr talman! Låt mig uppehålla mig något vid\r\nsjukhemsproblematiken.</pre><pre>I en nyligen publicerad undersökning rörande\r\nvårdbehovet på bl.a. våra sjukhem slogs fast att\r\n85 % av de boende har kontinuerligt behov av inte\r\nbara omvårdnad utan också kvalificerad sjukvård.\r\nMerparten av de gamla på sjukhemmen är med\r\nandra ord sjuka. Ändå tycks vi märkligt nog i dag\r\ninte längre ha några gamla långtidssjuka, utan\r\nenbart gamla ''sjukhemshyresgäster''.</pre><pre>En yngre person som blir sjuk erhåller adekvat\r\nsjukhusvård och rehabilitering, även mycket\r\nlångvarig sådan, och betalar då anpassade avgifter\r\nför denna vård, medan alltså en gammal människa\r\ni motsvarande situation, ofta efter en kort vårdtid\r\npå ett akutsjukhus, av kommunen snabbt tas hem\r\ntill något som kallas boende, där hon har att betala\r\nhyra för i sämsta fall en sängplats i ett fyrbäddsrum,\r\navgift för mat och omvårdnad samt särskilda\r\navgifter för medicin och läkarbesök, allt enligt\r\nÄDEL-reformens intentioner. Detta är\r\notillfredsställande.</pre><pre>En opinion mot denna nyordning börjar nu märkas,\r\noch givetvis väger de ekonomiska aspekterna tungt\r\ni den kritik som nu framförs. Ändå grundar sig min\r\nhuvudinvändning mot att sjukhemmen nu likställs\r\nmed boende inte i första hand på ekonomiska skäl,\r\nutan fastmer på det faktum att det måste finnas en\r\ngräns där en gammal människas boende med olika\r\ngrader av service, omsorg och basal sjukvård\r\növergår till att bli ren sjukvårdande verksamhet.\r\nDen gränsen anser jag kan sättas vid övergången till\r\nsjukhemsvård -- så som merparten av våra sjukhem\r\ni dag tvingas fungera.</pre><pre>Följdriktigt måste då också dessa äldre som\r\ndrabbas av sjukdom få samma möjligheter som\r\nunga till kvalificerad sjukvård, även långvarig\r\nsådan.</pre><pre>I och med ÄDEL-reformens införande har i vissa\r\ndelar av landet läkartillgången vid sjukhemmen\r\nminskat, en utveckling som sannolikt kommer att\r\nfortsätta. Stora oklarheter råder också om vad som\r\nkommer att hända i takt med att husläkarreformen\r\nnu börjar genomföras.</pre><pre>Att exempelvis 30 olika ''sjukhemshyresgäster'' var\r\noch en då vid behov skall kalla på den läkare som\r\nman är aktivt eller passivt listad hos ter sig absurt.\r\nOch vem skall kalla på vilken läkare för den patient\r\nsom är oförmögen att själv fatta beslut eller vars\r\nanhöriga kanske inte tycker att det är så nödvändigt\r\nmed ett läkarbesök för en gammal mamma som ju\r\nändå snart skall dö? Visst är detta ytterligheter,\r\nherr talman, men verkligheten är faktiskt inte alltid\r\nså vacker som vi önskar den.</pre><pre>I takt med att många sjukhem nu drar ner på\r\nläkartillgången läggs alltmer ansvar för den\r\nmedicinska vården över på sjuksköterskorna. Hur\r\nkompetent den yrkeskåren än är kan den ändå inte\r\nfullt ut ersätta läkarkompetensen. Och kanske än\r\nviktigare: Allt fler signaler kommer utifrån landet\r\nfrån de medicinskt ansvariga sköterskorna om att\r\nde nu börjar se sitt ansvarsområde alltför vidsträckt\r\noch att deras arbetsbörda tenderar att bli alltför\r\ntung.</pre><pre>I Socialstyrelsens årsrapport om ÄDEL-reformen,\r\nsom det hänvisats till tidigare i dag och som\r\npresenterades förra veckan, påtalades inte bara den\r\n''vid vissa sjukhem bristande medicinska vården''\r\nutan också brister i ansvaret för rehabilitering. Inte\r\nminst sjukhemmens egen personal är enligt min\r\negen erfarenhet djupt oroad över de krympande\r\nresurserna för rehabilitering av deras patienter. Av\r\nministern förstod jag att detta är något som\r\nkommer att åtgärdas.</pre><pre>Självfallet måste en gammal människa ha samma\r\nrätt till fullgod rehabilitering som den som är yngre.\r\nÄven om man vet att den gamla inte kan\r\nrehabiliteras tillbaka till ett helt friskt liv, kan hon\r\nalltid rehabiliteras till en för henne så god\r\nlivskvalitet som möjligt. Vi får aldrig glömma att\r\nlivskvalitet är något som bara kan mätas av den som\r\ndet ytterst berör.</pre><pre>Herr talman! Situationen vid våra sjukhem i dag är\r\ni vissa stycken otillfredsställande för såväl patienter\r\nsom personal. Därför bör delar av ÄDEL-\r\nreformen rättas till.</pre><pre>Sjukhemmen, eller delar av dem, måste först och\r\nfrämst bli vad ordet säger att de skall vara,\r\nnämligen hem för vård av sjuka gamla människor,\r\nde som av akutsjukhusens läkare bedöms behöva\r\navancerad sjukvård och rehabilitering även efter\r\nden akuta sjukdomsperioden. Förutom den mycket\r\ngoda omvårdnad som redan i dag ges på merparten\r\nav våra sjukhem skall där då finnas kontinuerlig\r\ntillgång till ansvarig läkare med geriatrisk\r\nkompetens. För att det skall bli tekniskt möjligt att\r\ngarantera denna läkartillgång måste\r\nhuvudmannaskapsgränser och revirtänkande få\r\nstryka på foten och ersättas av konstruktivt\r\ntänkande och god vilja.</pre><pre></pre><pre>Vidare: utifrån den rapport om avgiftsskillnader i\r\nkommunerna som Socialstyrelsen skall presentera i\r\nbörjan av december måste avgiftssystemet för\r\nsjukhemsvården ses över utifrån insikten att den\r\nsom är sjuk -- även om hon är gammal -- är patient\r\noch inte hyresgäst och att den skäliga avgift hon då\r\nskall betala självklart måste inkludera läkarvård\r\noch medicin.</pre><pre>Arbetet med att få denna översyn till stånd\r\nbrådskar, och det är därför min förhoppning att\r\nansvarig minister snabbt tar ett sådant initiativ. Det\r\nskulle tillförsäkra våra i dag sjuka gamla en\r\nekonomiskt rättvis, rätt anpassad och värdig vård,\r\noch det är något som är och måste vara allas vår\r\nsträvan.</pre><pre>Anf. 139  ULLA ORRING (fp):</pre><pre>Herr talman! Natten till tisdagen den 4 oktober\r\ntillbringade jag på Södersjukhusets medicinska\r\nakutavdelning. Min man insjuknade hastigt, och vi\r\nfick ambulanstransport till sjukhuset. Det var\r\nimponerande att få uppleva det professionella\r\nomhändertagandet med omtanke och omsorg från\r\nbåde ambulanspersonalens och sjukhuspersonalens\r\nsida. Jag konstaterar att vi i vårt land har en mycket\r\nvälutbildad yrkeskår av sjukvårdspersonal.</pre><pre>Är då det svenska hälso- och sjukvårdssystemet\r\nperfekt? Finns det inte anledning till\r\nanmärkningar? Vi nås ju dagligen av rapporter i\r\nmedia om missförhållanden.</pre><pre>Jag tror att vi med sans och måtta skall debattera\r\noch analysera den svenska sjukvården och inse att\r\ndet finns ingen nation som kan göra anspråk på att\r\nha skapat det perfekta systemet. De skilda\r\nlösningar som har praktiserats i olika länder visar\r\natt det finns alternativ, vilka i sig erbjuder\r\nmöjligheter till lärdomar för andra.</pre><pre>Vårt hälso- och sjukvårdssystem har genomgått\r\nstora förändringar under 1900-talet vad gäller både\r\nfinansiering och organisation. Men vårt\r\ngemensamma mål står fast -- över alla partigränser,\r\nförmodar jag: en god hälsa för hela befolkningen\r\noch vård på lika villkor.</pre><pre>I en krympande ekonomi måste alla möjligheter tas\r\ntill vara för att uppfylla detta mål. Det är så enkelt\r\natt ropa på mer pengar -- men tyvärr visar de\r\nhögljudda personer som gör det, även i den här\r\nkammaren, inte på några nya källor att ösa ur.</pre><pre>Regeringen har dock med framsynthet insett att vi\r\nmåste få till stånd förändringar som kan garantera\r\nen god hälso- och sjukvård. Det pågår flera\r\nutredningar, vilket torde vara bekant för den här\r\nförsamlingen.</pre><pre>Ett lyckat grepp har också varit införandet av\r\nvårdgarantin. Vad har det då inneburit för\r\npatienterna? Jo, det tycker jag att vi skall kunna\r\nerkänna. Köerna är borta för gråstarr, kranskärl,\r\nhöftleder osv., vilket i sin tur betyder stor trygghet\r\nför patienten att kunna bli behandlad i tid. Och för\r\nsjukhusens del är resultatet högre effektivitet och\r\nett bättre utnyttjande, framför allt av\r\noperationssalarna.</pre><pre>För Folkpartiet liberalerna är en väl fungerande\r\nhälso- och sjukvård samt omsorg om de äldre och\r\nde handikappade en av hörnpelarna i\r\nvälfärdsstaten, som vi slår vakt om. Kvalitet,\r\nprofessionell kompetens och ett starkt mänskligt\r\nengagemang är beståndsdelar vi inte kommer att\r\ntumma på.</pre><pre>Vi har gått i spetsen för eget rum, för att kapa\r\nköerna och för ett husläkarsystem som nu håller på\r\natt genomföras.</pre><pre>Under nästa år kommer alla invånare i Sverige att\r\nfå möjlighet att välja sin egen husläkare. Syftet är\r\natt öka tryggheten för människor genom att de får\r\nen stabil och varaktig kontakt med samma läkare.</pre><pre>Allt förändringsarbete kräver nytänkande. Tyvärr\r\nsignalerar ett par landsting motstånd av olika skäl --\r\njag undrar om det är politiska skäl. Givetvis måste\r\nsystemet anpassas efter lokala förhållanden, men\r\natt därmed motverka intentionen -- trygghet och\r\nvalfrihet för patienten -- tycker jag är att gå för\r\nlångt.</pre><pre>I mitt eget landsting, i Västerbotten, har däremot\r\nlandstingsdirektören offentligt uttalat att det är en\r\ngemensam uppgift att utforma och marknadsföra\r\nhusläkarverksamheten så att allmänheten upplever\r\natt reformens ökade valfrihet och\r\ntillgänglighet/kontinuitet bidrar till en positiv\r\nförnyelse. Jag vill säga: Heder åt en sådan\r\nlandstingsledning! Det goda exemplet förtjänar\r\nspridning, exempelvis till Malmö, Blekinge och\r\nandra landsting.</pre><pre>Herr talman! Den omfattande ÄDEL-reformen\r\nsom genomfördes häromåret är nu föremål för\r\nutvärdering av Socialstyrelsen. Jag konstaterar att\r\nMy Persson och jag har läst Socialstyrelsens rapport\r\nmed olika ögon.</pre><pre>En av våra största morgontidningar utropade\r\nhäromdagen: ''Ädelreformen hjälper oss se de\r\näldre!'' Tidningen kommenterar Socialstyrelsens\r\nrapport och säger att man knappt tror sina ögon när\r\nman läser den. Det allmänna omdömet är positivt\r\noch genomförandet mindre problematiskt än\r\nbefarat.</pre><pre>Jag vill säga att jag själv var väldigt tveksam till\r\ninförandet av ÄDEL-reformen, men jag är helt\r\növertygad om att det är rätt väg. Men ÄDEL-\r\nreformen står i blickfånget för kritik, t.o.m. så långt\r\natt Ingvar Carlsson i partiledardebatten undrade:\r\n''Vad har gamla människor som får liggsår att välja\r\npå när personalen inte har tid att sköta dem\r\nordentligt?'' Jag tycker ändå att man måste\r\nkonstatera att liggsår fanns även under den\r\nsocialdemokratiska regeringsperioden.</pre><pre>Men allt är självklart inte perfekt. Kommunerna\r\nhar nu det samlade ansvaret för service och vård av\r\näldre. Förändringsarbetet i kommunerna pågår på\r\nolika sätt. Kanske har storstadskommunerna\r\nsvårast att svara upp mot kraven -- det har också\r\nsagts i debatten i dag.</pre><pre>När antalet äldre som är 80 år och däröver ökar\r\nmed 10 000 per år, inser nog var och en att frågorna\r\ninför 90-talet blir av oerhörd vikt med många\r\nproblem att lösa. Det kommer att krävas god\r\nekonomi och en generös medmänsklighet både från\r\nvårdens och från de anhörigas sida.</pre><pre>Anf. 140  ÅKE CARNERÖ (kds):</pre><pre>Herr talman! Barnen är vår framtid och de\r\nmedborgare som tar över och för vårt\r\nsamhällsbyggande vidare. Allt samhällsarbete bör\r\ndärför ha som ledstjärna ''Barnen först'', och detta\r\när en betydelsefull miljöfråga. Ju bättre miljö vi kan\r\nskapa för våra barn, desto bättre kommer det\r\nuppväxande släktet att trivas och desto stabilare\r\ngrund för framtidens samhälle bygger vi.</pre><pre>Det är en självklarhet för de allra flesta att\r\nföräldrarna är samhällets främsta resurs i\r\nfamiljepolitiken, och jag vill något utveckla hur\r\nSverige kan bli tryggare.</pre><pre>Ordet barnomsorg är ett fint ord, fyllt av omtanke,\r\nomsorg och hänsyn till barnens bästa. Detta ord har\r\nmissbrukats och använts så här: barnomsorg = alla\r\nbarn omhändertagna i offentlig sektor.</pre><pre>Det har tydligen ansetts att offentlig heltidsomsorg\r\nför barnen skulle vara det normgivande och av\r\nsamhället mest accepterade. Valfrihet skulle inte\r\nexistera. Samhället har styrt föräldrarna att\r\nutforma sina liv på ett visst sätt -- båda\r\nförvärvsarbetande med barnen i kommunal\r\nbarnomsorg. De som önskat satsa på ett eget\r\nomsorgsalternativ har ställts utan offentligt stöd\r\noch därför haft svårt att förverkliga sin önskan.</pre><pre>En av de allra viktigaste utmaningarna för\r\nframtiden är att ge bättre förutsättningar för trygga\r\nfamiljer och för barnens uppväxt och omvårdnad.\r\nDet är i de små nära gemenskaperna som de flesta\r\nindivider finner trygghet och förankring.</pre><pre>Herr talman! Vårdnadsbidraget, lika för alla barn,\r\nsom införs från den 1 juli 1994, ökar\r\nsmåbarnsfamiljernas valfrihet men också rättvisan\r\nmellan dem. Det ger en tryggare uppväxt för\r\nbarnen, för kan pengarna bidra till att en förälder\r\nkan trappa ned arbetstiden eller stanna hemma litet\r\nlängre med det lilla barnet, får vi tryggare barn och\r\npå sikt tryggare vuxna. Samhällets stöd till omsorg\r\nom barnen utformas nu så att det omfattar alla\r\nbarn. Det är på tiden att vi visar att föräldrarna\r\nsjälva är kompetenta att vårda och fostra egna\r\nbarn!</pre><pre>Det är inte enbart en valfrihetsfråga att staten\r\nupphör att vara förmyndare över föräldrarna.\r\nReformen innebär också en positiv förstärkning av\r\nföräldraansvaret och föräldrarollen. Föräldrarnas\r\nbetydelse kan knappast ersättas av någon\r\nsamhällelig instans.</pre><pre>Herr talman! Föräldrarna har huvudansvaret för\r\nfostran och omsorg om sina barn och ungdomar.\r\nFamiljepolitiken är avgörande för hur väl skolan\r\nskall lyckas i sin inlärning att skapa trygga och\r\nansvarsfulla medborgare. Här har barnen rätt att få\r\nveta vad som är riktigt och felaktigt. Detta skall inte\r\nväxla från tid till tid utan vara fast förankrat i\r\nkristen etik och västerländsk humanism, som visar\r\npå de samlevnadsregler vi så väl behöver för att\r\n''hem och skola skall ge barn och ungdomar en klar\r\nuppfattning om rätt och orätt'', enligt\r\nregeringsförklaringens ord. Då får vi också en skola\r\nbättre utrustad i kampen mot de destruktiva krafter\r\nsom i dag representeras av egoism, våld och\r\nfrämlingsfientlighet. Att bygga upp en väl\r\nbalanserad ekonomi är bl.a. att överföra goda\r\nnormer och öka valfriheten i familjepolitiken.</pre><pre>Regeringen följer noga utvecklingen för barnen i\r\nförändringstider, står det i regeringsförklaringen.\r\nFamiljepolitik handlar inte enbart om ekonomiska\r\nförslag. Många barn i välfärdsstaten Sverige mår\r\nilla på grund av en splittrad uppväxtmiljö. Den\r\nfamiljesplittring som liksom en farsot har dragit\r\növer vårt land har åstadkommit stora kostnader i\r\npsykiskt lidande bland drabbade barn och vuxna.\r\nJag tror att våra barn kräver litet större vilja hos oss\r\nvuxna att lösa konflikter oss emellan. Barnen är\r\nskilsmässornas stora förlorare. Nog borde det gå att\r\nreparera fler äktenskap för barnens skull.\r\nSkilsmässa får inte vara ett enkelt sätt att lösa\r\nrelationsproblem. Här måste vi bli mer måna om att\r\nlyfta fram äktenskapet som samlevnadsform till en\r\nbetydelsefull och trygg miljö för makar och barn.</pre><pre>Herr talman! Hur kan samhället ha en beredskap\r\natt hjälpa familjer som får det svårt? Det görs bäst\r\ngenom att föräldrarna får hjälp att förhindra en\r\nseparation eller genom att lindra konsekvenserna\r\ndå en separation är oundviklig. Vi har fått gehör för\r\natt familjerådgivning skall finnas tillgänglig i\r\nkommunerna för den som begär det.\r\nFamiljerådgivarna skall ha som huvuduppgift att\r\ngenom samtal medverka till bearbetning av\r\nsamlevnadsproblem och konflikter.</pre><pre>En annan mycket viktig uppgift för\r\nfamiljerådgivningen är att förmedla kunskap och\r\nsprida information om samlevnad framför allt inom\r\nskola, barnomsorg och hälsovård. Behovet av\r\nföräldrautbildning är stort, eftersom många\r\nnyblivna föräldrar kan känna osäkerhet inför\r\nföräldraskapet. Här kan familjerådgivarna vara en\r\nviktig resurs i arbetet med att uppvärdera\r\nföräldrarollen. Det är fint att vara förälder, och\r\ninget ansvar och ingen uppgift kan vara större.\r\nInriktningen av familjerådgivningen bör vara att\r\näktenskapet lyfts fram som bästa grund för\r\nfamiljebildning, att vikten av trohet och respekt\r\nmellan makar framhålls samt att föräldraskapets\r\nstora betydelse när det gäller ansvaret för det\r\nuppväxande släktet markeras. Stabila\r\nfamiljerelationer bör vara ett mål i politiken.</pre><pre>Herr talman! Vi ser i vårt samhälle att många barn\r\noch ungdomar är rotlösa, otrygga och olyckliga.\r\nBarn- och ungdomsåren är avgörande för hur en\r\nmänniskas vandring genom livet kommer att\r\ngestalta sig. FN har utlyst år 1994 till Familjens år\r\nunder mottot: ''I familjen läggs grunden för ett\r\ndemokratiskt samhälle.'' Samhället har därför\r\nmycket att vinna på att fortsätta arbetet med att\r\nuppvärdera, stötta och stödja den mest naturliga av\r\nalla närmiljöer: familjen.</pre><pre>Anf. 141  JAN ANDERSSON (s):</pre><pre>Herr talman! Vi socialdemokrater ser med stor oro\r\npå de signaler som kommer om en sämre vård och\r\nomsorg för de äldre i våra kommuner och landsting.\r\nVi finner det också helt oacceptabelt att så många\r\ngamla på grund av ökade avgifter i dag har en\r\nlevnadsstandard som ligger under normen för\r\nsocialbidrag.</pre><pre>I dagens Sverige borde det vara en självklarhet att\r\nvåra äldre får tillgång till en god vård och omsorg\r\noch har en ekonomisk standard som gör att de\r\nslipper gå till socialkontoret för att söka\r\nekonomiskt bistånd.</pre><pre>Det har i dagarna presenterats en utvärdering av\r\nÄDEL-reformen, efter det att den har varit i kraft\r\ndrygt ett och ett halvt år. Resultatet av\r\nutvärderingen är i huvudsak positivt. Antalet\r\nfärdigbehandlade patienter på våra sjukhus har\r\nblivit färre, vilket var ett av syftena med reformen.\r\nByggandet av särskilda boendeformer för äldre\r\nligger på en hög nivå. Detta är också\r\ntillfredsställande.</pre><pre>Men allt är inte lika positivt. Många av våra\r\nsjukhem har en undermålig bostadsstandard.\r\nFolkpartiets löfte om ett eget rum på långvården är\r\ni dag fortfarande bara ett löfte och långtifrån en\r\nverklighet. Sjukvården har på sina håll blivit sämre.\r\nÄldre får ligga med liggsår och kateter. Fortfarande\r\nfinns det ett antal områden, t.ex.\r\nhjälpmedelsförsörjningen och rehabiliteringen, där\r\ndet råder en oklar gräns mellan landstingens och\r\nkommunernas ansvar.</pre><pre>Herr talman! De signaler om en sämre vård och\r\nomsorg som finns beror sannolikt inte i huvudsak\r\npå ÄDEL-reformen i sig. Jag tror att det är bra med\r\nett samlat huvudmannaskap för äldreomsorgen. I\r\nstället torde de indragningar av ekonomiska medel\r\ntill kommunerna som staten gjort ha en större\r\nbetydelse. Dessa indragningar har medfört att trots\r\natt antalet äldre över 80 år ökar, blir personalen\r\nsom jobbar inom vård och omsorg färre i åtskilliga\r\nkommuner och landsting. Detta påverkar\r\nnaturligtvis kvaliteten i verksamheten i negativ\r\nmening.</pre><pre>Regeringen påstår att valfriheten har ökat. Få, om\r\nens några, torde hålla med. Möjligtvis är det så att\r\nvalfriheten har ökat för en del producenter, men\r\nalls inte för de äldre. De borgerliga försöker inbilla\r\nfolk, och kanske sig själva, att rent administrativa\r\nsystem -- för det är vad systemet med\r\nservicecheckar egentligen är -- innebär en ökad\r\nvalfrihet. Bilden av de äldre med checkar i handen\r\nsom söker sig en god omsorg på en marknad har\r\nknappast med valfrihet att göra. Det är inte så, som\r\nFolkpartiets ledande person i min hemkommun\r\nHelsingborg, Folke Straube, sade, att det är samma\r\nsak att sälja social omsorg som att sälja tvättmedel.\r\nDet är det inte alls. Det Aktuelltinslag som visade\r\nen äldre man från Vaxholms kommun som just\r\nhade fått en servicecheck i handen och inte förstod\r\nvad det skulle vara bra för, samtidigt som den firma\r\nsom tillverkade checkarna jublade över att ha fått\r\nen ny marknad, speglar egentligen bilden av vem\r\nvalfriheten är till för. De borgerliga partiernas\r\nvalfrihetsperspektiv är ett producentperspektiv.\r\nFör vem av oss har träffat på någon äldre som\r\nefterfrågar ett system med servicecheckar? Jag har\r\nåtminstone aldrig gjort det, och jag träffar ganska\r\nmånga äldre ute i äldreomsorgen.</pre><pre>Hur har valfriheten ökat för alla de äldre som på\r\ngrund av ökade hyror och avgifter nu lever på en\r\nnivå som ligger under den i socialtjänstlagen\r\nstipulerade skäliga levnadsnivån? Vi\r\nsocialdemokrater varnade just för de konsekvenser\r\nsom beslutet nu har fått. Jag säger inte detta med\r\nnågon skadeglädje, utan tvärtom med beklagande.</pre><pre>När beslutet fattades i december månad i fjol\r\nlovade Bengt Westerberg att återkomma till\r\nriksdagen, om det blev som vi socialdemokrater\r\nbefarade. Vi känner nu till hur det blev. När\r\nkommer regeringen till riksdagen med förslag om\r\nett högkostnadsskydd som gör att de äldre får en\r\nrimlig ekonomisk standard? Eller tycker Bo\r\nKönberg, precis som i en frågestund i våras när jag\r\ntog upp samma problem, att det trots allt berör för\r\nfå äldre för att agera?</pre><pre>Vi socialdemokrater är för verklig valfrihet, inte\r\nbara i ord. Det innebär att äldreomsorgen är ett\r\nprioriterat område, där verksamheten utformas\r\nlokalt efter lokala förutsättningar. Personalen är\r\nden viktigaste resursen i äldreomsorgsarbetet. Det\r\när personalen som möter de äldre i det dagliga\r\narbetet och kan utforma en vård och omsorg som\r\ntar hänsyn till varje äldre individs behov och\r\nönskemål. Det kan handla om att Svea får det\r\nstädat litet extra, därför att hon har varit van att\r\nalltid ha det rent och snyggt omkring sig. För Brita\r\nkan det handla om att få komma ut och träffa andra\r\noch sitta och prata, för hon har alltid varit\r\nkontaktsökande. Det kan handla om små saker,\r\nsom att få välja kaka till kaffet. I det nära skapas\r\nvalfriheten för den enskilde, inte genom storvulna\r\ndeklarationer om valfrihetsrevolutioner och genom\r\nnya administrativa system av typ servicecheckar.</pre><pre>Anf. 142  ULLA ORRING (fp) replik:</pre><pre>Herr talman! Jan Andersson talar om att man\r\nkänner stor oro. Det är nog många som känner stor\r\noro också inför de reformer som\r\nsocialdemokraterna eventuellt tänker ta på sig\r\nansvaret för. Jag var själv inte så positiv till ÄDEL-\r\nreformen, som jag sade i mitt anförande. Jag har nu\r\nsett konsekvenserna, och jag tror att den var högst\r\nnödvändig.</pre><pre>Det har följt många positiva komponenter i ÄDEL-\r\nreformens spår. Vi har 6 500 nya lägeheter i\r\ngruppboende och sjukhem. Personaltätheten har\r\ninte gått ned, trots påståenden om detta. Betydligt\r\nfler anhöriga har fått ersättning som\r\nanhöriganställda.</pre><pre>Åtskilliga frågor återstår att lösa; det håller jag med\r\nJan Andersson om. Vi skall bl.a. lösa frågorna om\r\nrehabilitering och om läkarinsatser på\r\nsjukhemmen, vilket sagts här tidigare i dag, och\r\ninte minst frågan om avgifterna. Den frågan ligger\r\ninom kommunernas ansvarsområde.</pre><pre>Socialministern har i särskild ordning anvisat 50\r\nmiljoner för att rehabilitering och läkarinsatser\r\nskall kunna ske på det sätt som var avsikten.</pre><pre>I samband med det europeiska äldreåret har\r\nSocialstyrelsen, Boverket och Statens\r\nbostadsfinansieringsinstitut plockat fram tre\r\nprojekt som har fått utmärkelser på grund av att de\r\nkan erbjuda ett bra boende. Det är Rudskoga i\r\nÅtorp, Bellisgården i Malmö och Furugården i\r\nValbo, Gävle.</pre><pre>Man måste erkänna att variationerna blir stora när\r\n250 000 människor är beroende av äldrevård och\r\näldreomsorg. Det gäller framför allt variationerna i\r\ntaxeuttaget för äldreboendet. Där finns det väldigt\r\nstora skillnader. Det har framkommit i\r\nundersökningar som gjorts bl.a. på Gotland.</pre><pre>Vi rikspolitiker har all anledning att trycka på hos\r\nvåra företrädare ute i kommunerna så att de\r\nutjämnar taxorna. Om inte det sker tänker jag driva\r\nfrågan om att regeringen skall återkomma. Det kan\r\ninte vara så att de äldre skall vara tvungna att lägga\r\nsitt sista öre på boendet.</pre><pre>Men reformen var viktig och nödvändig, och den är\r\nbra.</pre><pre>Anf. 143  JAN ANDERSSON (s) replik:</pre><pre>Herr talman! Jag vet inte om Ulla Orring lyssnade\r\ntill vad jag sade. Jag sade att jag tycker att ÄDEL-\r\nreformen är bra i sig. Vi socialdemokrater står helt\r\nbakom ÄDEL-reformen som princip.</pre><pre>Vi kan däremot inte bortse från de negativa\r\nkonsekvenser som har kommit fram i\r\nutvärderingen. Det vore alldeles fel att tackla en\r\nutvärdering så. Vi skall ta vara på det positiva, och\r\nvi skall ta det negativa till oss.</pre><pre>Det negativa är just att den medicinska vården har\r\nblivit sämre. Vi måste fråga oss varför det har blivit\r\nså och vad vi kan göra åt det. Det finns dessutom\r\nett antal områden, t.ex. hjälpmedelsförsörjningen\r\noch rehabiliteringen, där det råder oklara\r\ngränsförhållanden.</pre><pre>Så var det på en del andra områden under 80-talet,\r\noch därför genomförde vi ÄDEL-reformen. Vi\r\nmåste ta till oss dessa signaler.</pre><pre>Jag tillhör inte heller dem som säger att\r\näldreomsorgen i Sverige generellt sett är dålig, för\r\ndet är den inte. Vi har en bra äldreomsorg i Sverige.\r\nMen de signaler som har kommit fram i\r\nmassmedierna på senare tid är riktiga, och vi måste\r\nta dem på allvar. Det finns också ställen där det inte\r\nbedrivs någon speciellt bra äldreomsorg. De äldres\r\noro ökar.</pre><pre>Det är bra att Ulla Orring nu finns med på tåget när\r\ndet gäller en förändring av avgifterna. Det hade\r\nvarit mycket bättre om ni hade lyssnat på oss i den\r\ndebatt vi hade i december månad, då ni drev\r\nigenom beslutet mot vår vilja.</pre><pre>Anf. 144  ULLA ORRING (fp) replik:</pre><pre>Herr talman! Vilka alternativ till ekonomisering av\r\nverksamheten erbjöd Socialdemokraterna?</pre><pre>Det märks att det finns en oro. Jag vill hjärtligt\r\ngärna instämma i det MAS-sjuksköterskorna\r\nBexelius och Asplund skrev i senaste numret av\r\nLandstingsvärlden. De skrev att det får vara slut\r\nmed att skrämma de gamla om vilken äldrevård de\r\ngår till mötes.</pre><pre>Socialstyrelsen redovisar i sin rapport en\r\nundersökning av vad brukarna tycker. Man\r\nkonstaterar att verksamheten naturligtvis är olika i\r\nvåra 286 kommuner. Det är ganska självklart,\r\neftersom kommunen nu har ansvaret för boendet\r\noch servicen. Socialstyrelsen konstaterar dock att\r\nde äldre och handikappade i dagsläget tycks ge en\r\ntämligen positiv bild av den tillgängliga vården,\r\nmen att det är angeläget att även fortsättningsvis\r\nfölja utvecklingen avseende inflytande, valfrihet,\r\nmedbestämmande och integritet för brukarna.</pre><pre>Socialstyrelsen följer upp utvärderingen med\r\nprojekt just för den geriatriska vården. Vi har inte\r\nnått slutpunkten vad beträffar utvecklingen av en\r\nbättre äldreomsorg. Reformen är ett första\r\navstamp. Vi skall naturligtvis försöka att rätta till\r\ndet som går att rätta till. Det kommer självfallet\r\nalltid att finnas enstaka exempel på dålig omsorg\r\nnär så många människor berörs.</pre><pre>Anf. 145  JAN ANDERSSON (s) replik:</pre><pre>Herr talman! Jag måste ändå säga att jag inte tycker\r\natt Ulla Orring tar signalerna om att det finns en\r\noro för sämre vård och omsorg och att det faktiskt\r\nfinns ställen med sämre vård och omsorg än tidigare\r\npå allvar.</pre><pre>Det är inte så att äldreomsorgen har blivit bättre\r\nsedan den borgerliga regeringen tillträdde. Det är\r\ninte så att valfriheten har ökat, utan det är precis\r\ntvärtom.</pre><pre>Jag menar inte att vi har en dålig äldreomsorg i\r\nSverige. Vi har en mycket bra äldreomsorg. Den\r\ns.k. Europabarometern visar att de äldre i Sverige\r\nhar en stor tilltro till vår äldreomsorg -- framför allt\r\ntill den offentliga vården. Den visar också att en\r\nstor del av de äldre känner en tilltagande oro över\r\natt vården blir sämre.</pre><pre>Om vi inte tar de signalerna på allvar och försöker\r\ngöra någonting åt situationen på de områden där\r\ndet brister i vården och åt avgifterna, då kommer vi\r\ninte att lyckas. Jag blir en aning rädd, för jag tycker\r\nfaktiskt att Ulla Orring bagatelliserar de problem\r\nsom trots allt finns.</pre><pre>Förste vice talmannen anmälde att Ulla Orring\r\nanhållit att till protokollet få antecknat att hon inte\r\nägde rätt till ytterligare replik.</pre><pre>Anf. 146  Statsrådet BO KÖNBERG (fp):</pre><pre>Herr talman! Ulla Orring har i huvudsak fört fram\r\nde synpunkter jag tänkte ta upp när jag begärde\r\nordet med anledning av Jan Anderssons inlägg,\r\nmen jag kan göra ett par kompletteringar.</pre><pre>Jan Andersson beskrev med utgångspunkt från\r\nSocialstyrelsens rapport ÄDEL-reformen som\r\nhuvudsakligen positiv. Jag gör samma läsning av\r\nrapporten. Jag kan i all blygsamhet påpeka att de\r\ntvå punkter som Jan Andersson nämnde som\r\nspeciellt positiva tillfördes under behandlingen av\r\npropositionen efter förslag från Folkpartiet\r\nliberalerna. Med det vill jag på intet sätt förringa\r\ndet goda arbete som lades ned i dåvarande\r\nSocialdepartementet under Bengt Lindqvists\r\nledning i akt och mening att få ÄDEL-reformen till\r\nstånd.</pre><pre>Jag har däremot svårt att känna igen beskrivningen\r\natt samma rapport skulle visa att den medicinska\r\nvården har blivit sämre. Jag tror att My Persson\r\nsnuddade vid någonting liknande, men jag har inte\r\nkunnat hitta det i materialet. Möjligen har Jan\r\nAndersson läst att det finns brister i vården.</pre><pre>Det är förstås så, vilket både Jan Andersson och jag\r\nhar konstaterat, att utvärderingen är till för att se\r\nvad som är bra och vad som är dåligt. Det som är\r\ndåligt skall vi förstås åtgärda. Jag vågar nog säga att\r\nman få gånger tidigare i den svenska riksdagens\r\nhistoria beslutat om så omfattande\r\nutvärderingsåtgärder i samband med en stor reform\r\nsom vi nu har gjort vad gäller ÄDEL-reformen. Jag\r\ntycker att det är ett bra sätt att arbeta. Det finns all\r\nanledning att besluta om utvärderingar på andra\r\nområden. Riksdagen har också beslutat att göra en\r\nutvärdering på husläkarområdet, vilket jag tycker\r\när bra.</pre><pre>Utan att ha en fullständig bild av hur\r\navgiftshöjningarna har slagit på vissa håll kan jag\r\nändå konstatera att de nya regler för kommunala\r\nbostadstillägg som trädde i kraft i våras har halverat\r\nden grupp äldre som har legat på eller under\r\nsocialbidragsgränsen innan de fått särskilt\r\nkommunalt bostadstillägg.</pre><pre>Om riksdagen fattar beslut i enlighet med den\r\nproposition jag nu har sänt över, räknar jag med en\r\nytterligare halvering. Om det för något år sedan\r\nfanns ca 40 000 pensionärer i den situationen, kan\r\ndet i början på nästa år finnas 10 000. På de ställen\r\ndär vi lättast kan mäta det har det ägt rum en klar\r\nförbättring på den punkten.</pre><pre>Jag kan inte annat än upprepa det jag sade till\r\nBirgitta Dahl för någon eller några timmar sedan:\r\nDet är märkligt att ''valfrihet'' bara är ett skällsord\r\nför socialdemokrater.</pre><pre>Anf. 147  JAN ANDERSSON (s) replik:</pre><pre>Herr talman! Valfrihet är inte alls ett skällsord. Jag\r\ntalade faktiskt om valfriheten och det angelägna i\r\natt det blir en större valfrihet för de äldre i\r\näldreomsorgen.</pre><pre>Jag tycker faktiskt att Folkpartiet mest pratar och\r\nhandlar väldigt litet. Jag tror inte, Bo Könberg, att\r\nde äldre inom äldreomsorgen uppfattar att\r\nvalfriheten har ökat sedan Folkpartiet tog över\r\nSocialdepartementet. I stället visar\r\nEuropabarometern att det finns en stor oro över det\r\nsom håller på att hända.</pre><pre>Det är inte så att äldreomsorgen generellt sett är\r\ndålig i dag. Men man har en större oro, och inte\r\ntalar man om att valfriheten har ökat. När det gäller\r\navgifterna har det visat sig att det som ÄDEL-\r\navgiftsutredningen spekulerade i, avgiftshöjningar\r\npå sjukhem och sänkningar på ålderdomshem,\r\nfaktiskt blev värre än vad utredningen befarade.</pre><pre>En mycket stor del av de äldre lever under den s.k.\r\nskäliga levnadsnivå som finns angiven i\r\nsocialtjänstlagen. Det kan jag inte finna\r\nacceptabelt. Bygger man system som innebär att\r\näldre lever under skälig levnadsnivå på grund av de\r\nsammantagna avgifterna för hemtjänst, hyra,\r\nsjukvård och annat är det något fel i systemet, och\r\ndet måste man göra någonting åt.</pre><pre>Vi pekade på detta redan tidigare. Jag tycker att\r\nregeringen skall ta det till sig så att vi kan skapa ett\r\nsystem där de äldre får en rimlig ekonomisk\r\nsituation. Vi får inte nonchalera de signaler som\r\nfinns.</pre><pre>Anf. 148  Statsrådet BO KÖNBERG (fp):</pre><pre>Herr talman! Min avrundning av mitt senaste\r\nanförande där jag undrade varför valfrihet var ett\r\nskällsord bottnade egentligen i två saker. Det ena\r\nvar, som jag nämnde tidigare i debatten, att jag\r\nhade läst Birgitta Dahls inlägg på\r\nSocialdemokraternas kongress. Det andra var när\r\nJan Andersson tog upp frågan om att äldre inte har\r\nefterfrågat checkar, etc.</pre><pre>Det kan ibland vara svårt att utforma mer av\r\nvalfrihet inom ramen för den generella\r\nvälfärdspolitiken. Men medan det för oss i\r\nFolkpartiet liberalerna är en av de stora och viktiga\r\nfrågorna i välfärdspolitiken blir den bara för många\r\nsocialdemokrater föremål för attacker och\r\nskällsord av olika slag.</pre><pre>När det gäller den svenska sjukvården har\r\nvalfriheten ökat kraftigt för medborgarna de\r\nsenaste fyra fem åren. I det arbetet har det varit\r\npersoner som representerar mitt parti och andra\r\nborgerliga partier som har varit pådrivande. Det\r\nhar inte varit socialdemokrater.</pre><pre>Inom äldreomsorgen finns det säkert mycket få\r\näldre som efterfrågar just den tekniska lösningen\r\nför att åstadkomma en bättre valfrihet. Men att\r\näldre människor lika väl som medelålders eller\r\nyngre önskar valfrihet och större kontroll över sitt\r\nliv är alldeles uppenbart. Låt oss då föra en\r\nkonstruktiv debatt om metoderna och medlen i\r\nstället för att man varje gång det görs ett nytt försök\r\natt öka valfriheten kritiserar detta från\r\nsocialdemokratiskt håll.</pre><pre>Jag skulle tycka att det vore alldeles utmärkt om\r\nSocialdemokraterna, som ju är Sveriges största\r\nparti, engagerade sig för att förnya välfärden. Men\r\ndet engagemang det visar är nästan genomgående,\r\nvilket ju även dagens debatt har visat, att kritisera\r\nalla försök att förnya.</pre><pre>Anf. 149  JAN ANDERSSON (s) replik:</pre><pre>Herr talman! Jag är fullt på det klara med att 90-\r\ntalet inte är vad 70-talet var och vad 60-talet var när\r\ndet gäller välfärdspolitiken. Vi måste hela tiden se\r\növer vårt välfärdssystem i syfte att förändra det\r\nefter tidens förutsättningar. Men jag kan inte ställa\r\nupp på att valfrihet skulle vara detsamma som\r\nadministrativa system -- vilket servicecheckarna är,\r\nvilket skolpengen är och vilket barnomsorgspengen\r\när.</pre><pre>Dessutom bygger dessa system på -- i varje fall\r\nskolpengen och barnomsorgspengen -- att försöka\r\ngöra individer lika, vilket de inte är. För mig måste\r\nverksamheten utformas efter de enskilda\r\nindividernas behov. Individerna är olika, men skall\r\nges så lika förutsättningar som möjligt.</pre><pre>Det är skillnaden. Folkpartiet har använt slagord,\r\nsom man använt också när det gäller det egna\r\nrummet i långvården. Ni har nu snart haft ansvaret\r\nunder en mandatperiod. Tittar vi på utvärderingen\r\nser vi att det hänt litet grand. Medan det har hänt\r\nmycket när det gäller äldreboendet och annat har\r\ndet hänt väldigt litet när det gäller de egna rummen\r\ni långvården. Fortfarande finns det en undermålig\r\nbostadsstandard på många av våra sjukhem.</pre><pre>Vi socialdemokrater och Folkpartiet genomförde\r\nÄDEL-reformen tillsammans. Men när det gällde\r\nde ekonomiska medlen som följde med ÄDEL-\r\nreformen hade vi med oss dem från början i\r\nförhandlingarna, men det hade däremot inte\r\nFolkpartiet. När det sedan gällde hur vi skulle\r\nfördela medlen tog vi hänsyn till en del av\r\nFolkpartiets synpunkter. Men ni hade inga pengar\r\nmed i bagaget från början. Bo Könberg skall inte\r\nslå sig för bröstet och säga att de medel som nu har\r\nstimulerat en utbyggnad av gruppboende var\r\nnågonting som Folkpartiet stod för och inte\r\nSocialdemokraterna.</pre><pre>Vi utformade detta tillsammans. Det hade varit\r\nsnyggare om Bo Könberg erkänt det.</pre><pre>Anf. 150  Statsrådet BO KÖNBERG (fp):</pre><pre>Herr talman! Jag kan gärna erkänna att vi\r\nutformade det tillsammans, eftersom jag i mitt\r\nförra inlägg uppehöll mig en lång stund vid just\r\ndetta. Jag vet inte vad Jan Andersson begär på den\r\npunkten. Det enda jag gjorde var att i all\r\nblygsamhet påminna om att det ekonomiska\r\nbetalningsansvaret för kommunerna, vilket har\r\nvarit en mycket bidragande orsak till den positiva\r\ndel av reformen som Jan Andersson nämnde i sitt\r\nförsta inlägg, nämligen minskningen av antalet\r\nmedicinskt färdigbehandlade på våra akutsjukhus,\r\ntillfördes efter vår motion.</pre><pre>Det andra var att det ägde rum en omfördelning av\r\nmedel från satsningar som nämndes i den\r\nursprungliga propositionen. Det handlade om rätt\r\nbetydande belopp som skulle gå till\r\ninformationskampanjer bland de anställda. I stället\r\nsatsades de på utbyggnad av olika gruppbostäder\r\nm.m. Om minnet sviker Jan Andersson hänvisar\r\njag till propositionen, motionen och protokollet\r\nfrån socialutskottet den hösten.</pre><pre>Herr talman! Det var inte detta som var det viktiga.\r\nDet viktiga var att Jan Andersson tyvärr bekräftade\r\nmin bild av honom. För honom är det viktigare att\r\nangripa skolpengen, som har ökat valfriheten för\r\nföräldrar och barn, än att genomföra någon\r\nförändring på detta område.</pre><pre>Varje förslag, med något undantag som jag kanske\r\nhar glömt bort, som har förts fram på senare år för\r\natt öka valfriheten har vi från borgerligt håll fått\r\ngenomföra under motstånd från\r\nSocialdemokraterna.</pre><pre>Förste vice talmannen anmälde att Jan Andersson\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 151  CLAUS ZAAR (nyd):</pre><pre>Herr talman! I vårt sociala trygghetssystem ingår\r\nförtidspensioner. Det är oroande att allt fler\r\nmedborgare blir förtidspensionärer eller, som de\r\nsjälva kallar det, sjukpensionärer. Detta år\r\nexploderar formligen kostnaderna för denna\r\nreform. Prognoser tyder på att vi kan få 60 000 nya\r\nförtidspensionärer i år. Man kan ställa sig frågan\r\nvarför vi har denna situation.</pre><pre>Riksrevisionsverket har nyligen granskat\r\ntillämpningen av gällande regler och har framfört\r\nföljande kritik.</pre><pre>Gällande föreskrifter följs inte vid beslut om\r\npension.</pre><pre>Föredragningspromemorior är ofullständiga.</pre><pre>Läkarutlåtanden ger sällan en fullständig bild av\r\ndiagnosen.</pre><pre>Sociala utredningar saknas i många fall.</pre><pre>Motivering till Socialförsäkringsnämndens beslut\r\nsaknas i flertalet fall.</pre><pre>Sammanfattningsvis anser RRV av det inte kunnat\r\nbedöma om besluten om förtidspension varit\r\nrimliga och riktiga.</pre><pre>Vidare säger Riksförsäkringsverket, som är den\r\nmyndighet som skall utöva tillsyn, att det är\r\nmedvetet om frågorna och arbetar med dem. Jag\r\nhar erfarit att verket under våren 1994 beräknar att\r\ngöra en utvärdering som ger en detaljerad\r\nredovisning av förtidspensioneringen efter bl.a.\r\nnationalitet. En uppföljning behövs göras snarast,\r\neftersom detta håller på att gå oss ur händerna.\r\nKontrollen blir obefintlig.</pre><pre>Det finns flera särintressen vid förtidspensionering.\r\nVi har den blivande pensionären, som i åtskilliga\r\nfall aktivt verkar för att få en förmånlig pension. Vi\r\nhar en arbetsgivare som tycker att det kan vara en\r\nbra lösning på ett problem på arbetsplatsen. Den\r\nanställde kanske inte orkar med det höga tempot\r\neller upplevs som svår att samarbeta med.</pre><pre>Vi har också fackföreningarnas intressen, som\r\nföreträds av fackklubbarna. De kan också påverka\r\nen förtidspensionering. Dessutom har vi ett\r\nläkarintresse att se till att man har underlag för\r\nbeslut enligt reglerna.</pre><pre>Det har vid flera samtal kommit till min kännedom\r\natt det nog inte står riktigt rätt till med detta.\r\nTidigare kunde man förtidspensionera sig av\r\narbetsmarknadsskäl, men den möjligheten har ju\r\ntagits bort. Det tänkte jag inte ta upp.</pre><pre>Däremot tänkte jag ta upp en annan sak. Är det så,\r\nstatsrådet, att vissa läkare känner så stor press från\r\nsina patienter att den medicinska bedömningen blir\r\nslentrianmässig? Är det så att läkare gör utlåtanden\r\npå alltför lösa grunder? Är det så att vissa läkare\r\ngenom grupptryck från särintressen förslår pension\r\nmed diffus bakgrund? Är det så, vilket obekräftade\r\nrykten gör gällande, att förtidspension har kunnat\r\nköpas på ett eller annat sätt?</pre><pre>En verksamhet med så allvarliga avarter måste\r\nsnabbt följas upp och kontrolleras. Jag har varit i\r\nkontakt med försäkringskassan och fått besked att\r\nnågon heltäckande uppföljning för att kontrollera\r\natt läkarkåren inte gör på det här sättet inte sker.\r\nAlla verkar lita på att alla gör så gott de kan, och\r\ndå får vi denna situation. Mot bakgrund av det jag\r\nfått reda på saknar jag förtroende för det\r\nnuvarande förtidspensioneringssystemet.</pre><pre>Jag vill att man skall ompröva alla förtidspensioner.\r\nVåra 395 000 förtidspensionärer är nämligen en\r\nblandad skara medborgare. En del är riktigt sjuka\r\noch arbetsoförmögna, en del är yngre missbrukare\r\noch en del är friska män och kvinnor.</pre><pre>Den av regeringen tillsatta Lindbeckkommissionen\r\nhar i sin rapport konstaterat att åldern för utträde\r\nur arbetslivet sjunker. Skälet är dock inte att\r\nmedborgarna använder sig av förtida uttag av\r\nålderspension. Det är endast ungefär 3 % av 60--65-\r\nåringarna som gör det. Däremot väljer 34 % av den\r\nåldersgruppen förtidspensionering. Endast 21 % av\r\nden åldersgruppen arbetar i riktiga jobb. Som skäl\r\nanger Lindbeckkommissionen att förtidspensionen\r\nger en ålderspension efter 65 års ålder som i princip\r\nmotsvarar den som utgår om man arbetat kvar till\r\nnormal pensionsålder. Inkomstreduktionen är\r\nlägre under åren fram till 65 år än vid förtida uttag,\r\nvilket vi alla känner till, hoppas jag.</pre><pre>Incitamentet att förtidspensionera sig ökas av att\r\nålderspensionen t.o.m. kan bli högre än om man\r\nfortsätter att arbeta. Resultatet är att vi har fått\r\nfriska förtidspensionärer med upp till 163 000 kr i\r\nårspension, som de dessutom utdrygar med\r\nsvartjobb. Detta är ohållbart, herr talman.</pre><pre>Anf. 152  BÖRJE NILSSON (s):</pre><pre>Herr talman! Låt mig säga allra först att jag\r\nlyssnade till Stefan Kihlbergs anförande. Jag tycker\r\natt det var ett mycket tragiskt anförande. Det var\r\ntragiskt för Stefan Kihlberg. Det är inte värt att\r\nkommentera i sak, eftersom det som sades är så\r\nlångt ifrån verkligheten och så långt ifrån faktiska\r\nförhållanden, men jag tycker att inlägget var\r\noerhört tragiskt för Stefan Kihlberg.</pre><pre>Jag vill i första hand ta upp äldrevården, liksom\r\nmånga andra. Vi märker ju nu att samhällets\r\nbesparingar slår allt hårdare mot äldrevården. Det\r\när bra att massmedierna lyfter fram bristerna och\r\nmissförhållandena i ljuset. De rapporter som\r\nkommer nu är illavarslande och oroväckande. Det\r\när helt klart.</pre><pre>Jag förstår att många gamla och anhöriga reagerar\r\nmed sorg och upprördhet över förhållandena.\r\nKritiken och ropen måste tas på största allvar,\r\nspeciellt när de kommer från patienterna. Det är\r\ntydligt att många inte får den vård och service som\r\nde behöver, antingen på grund av nedskärningar i\r\nkommunerna eller på grund av avgiftshöjningar\r\nsom man inte klarar av.</pre><pre>Det finns också klara problem när det gäller\r\nrehabiliteringen av de gamla och även när det gäller\r\nsjukvårdande insatser. Vi märker att kontakten\r\nmed läkare har minskat drastiskt. Andelen\r\nsjukhemspatienter med trycksår har mer än\r\nfördubblats på två år, säger man i massmedierna.\r\nPå ett sjukhem ligger de gamla fortfarande i\r\nfyrabäddsrum med mycket hög månadsavgift.\r\nVittnesmålen om bristerna är många.</pre><pre>Situationen inom äldrevården är oacceptabel. Det\r\nfinns mycket som är bra, som Jan Andersson och\r\nandra har påpekat, men Socialstyrelsens\r\nundersökning måste fördjupas. Jag tror inte att hela\r\nsanningen finns i den. Det finns uppenbara\r\nproblem, och dessa måste vi ta itu med.</pre><pre>De gamla har rätt till en god och värdig vård och\r\nservice efter ett långt arbetsliv. Orsaken till det som\r\nnu sker står inte att finna i ÄDEL-reformen. Den\r\ninnebär ju att kommunerna ges ett samlat och\r\nutvidgat ansvar för vården. Det var också en riktig\r\nreform.</pre><pre>Jag tror att missförhållandena och bristerna i dag\r\nfrämst beror på att regeringen och borgerligt\r\ndominerade kommunerna av ideologiska skäl skär\r\nner den offentliga sektorn och ställer vård och\r\nservice under marknadens villkor. Sådana exempel\r\nser vi bl.a. i Kristianstad. Resurserna slösas bort på\r\ndyra och långtgående avtal med privata\r\nvårdföretag. Sådana exempel finns också.</pre><pre>Efter det som nu händer inom vård och omsorg\r\nställer man sig frågan vad som menas i årets\r\nregeringsförklaring med att valfrihetsrevolutionen i\r\nvälfärdspolitiken måste gå vidare. Vad menas med\r\nett sådant uttalande? Vi vet ju att det inte står bra\r\ntill inom äldreomsorgen.</pre><pre>Läkaren och kds-riksdagsmannen Jerzy Einhorn,\r\nsom gick in i politiken med kravet om större\r\nresurser till vården, är nu besviken över\r\nregeringens nerdragningar. Jag högaktar honom för\r\natt han öppet deklarerar detta i massmedierna. Han\r\nhoppas enligt massmedierna på en massiv folklig\r\nprotest för att stoppa försämringarna inom\r\nsjukvården. Min fråga är då: Är regeringspartierna\r\nmottagliga för protester?</pre><pre>Från socialdemokratiskt håll är vi kritiska till\r\nmycket av det som sker på välfärdsområdet. Vi\r\nsäger nej till fortsatt privatisering. Det är\r\nnödvändigt att äldrevården prioriteras och ges\r\nresurser så att man kan garantera en bra vård och\r\nservice på lika villkor. De äldre måste känna\r\ntrygghet och verklig valfrihet i sin livssituation, och\r\nvården måste även i fortsättningen vara ett\r\nsamhällsansvar.</pre><pre>Jag lyssnade också med mycket stort intresse på\r\ninlägget från My Persson, som ser frågorna på\r\nungefär samma sätt som jag. Hon efterlyser\r\nutvärdering, uppföljning och ytterligare åtgärder.\r\nJag tycker att det är bra att detta framförs från det\r\nhållet.</pre><pre>Jag till vill sist beträffande det regeringsförslag som\r\när på gång om etableringsrätt för specialistläkare\r\nbara säga att jag ser också detta som ett sätt att\r\nbryta upp den offentliga vården och skingra dess\r\nresurser.</pre><pre>Anf. 153  STEFAN KIHLBERG (nyd)\r\nreplik:</pre><pre>Herr talman! Börje Nilsson tycker att något är\r\ntragiskt för mig, utan att förklara vad han menar.\r\nHan lägger också till något om ''mycket långt ifrån\r\nverkligheten''. Jag kan försäkra Börje Nilsson att\r\navståndet från verkligheten inte är problemet.</pre><pre>Tragedin är socialdemokratisk, Börje Nilsson. Jag\r\nkan inte hitta något som är mera tragiskt och\r\närkekonservativt än dagens officiella\r\nsocialdemokrati, som kunde få Hjalmar Branting\r\noch Per Albin Hansson att vrida sig i sina gravar.\r\nObservera att jag säger den officiella\r\nsocialdemokratin, den som ibland kallas\r\nkongresstrumpeterna. Det finns naturligtvis\r\nenskilda socialdemokrater som förstått vad\r\nsocialdemokratin en gång uppstod ur. Widar\r\nAndersson i denna kammare är ett exempel. Göran\r\nJohansson i Göteborg är en annan.</pre><pre>Socialdemokraterna är armerade\r\nvälfärdsfundamentalister. De tycker att Sverige är\r\nen välfärdsstat, med vad de kallar en generell\r\nvälfärdspolitik. Vanligtvis gör de också tillägget:\r\nvärldens bästa. Att Sverige är världens fattigaste\r\nvälfärdsstat tycks inte bekymra dem ett dugg. Tala\r\nom kontokortsvälfärd på kredit, där skulden skall\r\nbetalas av våra barn och barnbarn! Tala inte om att\r\nta ansvar! Det är en sann tragedi, Börje Nilsson.</pre><pre>Man har försökt bygga upp den starka staten med\r\ninstitutionellt ansvar. I praktiken är detta bara ett\r\nsätt att köpa sig gott samvete på andras bekostnad,\r\nutan att man behöver engagera sig och personligen\r\nanstränga sig. Det är bekvämt att ha ett slags\r\nställföreträdande ansvarstagande på\r\nombudsmannanivå. Endast enskilda människor\r\nkan ta ansvar. Kollektivt ansvar går inte att\r\nidentifiera eller utkräva.</pre><pre>Det som socialdemokraterna kallar solidaritet har\r\nurartat och utvecklats till ett parasitsamhälle. Det\r\ntycker jag är tragiskt, Börje Nilsson. Många\r\nmänniskor tycker att det är helt i sin ordning att\r\nparasitera på andra i stället för att ta ansvar för sig\r\nsjälva och sin situation. Det är i sanning en tragedi,\r\nBörje Nilsson. Den är socialdemokratisk, och det\r\ntycker t.o.m. jag är sorgligt.</pre><pre>Anf. 154  BÖRJE NILSSON (s) replik:</pre><pre>Herr talman! Inlägg av det slag som Stefan Kihlberg\r\nhöll i kammaren är egentligen inte mycket att\r\nkommentera. Jag tycker fortfarande att hans inlägg\r\nvar beklämmande, och det är tragiskt att Stefan\r\nKihlberg håller sådana anföranden i Sveriges\r\nriksdag.</pre><pre>Han tecknade en verklig nidbild av\r\nVälfärdssverige, som var fullständigt felaktig.\r\nStefan Kihlberg skall inte ta Hjalmar Brantings och\r\nPer Albin Hanssons namn i sin mun. Stefan\r\nKihlberg står, som han uttryckte sig i dag, så långt\r\nut till höger som man rimligtvis kan komma på den\r\npolitiska skalan. Jag måste ta avstånd från sådana\r\ninlägg.</pre><pre>Anf. 155  STEFAN KIHLBERG (nyd)\r\nreplik:</pre><pre>Herr talman! Börje Nilsson gör det lätt för sig.\r\nFörst säger han att mitt inlägg inte är mycket att\r\nkommentera, men sedan gör han ändå ett försök,\r\nmen med den ursäkten i förväg att det inte är\r\nmycket till kommentar.</pre><pre>Börje Nilsson tycker att beskrivningen är så felaktig\r\noch så falsk att han t.o.m. undanber sig att jag\r\napostroferar några gamla och av mig mycket högt\r\nrespekterade socialdemokrater. Det smärtar\r\nnaturligtvis Börje Nilsson att veta att jag faktiskt\r\nhar röstat på hans parti -- och då gjorde jag det med\r\nstolthet. Men jag skulle inte drömma om att göra\r\ndet i dag.</pre><pre>Däremot lyssnar jag gärna på Widar Andersson och\r\npå Göran Johansson, som faktiskt har en ärlig\r\nambition att leva upp till de ideal som en gång i\r\ntiden var socialdemokratins. De har frigjort sig från\r\ndet populistiska tänkande och den fullständiga\r\nansvarslöshet som präglar dagens officiella\r\nsocialdemokrati, vilken bara trumpetar ut slagord\r\noch försöker slå blå dunster i människors ögon.\r\nMan försöker i alla sammanhang undvika att ta\r\nansvar. Man har bara ett mål i sikte, att försöka\r\nkomma i regeringsställning 1994. Det tycker jag i\r\nsanning är en tragedi.</pre><pre>Anf. 156  ALWA WENNERLUND (kds):</pre><pre>Herr talman! Det finns en grupp människor i vårt\r\nland som i tysthet utför ett tungt och ansvarsfullt\r\narbete, en grupp som ser som sin uppgift att utföra\r\nett arbete som i regel tar hela deras tid och alla\r\nderas krafter i anspråk. Det är ett arbete fullt av\r\nkärlek och omsorg, och dessa människor är så\r\nupptagna av sina uppgifter att de varken har tid\r\neller ork att kämpa för en drägligare tillvaro.</pre><pre>De som jag talar om är anhörigvårdarna. Med\r\nanhörigvårdare menas var och en som har\r\nhuvudansvaret för vård av person som eljest skulle\r\nvårdas genom samhällets försorg.</pre><pre>Det är kanske inte många som vet -- för det låter\r\nnästan otroligt -- men i Sverige i dag är det inte\r\nsamhället utan de anhöriga som svarar för två\r\ntredjedelar av äldreomsorgen. Dessa resultat har\r\nSPRI:s utredare forskaren Lennart Johansson\r\nkommit fram till.</pre><pre>Det är många anhöriga som lägger ner oerhört\r\nmycket arbete på att vårda någon anhörig. Ofta är\r\ndetta uppoffrande arbete oavlönat. Man vårdar\r\nkanske en gammal, sjuk eller handikappad mor\r\neller far, en make eller maka eller annan anhörig.</pre><pre>Herr talman! Jag har själv på mycket nära håll sett\r\nhur självuppoffrande dessa vårdande ofta är --\r\nmånga gånger uppbundna varje timme på dagen,\r\nja, t.o.m. hela dygnet, och den hemtjänst de kan få\r\nräcker inte till på långa vägar. Avlastning är det ofta\r\ninte alls tal om. Man hinner kanske inte med något\r\nannat, varken med några andra sociala kontakter\r\neller långt mindre med sig själv. Dessa insatser har\r\ntyvärr många gånger inte från samhällets sida fått\r\nden uppmärksamhet som de förtjänar.</pre><pre>SPRI:s utredare har räknat ut att detta arbete\r\nskulle motsvara en kostnad för samhället på ca 20\r\nmiljarder kronor. Det är ingen liten summa.</pre><pre>Det finns i många kommuner ett anhörigbidrag\r\neller hemsjukvårdsbidrag -- det benämns olika i\r\nskilda delar av landet -- som relateras till en\r\nvårdtyngdsmätning gjord av en hemvårdsassistent,\r\nen distriktssköterska, en läkare eller ett vårdlag.\r\nÄven detta varierar från kommun till kommun och\r\ni olika delar av landet. Denna vårdtyngdsmätning\r\nkan vara mycket svår att göra. Ofta kryssar man på\r\nen blankett i olika arbetsmoment som utförs och\r\nsom ger si eller så många poäng, i sin tur relaterade\r\ntill en viss tariff. Men det förekommer oerhört\r\nmycket arbete runt omkring som inte kan mätas i\r\nen vårdtyngdsmätning och som kan vara mycket\r\ntidskrävande och psykiskt betungande.</pre><pre>De belopp som figurerar och som utbetalas till\r\nanhörigvårdare kan variera mellan kommunerna\r\noch är i många fall inte på långt när relevanta.</pre><pre></pre><pre>En del kommuner talar om och är på gång att införa\r\nen s.k. äldrepeng. Meningen med denna är att varje\r\nperson som är berättigad till hemtjänst genom\r\npengen skall kunna beställa den hjälp och service\r\nman vill ha, antingen genom kommunen, privata\r\nföretag eller en anhörig. Vårdtagaren får t.ex. en\r\ncheck på en viss summa för varje hemtjänsttimme\r\nefter bedömt behov. Detta kan vara ett bra system.</pre><pre>Herr talman! Vill man vårda den anhörige i\r\nhemmet skall man kunna göra detta och känna att\r\nman har stöd från samhället som ger rätt till skälig\r\nersättning och kontinuerlig avlastning -- eller, med\r\nett bättre ord, berättigad växelvård. De anhöriga\r\norkar fortsätta när de känner att samhället ställer\r\nupp; det blir ett erkännande av deras arbete. Inte\r\nminst gäller det rätten till stöd i form av\r\nanhörigträffar och utbildning samt att de som är\r\nyrkesarbetande snabbt kan komma tillbaka till sitt\r\narbete igen efter det att vården upphört.</pre><pre>Vi vet att nettokostnaden för kommunerna för ett\r\ns.k. SMHI-boende -- service med\r\nhelinackordering -- eller ''ålderdomshemsplats'',\r\nsom vi har kallat det tidigare, ligger på 20 000--\r\n30 000 kr per månad, eller 800--1 000 kr per dygn.\r\nDetta gäller då endast grundpension föreligger.</pre><pre>I den takt som man minskar antalet vårdplatser\r\ninom slutenvården överlämnas ansvaret för vården\r\nalltmer till anhöriga. Skall denna utveckling\r\nfortsätta krävs att anhörigvårdarna får ett avsevärt\r\nmycket bättre stöd av samhället. Anhörigvårdarna\r\nkänner sig många gånger övergivna av samhället,\r\noch stödåtgärderna är otillräckliga. Man känner\r\ninte alltid till vilka möjligheter man har att få hjälp\r\nav samhället, och man har inte heller någon som för\r\nens talan.</pre><pre>Herr talman! Vi i kds anser att anhörigvårdare är\r\nen glömd skara som arbetar i det tysta. Dessa är\r\nvärdiga att lyftas fram i ljuset och värderas på ett\r\nsådant sätt att de känner att det arbete de gör är\r\novärderligt.</pre><pre>Anf. 157  ANNE RHENMAN (-):</pre><pre>Herr talman! Vi kan i åratal debattera\r\nbarnomsorgsgaranti, föräldraförsäkring och andra\r\nteknikaliteter i denna kammare. Många förslag är\r\nbra, och andra är mindre bra. Men ibland känns det\r\nsom om vi glömmer en del av verkligheten. Sveriges\r\nekonomi är usel, och det krävs besparingar på olika\r\nområden -- det är knappast någon som ifrågasätter\r\ndet längre.</pre><pre>Men får vi spara på kvalitet när det handlar om våra\r\nbarn? Vad skulle barnen säga om våra\r\nfamiljepolitiska program om de fick en chans att\r\nkomma till tals?</pre><pre>Vårdnadsbidraget är en välkommen reform. Det\r\nkommer att ge större valfrihet för en stor del av\r\nföräldrarna under de värdefulla småbarnsåren.</pre><pre>Den verkliga valfriheten kommer dock inte att\r\nfinnas så länge vi har ett skattesystem som\r\nförhindrar att en familj kan leva på en lön, precis\r\nsom många andra i Europa kan. Till dess är även\r\nbarnomsorgsgarantin positiv för alla de föräldrar\r\nsom av ekonomiska skäl måste arbeta. Men det är\r\nmycket viktigt att minnas att stora subventioner\r\neller barnomsorg i kommunal regi inte är en garanti\r\nför kvalitet.</pre><pre>Jag tror att alla barn säkert vill att både deras\r\npappor och mammor drar ner på takten några år,\r\nmen vi kan inte påverka detta genom lagstiftning.\r\nDet måste komma genom insikt, och självklart skall\r\ndet vara allas och envars ensak. Det är mycket\r\ntråkigt att somliga politiker motverkar ett delat\r\nföräldraansvar, genom att sprida fördomsfulla\r\nåsikter.</pre><pre>Märkligt nog talar få politiker om en mycket tråkig\r\ndel av familjepolitiken, nämligen skilsmässorna.\r\nGlädjande nog fanns det några mycket intressanta\r\nrader på Svenska Dagbladets ledarsida i somras.\r\nStatistiken talar sitt eget tydliga språk.</pre><pre>46 000 barn var med om en separation under år\r\n1991. Hälften av dessa skilsmässor inträffar före\r\nbarnets tvåårsdag. Vi kan tycka att det är\r\nförskräckligt och konstatera fakta. Vi kan också\r\nsäga att det är föräldrarnas ansvar. Visst är det så.</pre><pre>Men när påfrestningarna blir för stora och\r\nskilsmässan är ett faktum blir det här problemet\r\ntrots allt samhällets ansvar. Vad kostar inte\r\nbidragsförskott, bostadsbidrag och en massa\r\ntråkiga sociala konsekvenser som uppstår i skuggan\r\nav en liten familjs tragedi.</pre><pre>För alla inblandade är det nämligen en tragedi.\r\nBakom varje siffra i den här statistiken döljer sig ett\r\nbarn -- en liten människa som föddes med rätten till\r\nen trygg och kärleksfull uppväxt.</pre><pre>Men vad beror då alla dessa skilsmässor i\r\nsmåbarnsfamiljer på? Det finns inte utrymme eller\r\nskäl att räkna upp alla orsaker här, men jag önskar\r\natt en större uppmärksamhet fästs vid detta. Det är\r\nett allvarligt problem, även om det kan te sig litet\r\nnär vi talar om de stora reformerna.</pre><pre>Det är glädjande att se den proposition om\r\nfamiljerådgivning som ligger på riksdagens bord. I\r\nsin nuvarande form är familjerådgivningen\r\notillräcklig. Enbart i Stockholm är det t.ex. tre fyra\r\nmånaders väntetid. Om det är kris i en familj är\r\ndetta fullständigt oacceptabelt.</pre><pre>Det är mödra- och barnavårdscentralerna som\r\nbehöver förstärkas, med personal som kan stötta\r\noch hjälpa i ett tidigare skede. För många\r\nmänniskor kan det kännas mycket svårt att vända\r\nsig till familjerådgivningen. Det kan kännas\r\navlägset.</pre><pre>Kanske är det så, att trots den hälsomässiga\r\nkontrollen av mor och barn är vi dåligt förberedda\r\npå den påfrestning som ett litet barn kan innebära.\r\nVi talar inte särskilt mycket om de komplikationer\r\nsom kan tillstöta. Det lyckligaste äktenskap kan\r\nkrascha på grund av ett kolikbarn,\r\namningsdepression och inte minst i dag på grund av\r\narbetslöshet, som inte var planerad.</pre><pre>Allt detta drabbar oskyldiga barn. Min vädjan till\r\ner som lyssnar är: Fundera på detta! Min\r\nförhoppning är att regeringen tillsätter en\r\nutredning som särskilt syftar till att förebygga en del\r\nav sådana här skilsmässor.</pre><pre>Vid ett annat tillfälle kommer jag även att\r\nåterkomma med ett mycket konkret förslag om hur\r\nmödra- och barnavården kan förstärkas så att den\r\nförbättras. Kanske kommer det att kosta några\r\nkronor. Men jag tror att vi skulle finna att alla\r\nskulle tjäna på det i andra änden, både föräldrar,\r\nbarn och samhälle, om man jämför den kostnaden\r\nmed vad följderna av skilsmässorna i dag kostar.</pre><pre>Vi politiker är anställda i samhällets och folkets\r\ntjänst. Men barnen, som är vår framtid, saknar\r\nförespråkare. De saknar ofta även skydd. Det\r\nräcker inte med vår nytillsatta Barnombudsman. Vi\r\nmåste alla slå vakt om barnens bästa. Det minsta\r\nvarje litet barn borde kunna få önska sig är en ärlig\r\nchans att få växa upp med två föräldrar som lever\r\ntillsammans, innan det börjar önska sig ett bra\r\ndagis.</pre><pre>Anf. 158  HANS KARLSSON (s):</pre><pre>Herr talman! ''Kasta inte ut barnet med\r\nbadvattnet'', det är det genomgående budskapet\r\nnär svensk hälso- och sjukvård diskuteras, antingen\r\npå hemmaplan eller på internationellt plan. Men\r\ndet finns ett undantag: Den borgerliga regeringen.\r\nFör regeringen är det dogmerna och systemskiftet\r\nsom är överordnat allt annat. Då väger det lätt vad\r\nsåväl inhemska som utländska experter tycker om\r\nvad patienter och personal har för uppfattning.</pre><pre>Vi socialdemokrater varnade i husläkardebatten\r\nför vad som skulle kunna inträffa. Vi varnade för\r\nföljderna av fri etablering och ökad byråkrati. Men\r\nvi visste inte att våra farhågor skulle besannas så\r\nsnart.</pre><pre>Problemen är stora redan innan lagen har fått\r\ngenomslag. De är så stora att flera huvudmän avser\r\natt söka dispens från lagen. Det är inte bara\r\nsocialdemokratiska sjukvårdshuvudmän som\r\ntänker göra det, utan även borgerliga sådana.\r\nFrågan måste alltså ställas till statsrådet Bo\r\nKönberg: Varför är det på det sättet?</pre><pre>Den fria etableringsrätten är det mest stötande i\r\nbeslutet om husläkare. Den fria etableringsrätten\r\nkommer att betyda att landstingen inte kan leva\r\nupp till hälso- och sjukvårdslagens bestämmelser\r\nom vård på lika villkor för hela befolkningen. Även\r\nhär ökar alltså orättvisorna på grund av den\r\nborgerliga regeringens politik.</pre><pre>Låt mig ta ett exempel. I Ljusnarsberg, den minsta\r\nkommunen i Örebro län, bor 6 500 människor. På\r\nvårdcentralen arbetar tre läkare. I den fria\r\netableringrättens hägn har nu ytterligare två läkare\r\nanmält sitt intresse som husläkare. När dessa två\r\nläkare nu börjar skicka räkningar till landstinget\r\nkommer det att få till följd att vårdcentralens\r\nverksamhet och personal hotas.</pre><pre>Människorna i Ljusnarsberg kommer att få betala\r\nett högt pris för att den borgerliga regeringen ger\r\nläkarna fri dragningsrätt på sjukvårdspengarna.</pre><pre>Så budskapet till människorna i Ljusnarsberg måste\r\nbli: Välj vårdcentralens och landstingets läkare om\r\nni vill ha en fortsatt bra hälso- och sjukvård.</pre><pre>När man tänker tillbaka på husläkardebatten och\r\nvilka partier som står bakom beslutet i riksdagen,\r\nmåste man konstatera att det är anmärkningsvärt\r\natt ett parti som Centern kan medverka till att\r\navrusta sjukvården i glesbygden och att kds kan\r\nmedverka till att gamla och sjuka får sämre\r\nförhållanden. Det är inte bara anmärkningsvärt,\r\nutan det visar också på att dessa båda partier inte\r\nfäster något avseende vid sina egna vallöften. Det\r\nvisar vidare på de tomma och innehållslösa orden i\r\nkds tal om moral och etik i politiken. Kds gick till\r\nval på talet om mera resurser till sjukvården. I\r\ndenna kammare har kds konsekvent röstat för\r\nmindre resurser till sjukvården. Låt oss slippa den\r\nformen av brist på moral i framtiden!</pre><pre>Herr talman! Nu är det dags för nästa fas i den\r\nborgerliga regeringens systemskifte. Nu skall också\r\növriga läkare få fri etableringsrätt.</pre><pre>Marknadskrafterna skall släppas loss i hela\r\nsjukvården. Men det är ingen från regeringen som\r\nhar talat om priset för systemskiftet, det pris\r\nmänniskor nu får betala för den ideologiskt\r\nbetingade högerpolitik som regeringen vill införa\r\nockså på sjukvårdens område.</pre><pre>Det är minst sagt häpnadsväckande att läsa\r\nlagrådsremissen ''Lag om läkarvårdsersättning'',\r\nhäpnadsväckande därför att jag ändå trodde att det\r\nfanns något förnuftigt folk i regeringen.</pre><pre>En fri etablering också för övriga specialister\r\nriskerar att rasera hela den svenska\r\nsjukvårdsmodellen. Sjukvårdshuvudmännen har ju\r\nbara att betala räkningen som läkaren skickar och\r\nsedan skära ner i den egna verksamheten för att\r\nklara ekonomin.</pre><pre>Vilket resursslöseri! Vilket slöseri med de pengar\r\nsom är bundna i lokaler! Vilket slöseri med de\r\nmänskliga resurser som personalen utgör! Och vem\r\nskall betala? Är det patienterna?</pre><pre>Regeringen talar om valfrihet, men man talar inte\r\nom vem valfriheten gäller. I det här förslaget är det\r\nju läkarna som får valfrihet, inte patienterna.</pre><pre>Man måste fråga sig om det är en medveten politik\r\nför att öka klyftorna i samhället, om det beror på\r\nbristande kunskap hos de borgerliga politikerna\r\neller om det kanske är både--och.</pre><pre>Många internationella sjukvårdsexperter har\r\nbesökt och besöker Sverige för att studera svensk\r\nsjukvård, för att ta med sig delar av vår modell till\r\nsina respektive hemländer och för att berätta om\r\nhur det ser ut på deras hemmaplan. Deras budskap\r\när förbluffande samstämmigt. Man varnar oss för\r\natt släppa in marknaden i sjukvården. Man pekar\r\npå hur det ser ut i USA och Storbritannien.\r\nMarknadskrafterna leder till dyrare och mer\r\norättvist fördelad sjukvård.</pre><pre>Själv fick jag för någon månad sedan möjlighet att\r\ntitta på vad som händer i Frankrike, med den\r\nsjukvård som där drivs i vinstsyfte. Det visar sig\r\nnaturligtvis att man spräcker och spränger\r\nsjukvårdsbudgeten. I Frankrike har nu\r\nsjukvårdkostnadernas andel av BNP stigit till drygt\r\n10 %. I Sverige ligger den som vi vet på ungefär\r\n8,5 %, och i USA -- för att ta en ytterlighet -- ligger\r\nden på 14 %.</pre><pre>Herr talman! Bevara svenska folket från\r\nmarknadskrafter i sjukvården, och bevara svenska\r\nfolket från en borgerlig sjukvårdspolitik!</pre><pre>Anf. 159  Statsrådet BO KÖNBERG (fp):</pre><pre>Herr talman! Jag har några gånger tidigare under\r\ndagens debatt haft tillfälle att peka på\r\nSocialdemokraternas inställning till valfrihet, och\r\nbeträffande Hans Karlssons inlägg kan jag i\r\nbetydande delar hänvisa till den kritik jag tidigare\r\nhar riktat mot andra socialdemokratiska\r\ndebattörer.</pre><pre>Ett sådant exempel är husläkardebatten.\r\nHusläkarlagen har som två utgångspunkter\r\nvalfrihet för den enskilde och möjlighet att etablera\r\nsig för den som uppfyller lagens villkor för olika\r\nproducenter. Däremellan finns det förstås ett\r\nsamband, herr talman, ett samband som jag tror att\r\nHans Karlsson aldrig har snuddat vid, nämligen att\r\nom flera producenter får möjlighet att etablera sig,\r\nökar också konsumenternas valfrihet.</pre><pre>I debatten om detta hävdades det länge att om man\r\nskulle införa ett system med husläkare i Sverige,\r\nskulle dessa slå sig ner endast i storstädernas\r\ninnerstadskärnor, där utbudet alltså skulle öka,\r\nmedan människorna i glesbygd inte skulle få\r\nchansen att träffa en läkare. Mot bakgrund av den\r\nagitationen är det ju närmast häpnadsväckande att\r\ni dag höra att Socialdemokraternas främste\r\nhusläkarkritiker Hans Karlssons huvudsakliga\r\nargument är att det blir för många läkare i\r\nglesbygden.</pre><pre>De stackars människorna i Ljusnarsberg har i dag,\r\nom jag har uppfattat det rätt, tre läkare att välja\r\nmellan. Jag vet inte om de får välja inom\r\nlandstingsvården, men det tror jag. Dessa\r\nmänniskor skulle nu plötsligt få tre läkare till att\r\nvälja mellan. Det hemska som skulle drabba dem\r\när att de får sex läkare att välja mellan i stället för\r\ntre.</pre><pre>Det skulle vara en viss fördel om Hans Karlsson\r\nbestämde vilket av de olika argumenten han vill\r\nanvända. Han behöver åtminstone inte bara med\r\nnågra månaders mellanrum i riksdagens kammare\r\nbyta till rakt motsatt argument.</pre><pre>I den lagrådsremiss som Hans Karlsson åberopar\r\nvill vi att man vidgar möjligheterna att välja mellan\r\nspecialister anställda av landstinget och specialister\r\nsom är privatföretagare. Jag har redan tidigare i\r\ndag, i en debatt med Karin Israelsson,\r\nkommenterat den avvägning som måste göras inom\r\nramen för ett system som är tredjepartsfinansierat,\r\ndvs. att någon som inte är producent eller\r\nkonsument står för kostnaderna. Jag tror att den\r\navvägning som vi föreslår i lagrådsremissen\r\nkommer att visa sig vara god. Det är en avvägning\r\nmellan önskemålen om ökad möjlighet till valfrihet\r\nför medborgarna i vårt land och, förstås,\r\nönskemålen om totalkostnadskontroll.</pre><pre>Hans Karlsson försöker, i likhet med vad någon\r\nannan socialdemokrat har gjort i dag, åberopa\r\nutländska experter inför varje förändring av svensk\r\nsjukvård. Han läser vad någon av dessa experter\r\nhar skrivit på samma sätt som en viss potentat\r\nbrukade läsa bibeln. När utländska experter\r\nstuderade svensk sjukvård i slutet av 80-talet och i\r\nbörjan av 90-talet påtalade de nästan genomgående\r\nett antal brister -- förutom att tala om allt det som\r\nvar bra. Det gällde bristande valfrihet för den\r\nenskilde, de långa operationsköerna och den svagt\r\nutvecklade primärvården utan ett\r\nfamiljeläkarsystem. Detta har vi från borgerligt håll\r\nåtgärdat. Det har inte skett med Hans Karlssons\r\nhjälp.</pre><pre>Anf. 160  HANS KARLSSON (s) replik:</pre><pre>Herr talman! Jag kan villigt erkänna, Bo Könberg,\r\natt jag är förvånad över den utveckling som\r\nhusläkarlagen har inneburit i Ljusnarsbergs\r\nkommun. Jag är förvånad, eftersom den inte gick\r\natt förutse. Icke desto mindre är det en mycket\r\nbesvärlig situation. Detta kan innebära att ingen av\r\ndessa läkare får tillräckligt många namn för att fylla\r\nsin lista.</pre><pre>Det är naturligtvis förödande för människorna i\r\nLjusnarsberg om vårdcentralen måste läggas ned\r\noch man inte vet vilka läkare som kommer att få\r\ntillräckligt många namn på sina listor för att kunna\r\nvara kvar. Därför måste budskapet vara entydigt:\r\nOm ni vill bevara en bra sjukvård i Ljusnarsberg\r\nmåste ni se till att välja landstingets läkare och\r\nvårdcentralen.</pre><pre>Bo Könberg säger att Socialdemokraterna är emot\r\nvarje förändring. Jag vill erinra om att det faktiskt\r\nhände ganska mycket när det gällde utbyggnaden\r\nav primärvården, framför allt under den senare\r\ndelen av 80-talet. Vi såg till att vi fick fram\r\ntillräckligt många läkare för att kunna skapa\r\nkontinuitet. Denna kontinuitet var ju ett faktum på\r\nmånga håll redan innan husläkarbeslutet fattades.\r\nDet försöker nu Bo Könberg och andra\r\nfolkpartister ta åt sig äran för.</pre><pre>Jag skall avslutningsvis ta upp det senaste inslaget\r\nav marknadskrafternas härjningar på sjukvårdens\r\nområde. Så här skriver sjukvårdsministern i ett\r\npressmedelande: ''Regeringen avser att ge sådana\r\nförutsättningar att de totala offentliga utgifterna för\r\nprivatpraktiserande läkare inte förändras. Förra\r\nåret kostade de privatpraktiserande läkarna\r\nförsäkringen ca 1 400 miljoner kronor.'' Då måste\r\njag fråga: Vilken restriktion i det här förslaget gör\r\natt sjukvårdsministern kan säga att det blir en\r\nkostnadskontroll?</pre><pre>Anf. 161  Statsrådet BO KÖNBERG (fp):</pre><pre>Herr talman! Hans Karlsson inledde sin senaste\r\nreplik med att konstatera att han hade blivit\r\nförvånad över att det hade gått som det hade gått.\r\nDet hedrar honom. I åtminstone en\r\nglesbygdskommun hade tillgången på läkare ökat\r\nså kraftigt att det bekymrade Hans Karlsson. Det\r\nhänder oss alla att vi ibland får anledning att göra\r\nden typen av konstaterande. Men det är inte alltid\r\ndet sker i den politiska debatten. Därför har jag all\r\nanledning att ge Hans Karlsson en eloge.</pre><pre>Det är alldeles klart att det har skett förändringar i\r\nsvensk primärvård under 70- och 80-talen. När vi\r\ntog tag i husläkarfrågan var problemet att det stora\r\nflertalet i Sverige faktiskt inte hade tillgång till en\r\negen läkare. Nu gör vi någonting åt det. Det\r\nkommer att innebära att alla svenskar som vill ha\r\nden här möjligheten kommer att få den inom\r\nungefär två år. Det är första gången i svensk\r\nhistoria. Detta är mycket angeläget. Det är tråkigt\r\natt det har fått genomföras i strid med det största\r\npolitiska partiet i vårt land.</pre><pre>Hans Karlsson ställde en direkt fråga till mig med\r\nanledning av mitt pressmeddelande. Jag vill peka\r\npå att formuleringen egentligen avser kostnaden\r\nför den nuvarande omfattningen av\r\nprivatläkarkåren. Därutöver har vi infört ett antal\r\nrestriktioner i den lagrådsremiss som nu har sänts\r\növer. Den som vill jämföra det regelsystemet med\r\ndet som fanns fram till 1984 i vårt land finner att det\r\nfinns flera extra restriktioner. Det framgår att vi nu\r\nförsöker åstadkomma ett taxesystem som\r\nmaximerar kostnaden per läkare, att det bara är\r\nheltidspraktiker som kan vara med i systemet och\r\natt det till skillnad från hur det var förr i världen\r\nkommer att finnas möjlighet för de landsting som\r\nvill att ha en differentiering av taxan för olika\r\nläkare etc. Frågan är om inte detta kommer att\r\nräcka.</pre><pre>Jag vill ge ett exempel på en lyckad konkurrens\r\nmed den offentliga sektorn. Det handlar om City\r\nAkuten. City Akuten har stimulerat den offentliga\r\nvården. Under de tre fyra senaste åren har\r\nverksamheten minskat ganska kraftigt i omfattning.\r\nFörmodligen beror det på två saker. Det ena är att\r\nden stimulerade till angelägna förändringar i den\r\noffentliga sektorn -- vårdcentralerna blev bättre.\r\nDet andra är att det har varit differentiering av\r\npatientavgifterna.</pre><pre>Jag tror inte att man skall ge upp, som Hans\r\nKarlsson gör. Jag tror inte att han är så ledsen över\r\natt ge upp inför möjligheten att få ökad\r\nkonkurrens. Faktum är att Sverige förmodligen är\r\ndet västland som har den allra lägsta andelen\r\nprivata vårdgivare. Det handlar om en kostnad i\r\nstorleksordningen ca 1,5 miljard av totala\r\nsjukvårdskostnader på kanske 125 miljarder. Hans\r\nKarlsson skulle kunna ta det litet mera lugnt.</pre><pre>Anf. 162  HANS KARLSSON (s) replik:</pre><pre>Herr talman! Vi har inte sett förslaget i dess helhet\r\nännu. Det som jag ändå har kommit fram till är att\r\ndet kommer att motverka alla strävanden att\r\nrationalisera. Om man på en klinik eller på ett\r\nlasarett bestämmer sig för att minska antalet läkare\r\nfinns det en uppenbar risk att dessa läkare i stället\r\netablerar sig utanför lasarettet och på det sättet\r\nfortsätter att kosta pengar. Det innebär att\r\nsjukvården i framtiden inte kommer att ha särskilt\r\nstort intresse av att rationalisera. Det är en möjlig\r\nkonsekvens.</pre><pre>Det finns naturligtvis skilda meningar om varför det\r\nhar blivit som det har blivit med City Akuten och\r\nom varför man har färre patienter nu än tidigare.\r\nEn mening som har framkommit är att det beror på\r\nlågkonjunkturen. Människor har inte råd att betala\r\nde ökade avgifterna. Detta understöder ju den\r\nkritik som jag har riktat tidigare när jag har sagt att\r\nmarknadskrafterna inte hör hemma inom\r\nsjukvården. När man behöver sjukvård är man inte\r\nalltid i det skicket att man klarar av att välja,\r\nkritiskt pröva olika alternativ och avgöra om det är\r\nrätt pris och kvalitet. Därför är mitt budskap\r\nfortfarande: Låt oss slippa marknadskrafterna i\r\nsvensk sjukvård!</pre><pre>Anf. 163  Statsrådet BO KÖNBERG (fp):</pre><pre>Herr talman! Det finns egentligen anledning att gå\r\nin på en litet mer utförlig diskussion om det senaste\r\nsom Hans Karlsson anförde. Jag skall inte ge mig in\r\npå det utan bara konstatera vad vi i den borgerliga\r\nregeringen försöker göra.</pre><pre>Inom ramen för en solidariskt finansierad svensk\r\nsjukvård, tillgänglig för alla människor oavsett\r\ninkomstnivå och status, försöker vi använda en del\r\ns.k. marknadsinslag i akt och mening att få ut mer\r\nvaluta för skattepengarna. På senare år har vi inom\r\nsvensk sjukvård, framför allt när det gäller\r\noperationer, med hjälp av inslag som ibland kallas\r\n''köp-och-sälj'' fått ut avsevärt mycket mer än\r\ntidigare. Det leder till att äldre, handikappade och\r\nsjuka människor snabbare får bättre vård.</pre><pre>Det är synd att avsvärja sig dessa möjligheter och\r\nlåsa sig fast vid en gammal och stelbent\r\nsjukvårdsmodell, vilket jag ibland får intryck av att\r\nHans Karlsson längtar efter att göra.</pre><pre>Anf. 164  LEIF BERGDAHL (nyd):</pre><pre>Herr talman! Först måste jag med beklagande\r\nkonstatera att debattreglerna är som de är. Jag som\r\nföreträder mitt parti i socialutskottet har alltså inte\r\nfått blanda mig i debatten tidigare. Om jag skulle\r\nvilja göra det får jag använda min dyrbara tid i detta\r\nanförande, sex minuter. Jag har valt att bara\r\nkommentera en enda sak som har sagts här i dag.</pre><pre>Det gäller föregående talares inlägg om kommunen\r\nLjusnarsberg som hade sex läkare på 6 500\r\ninvånare. Jag vill bara säga att om det kommer dit\r\ntvå läkare som t.ex. är specialister, beror det på att\r\nfolk vill ha litet alternativ. Man skall ju inte bara\r\nhandla på Konsum. Man kan gå på ICA ibland.\r\nSjälv handlar jag både på Konsum och ICA. Så är\r\ndet faktiskt med de flesta socialdemokrater. Jag\r\nkan nämna ett flertal ledande gestalter som tycker\r\nom både att gå till vanliga sjukhus och till\r\nprivatpraktiker. Den förra sjukvårdsministern\r\nSigurdsen sade att hon gärna gick till en\r\nprivatpraktiserande gynekolog. Det här är ingen\r\nideologisk fråga. Jag tycker att båda alternativen\r\nskall finnas.</pre><pre>Jag vill också beröra frågan om husläkarreformen.\r\nJag tror fortfarande att det här var ett bra sätt att\r\nröra om i grytan så att man började tänka\r\nkostnadseffektivt. Såsom det har påpekats ett otal\r\ngånger, arbetar de distriktsläkare som vi har i dag\r\nför dåligt. De har för litet antal patienter. Det rör\r\nsig om åtta till tio patienter per dag. Läkarna skulle\r\nkunna jobba dubbelt så mycket. Om de blir privata\r\nså har de plötsligt dubbelt så många patienter. Man\r\nhar undersökt det här i vissa områden. Det visar sig\r\natt patienterna är lika nöjda, om inte nöjdare, med\r\nde läkare som är privata som de som är\r\nlandstingsanställda. Det blir inte fråga om sämre\r\nservice.</pre><pre>I Norrbottens län arbetar man med att införa\r\nhusläkarreformen. Häromdagen fick jag i min hand\r\nmaterial från landstinget, där man inbjöd läkare att\r\nom de var intresserade kontakta landstinget för\r\nvidare diskussioner. Det var alltså fråga om\r\nhuruvida de ville bli husläkare, och det gällde\r\nprivata läkare i Norrbotten. Det var ganska\r\nintressant att ta del av det här materialet. Jag fann\r\nen del intressanta saker som jag vill ta upp här.</pre><pre>Landstinget påpekade med bestämdhet att om icke\r\nbrandskydd, handikappanpassning och\r\nutrymningsmöjligheter -- vad det nu är -- är\r\nkorrekta till hundra procent kan man glömma bort\r\natt man någonsin skall få ett husläkaravtal. Jag\r\nförstår naturligtvis att\r\ndistriktsläkarmottagningarna och vårdcentralerna,\r\nsom i vissa fall kostar 100 miljoner att bygga i\r\nNorrbotten, har breda dörrar och allt som tänkas\r\nkan i fråga om brandskydd, utrymning osv. Det är\r\nnaturligtvis riktigt att man skall kontrollera det här.\r\nJag skall bara påpeka att samma landsting, jag har\r\nexempel på det, minsann inte har\r\nhandikappanpassning på toaletterna på sin\r\nfolktandvårdsmottagning. De kan själva tumma på\r\ndetta, men de kan ställa krav på andra. Det här\r\nvisar hur stor risken är i framtiden.</pre><pre>På sommaren 1961 låg jag på I19. Man skulle putsa\r\nsitt vapen efter skjutning. Jag frågade korpralen om\r\nmin putsning inte var bra. Nej, sade han, du kan\r\nhålla på och putsa hela natten men jag kommer\r\nändå alltid att hitta fel. Det beror på hur man\r\nbedömer det hela. Det är likadant med den fråga\r\nsom vi nu diskuterar. Om man vill så kan man alltid\r\nhitta fel på brandskyddet, handikappanpassningen\r\nosv. Det beror naturligtvis på vilket syfte man har.</pre><pre>Detta föranleder mig att föreslå att man skall\r\ninrätta en nämnd i varje län där man skulle kunna\r\nse över privatläkarnas ersättning i framtiden, hur\r\nde tillämpar läkartaxan och hur kvalitetskontrollen\r\nav privatläkarna sker så att systemet är\r\nkonkurrensneutralt. Jag tycker att man inom varje\r\nlandsting skall inrätta en nämnd med\r\nrepresentanter för landstinget, privatläkare,\r\nhusläkare, sjukgymnaster och med en oberoende\r\njurist som ordförande som kan ta tag i de kniviga\r\nfrågorna om hur man skall tillämpa\r\nhusläkarreformen och privatläkartaxan. Det här\r\nkan man lösa i harmoni.</pre><pre>I Norrbottens län tror jag att det i de allra flesta fall\r\nkommer att bli fråga om att distriktsläkarna blir\r\nhusläkare. Jag vet inte vad det innebär praktiskt,\r\nmen jag tror inte att förändringarna egentligen\r\nkommer att bli så stora. Läkarna kanske kommer\r\natt få arbeta litet mera, bli mera kostnadseffektiva\r\noch kanske styra sitt arbete litet mer. Jag tror inte\r\natt vårdcentralerna kommer att läggas ner. Jag tror\r\natt det är få som vill etablera sig som husläkare i\r\nglesbygden. Det är min kvalificerade gissning.</pre><pre>Slutligen vill jag tala om tandvården. Tandvården\r\nfungerar i dag mycket bra i Sverige. I motsats till\r\nvad som gäller distriktsläkarvården har man\r\nfortfarande kvar tantiemet,\r\nprestationsersättningen. De privata tandläkarna\r\njobbar naturligtvis hårt, men tandläkarna i\r\nlandstinget jobbar också hårt. Det är ett tungt\r\narbete. Det är inte så viktigt vem som äger\r\nverksamheten. Det viktiga är att man sätter fart på\r\nde som jobbar där och att de genom att inte ha en\r\nfast lön får ett incitament att göra bra ifrån sig.</pre><pre>Regeringen har lagt fram ett nytt förslag. Jag måste\r\nsäga att till en början var jag mycket positiv till\r\nförslaget. Gabriel Romanus har verkligen försökt\r\natt göra en utredning som skulle kunna\r\ntillfredsställa de olika parterna. Men det finns ett\r\nstort fel i det systemet. Ju mer man arbetar som\r\ntandläkare, desto mindre betalt får man. Om man\r\nhar ''friska'' patienter där man inte behöver göra\r\nnågot, får man en bra inkomst. Gör man stora\r\nbrokonstruktioner o.dyl. kommer man att förlora\r\nväldigt mycket.</pre><pre>Jag tycker att sjukvårdsministern skall överväga att\r\nåtminstone pröva det här systemet i några landsting\r\noch utvärdera det innan man inför det helt. Jag tror\r\natt det finns ett massivt motstånd mot det här\r\nförslaget bland tandläkarkåren och även bland\r\npolitiker, inte minst bland folkpartipolitiker.</pre><pre>Anf. 165  GÖTE JONSSON (m):</pre><pre>Herr talman! I Sverige liksom i många andra länder\r\npågår en översyn av hälso- och sjukvården. Vi har\r\nockså fattat viktiga beslut i form av\r\nhusläkarpropositionen. Vi diskuterar nu utifrån en\r\nregeringsdeklaration en friare etablering för\r\nspecialister. HSU 2000 och\r\nprioriteringsutredningen skall verka på lång sikt.\r\nDe andra besluten gäller åtgärder av sådan\r\nkaraktär att de betydligt snabbare kan sättas in i\r\nsjukvården.</pre><pre>Varför vidtar vi den här översynen? I många fall\r\nfinns ett missförstånd om att vi skall försämra\r\nsjukvården och att det är det som är målsättningen\r\ni samband med översynen, både när det gäller HSU\r\n2000 och prioriteringsutredningen. Den\r\nuppfattningen kan man nästan få i den allmänna\r\ndebatten. Det är, herr talman, precis tvärtom.\r\nOrsaken till att vi vill göra denna översyn är faktiskt\r\natt vi i stället på sikt skall kunna behålla en hög\r\nkvalitet i den svenska sjukvården inom ramen för\r\nde resurser som vi har möjlighet att avsätta.\r\nSamtidigt vet vi att det är en kamp om de\r\ngemensamma resurserna i stort.</pre><pre>Från moderat håll vill jag klart slå fast vissa mål som\r\när angelägna. De är inte speciellt exceptionella. Jag\r\när övertygad om att många kan ställa sig bakom\r\ndem. Patienten måste ju alltid sättas främst. Vi\r\nskall ha en god hälso- och sjukvård för alla med hög\r\nkvalitet. Vi skall också ha en ökad valfrihet i\r\nsjukvården. Vi måste få flera alternativa\r\nvårdgivare. Vi måste skilja på produktion,\r\nfinansiering och kontroll. Vi måste också få en\r\neffektiv resursanvändning i sjukvården totalt sett.</pre><pre>Det finns utan tvivel brister i den svenska\r\nsjukvården i dag. Jag vill understryka att vi har\r\nutomordentligt fin personal, läkare, sjuksköterskor\r\noch sjukgymnaster. Vi skall inte rikta kritik mot\r\ndem som arbetar i sjukvården. Enligt min och mitt\r\npartis uppfattning finns det däremot en rad\r\nsystemfel i den svenska sjukvården.</pre><pre>Vi har en monopoliserad sjukvård. Vi vet av\r\nerfarenhet att monopol som regel inte är särskilt\r\nbra. Vi ställer oss frågan hur vi använder\r\nresurserna. Det är svårt att veta. För närvarande\r\nhar vi nämligen dålig uppföljning i sjukvården. Vi\r\nvet egentligen inte vad olika insatser kostar.\r\nEftersom vi har ett monopolsystem, har det inte\r\nvarit intressant att noga analysera kostnaderna i\r\nskilda sammanhang. Det är därför svårt att göra\r\njämförelser.</pre><pre>Jag menar att patienten har rätt att veta hur hans\r\neller hennes pengar används i sjukvården. En\r\nnormalfamilj avsätter mellan 25 000 och 30 000 kr\r\nper år som man lämnar i landstingsskatt. Den\r\nstörsta delen av pengarna går till sjukvården.\r\nSamma sak gäller i fråga om kvalitet och kontroll i\r\növrigt. I det här sammanhanget har vi väldigt\r\nmånga funktioner inom ramen för samma system.\r\nVissa funktioner borde normalt skiljas åt, eftersom\r\nde olika funktionerna är viktiga var för sig. Vi ser\r\nproblemen inte minst nu med den här\r\nmonopoliseringen i samband med att vi skall införa\r\nhusläkarsystemet och den friare etableringen.</pre><pre>Hans Karlsson säger: Nu är det marknadskrafterna\r\nsom skall råda. Vilka är då marknadskrafterna? Jo,\r\nmarknadskrafterna i sjukvården är faktiskt\r\npatienterna. Det är Hans Karlsson och jag själv, det\r\när pensionären Johansson, barnfamiljen Pettersson\r\noch metallarbetare Andersson. De är\r\nmarknadskrafterna i sjukvården. Varför skall vi\r\ninte lita på dem? Varför skall dessa\r\nmarknadskrafter inte få en ökad valfrihet, en ökad\r\nmöjlighet att påverka sin egen situation?</pre><pre>Under 1980-talet hamnade vi i en kösituation i den\r\nsvenska sjukvården. Då hade vi dessa\r\npersonifierade marknadskrafter i köerna. Tack\r\nvare att vi fick den borgerliga regeringen, som\r\nomedelbart fattade beslut om vårdgarantin, kunde\r\nvi få köerna avbetade ganska snabbt. Ett skäl till att\r\nköerna avbetades var det faktum att vi ökade\r\nvalfriheten för patienten. Om man inte får vård i\r\ndet egna landstinget inom en viss tid har man rätt\r\natt välja ett annat landsting. Detta i sin tur satte fart\r\npå landstingen, så att vi ganska snabbt klarade\r\nkökrisen.</pre><pre>Om vi hade haft kvar den socialdemokratiska\r\npolitiken och synen på personifierade\r\nmarknadskrafter i sjukvården, då hade vi\r\nfortfarande haft dessa köer kvar. Det kallar jag inte\r\nsärskilt mänskligt.</pre><pre>Nu är det angeläget att sjukvårdshuvudmännen\r\ninte saboterar de beslut riksdagen har fattat när det\r\ngäller ökad valfrihet i vården. Från moderat håll\r\nmenar vi att vi bäst kan uppnå dessa mål inom\r\nramen för en allmän, obligatorisk\r\nsjukvårdsförsäkring. Vi kan då få etablering på lika\r\nvillkor av olika huvudmän, vi kan på ett naturligt\r\nsätt skilja på finansiering och produktion, och\r\npatientens ställning stärks utifrån naturliga\r\nförutsättningar. Man kan välja den läkare och det\r\nsjukhus som man har störst förtroende för. I och\r\nmed detta får vi en effektivare resursanvändning.\r\nVi kan få en bättre kvalitet i sjukvården, därför att\r\npatienten själv inom ramen för sin förmåga också\r\nkan göra bedömningar av vad som är bra.</pre><pre>Herr talman! Jag är personligen optimist när det\r\ngäller den svenska sjukvårdens framtid, under\r\nförutsättning att vi tar till vara den\r\nförändringsprocess som jag menar är nödvändig\r\nnär det gäller att skapa alternativen, god\r\nresursanvändning, god kvalitet osv. Om vi däremot\r\ninte skulle vara beredda att vidta de åtgärderna ser\r\njag ganska pessismistiskt på den svenska\r\nsjukvårdens framtid, och då framför allt på\r\nframtiden för varje patient i det här\r\nsammanhanget.</pre><pre>Anf. 166  HANS KARLSSON (s):</pre><pre>Herr talman! Vi socialdemokrater är vana vid att få\r\nveta att vi är orsaken till allt ont. På det temat\r\ntalade Göte Jonsson om köerna i svensk sjukvård.\r\nDet tål att erinra om att det var under\r\nsocialdemokratisk ledning som köerna började\r\nbetas av.</pre><pre>Huruvida systemskiftet innebär en förbättring eller\r\nförsämring av sjukvården, Göte Jonsson, avhåller\r\njag mig från att tycka någonting om. Däremot tror\r\njag att moderaternas inställning till privatisering\r\noch marknadskrafter i sjukvården handlar om att\r\ndet skall bli möjligt för somliga att tjäna pengar på\r\nsjukvård på ett annat sätt än hittills.</pre><pre>En rad internationella experter pekar gång efter\r\nannan på att marknadskrafterna inte fungerar inom\r\nsjukvården, av det enkla skälet att de flesta som\r\nsöker sjukvård inte är kapabla att göra en relevant\r\nbedömning av de olika alternativ som står till buds.\r\nOfta är man kanske inte ens vid medvetande när\r\nman kommer till sjukvården. Det förefaller\r\norimligt att på de grunderna kunna privatisera och\r\nmarknadsstyra sjukvården.</pre><pre>Varför, Göte Jonsson, är sjukvården i USA 70 %\r\ndyrare än i Sverige? USA är ju marknadskrafternas\r\nförlovade land. Varför står, trots denna höga\r\nkostnad, 35 till 40 miljoner amerikaner utan\r\nsjukvård? Det tycker jag är siffror som borde\r\nstämma även modernaterna till eftertanke.</pre><pre>Anf. 167  GÖTE JONSSON (m) replik:</pre><pre>Herr talman! Först detta med USA. Det är\r\nintressant för socialdemokraterna att diskutera\r\nUSA:s sjukvårdspolitik. Nu är faktiskt USA på väg\r\nin i ett nytt system. Det liknar det system som vi\r\nmoderater har förordat, nämligen en försäkring.\r\nMen amerikanarna går inte lika långt i trygghet som\r\nvi gör från moderat håll.</pre><pre>Det är också intressant att notera att den\r\nordförande som Hans Karlsson har, nämligen\r\nIngvar Carlsson, har prisat den amerikanske\r\npresidenten för att han är beredd att gå in i ett\r\nsådant system som vi moderater förordar i Sverige,\r\nfast vi vill gå ännu längre när det gäller trygghet.</pre><pre>Vi från moderat sida har aldrig försvarat det\r\nnuvarande amerikanska systemet. Vi vill ha ett\r\nsystem efter svenska förhållanden som tar hänsyn\r\ntill den svenske patienten.</pre><pre>Vad köerna på 1980-talet beträffar var det faktiskt\r\nså att vi från moderat sida motionerade i mitten av\r\n1980-talet om en vårdgaranti enligt precis den\r\nmodell som infördes 1991 av den borgerliga\r\nregeringen. Då sade socialdemokraterna nej. Vad\r\nde kom med var i stället en rikskö. Alla som stod i\r\nkö ute i de olika landstingen skulle placeras i en\r\nrikskö, och sedan skulle någon snäll tant eller\r\nfarbror fördela patienterna på de lediga resurser\r\nsom fanns i landet. Tack och lov lyckades vi avvärja\r\ndetta. Annars hade köerna givetvis blivit ännu\r\nlängre.</pre><pre>Så fort vi fick den borgerliga regeringen fick vi\r\nvårdgarantin, som innebar en ökad valfrihet som\r\nledde till att köerna försvann.</pre><pre>Marknadskrafterna skall få tjäna pengar, säger\r\nHans Karlsson. Det är inte målsättningen för\r\nmoderat sjukvårdspolitik, utan målsättningen är\r\npatientens valfrihet och trygghet. Kan Hans\r\nKarlsson förklara för mig varför han inte kan ge\r\npatienten förtroendet att välja läkare, utan i stället\r\nmenar att det skall vara sjukvårdshuvudmannen\r\nsom skall ha det förtroendet? Från moderat sida har\r\nvi faktiskt ett större förtroende för den enskilda\r\nmänniskan och hennes förmåga att själv bedöma\r\nvilken läkare han eller hon vill ha.</pre><pre>När det gäller de internationella experterna vill jag,\r\nprecis som statsrådet Könberg, understryka att man\r\ninte kan dra de slutsatser ni gör av deras\r\nuttalanden. De är inte riktiga. Vad tror ni\r\ninternationella experter i Tyskland eller i andra\r\nländer där man har en fri sjukvård skulle säga om\r\nvi helt plötsligt skulle applicera det svenska\r\nmonopolsystemet där? Vi skulle bli skickade\r\ntillbaka med första bästa färja. Det är inte den\r\nsjukvårdsmodellen man vill ha i de länderna. Att\r\nman sedan i t.ex. Tyskland har ett mycket generöst\r\nförsäkringssystem med praktiskt taget inga\r\npatientavgifter, vilket gjort att man har fått ökade\r\nkostnader, det är en annan sak. Men då skall vi ha\r\nklart för oss att vi i Sverige har kanske världens\r\nhögsta patientavgifter inom ramen för det system\r\nsom Hans Karlsson eftersträvar. Det finns alltså\r\ninget försvar för det systemet ens från den\r\nutgångspunkten.</pre><pre>Anf. 168  HANS KARLSSON (s) replik:</pre><pre>Herr talman! De budbärare som inte har det rätta\r\nbudskapet skall vi inte lyssna på, enligt Göte\r\nJonsson. Det tycker jag är ett talande besked ifrån\r\nmoderaterna. Vi skall bara lyssna på dem som talar\r\nväl om det moderata systemet.</pre><pre>Jag har fortfarande inte fått något bemötande av\r\nmina påståenden om att marknadskrafterna inte\r\nfungear inom sjukvården, därför att människor\r\nsom söker sjukvård ofta inte är i den konditionen\r\natt de kan göra bedömningar och val utifrån samma\r\nslags premisser som när man byter bil eller väljer\r\nmellan ICA och Konsum. Det har inte Göte\r\nJonsson gett något besked om.</pre><pre>Däremot tror jag att Göte Jonsson drar litet för\r\nlångtgående slutsatser av Ingvar Carlssons positiva\r\nuttalande om Clintons förväntade sjukvårdspolitik.\r\nVi har inte sett slutprodukten ännu, och det handlar\r\nom att Ingvar Carlsson tycker att man är på rätt väg\r\nom man gör ett system som skall omfatta alla.\r\nDärmed inte sagt att det systemet skulle vara det\r\nbästa. Det är att dra alltför långtgående slutsatser\r\nav det uttalandet.</pre><pre>Anf. 169  GÖTE JONSSON (m) replik:</pre><pre>Herr talman! På den punkten delar jag Ingvar\r\nCarlssons uppfattning. Man är på rätt väg om man\r\nhar en garanti och en sjukvård som omfattar alla.\r\nDet är detta vi från Moderata samlingspartiets sida\r\nvill ha.</pre><pre>Det paradoxala är att på kötiden under 1980-talet\r\nhade vi i Sverige ett system som inte omfattade alla.\r\nMen tack vare, som jag sade tidigare, beslut som\r\nfattats har det blivit bättre på den punkten.</pre><pre>Nu skall vi blicka in i framtiden. Vilken\r\nsjukvårdsinriktning, vilken organisation och\r\nfinansieringsform skall vi ha? Vi vet att sjukvården\r\nskall konkurrera om resurser med väldigt många\r\nandra intressen. Då måste vi vara beredda att se till\r\natt vi får den bästa möjliga organisationen och\r\nfinansieringsmodellen. Där menar vi moderater att\r\nförsäkringsmodellen har klara fördelar.</pre><pre>Jag vill klart tillbakavisa påståendet att jag skulle\r\nuppmana till att inte lyssna på internationella\r\nexperter. Jag sitter i HSU 2000 och har fått lyssna\r\npå och läsa väldigt mycket av internationella\r\nexperter. Men jag säger: Dra inte felaktiga\r\nslutsatser av internationella experter.</pre><pre>När man påstår att alla internationella experter\r\nprisar det svenska systemet så är det fel. Det finns\r\ninternationella experter som tycker att det svenska\r\nsystemet är bra, därför att man bygger sina\r\nslutsatser också på ideologiska utgångspunkter. Jag\r\nrespekterar det. Men säg inte att alla\r\ninternationella experter tycker att det\r\nmonopolistiska svenska systemet är bra, för det\r\ntycker de inte. Det är vad jag har sagt.</pre><pre>Jag förstår inte Hans Karlssons misstro mot\r\npatienternas möjligheter att välja. Han säger att de\r\när i så dålig kondition att de inte kan välja. För det\r\nförsta är det ändå så att de flesta patienter som\r\nkommer till läkaren, sjuksköterskan eller\r\nsjukgymnasten inte alls är i så dålig fysisk eller\r\nmental kondition att de inte kan välja. För det\r\nandra är det ofta så att man gör sitt val i ett tidigt\r\nskede. Man analyserar vilken läkare och vilket\r\nsjukhus man har förtroende för. Man kan på så vis\r\nlångsiktigt planera sin sjukvård och därmed också\r\nsin trygghet. Det är ju det intressanta.</pre><pre>Om man sedan blir akut sjuk så att man inte själv\r\nkan bestämma och bedöma, så får man förlita sig\r\npå att all sjukvård sköts inom ramen för vetenskap\r\noch beprövad erfarenhet och står under tillsyn av\r\nSocialstyrelsen och andra myndigheter, som skall se\r\ntill att varje patient får den vård han eller hon\r\nbehöver. Så är det i dagens system, och så blir det\r\nockså inom ramen för en allmän, obligatorisk\r\nsjukvårdsförsäkring med rätten att välja.</pre><pre>Det faktum att ett fåtal patienter är i sådan\r\nkondition att de inte kan välja skall inte frånta den\r\nstora majoriteten rätten att välja och därmed också\r\nfå en ökad trygghet och en bättre vård.</pre><pre>Anf. 170  CHATRINE PÅLSSON (kds):</pre><pre>Herr talman! Det finns ett stort stöd bland\r\nbefolkningen för att sätta vården och omsorgen i\r\nförsta rummet. Det vården och omsorgen behöver\r\när ett ansikte. Det handlar om Stina och Karl. När\r\nvi är gamla och sjuka och helt beroende av läkares,\r\nsjuksköterskors och vårdpersonals kompetens\r\nmåste vi kunna lita på att samhället har resurser att\r\nta hand om oss. Vi kan inte säga att Sverige är ett\r\nvälfärdsland om inte alla vid behov kan få adekvat\r\nvård och omsorg. Det handlar om människovärdet,\r\nsom tillhör de mest grundläggande kraven inom\r\nvälfärden.</pre><pre>Välfärd är att känna trygghet när man är sjuk.\r\nVälfärd är respekt för livet och solidaritet med de\r\nsvaga. Vård och omsorg skall därför vara de\r\nområden som vi prioriterar allra högst.</pre><pre>Vi alla här i kammaren står inför 1990-talets kanske\r\nstörsta utmaning, nämligen prioriteringar. Det är\r\ninte lätt. Men valet står mellan det som vi på inga\r\nvillkor vill undvara och andra delar av välfärden.\r\nOm vi prioriterar det förra kanske vi successivt\r\nmåste ge mindre resurser till det andra. Jag vill\r\nhävda att det finns pengar till vård och omsorg. Det\r\ngäller att våga välja i välfärden. Detta är svårt, allra\r\nhelst som varje förändring som leder till minskat\r\nstöd upprör de berörda. Varje beslut som leder till\r\nsämre förhållanden för någon grupp är svåra att\r\nfatta. Detta är vi alla medvetna om. Men som\r\npolitiker måste vi ha modet att våga ifrågasätta och\r\nkanske välja bort.</pre><pre>Det finns inte hur mycket pengar som helst till vår\r\nvälfärd. Vi har därför inte råd med allt vi skulle vilja\r\nha råd med. I ekonomiskt kärva tider är det\r\nviktigare än någonsin att kunna omprioritera.</pre><pre>Det är med stor tillfredsställelse jag noterar att\r\nkommuner och landsting kommer att få 4,2\r\nmiljarder kronor om de inte höjer skatten nästa år.\r\nDessa pengar är välbehövliga och skall, enligt mitt\r\nförmenande, gå till den direkta vården och\r\nomsorgen.</pre><pre>Jag beklagar, Hans Karlsson, och jag tyckte att det\r\nvar ett svårt beslut att fatta, indragningen av 7,5\r\nmiljarder kronor från vård och omsorg. Men jag\r\ntycker att det vore klädsamt om\r\nsocialdemokraterna tittade litet i backspegeln.\r\nUnder de senaste tio åren med en\r\nsocialdemokratisk regering har det skett\r\nindragningar med ungefär 35 miljarder kronor till\r\nkommuner och landsting. Vi kanske tillsammans\r\nskall vara litet sjysta i denna fråga.</pre><pre>Om vi blickar litet längre fram i tiden, ser vi att vi\r\nmåste omprioritera för att kunna erbjuda en\r\nmänniskovärdig vård i framtiden.</pre><pre>Inför denna problemställning är det viktigt att ha\r\nnågra siffror till hands. Vår statsskuld uppgår nu till\r\n1 000 miljarder kronor. Vi betalar årligen en\r\nräntekostnad på 100 miljarder kronor. Varje timma\r\nlånar Sverige 29,45 miljoner kronor. Det blir\r\nungefär 707 miljoner kronor per dygn.</pre><pre>Vi menar att det inte är rimligt att vi skall utsätta\r\nvåra barn och barnbarn för en så oerhört svår\r\nekonomisk situation. Vi måste ta vårt ansvar\r\ntillsammans.</pre><pre>Vi måste fråga oss hur vi, med dessa siffror färska i\r\nminnet, kan möta framtiden. Antalet äldre\r\nmänniskor över 85 år ökar stadigt. Från 1973 till\r\n1991 ökade antalet äldre med 58 %.\r\nÅlderssjukdomarna har därmed kommit att ta mer\r\nresurser i anspråk än tidigare. 30 % av\r\nsjukvårdsresurserna går till omsorg under det sista\r\nlevnadsåret.</pre><pre>Samtidigt vet vi att antalet äldre väntas bli ännu\r\nfler. Antalet äldre ökar, men det skärs ned inom\r\nsjukvården och äldreomsorgen. Denna ekvation\r\ngår inte ihop. Det finns för närvarande ingen\r\növerkapacitet inom vården -- trots att denna myt\r\nhar anammats av många. Vi har minskat andelen av\r\nBNP som går till sjukvård, samtidigt som vi skurit\r\nned i resurserna. Sverige är ett av de länder inom\r\nOECD som har lägst sjukvårdskostnader, samtidigt\r\nsom behovet torde vara ett av de största med tanke\r\npå antalet äldre. Forskningen går framåt, och vi kan\r\nbota fler och fler sjukdomar. Allt fler människor\r\nsom tidigare varit invalidiserade kan nu leva ett bra\r\nliv. För att ge dessa hjälp och stöd krävs givetvis\r\nresurser.</pre><pre>Svensk sjukvård borde bli bättre på att utvärdera\r\nvad som görs. Vi borde kunna se att när en bättre\r\nbehandlingsform uppnås detta oftast får till följd att\r\nantalet sjukskrivningsdagar minskar. På så sätt blir\r\ntotalkostnaden mindre för samhället. Vårt rigida\r\nbudgetsystem förhindrar utvecklingen inom\r\nvården. Varje post ses enskilt i stället för till dess\r\neffekter på helheten.</pre><pre>Herr talman! Jag vill avsluta med att uppmana oss\r\nalla att på ett ärligt, ödmjukt sätt tillsammans\r\nförsöka anta den största utmaningen inför 90-talet,\r\nnämligen omprioriteringar. Låt oss göra det\r\ntillsammans och inte bara konfronteras.</pre><pre>Anf. 171  JAN ANDERSSON (s) replik:</pre><pre>Herr talman! Jag delar en del av de synpunkter som\r\nChatrine Pålsson hade om den besvärliga\r\nekonomiska situationen och behovet av\r\nprioriteringar. När vi ser att många kommuner och\r\nlandsting har svårt att klara av äldreomsorgen,\r\nnaturligtvis på grund av de ekonomiska\r\nsvårigheterna, tycker jag att det är konstigt att\r\ndenna regering, som har dragit in ekonomiska\r\nresurser från kommunerna, samtidigt lägger fram\r\nförslag om ett vårdnadsbidrag som är beräknat att\r\nkosta 2 miljarder kronor.</pre><pre>Vore det inte en bättre prioritering från denna\r\nregering, Chatrine Pålsson, att om man nu anser att\r\ndet finns ett överskott på 2 miljarder kronor --\r\nvilket jag starkt betvivlar -- låta de två miljarderna\r\nkomma äldreomsorgen till del i stället för att införa\r\nett orättvist vårdnadsbidrag?</pre><pre>Anf. 172  CHATRINE PÅLSSON (kds)\r\nreplik:</pre><pre>Herr talman! Först vill jag påminna om att när det\r\ngäller prioriteringarna i våra kommuner och\r\nlandsting får numera dessa en påse pengar. Alltså\r\nfår de lokala politikerna göra prioriteringarna. Jag\r\när övertygad om att det finns kommuner som borde\r\nprioritera äldreomsorgen på ett bättre sätt än vad\r\nsom har skett.</pre><pre>Det är skrattretande att höra Jan Andersson tala\r\nom jämförelser av vårdnadsbidraget och\r\näldreomsorgen. Vi subventionerar varje kommunal\r\ndagisplats med ungefär 85 000 kr per år -- för de\r\nminsta barnen! Det är för mig obegripligt hur vi\r\nskall fortsätta att leva i den orättvisan att de som\r\nstannar hemma med sina barn får noll kronor.</pre><pre>Jag är ganska övertygad om att det i framtiden\r\nkommer att innebära en vinst att införa\r\nvårdnadsbidraget. Vi börjar med en blygsam\r\nsumma. Det är en viktig del av vår välfärd att kunna\r\nsatsa på de allra minsta barnen.</pre><pre>Anf. 173  JAN ANDERSSON (s) replik:</pre><pre>Herr talman! Jag skall inte föra en lång\r\nbarnomsorgsdebatt. Tiden medger inte det. Vi har\r\nolika uppfattningar.</pre><pre>Min fråga är faktiskt relevant, Chatrine Pålsson.\r\nRegeringen ämnar ge 2 miljarder kronor till\r\nfamiljepolitiken för att införa ett vårdnadsbidrag.\r\nDet skulle vara fullt möjligt att utöka påsen till\r\nkommunerna med ytterligare 2 miljarder kronor.\r\nDet är en prioriteringsfråga. Jag frågade, Chatrine\r\nPålsson, vilket är viktigast? Tydligt och klart anser\r\nregeringen att ett vårdnadsbidrag är viktigare än att\r\nge ytterligare 2 miljarder kronor till kommunerna\r\nså att de kan bedriva en bra äldreomsorg. Det är\r\ntydligt och klart.</pre><pre>Anf. 174  CHATRINE PÅLSSON (kds)\r\nreplik:</pre><pre>Herr talman! Både våra barn och våra äldre är\r\nviktiga grupper, Jan Andersson. Man kan inte sätta\r\ndessa grupper mot varandra. Vi måste satsa både\r\npå barnen och på de äldre. Som jag har uppfattat\r\ndet tidigare är socialdemokraterna också måna om\r\nbarnen. Vi vill bara prioritera de pengar vi har på\r\nett litet annorlunda sätt.</pre><pre>Förste vice talmannen anmälde att Jan Andersson\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 175  FÖRSTE VICE TALMANNEN:</pre><pre>Ordet går nu till siste anmälde talaren Jerzy\r\nEinhorn. Han har fått ordet efter det att han har\r\nblivit uppmanad att begära ordet i dagens debatt.</pre><pre>Anf. 176  JERZY EINHORN (kds):</pre><pre>Herr talman! Jag beklagar att jag inte har kunnat\r\nvara närvarande under hela debatten. Dessutom\r\npåbörjades denna del av debatten tidigare än\r\nväntat.</pre><pre>Jag delar den oro och den kritik som flera har givit\r\nuttryck för här, bl.a. Hans Karlsson, om att medel\r\nhar dragits in från sjukvården. Jag har för min del\r\ntidigare givit uttryck för min oro och kritik\r\noffentligt. Jag tror att de indragningar som görs från\r\nsjukvården kommer att leda till allvarliga\r\nkonsekvenser.</pre><pre>Det är litet historielöst att skylla allt på den senaste\r\nindragningen gjord av den sittande regeringen.\r\nChatrine Pålsson nämnde tidigare, och jag\r\nupprepar det, att riksdagen har sedan 1982 i nästan\r\nfull politisk enighet -- Vänsterpartiet har motsatt sig\r\ndetta -- dragit in mycket pengar från sjukvården och\r\nomsorgen. Man är nu uppe i 40 miljarder kronor.</pre><pre>Det finns inget annat land i världen som har dragit\r\nin så mycket pengar från sjukvården och omsorgen,\r\noch det finns ingen annan sektor inom välfärden\r\nfrån vilken vi har dragit in så mycket pengar.</pre><pre>Vad vi har gjort, den totala indragningen, har lett\r\ntill att vi har urholkat landstingens och\r\nkommunernas ekonomi. Man kan kritisera dem för\r\natt de inte tog konsekvenserna omedelbart. Jag\r\ntycker själv att det hedrar dem, eftersom\r\nkonsekvenserna är så allvarliga. De tömde i stället\r\nsina fonder, bl.a. de som skulle täcka personalens\r\npensioner, och de senarelade investeringar.</pre><pre>Men man kan inte driva verksamheten på det sättet\r\nhur länge som helst. Kommunerna och landstingen\r\nhar inte sedelpressar, som vi har här i riksdagen till\r\nvårt förfogande. De får inte heller gå i konkurs.</pre><pre>Vad vi ser nu och vad vi tyvärr kommer att få se är\r\nresultatet av den ackumulerade indragningen under\r\ntio års tid, och vi har alla bidragit till den. Jag själv\r\nhar också bidragit till den.</pre><pre>Jag tror att det är viktigt att vi försöker blicka\r\nframåt. Jag tror att vi skall fortsätta att försöka\r\nförbättra strukturen hos vår sjukvård utan att\r\nförstöra det som är bra. Jag tror att vi skall sträva\r\nefter att använda de medel som finns inom\r\nsjukvården så effektivt som möjligt -- i dag är det\r\nväldigt svårt att skilja mellan effektiviseringar och\r\nkvalitetsförsämringar -- men jag själv är övertygad\r\nom att det inte räcker.</pre><pre>Jag är övertygad om att om vi vill behålla bra\r\nsjukvård i Sverige så kan ingen trolla. Det hjälper\r\ninte med systemförändringar enbart. Vi kommer\r\natt behöva tillföra mera pengar till sjukvården.\r\nProblemet är när tillräckligt många här i kammaren\r\ninser detta. Och när vi gör det, blir frågan vilka\r\nmöjligheter vi har att få de pengar som kommer att\r\nbehöva tillföras sjukvården.</pre><pre>Om gapet är tillräckligt stort mellan å ena sidan\r\nförväntningar och behov och å andra sidan de\r\nresurser som ställs till förfogande, kommer\r\nmänniskor att förlora förtroendet för vår sjukvård.\r\nOm de gör det, kommer de på ett eller annat sätt att\r\nskaffa sig den vård de vill ha, och då händer något\r\nfruktansvärt: Vi kommer att få en ojämlik sjukvård\r\ni Sverige.</pre><pre>Vi kommer då att rycka undan grunden för den\r\nsolidariskt finansierade och solidariskt utnyttjade\r\nvården -- solidariskt finansierad efter förmåga,\r\nsolidariskt utnyttjad efter behov.</pre><pre>Att tillföra 4,2 miljarder till sjukvården under 1994\r\när ett bra steg, tycker jag. Jag skulle gärna se att\r\nman började diskutera om inte detta kan\r\nåtminstone permanentas för sjukvården. Om jag\r\nkunde uppleva det i riksdagen, skulle jag känna mig\r\nmycket lycklig!</pre><pre>Anf. 177  Statsrådet BO KÖNBERG (fp):</pre><pre>Herr talman! Jag förmodar att många av\r\nriksdagsmännen som är kvar gärna skulle se att\r\ndebatten avslutades, med tanke på tiden på\r\nkvällen. Men jag känner ändå ett visst behov av att\r\nkommentera ett par påståenden som har gjorts\r\nunder debatten, ett av Chatrine Pålsson och ett\r\nannat av Jerzy Einhorn. Det är påståenden som\r\nrelativt ofta görs och som jag tycker kan vara värda\r\nett par kommentarer.</pre><pre>Det är inte så, som Chatrine Pålsson sade i sitt\r\ninlägg, att Sveriges andel av\r\nbruttonationalprodukten som går till sjukvården är\r\nen av de lägsta bland OECD-länderna. Faktum är\r\natt vi befinner oss bland de 24 OECD-länderna på\r\nplats fem eller sex. Det som förmodligen Chatrine\r\nPålsson tänker på är att om man försöker korrigera\r\nför den svenska åldersstrukturen, kvinnlig\r\nförvärvsfrekvens m.m., kan man kanske föra ett\r\nsådant resonemang som hon gör, men utgångsläget\r\när inte detta.</pre><pre>Till min gamle vän Jerzy Einhorn vill jag säga\r\nnågonting som jag många gånger har velat säga,\r\nnämligen att det förstås blir ganska missvisande om\r\nman talar om att det dragits in 40 miljarder från\r\nsvensk sjukvård sedan 1982. En och annan kan ju\r\ntro att med detta menas att svensk sjukvård skulle\r\nha 40 miljarder mindre i resurser nu än 1982. Det\r\nmenar förstås inte Jerzy Einhorn, utan han menar\r\natt jämfört med de skatteregler, förmånsregler etc.\r\nsom gällde 1982 skulle landstingssektorn ha haft 40\r\nmiljarder mer sammanlagt över de tio åren.</pre><pre>Faktum är att svensk sjukvårds resurser är avsevärt\r\nmycket större nu än 1982, trots alla indragningar.\r\nDe reala resurser som sätts in i sjukvården har\r\negentligen under hela min livstid i alla fall, kanske\r\nlängre, ökat fram till 1990/91. Det har varit en\r\nökning låt oss säga från mitten av 40-talet, när det\r\nutgick ungefär 3 % av svensk BNP, till en nivå på\r\n9 % eller något sådant av svensk BNP.</pre><pre>Sedan har under den djupa recession vi nu befinner\r\noss i resurserna minskat något realt, med ungefär\r\n1 % i fjol. Så från den absoluta toppnivån, som vi\r\nuppnådde efter 45 års expansion, har vi minskat\r\nungefär 1 %.</pre><pre>Den som lyssnar på påståenden av typen att det har\r\ndragits in 40 miljarder och att inget annat land i\r\nvärlden har dragit in så mycket kan ju lätt få en helt\r\nannan bild än den verkliga. Sedan kan vi föra en\r\ndiskussion om huruvida det behövs mera resurser\r\ntill sjukvården i framtiden eller inte.</pre><pre>Ofta anförs också i debatten att antalet personer\r\növer 80 år kommer att öka mycket kraftigt under\r\n90-talet, med bortemot 100 000 personer. Det är\r\nsant. Vad som kan vara bra att veta är att det ökade\r\nnågot mer under det nyss genomgångna årtiondet.\r\nSå det finns ändå hopp, tror jag, om vi fortsätter att\r\nanvända resurserna väl, att kunna klara av att ge en\r\ngod sjukvård i vårt land även i framtiden.</pre><pre>Anf. 178  LEIF BERGDAHL (nyd):</pre><pre>Herr talman! Jag skulle vilja kommentera Jerzy\r\nEinhorns inlägg här i dag.</pre><pre>1974 vikarierade jag som kirurg i Kiruna. Det var\r\nganska intressant, om man jämför med dagens\r\nsituation. Under tiden jag var där hade man ett\r\nmöte med lasarettsdirektören, i vilket samtliga\r\növerläkare deltog. Vi levde då i överflödets tid.\r\nLasarettsdirektören sade, när mötet var slut: Är det\r\nnu inte någon som har något ytterligare att önska\r\nsig? Han liksom frågade om vi inte kunde hitta på\r\nytterligare utgifter, och det är ganska betecknande.</pre><pre>Det var ett väldigt slöseri i Sverige, och det är klart\r\natt man har måst tänka på ekonomin på ett helt\r\nannat sätt sedan. Jag är övertygad om att Jerzy\r\nEinhorn har rätt delvis, när han säger att resurserna\r\ninte räcker till. Det gäller säkerligen hans eget\r\nområde, och det gäller t.ex. inom åldringsvården,\r\nmen jag är övertygad om att han också har fel i\r\nfråga om vissa områden inom medicinen,\r\nexempelvis kirurgi.</pre><pre>Där är det slöseri, det vet jag själv.\r\nOperationssalarna utnyttjas dåligt. På många håll\r\nslutar man operera kl. 2 eller 3 på eftermiddagen,\r\nosv. osv. Här kan man verkligen rationalisera. Så\r\njag är inte helt övertygad om att det generellt\r\nbehöver tillföras mera pengar.</pre><pre>Det slösas med pengar. I Norrbottens län planerar\r\nman nu -- hör och häpna! -- att bygga ett nytt\r\nsjukhus mellan två fina lasarett, de i Luleå och\r\nBoden. Man skall investera 1,2 miljarder i att bygga\r\nett helt nytt sjukhus.</pre><pre>Sådana här saker tror jag att vi mera skall ha\r\nögonen på än att diskutera många andra ting, men\r\ndet är klart att detta är landstingspolitik, och där\r\nkan vi inte ingripa. Generellt tror jag nämligen att\r\ndet finns möjligheter att rationalisera på i varje fall\r\nvissa områden inom sjukvården.</pre><pre>Anf. 179  JERZY EINHORN (kds):</pre><pre>Herr talman! Jag tackar statsrådet Bo Könberg,\r\nmin gamle vän, för inlägget. Om jag uttryckte mig\r\noklart, så vill jag korrigera det och tacka för\r\npåpekandet.</pre><pre>Vad vi har gjort -- alldeles riktigt som Bo Könberg\r\nhar sagt -- är att vi har dragit in från landstingens\r\nresursutrymme 40 miljarder, kanske något mer,\r\nkanske något mindre.</pre><pre>Vad jag ville säga och som jag hoppas att jag har\r\nsagt är att vi nu ser effekterna av detta. Vi har\r\nurholkat landstingens och kommunernas ekonomi,\r\noch de har försökt klara situationen på annat sätt.\r\nDe måste nu spara pengar för att tillförsäkra\r\npersonalen pensioner. De har senarelagt\r\ninvesteringar, något vi alla har varit med om att\r\ngöra.</pre><pre>Antalet äldre kommer att öka, och vi kommer nu\r\natt se konsekvenserna av dessa indragningar. Det\r\nsom gläder mig, herr talman, är att debatten börjar\r\ngälla: Behövs det eller behövs det inte mera pengar\r\ntill sjukvården? Jag hoppas att vi kommer att ha\r\nmer av den debatten. Med sjukvården menar jag\r\nden totala finansieringen av sjukvården, de medel\r\nsom vårdens och omsorgens huvudmän disponerar\r\nför detta. Jag hoppas att vi kommer att ha mera av\r\nden debatten i kammaren.</pre><pre>(forts. prot. 8)</pre><pre></pre><pre>6 § Bordläggning</pre><pre>Anmäldes och bordlades</pre><pre>1993/94:7 Dubbelbeskattningsavtal mellan Sverige\r\noch Litauen</pre><pre>1993/94:12 Ändring i dubbelbeskattningsavtalet\r\nmellan Sverige och Irland</pre><pre>1993/94:17 Förvaltningen inom domstolsväsendet</pre><pre>1993/94:34 Tillämpning i fråga om Haiti av lagen\r\n(1971:176) om vissa internationella sanktioner</pre><pre>1993/94:35 Ingripande mot otillbörligt beteende\r\navseende offentlig upphandling</pre><pre>1993/94:36 Medelstillskott till Sveriges Hund center\r\nAB Statens Hundskola</pre><pre>1993/94:37 Vissa pensionsfrågor</pre><pre>1993/94:39 Arlandabanan</pre><pre>1993/94:41 Statlig medverkan i civilt flygprojekt\r\nhos Saab-Scania AB och vissa andra frågor inom\r\nNäringsdepartementets område</pre><pre>1993/94:42 Köp av interregional persontrafik på\r\njärnväg samt flygtrafik mellan Östersund och\r\nUmeå</pre><pre>1993/94:44 Grovt rattfylleri m.m.</pre><pre>1993/94:58 Vissa frågor om beräkning av assistans\r\nersättning</pre><pre>1993/94:59 Vissa sjukförsäkringsfrågor</pre><pre>1993/94:69 Sjöfartspolitiska åtgärder</pre><pre>1993/94:70 Bestridande av vissa kostnader med\r\nanledning av Trollhätte kanalverks inordnande i\r\nSjöfartsverket</pre><pre></pre><pre>7 § Anmälan om frågor</pre><pre>Anmäldes att följande frågor framställts</pre><pre>den 13 oktober</pre><pre>1993/94:45 av Kenneth Attefors (nyd) till\r\nsocialministern om Åsiktsfrihet och\r\nmedborgarskap:</pre><pre>Vid partiledardebatten den 6 oktober sade Bengt\r\nWesterberg att han ville beröva riksdagsman Ian\r\nWachtmeister dennes permanenta\r\nuppehållstillstånd. I det här fallet måste Westerberg\r\nha menat Wachtmeisters svenska medborgarskap.\r\nDet vare mycket märkligt uttalande från en\r\npartiledare och regeringsmedlem som dessutom\r\nframfördes i Sveriges riksdag. Jag har blivit djupt\r\noroad. Man undrar om inte alla politiska åsikter får\r\nframföras i ett borgerligt styrt samhälle. Om\r\nmycket skilda åsikter framförs i riksdagen som inte\r\nstämmer med den borgerliga regerings, hotas då de\r\npersoner som stöder Wachtmeister att på sikt också\r\nförlora sitt svenska medborgarskap? I dag finns\r\ningen laglig möjlighet att beröva mig eller\r\nWachtmeister medborgarskap.</pre><pre>Min fråga till Bengt Westerberg blir:</pre><pre>Ämnar statsrådet som medlem i regeringen verka\r\nför att det skall införas en lag som berövar vissa\r\nsvenskar sitt svenska medborgarskap på grund av\r\nderas åsikter?</pre><pre>1993/94:46 av Stefan Kihlberg (nyd) till statsrådet\r\nBeatrice Ask om Kurser vid folkhögskolor som har\r\nstatligt stöd:</pre><pre>Veckan före midsommar utsatte de s.k.\r\nplogbillsaktivisterna ett JAS-flygplan i Linköping\r\nför ett allvarligt sabotage, och grupper av olika s.k.\r\naktivister hotar vid olika tillfällen att tillgripa det de\r\nkallar civil olydnad. Vi vanliga medborgare kallar\r\ndetta grov brottslighet, kriminalitet och hot mot\r\ndemokratiska spelregler.</pre><pre>Folkhögskolan i Färnebo i norra Uppland är ett av\r\nden s.k. alternativrörelsens centrala fästen. Skolan\r\nhar via Folkbildningsrådet erhållit ett statsbidrag på\r\n3 miljoner kronor och i sommar bl.a. genomfört en\r\ntvå veckors kurs i ''civil olydnad''. Läraren Benton\r\nWolgers, som också ingår i skolans ledning, anser\r\natt detta är något vi kommer att få se mer av och\r\nanser att ''civil olydnad'' som innefattar\r\nsabotageverksamhet är helt i sin ordning så länge\r\ndet inte innebär misshandel av människor.</pre><pre>Mot denna bakgrund vill jag fråga statsrådet Ask:</pre><pre>Vilka åtgärder är statsrådet beredd att vidta för att\r\nkartlägga omfattningen och förhindra att offentliga\r\nmedel och resurser används till\r\nutbildningsaktiviteter, vid landets folkhögskolor,\r\nsom uppmanar till och stöder kriminell\r\nverksamhet?</pre><pre>1993/94:47 av Alf Eriksson (s) till statsrådet Ulf\r\nDinkelspiel om Handelshinder vid export av\r\npapper:</pre><pre>Det belgiska parlamentet ämnar införa en s.k.\r\nECO-tax på bl.a. papper som inte innehåller\r\nreturfibrer. Lagen skall träda i kraft den 1 januari\r\n1994. En sådan skatt skulle vara ett stort\r\nhandelshinder för svensk export av papper och\r\nkartong till Belgien. Sverige som är ett skogsrikt\r\nland och mycket beroende av exporten av\r\npappersprodukter har all anledning att hålla\r\nEuropa rent från handelshinder även på detta\r\nområde.</pre><pre>Vad gör statsrådet för att få bort den belgiska s.k.\r\nECO-taxen, som diskriminerar svensk export av\r\npapper och kartong till Belgien?</pre><pre>1993/94:48 av Kenneth Attefors (nyd) till\r\nkommunikationsministern om Användningen av\r\nbilars blinkersystem:</pre><pre>Tyvärr så slarvar bilister alltmer med att använda\r\nblinker när de skall svänga. Varför folk börjar\r\nstrunta i detta viktiga moment vid svängning vet jag\r\nej. Dock har jag märkt att de kvinnliga bilisterna\r\nnästan plikttroget använder blinker där man skall.\r\nEftersom vi med politiska beslut har format ett\r\nbilsamhälle borde det också vara statens plikt att\r\nuppmana folk att använda de medel som finns för\r\natt minska olyckor m.m. Kanske\r\nKommunikationsdepartementet borde genomföra\r\nen landsomfattande kampanj, där man påpekar hur\r\nviktigt det är att använda blinker, dvs. även för\r\nmän. Min fråga blir:</pre><pre>Ämnar kommunikationsministern göra något åt\r\nproblemet med det allt mindre\r\nblinkeranvändandet?</pre><pre>1993/94:49 av Jan Sandberg (m) till\r\nkommunikationsministern om Bestämmelser om\r\nhobbyfordon:</pre><pre>Kommunikationsministern har tillsatt och fått en\r\nutredning, i februari 1992, vilken föreslår åtgärder\r\nsom underlättar för dem som har hobbyfordon som\r\nfritidsintresse. Många av dessa förslag till åtgärder\r\nhar jag och Moderata samlingspartiet fört fram\r\ntidigare.</pre><pre>Utredningen har mottagits med stor uppskattning\r\noch väckt berättigade förväntningar.</pre><pre>Det har nu gått mer än ett halvår sedan utredningen\r\npresenterade sina förslag.</pre><pre>Vilka åtgärder är kommunikationsministern\r\nberedd att vidta för att utredningens förslag skall\r\nförverkligas?</pre><pre>1993/94:50 av Eva Zetterberg (v) till statsrådet Bo\r\nKönberg om Dispens från bestämmelserna om\r\nhusläkare:</pre><pre>Den nya lag om husläkare har fått mycket kritik.\r\nNu när den skall börja tillämpas så märker\r\nlandstingen att den slår sönder bra fungerande\r\nverksamheter inom primärvården. I Blekinge och\r\nMalmöhus län har man försökt att finna vägar för\r\natt kringgå lagen, vilket känns beklämmande.</pre><pre>Kommer regeringen att se över möjligheterna till\r\ndispens från bestämmelserna om husläkare?</pre><pre>8 § Anmälan om interpellationer</pre><pre>Anmäldes att följande interpellationer framställts</pre><pre>den 13 oktober.</pre><pre>1993/94:19 av Sten-Ove Sundström (s) till\r\nkommunikationsministern om Fordonskontrollen\r\npå väg m.m.:</pre><pre>I proposition 1992/93:161 om trafiksäkerheten på\r\nvägarna inför 2000-talet föreslog chefen för\r\nKommunikationsdepartementet att antalet\r\nfordonskontroller på väg skall ökas -- år 1994 till\r\nminst 120 000, en fördubbling i förhållande till\r\nnuläget. Departementschefen föreslog också att\r\nVägverket och Polisen får träffa överenskommelser\r\nom omfattningen av fordonskontrollen på väg -- på\r\ncentral nivå mellan Vägverket och\r\nRikspolisstyrelsen, på regional nivå mellan\r\nvägdirektören och länspolischefen. Polisen skall\r\nsvara för den operativa ledningen.</pre><pre>Vägverket föreslogs vidare få träffa avtal med\r\nnäringslivet (t.ex. AB Svensk Bilprovning,\r\nförsäkringsbolag, bilverkstäder) om att tekniker --\r\nsom skall godkännas av Polisen -- ställs till\r\nförfogande för fordonskontrollen på väg.</pre><pre>Regeringen föreslogs få riksdagens bemyndigande\r\natt besluta om bilinspektörernas organisatoriska\r\nhemvist.</pre><pre>I trafikutskottets betänkande 1992/93:TU29 med\r\nanledning av propositionen tillstyrktes denna med\r\navvikelser i vissa enskildheter, som dock inte gällde\r\nfordonskontrollen på väg. Riksdagen beslutade i\r\nenlighet med utskottets hemställan.</pre><pre>I en (s)-reservation framhölls att den föreslagna\r\nvolymen om minst ca 120 000 fordonskontroller på\r\nväg är långt ifrån tillräcklig, samt att det är\r\nangeläget att snabbt komma i gång med denna\r\nverksamhet i de nya formerna.</pre><pre>Vi befinner oss nu i mitten av oktober 1993, och\r\nsom bekant pågår ingen planering eller andra\r\nförberedelser för att realisera riksdagens beslut om\r\nökat antal fordonskontroller på väg hos någon av\r\nde berörda myndigheterna. Det förefaller därmed\r\nosannolikt att den föreslagna volymen om 120 000\r\nkommer att nås under 1994.</pre><pre>Trafikutskottet har tidigare uttalat att man delar\r\nkommunikationsministerns uppfattning att det är\r\nväsentligt att göra en tydlig åtskillnad mellan\r\nföreskrivande och tillämpande uppgifter, vilket\r\nrent principiellt borde innebära en annan\r\norganisatorisk hemvist för bilinspektörerna än\r\nVägverket. Det pågår emellertid efter vad vi erfarit\r\nen rekrytering av nya bilinspektörer till Vägverket.</pre><pre>Mot bakgrund av ovanstående vill jag fråga\r\nkommunikationsministern följande:</pre><pre>Vad har hänt inom detta område? Kommer 120 000\r\nfordonskontroller på väg att utföras 1994? I vilka\r\nformer och av vem? När kommer regeringen att\r\nbesluta om bilinspektörernas organisatoriska\r\nhemvist?</pre><pre>1993/94:20 av Bruno Poromaa (s) till statsrådet Bo\r\nLundgren om En effektivare skatteindrivning\r\nm.m.:</pre><pre>Bland de förslag till budgetförstärkningar som\r\nEkonomikommissionen under ledning av professor\r\nAssar Lindbeck lade fram för ca sex månader sedan\r\nfanns ett förslag om effektivare skatteindrivning.\r\nKommissionen gjorde en bedömning att detta\r\nskulle ge en budgetförstärkning på ca 10 miljarder\r\nkronor.</pre><pre>Kommissionens förslag tog främst sikte på den\r\nekonomiska brottslighet som medför att stora\r\nbelopp årligen undandras beskattning.</pre><pre>I kompletteringspropositionen sade sig regeringen\r\ndela kommissionens uppfattning om att åtgärder\r\nbör vidtas för att inte ett betydande\r\nskatteundandragande ostört skall kunna äga rum.\r\nRegeringen ansåg också i propositionen att särskild\r\nuppmärksamhet skulle ägnas\r\nkontrollverksamheten på\r\nmervärdesskatteområdet, då det fanns tydliga\r\ntecken på ett starkt ökat intresse för att i rådande\r\nkonjunkturläge komma över likvida medel genom\r\nfusk med redovisningar av mervärdesskatt.</pre><pre>Regeringen aviserade att man hade för avsikt att\r\nfram till 1998 förstärka resurserna till\r\nskattekontrollen med omkring 200 miljoner kronor\r\nper år. Med denna resursförstärkning skulle\r\nskatteinkomsterna öka med ca 4 miljarder kronor.\r\nSedan regeringen aviserade förslaget om\r\nresursförstärkningar till skattekontrollen har det\r\ndock tyvärr varit tyst i anslagsfrågan. Det är\r\nsynnerligen beklagligt, då ett sådant förslag med all\r\nsäkerhet skulle ha samlat en bred majoritet i\r\nriksdagen, inte minst med tanke på den\r\nekonomiska brottslighetens stora skadeverkningar\r\nför samhälle och näringsliv.</pre><pre>Mot den bakgrunden vill jag ställa följande frågor\r\ntill skatteministern:</pre><pre>Skall tystnaden tolkas som att regeringen har gett\r\nupp den aviserade kampen mot den ekonomiska\r\nbrottsligheten?</pre><pre>Har regeringen över huvud taget för avsikt att\r\ngenomföra den aviserade resursförstärkningen till\r\nskattemyndigheterna?</pre><pre>Är regeringen beredd att här och nu ge\r\nskattemyndigheterna klartecken att, utifrån de i\r\nkompletteringspropositionen utlovade\r\nresursförstärkningarna, stärka sitt arbete i kampen\r\nmot den ekonomiska brottsligheten?</pre><pre>9 §   Kammaren åtskildes kl. 20.11.</pre><pre>Förhandlingarna leddes</pre><pre>av talmannen från sammanträdets början t.o.m. 5\r\n§ anf. 24 (delvis),</pre><pre>av förste vice talmannen därefter t.o.m. anf. 51\r\n(delvis),</pre><pre>av tredje vice talmannen därefter t.o.m. anf. 87\r\n(delvis),</pre><pre>av förste vice talmannen därefter t.o.m. anf. 113\r\n(delvis),</pre><pre>av tredje vice talmannen därefter t.o.m. anf. 145\r\n(delvis) och</pre><pre>av förste vice talmannen därefter till sammanträdet\r\nslut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}