{"dokumentstatus":{"dokument":{"hangar_id":"2438935","dok_id":"GE0947","rm":"1990/91","beteckning":"47","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"47","slutnummer":"0","datum":"1991-01-10 00:00:00","systemdatum":"2010-02-17 00:00:00","publicerad":"1991-01-10 00:00:00","titel":"Riksdagens snabbprotokoll 1990/91:47 Torsdagen den 10 januari","subtitel":null,"status":null,"htmlformat":null,"relaterat_id":null,"source":"webbnav","sourceid":"{4026C1BA-8611-4F65-9C2B-20080EBE135D}","dokument_url_text":"http://data.riksdagen.se/dokument/GE0947/text","dokument_url_html":"http://data.riksdagen.se/dokument/GE0947","dokumentstatus_url_xml":"http://data.riksdagen.se/dokumentstatus/GE0947","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1990/91:47</div>\r\n<div class=\"sidhuvud_datum\">Torsdagen den 10 januari</div>\r\n<div class=\"sidhuvud_klockslag\">Kl. 10.00</div>\r\n<hr class=\"sidhuvud_linje\">\r\n<pre>Välkomstord</pre><pre>Anf. 1 TALMANNEN:</pre><pre>Jag hälsar er, de tre vice talmännen,\r\nkammarsekreteraren och riksdagens personal\r\nvälkomna tillbaka till det fortsatta riksdagsarbetet\r\nunder detta riksmöte.</pre><pre>Innan vi övergår till dagens sakärende vill jag säga\r\nett par ord om två allvarliga orosmoln på det\r\nutrikespolitiska området.</pre><pre>Vi beklagar med djup oro, men också med stor\r\nfruktan, gårdagens resultatlösa samtal i Genève. Vi\r\nställer nu våra förhoppningar till alla de\r\nfredsansträngningar som kommer att göras de\r\nnärmaste dagarna, främst av FNs\r\ngeneralsekreterare Pérez de Cuellar. Vi hoppas alla\r\natt det skall vara möjligt att undvika ett förödande\r\nkrig.</pre><pre>Vi hoppas också att samtal och förhandlingar skall\r\ngå före användande av våld och militära\r\naggressioner i Balticum, vars utveckling vi alla\r\nföljer med en blandning av oro och hopp.</pre><pre>1 § Anmälan om återtagande av plats i\r\nriksdagen</pre><pre>Talmannen meddelade att Ingela Mårtensson (fp)\r\nden 27 december 1990 samt Hugo Bergdahl (fp) och\r\nJan Strömdahl (v) den 1 januari 1991 återtagit sina\r\nplatser i riksdagen, varigenom tjänstgöringen som\r\nersättare upphört för Lars Härneman, Mariana\r\nWallin och Eva Zetterberg.</pre><pre>2 § Avsägelser</pre><pre>Talmannen meddelade</pre><pre>dels att Bo Toresson (s) anhållit om att fr.o.m. den\r\n1 januari 1991 bli entledigad från uppdraget som\r\nledamot av riksdagen,</pre><pre>dels att organisationssekreterare Lars Pettersson\r\navsagt sig uppdraget som suppleant i\r\nvalprövningsnämnden.</pre><pre>Dessa framställningar bifölls av kammaren.</pre><pre>3 § Överlämnande av kommittéberättelsen</pre><pre>Anf. 2 Justitieminister LAILA FREIVALDS\r\n(s):</pre><pre>Herr talman! Jag ber att till riksdagen få överlämna\r\n1991 års kommittéberättelse.</pre><pre>Justitieministern avlämnade regeringens skrivelse\r\n1990/91:103 med redogörelse för verksamheten\r\ninom de kommittéer som hade tillsatts efter beslut\r\nav regeringen.</pre><pre>Kommittéberättelsen bordlades.</pre><pre>4 § Överlämnande av budgetpropositionen</pre><pre>Anf. 3 Finansminister ALLAN LARSSON\r\n(s):</pre><pre>Herr talman! Jag ber att få överlämna regeringens\r\nförslag till statsbudget för nästa budgetår.</pre><pre>Finansministern överlämnade regeringens\r\nproposition 1990/91:100 med förslag till statsbudget\r\nför budgetåret 1991/92.</pre><pre>Anf. 4 TALMANNEN:</pre><pre>Statens budget är den fråga som riksdagen lägger\r\nned mest arbete på under våren. För budgetåret\r\n1990/91 inleds nu detta arbete genom det\r\nbudgetförslag som regeringen alldeles nyss har\r\növerlämnat till riksdagen.</pre><pre>Finansministern kommer nu att lämna kammarens\r\nledamöter information om budgeten. Därefter får\r\noppositionens företrädare komma till tals.</pre><pre>Anf. 5 ALLAN LARSSON (s):</pre><pre>Herr talman! Den politik vi lägger fram i årets\r\nfinansplan och budget är en kärv men ansvarsfull\r\npolitik. Det är en politik för att skapa bättre tider.</pre><pre>Ute i världen mattas den ekonomiska\r\nkonjunkturen av. Hos några av våra viktigaste\r\nhandelspartner, bl.a. Storbritannien och USA, har\r\nnedgången varit snabb.</pre><pre>Samtidigt är risken för ett krig i Mellanöstern akut.\r\nEtt krig skulle få förödande effekter, mänskligt och\r\nmateriellt. Det skulle dessutom få ekonomiska\r\neffekter över hela världen. Oljepriserna skulle\r\ndrivas upp och därmed också räntorna.</pre><pre>Utvecklingen i Sovjet innebär en annan mycket\r\nosäker faktor med effekter på världsekonomin och\r\npå den politiska situationen i vårt eget närområde.</pre><pre>Detta är -- i största korthet -- den internationella\r\nbakgrund mot vilken vi nu skall lägga fast vår\r\nekonomiska politik. Den svenska ekonomin har\r\nallvarliga problem och dessa är väl kända.</pre><pre>Inflationen är för hög, tillväxten har försvagats och\r\naffärerna med utlandet visar underskott.\r\nProblemen beror på en snabb kostnadsökning.</pre><pre>Men det skall också sägas att den svenska\r\nekonomin har många starka sidor.</pre><pre>Vårt näringsliv är väl utbyggt och har en betydande\r\nstyrka. Statens finanser är sunda. Sysselsättningen\r\när hög och arbetslösheten är låg. Välfärden är hög\r\noch inkomsterna är jämnare fördelade än i andra\r\nländer.</pre><pre>Regeringens förslag till ekonomisk politik tar fasta\r\npå de starka sidorna. Det är inriktat på att fullfölja\r\nstabiliseringspolitiken och komma till rätta med de\r\nakuta problemen.</pre><pre>Det är en kärv politik, men en väg ut ur\r\nkostnadskrisen -- en politik för bättre tider.</pre><pre>Målen för politiken ligger fast: full sysselsättning,\r\nekonomisk tillväxt, stabila priser, rättvis\r\nfördelning, regional balans och en god miljö.</pre><pre>Strategin för den ekonomiska politiken under de\r\nkommande åren kan sammanfattas på följande\r\nsätt.</pre><pre>Den första uppgiften är att se till att Sverige aktivt\r\noch framgångsrikt kan medverka i den\r\ninternationella integrationen.</pre><pre>Den andra uppgiften är att bromsa\r\nkostnadsutvecklingen och stärka\r\nkonkurrenskraften för att därmed hävda\r\nsysselsättningen och välfärden.</pre><pre>Den tredje uppgiften är att återvinna tillväxten\r\ngenom att kraftfullt satsa på investeringar för\r\nframtiden, både i näringsliv och i infrastruktur, men\r\nockså i yrkeskunnande och kompetens.</pre><pre>Den fjärde uppgiften är att skapa en starkare bas\r\nför välfärdspolitiken genom att konsekvent\r\ntillämpa arbetslinjen och att förbättra arbetslivets\r\nvillkor.</pre><pre>Den femte uppgiften är att lägga grunden för en\r\nuthållig tillväxt genom att skapa en bättre balans\r\nmellan ekonomi och miljö.</pre><pre>Jag skall nu presentera de viktigaste åtgärderna på\r\nvarje område.</pre><pre>En huvuduppgift i den ekonomiska politiken är att\r\nSverige aktivt och framgånsrikt skall medverka i\r\nden allt starkare internationaliseringen. Detta är\r\n90-talets stora politiska utmaning.</pre><pre>Vi skall göra detta utifrån en styrkeposition med en\r\nstark industri, väl investerad och finansiellt stabil,\r\nmed en samhällsorganisation som är väl skickad att\r\nerbjuda trygghet i förändringen, med en egen\r\npolitisk identitet som vi skall hävda i det nya\r\nöppnare Europa, ett Europa som också skall vara\r\nöppet utåt.</pre><pre>I förhandlingarna med EG om ett EES-avtal har vi\r\nnu nått långt. Ett avtal bör kunna vara klart före\r\nsommaren. Parallellt med detta inleder vi\r\nförberedelserna för en ansökan om medlemskap i\r\nEG.</pre><pre>För den ekonomiska politiken innebär detta att\r\nmålen för valutapolitiken ligger fast. Det innebär\r\nvidare att förutsättningarna för investeringar,\r\nproduktion och sysselsättning i Sverige kommer att\r\nförbättras.</pre><pre>Sveriges internationella orientering är också\r\nbaserad på solidaritet. Biståndet ökar med 871 milj.\r\nkr. till 13,9 miljarder kronor. Vi upprätthåller\r\ndärmed enprocentsmålet.</pre><pre>Den andra huvudlinjen i den ekonomiska politiken\r\när att bekämpa inflationen, därför att den är det\r\nallvarligaste hotet mot sysselsättningen och mot en\r\nrättvis fördelning.</pre><pre>Förslaget till statsbudget för nästa år är utformat\r\nmed hänsyn till detta.</pre><pre>Budgeten visar balans mellan utgifter och\r\ninkomster. Omfattande omprövningar av utgifter\r\nhar skett för att bereda plats för att tillgodose de\r\nmest angelägna behoven. Tillväxten i\r\nstatsutgifterna har reducerats från mer än 10 % i år\r\ntill mindre än 4 % nästa år. Budgeten innehåller\r\ninga förslag till nya skattehöjningar.</pre><pre>För kommunernas del gäller skattestopp för 1991\r\noch 1992. De måste anpassa sin tillväxt efter de\r\nallmänna ekonomiska förutsättningarna. Det\r\ninnebär att de inte heller skall planera för\r\nskattehöjningar efter 1992. Om detta är vi överens\r\nmed Kommunförbundet och Landstingsförbundet.\r\nDet innebär att skatternas andel av den samlade\r\nproduktionen minskar från 56,5 till 55,5 % under\r\n1991.</pre><pre>När det gäller lönerna är villkoren givna genom\r\nförslaget till stabiliseringsavtal. Det behövs en\r\nnationell samling kring detta avtal för att vi skall\r\nkunna återvinna styrkan i vår ekonomi. I annat fall\r\nhotar en omfattande arbetslöshet och en fortsatt\r\nhög inflation.</pre><pre>Utan ett stabiliseringsavtal skulle ytterligare 50 000\r\narbetstillfällen komma att försvinna under de\r\nnärmaste två åren, främst i industrin, och\r\narbetslösheten skulle komma att öka med minst\r\nlika mycket. Det skulle i första hand drabba\r\narbetare och tjänstemän inom industrin och\r\nungdomar som inte kommer in i arbete.</pre><pre>En stor majoritet av löntagarnas organisationer och\r\nsamtliga arbetsgivare har accepterat förslaget till\r\navtal. Därigenom har en ny och realistisk norm för\r\nlönebildningen etablerats. Ett mindre antal\r\norganisationer har avvisat förslaget. Regeringen\r\nhar dragit slutsatsen att någon allmän lönelag inte\r\nskall aktualiseras. På de områden där parterna är\r\növerens bör de vanliga reglerna gälla och arbetet\r\nmed att teckna avtal drivas vidare enligt tidsplanen.</pre><pre>De som har svarat ja har i många fall ställt som\r\nvillkor att avtalet skall gälla över hela\r\narbetsmarknaden. Regeringen är därför beredd att\r\nsöka medverka till detta och säkerställa en\r\nnedväxling från inflationslöner till reallöner.\r\nRegeringen kommer därför att inbjuda till politiska\r\növerläggningar i denna fråga och de frågor av\r\nekonomisk natur som aktualiseras med anledning\r\nav utvecklingen i Mellanöstern.</pre><pre>Priserna måste hållas nere. En aktiv prispolitik är\r\nett viktigt komplement till stabiliseringsavtalet. De\r\nfrämsta inslagen i en sådan är åtgärder för att\r\navreglera olika marknader och öka konkurrensen\r\nmellan företagen.</pre><pre>I samband med arbetet på ett stabiliseringsavtal har\r\nhandeln engagerats för att fungera som prisbroms\r\nmot olika leverantörer. Dessa insatser har redan\r\nbörjat ge effekt.</pre><pre>En neddragning av gränsskyddet för\r\njordbruksprodukter är avgörande för\r\nmöjligheterna att sänka matpriserna. Regeringen\r\nförbereder därför en sänkning av gränsskyddet och\r\nkommer under våren att presenterna förslag om\r\ndetta.</pre><pre>Den tredje huvuduppgiften är att få i gång\r\ntillväxten genom att främja produktivitet, sparande\r\noch investeringar både i näringsliv och i den\r\noffentliga sektorn. Men framtidssatsningar behövs\r\nockså i form av investeringar i människor, i form av\r\nyrkesutbildning, i kompetenshöjning, i högre\r\nutbildning. Därför kommer vi att lägga fram förslag\r\nom att bygga ut gymnasieskolans yrkesinriktade\r\nlinjer och ge alla elever en treårig utbildning.</pre><pre>Till det kommer en stor satsning på\r\narbetsmarknadsutbildning, som redan nu ger AMS\r\nmöjlighet att utöka utbildningen med ca 19 000\r\nplatser. Det är den mest kraftfulla satsning som\r\nnågonsin gjorts på arbetsmarknadsutbildningen\r\nsedan den byggdes upp. Detta innebär en rejäl\r\ninsats för att lösa dagens problem men också för att\r\nmöta morgondagens krav på yrkeskunnande.</pre><pre>Som en tredje viktig del av framtidssatsningarna vill\r\nvi ge fler möjlighet till högre utbildning. En\r\nytterligare utökning av examina och\r\nutbildningsplatser inom högskolan skall uppnås\r\ngenom att högskolans samlade resurser utnyttjas\r\nbättre.</pre><pre>Investeringarna i näringslivet har legat på en hög\r\nnivå under de senaste åren. Det är angeläget med\r\nen fortsatt utbyggnad. Därför kommer regeringen\r\natt besluta att frisläppa investeringsfonderna och de\r\nallmänna investeringsreserverna, dvs.\r\nsmåföretagens motsvarighet till\r\ninvesteringsfonderna. I dessa fonder och reserver\r\nfinns i dag 18--20 miljarder kronor avsatta, som nu\r\nfrigörs för framtidsinriktade investeringar.</pre><pre>För att stimulera utländska investeringar i Sverige\r\nbör reglerna för utlänningars köp av svenska\r\nföretag ändras. Ett förslag om detta bör kunna\r\nläggas fram under våren.</pre><pre>Sverige behöver också rusta upp infrastrukturen,\r\nvåra kollektiva transporter, våra järnvägar och\r\nvägar. Det behövs för miljöns skull, för\r\nframkomlighetens skull och för att svenska varor\r\noch tjänster skall kunna exporteras framgångsrikt\r\ntill den stora europeiska marknaden.</pre><pre>Under det innevarande och det kommande\r\nbudgetåret avsätts 10 miljarder kronor för detta\r\nändamål. Vi planerar att avsätta ytterligare minst\r\n10 miljarder kronor under 1990-talet för att göra\r\ndet möjligt att snabbt komma i gång med ett antal\r\nstora, långsiktiga investeringar.</pre><pre>Sammanlagt kommer vi att satsa minst 20 miljarder\r\nkronor utöver medel på ordinarie anslag. Inom den\r\nramen är regeringen beredd att avdela 5,5 miljarder\r\nkronor i de tre storstadsregionerna för en bättre,\r\nmer miljövänlig trafik.</pre><pre>Genom dessa omfattande satsningar på\r\nyrkesutbildning och högre utbildning, på\r\ninvesteringar i näringsliv och transporter, vill vi\r\nsamla nationens krafter kring ett program för att\r\nmodernisera Sverige och skapa nya\r\nutvecklingsmöjligheter och en ny framtidstro. I\r\ndessa frågor återkommer regeringen i en särskild\r\nnäringspolitisk proposition under våren.</pre><pre>Ökade investeringar förutsätter ett ökat sparande.\r\nSkattereformen ger i sig en god stimulans till\r\nsparande. Därutöver bör det obligatoriska\r\nsparandet snarast omvandlas till hushållssparande.\r\nI den pågående översynen av pensionssystemet bör\r\nen utgångspunkt vara behovet av högre långsiktigt\r\nsparande.</pre><pre>Den fjärde stora uppgiften är att skapa en starkare\r\nekonomisk grund för välfärd och trygghet.</pre><pre>En mycket stor del av statens utgifter gäller\r\nvälfärden i vid mening: vård, omsorg och\r\nutbildning, men framför allt pensioner, barnbidrag\r\nsamt försäkringar vid arbetslöshet och sjukdom.</pre><pre>För det kommande budgetåret har vi satt av pengar\r\nför den andra etappen i barnbidragshöjningen. Vi\r\nfortsätter att bygga ut barnomsorgen. Vi har skapat\r\nutrymme för den priskompensation som\r\npensionärerna har fått från den 1 januari i år och\r\nden som vi räknar med att ge den 1 januari 1992. Vi\r\nsatsar också nya pengar på en förstärkning av\r\näldreomsorgen.</pre><pre>Men det är viktigt att slå fast att det bara är genom\r\narbetet som vi kan skapa de resurser som behövs\r\nför en välfärd som omfattar alla, men som ger mest\r\nåt dem som bäst behöver den. Det är detta som\r\nligger till grund för den aktiva\r\narbetsmarknadspolitiken. Samma princip,\r\narbetslinjen, måste vägleda utformningen av\r\nvälfärdspolitiken i övrigt. Det är arbete, hälsa och\r\nett aktivt liv som vi syftar till, och därför måste\r\naktiva åtgärder som omsorg, vård och\r\nrehabilitering komma i första hand.</pre><pre>Vi gör nu en kraftfull och samordnad insats för en\r\nbättre rehabilitering. Det sker genom insatser för\r\natt undanröja farliga arbeten, förbättra\r\narbetsmiljön och skapa det goda arbetet. Det sker\r\nvidare genom resurser till rehabilitering och genom\r\nförändringar i försäkringssystemet med den nya\r\nrehabiliteringsersättningen. Under vårriksdagen\r\nskall vi lägga fram förslag som är baserade bl.a. på\r\narbetsmiljökommissionens resultat.</pre><pre>Den femte uppgiften är att åstadkomma en uthållig\r\ntillväxt, en tillväxt som är i samklang med miljö och\r\nnaturresurser, en långsiktig omställning av vår\r\nproduktion och vår konsumtion.</pre><pre>Insatserna för en bättre kollektivtrafik är en viktig\r\ndel av denna omställning, liksom åtgärder för en\r\nbättre energihushållning.</pre><pre>Ytterligare konkreta förslag läggs fram i den\r\nmiljöpolitiska proposition som kommer i februari.</pre><pre>Detta är regeringens besked om hur vi vill lägga\r\nupp den ekonomiska politiken under de kommande\r\nåren. Det är en politik som är präglad av allvaret i\r\nden ekonomiska situationen, nationellt och\r\ninternationellt.</pre><pre>I budgetförslaget är inkomsterna beräknade till\r\n454,9 miljarder kronor. Utgifterna är 394,5\r\nmiljarder kronor. Till detta kommer utgifter för\r\nstatsskuldsräntor med 61 miljarder kronor. Det\r\ninnebär balans mellan utgifter och inkomster.</pre><pre>Vi har klarat en balanserad budget trots en mycket\r\nbesvärlig statsfinansiell situation -- och utan\r\nskattehöjningar.</pre><pre>Vi har genomfört en noggrann prövning av alla\r\noffentliga utgifter, med omprövningar på många\r\nområden och satsningar på några få, för\r\nmedborgarna och samhällsekonomin viktiga\r\nområden: tillväxt, sysselsättning, utbildning och\r\nforskning samt miljö.</pre><pre>Vi redovisar nu de omfattande besparingar som\r\narbetades fram i höstas. Utöver vad som\r\npresenterades i skrivelsen till riksdagen finns nu\r\nytterligare besparingar. Det gäller bl.a.\r\nbostadspolitiken, där utgifterna sänks med drygt\r\n3,5 miljarder kronor. Det gäller vidare kostnaderna\r\nför flyktingmottagandet som kan sänkas med 1,7\r\nmiljarder kronor som en följd av en ny och bättre\r\norganisation. Sammanlagt har budgeten förstärkts\r\nmed ca 30 miljarder kronor, främst genom\r\nbesparingar men också genom krav på bättre\r\naffärsmässighet i de statliga affärsverken.</pre><pre>När det gäller den statliga förvaltningen läggs\r\nförslag fram om besparingar bl.a. inom vägverket,\r\nfiskeri- och lantbruksadministrationen, försvaret\r\noch transportsektorn.</pre><pre>Ett utförligt program för att göra\r\nstatsförvaltningen, inkl. regeringskansliet,\r\neffektivare kommer att läggas fram för riksdagen\r\ntill våren. Den statliga administrationen bör kunna\r\nbantas med 10 % under en treårsperiod.</pre><pre>Budgeten innebär en svångrem för staten, men det\r\ninnebär att vi kan skapa svängrum för produktion\r\noch investeringar -- det som skall ge oss nya\r\nresurser under kommande år.</pre><pre>När det gäller den allmänna ekonomiska\r\nutvecklingen befinner vi oss nu i ett allvarligt skede,\r\nmed en stor internationell osäkerhet. Alla\r\nprognoser måste därför omges med fler\r\nreservationer än normalt.</pre><pre>Med nu kända förhållanden kan vi dock se en\r\nvändpunkt för den svenska ekonomin till bättre\r\ntider:</pre><pre>-- Vi står nära en vändpunkt när det gäller\r\ninflationen. Från mars till december i år stannar\r\nprisstegringarna på 3 %, och under loppet av 1992\r\nkan prishöjningarna komma att stanna vid 2,5 %.\r\nDet innebär en radikal nedväxling av\r\ninflationstakten.</pre><pre>-- Vi kan därmed se vändpunkten när det gäller vår\r\ninternationella konkurrenskraft. Under 1992 kan vi\r\nåtervinna förlorad terräng.</pre><pre>-- Industriproduktionen når en vändpunkt under\r\nloppet av året. Nästa år blir ett återhämtningens år.</pre><pre>-- Investeringarna i näringslivet blir i år av ungefär\r\nsamma omfattning som 1989 och 1990 och börjar\r\nöka igen nästa år. Frisläppet av\r\ninvesteringsfonderna bör ge en god skjuts åt\r\nförnyelsen.</pre><pre>-- Reallönerna efter skatt förbättras under 1991\r\nmed 2 % för löntagarna i genomsnitt och ökar\r\nytterligare under nästa år.</pre><pre>-- Hushållens sparande, som varit negativt under\r\nnågra år, är positivt i år och förbättras nästa år.\r\nSkattereformen stimulerar sparandet.</pre><pre>-- På arbetsmarknaden har vi kommit in i ett skede\r\nmed en mycket svagare efterfrågan och med en stor\r\nrisk för ökad arbetslöshet. Men nedväxlingen av\r\ninflationen och en återställd konkurrenskraft gör\r\ndet möjligt att nu lägga grunden för en ny period av\r\nframsteg i näringslivet.</pre><pre>Vi skall klara omställningen genom en mycket aktiv\r\narbetsmarknadspolitik inriktad på att höja\r\nkompetensen i arbetslivet och på att göra särskilt\r\nstora insatser för dem som för tillfället saknar ett\r\narbete. Detta skall göras för att klara dagens\r\nproblem, men framför allt för att möta\r\nmorgondagens behov av kompetens och\r\nyrkeskunnande.</pre><pre>Herr talman! Det är min uppfattning att vi i Sverige\r\nhar goda förutsättningar att lösa våra ekonomiska\r\nproblem. Vi har redan vidtagit en rad åtgärder som\r\nkommer att ge effekt under detta och nästa år.</pre><pre>Den politik som vi nu lägger fram är en kärv men\r\nansvarsfull politik. Det är en politik som skall skapa\r\nny framtidstro och bättre tider. Vi inbjuder till\r\nsamverkan kring denna politik här i riksdagen.</pre><pre></pre><pre>Anf. 6 CARL BILDT (m):</pre><pre>Herr talman! För ett år sedan hade vi här i\r\nkammaren anledning och möjlighet att\r\nkommentera Kjell-Olof Feldts sista budget. I dag\r\nhar vi möjlighet att kommentera Allan Larssons\r\nförsta.</pre><pre>För ungefär ett år sedan sade Kjell-Olof Feldt att\r\nom det inte blir ett snabbt stopp på\r\nkostnadsutvecklingen står Sverige inför vad han\r\nkallade arbetslöshetens stålbad. Jag var då, som ni\r\nkanske erinrar er, mycket kritisk mot en svag\r\nbudget och en svag ekonomisk politik. Jag varnade\r\nför ett år av kriser och av allt sämre konjunkturer.</pre><pre>I dag har vi facit till det år som har gått. Efter 1980-\r\ntalets misslyckande blev även år 1990 ett förlorat år\r\nnär det gällde att få lönekostnadsutvecklingen\r\nunder kontroll. Den blev faktiskt ännu mera\r\nbekymmersam 1990 än vad den varit tidigare. De\r\nchocksiffror för vårt samlade underskott gentemot\r\nutlandet som jag varnade för i fjolårets debatt har\r\nsedan dess blivit ännu värre. Tillväxten har blivit\r\nännu svagare än vad det då fanns anledning att\r\nvänta sig. Den dystra sanningen är att siffrorna för\r\nSveriges ekonomi har försämrats på varje punkt\r\nunder det senaste året. Sverige har gått och\r\nfortsätter att gå mot sämre tider.</pre><pre>Jag har redan pekat på underskottet i\r\nbytesbalansen. Regeringen talar om 33 miljarder år\r\n1990, 50 miljarder år 1991 och 60 miljarder år 1992.\r\nDet är en optimistisk revidering av\r\nkonjunkturinstitutets prognoser. Det innebär\r\nstörre underskott gentemot omvärlden än vad\r\nSverige någonsin tidigare har haft i modern tid.</pre><pre>Det finns anledning att peka på utvecklingen i vad\r\ngäller investeringar. Svenska företags investeringar\r\ni Sverige minskar kraftigt, medan de ökar kraftigt i\r\nandra länder. Vi ser hur svenska investeringar flyr\r\nSverige och utländska skyr Sverige.</pre><pre>Så ser bilden ut. När finansministern i sin\r\npresentation säger att näringslivets investeringar i\r\når kommer att ligga på ungefär samma nivå som\r\n1990 och 1989 är det helt enkelt fel. Det framgår av\r\nnationalbudgeten.</pre><pre>Räntorna har stigit. De ligger i dag i Sverige på en\r\nnivå som är klart högre än nivån i de flesta andra\r\nländer i Europa. Vi vet alla att höga räntor drabbar\r\nhårt. Det innebär att boendekostnader, som i alla\r\nfall ökar till följd av skattehöjningar, skjuter i\r\nhöjden ännu kraftigare. Det innebär att\r\ninvesteringarna och nysatsningarna, som vi redan\r\nfrån början hade problem med, dämpas ännu mera.</pre><pre>Priserna stiger som bekant mycket snabbt nu. Det\r\nhandlar just nu om en ren prischock. Under de\r\nnärmaste månaderna kommer vi att se att priserna\r\nökar med en årstakt på 12, 13 %. Det innebär för\r\nmånga att de välkomna\r\nmarginalskattesänkningarna delvis eller helt äts\r\nupp. Man kan t.o.m. gå back. Det gäller framför\r\nallt de grupper, t.ex. pensionärer, med låga\r\ninkomster som inte får så stor utdelning av de\r\nmycket angelägna marginalskattesänkningarna. På\r\nsamma sätt som det borde vara en självklarhet att\r\nman skall kunna leva på sin lön utan att tvingas söka\r\nbidrag, borde det vara en självklarhet att man skall\r\nkunna leva på sin pension utan att behöva söka\r\nbidrag. Det är orimligt att genom ökade skatter de\r\nfacto tvinga fram ett ökat bidragsberoende.</pre><pre>Nu ser vi också hur den öppna arbetslösheten\r\nbörjar öka. Antalet varsel slår alla rekord. Antalet\r\nvarsel har aldrig tidigare under de senaste\r\ndecennierna ökat så snabbt som de gör i dag. Varsel\r\nläggs av företag efter företag i olika delar av vårt\r\nland. Alla prognoser säger att detta bara är början\r\npå de närmaste årens utveckling.</pre><pre>Därmed fruktar jag att Sverige går mot just det\r\narbetslöshetens stålbad som Kjell-Olof Feldt för\r\nlitet mer än en år sedan talade om. Det stålbadet är\r\nden direkta, och tyvärr närmast oundvikliga,\r\nföljden av att den så kallade tredje vägens\r\nekonomiska politik under 1980-talet och dess\r\nfortsättning under förra året misslyckades med att\r\nfå kostnadsutvecklingen i Sverige under kontroll.</pre><pre>Vi har rekordhöga priser, rekordhöga räntor,\r\nrekordstora underskott mot omvärlden och en\r\narbetslöshet som kommer att bli rekordhög. Allt\r\ndetta kommer att drabba individer, familjer och\r\nföretag under de närmaste åren. Det är politikens\r\nmisslyckande som kommer att ge Sverige några\r\nsvåra år i början av 1990-talet.</pre><pre>Jag tillhör dem som är övertygade om att\r\nutvecklingen kan vändas -- och självfallet också att\r\nden måste vändas.</pre><pre>Med en politik enligt de riktlinjer som Bengt\r\nWesterberg och jag lade fram i slutet av oktober\r\nförra året och som sedan dess redovisats i\r\ngemensamma motioner och reservationer av\r\nfolkpartiet liberalerna och moderata\r\nsamlingspartiet i denna kammare är det möjligt.\r\nDär finns ramarna, och där finns riktlinjerna för\r\nden ''Europaväg'' för vår ekonomiska politik som är\r\nden enda väg som kan vända den nu så\r\nbekymmersamma utvecklingen för Sverige. Det\r\nhandlar om att vi så snabbt som möjligt måste\r\nansluta oss till den europeiska gemenskapen, att vi\r\nmålmedvetet måste sänka skattetrycket mot\r\neuropeiska nivåer, att vi klart måste dämpa de\r\noffentliga utgiftsökningarna, att vi måste få en\r\nvalfrihetsrevolution i välfärdspolitiken --\r\nbarnomsorg, sjukvård, äldreomsorg --, att vi måste\r\nfå en spridning av ägande och sparande och att vi\r\nockså så småningom förhoppningsvis skall få en\r\nsund och realistisk energipolitik här i landet.</pre><pre>Detta är vårt program. Jag noterade med stort\r\nintresse att den ekonomisk-politiska skrift som\r\ncenterpartiet redovisade häromdagen ansluter sig\r\ntill detta synsätt. Det välkomnar jag. Det är ett\r\nbetydelsefullt steg.</pre><pre>Det skall också sägas att det under det senaste året\r\nfrån regeringens sida har tagits vissa steg som\r\nansluter sig till denna inriktning av politiken. Jag\r\ntänker på beslutet om sjukförsäkringssystemet --\r\nmånga år för sent, men i alla fall. Jag tänker på\r\nbeslutet om det kommunala skattestoppet -- många\r\når för sent, men i alla fall. Jag tänker på det\r\nhistoriska riksdagsbeslutet den 12 december om\r\nmedlemskap i EG. Det satt långt inne, och det kom\r\nunder egenartade omständigheter, men i alla fall --\r\ndet var viktigt, och det visar framåt.</pre><pre>Till denna lista kan förvisso läggas att det är\r\nuppenbart att finansministern varit flink med\r\nrödpennan i arbetet med denna budget. Vi skall\r\nunder motionsperioden ge honom en del tips om\r\nhur man kan vara ännu flinkare med rödpennan --\r\nfå se om han är villig att lyssna till dem.</pre><pre>Men regeringen har inte klarat av att ge Sverige en\r\npolitik som med kraft och framtidstro kan vända\r\nutvecklingen. Det blir alltid för litet och för sent,\r\noch det sker alltid med svårmod och tvekan.\r\nDärmed förmår man inte heller att bryta den\r\nnegativa utvecklingen.</pre><pre>Detta gäller också det viktiga arbetet med att bryta\r\nlöne- och prisspiralen. Det är misslyckandet där\r\nsom leder till misslyckanden på så många andra\r\nområden. Vi behöver -- det inser nog de flesta -- ett\r\nsystemskifte när det gäller lönebildningen i Sverige.\r\nDet gamla systemet fungerar helt enkelt inte. De\r\ntankar som har funnits på att låsa fast det gamla\r\nsystemet genom en lönelag skulle bara göra detta\r\nän värre; jag noterar att regeringen nu avvisar den\r\nvägen.</pre><pre>Men samtidigt noterar jag att finansministern, efter\r\ndet att han i olika intervjuer och uttalanden under\r\nden del av det senaste året då han har varit i\r\nansvarig ställning och med kraft avvisat alla typer\r\nav statlig inkomstpolitik, har som enda recept i dag\r\natt inbjuda till politiska överläggningar om hur\r\nlönebildningen skall hanteras. Politiska\r\növerläggningar måste ju innebära förberedelser för\r\npolitiska ingrepp -- och då är vi tillbaka i tankarna\r\npå en statlig inkomstpolitik! Då är vi tillbaka i just\r\nden politik som misslyckats förr och som även\r\nregeringen och dess företrädare under några\r\nmånader av åtminstone debattmässig klarsyn under\r\nförra året insåg är en politik som inte kan och inte\r\nkommer att lyckas.</pre><pre>Anf. 7 BENGT WESTERBERG (fp):</pre><pre>Herr talman! Låt mig först av allt säga att vi\r\nnaturligtvis delar den oro som talmannen\r\ninledningsvis gav uttryck för. I skuggan av den\r\nmycket oroande utveckling som vi ser i vår omvärld\r\när det med blandade känslor som man ger sig in i en\r\ndebatt om de trots allt begränsade problem som vi\r\nhar i Sverige. Det är ju ändå för denna debatt som\r\ndagen är avsatt, så låt mig ändå ge några\r\nsynpunkter på regeringens budgetproposition.</pre><pre>Den svenska ekonomin präglas av problem, skriver\r\nAllan Larsson och regeringen i finansplanen. Det\r\när så sant som det är sagt. Sverige förutspås i\r\nOECDs senaste översiktsrapport, Economic\r\nOutlook, bli det enda land eller möjligen ett av två\r\nländer som i år kommer att få negativ ekonomisk\r\ntillväxt. Det är naturligtvis samtidigt ett betyg åt\r\nden socialdemokratiska regeringen. Det är ju inte\r\nav en tillfällighet som det blir så, och det beror inte\r\npå yttre omständigheter, utan det är en följd av den\r\nekonomiska politik som förts i Sverige under\r\nmycket lång tid.</pre><pre>Visst finns det sådant som är bra -- det framhöll\r\nAllan Larsson, och jag är beredd att instämma i\r\ndet. Men det är en klen tröst när det är problemen\r\nsom präglar ekonomin, något som Allan Larsson\r\nockså framhåller i finansplanen.\r\nSocialdemokraterna har helt enkelt misslyckats att\r\nutnyttja efterkrigstidens hittills längsta\r\nhögkonjunkturperiod för att lösa de här\r\nproblemen. Problemen är ju inte nya -- det är inga\r\nproblem som har dykt upp under det senaste året\r\neller sedan Irak invaderade Kuwait. Detta är\r\nproblem som Sverige har levt med under hela 1980-\r\ntalet, som har behandlats i finansplan efter\r\nfinansplan under hela det årtiondet och nu även i\r\ninledningen till det nya årtiondet.</pre><pre>Problemen omtalas ofta som stabiliseringspolitiska\r\nproblem. Därmed vill man antyda att det är fråga\r\nom kortsiktiga problem, som byggts upp nu och\r\nsom snart är över. Men faktum är att inflationen,\r\nden bristande konkurrenskraften, underskottet i\r\nutrikesaffärerna och allt det andra som Allan\r\nLarsson nämner har blivit strukturproblem i den\r\nsvenska ekonomin. Vi har haft dem under ett\r\nårtionde och i vissa fall ännu längre, och vi har inte\r\nlyckats bli av med problemen.</pre><pre>Det centrala stabiliseringspolitiska problemet är\r\ninflationen, säger Allan Larsson. För att få ned\r\ninflationen, fortsätter han, måste vi anpassa\r\nkostnadsutvecklingen till den som råder i\r\nomvärlden och till produktivitetsutvecklingen. Det\r\när naturligtvis alldeles sant. Men inte heller detta\r\när någon ny insikt, utan det är en sanning som har\r\nframhållits i alla socialdemokratiska finansplaner\r\nsedan 1982.</pre><pre>Man måste då fråga sig: Varför har det inte blivit\r\nnågon ändring? Varför är situationen densamma nu\r\nsom den var 1982 och alla år sedan dess? Jag tror\r\natt det beror på att socialdemokraterna under hela\r\nden här tiden har gjort en i grunden felaktig analys\r\nav lönebildning och prisbildning. Man har hela\r\ntiden trott att det är arbetsmarknadens parter som\r\navgör vilka löneökningar och så småningom vilken\r\ninflation vi får i Sverige. Den analysen i sin tur har\r\nlett till att man trott att lösningen på dessa problem\r\nhar varit överläggningar och överenskommelser\r\nmed parterna. Genom att samla ledarna för de\r\nstora arbetsmarknadsorganisationerna för\r\ndiskussioner i Rosenbad eller på Haga skulle man\r\nkunna fixa de här problemen. Men detta är bara\r\nhalva sanningen. Det är klart att arbetsmarknadens\r\nparter har ett inflytande över lönebildningen, men\r\ndet är trots allt inte de som bestämmer vilket\r\nlöneutfall det blir. Detta gäller i synnerhet när man\r\nhar en överhettad ekonomisk situation. Då är det\r\narbetsmarknadsläget som avgör vilka löneökningar\r\ndet blir. Detta är regeringens ansvar. Det är\r\nregeringens underlåtenhet att strama åt ekonomin\r\nnär överhettningen började bli tydlig år 1988 --\r\nkanske borde man ha gjort det ännu tidigare -- som\r\när orsaken till de stora problem som vi nu har och\r\nsom vi hade haft en chans att ta oss ur om politiken\r\nhade blivit en annan. Samtidigt vill jag understryka\r\natt det naturligtvis vore livsfarligt att nu återfalla i\r\nen expansiv ekonomisk politik för att lösa de\r\nannalkande konjunkturproblem som vi nu ser allt\r\ntydligare. Den insikten finns i finansplanen -- det\r\nskall vi heller inte blunda för. Det sägs tydligt att\r\nman inte kan möta den ökande arbetslösheten med\r\ngenerella efterfrågestimulanser. Man ser också\r\ndämpningen i ekonomin som en möjlighet att nu få\r\nen lugnare löneökning under 1991 och 1992.</pre><pre>Det finns också andra förutsättningar som är\r\nviktiga för lönebildningen. Skattereformen\r\nkommer att skapa bättre förutsättningar för\r\nlönebildningen framöver. Vi skulle också gärna se\r\nen reformering av arbetslöshetsförsäkringen i\r\nsamma syfte.</pre><pre>Nu står regeringens hopp alldeles uppenbart till\r\nBertil Rehnberg och hans kommission. Den frågan\r\nsom man ställer sig när man läser finansplanen är\r\nom regeringen över huvud taget har någon\r\nalternativ politik, ifall Rehnberg misslyckas.\r\nRisken härför verkar ändå vara påtaglig. Men låt\r\noss ändå hålla tummarna för Rehnberg och hoppas\r\natt han skall lyckas i slutändan. Jag misstror i och\r\nför sig normalt en central samordning av alla\r\navtalsförhandlingar, men jag har ändå stött tanken\r\npå att Rehnberg skulle få denna uppgift och försöka\r\nåstadkomma det trendbrott i lönebildningen som så\r\nväl behövs på den svenska arbetsmarknaden. Vi får\r\nväl i denna situation liksom i andra hoppas att\r\narbetet trots allt skall kunna krönas med framgång,\r\näven om det ser ganska besvärligt ut.</pre><pre>Jag är glad för att finansministern tillbakavisade\r\nryktena om att regeringen haft planer på en\r\nlönelag. Det skulle verkligen inte vara någon\r\nlösning på de problem som vi har. I stället är nu det\r\nviktiga att statsmakterna tar sin del av ansvaret på\r\nett klarare och tydligare sätt än man hittills gjort.\r\nJag tycker att det trots allt finns signaler i\r\nfinansplanen som tyder på att man nu är villig att\r\ngöra det.</pre><pre>Finanspolitiken och budgetpolitiken spelar då en\r\ncentral roll, och låt mig göra några kommentarer i\r\nanslutning till det nu framlagda budgetförslaget.</pre><pre>Finansministern säger i finansplanen och\r\nupprepade det nu i talarstolen, att statsutgifternas\r\nökning skall stanna vid 3,4 % jämfört med drygt\r\n10 % under innevarande budgetår. Detta är ett\r\nbudskap som vi känner igen. I förra årets finansplan\r\nsades det att statsutgifternas ökningstakt då skulle\r\nstanna vid 3,5 % jämfört med de 12 % som man\r\nhade haft under det budgetåret. Det som förra året\r\ni januari var 3,5 % har nu blivit 10 %. Jag tror att\r\nrisken är betydande att Allan Larsson också nu gör\r\nen för optimistisk bedömning och att statsutgifterna\r\ni själva verket kommer att öka lika mycket som de\r\ngjort under innevarande budgetår.</pre><pre>Allan Larsson säger att de offentliga utgifternas\r\nandel av BNP successivt skall sänkas för att göra det\r\nmöjligt att sänka skattetrycket. Det är en ambition\r\nsom vi i hög grad delar. Men vore det inte, Allan\r\nLarsson, klokt att börja nu, om man vill\r\nåstadkomma en sänkning av skattetrycket? Nu\r\nlägger regeringen i stället fram en budget som\r\ninnebär att de offentliga utgifternas andel av BNP\r\nökar för tredje året i följd. De låg i botten för ett\r\npar år sedan, men de ökar nu för varje budgetår.\r\nOm min bedömning av statsutgifternas utveckling\r\nnästa år är korrekt, kommer det att handla om en\r\nganska kraftig ökning -- ett par tre procentenheter\r\npå några år. Han man ambitionen att sänka\r\nstatsutgifternas andel av BNP finns det ingen\r\nanledning att skjuta detta på framtiden utan man\r\nbör försöka ta itu med detta så snart som möjligt.</pre><pre>Jag känner också ett starkt tvivel beträffande det\r\nsom Allan Larsson säger om kommunerna.\r\nBudskapet är att om kommunerna överväger\r\nskattehöjningar eller om det visar sig att det blir en\r\nalltför kraftig volymökning i den kommunala\r\nverksamheten, då är regeringen beredd att gå in\r\nmed en förlängning av skattestoppet. Problemet är\r\natt vi har en mycket dålig kontroll på vad\r\nkommuner överväger och en ännu sämre kontroll\r\npå vilken den faktiska volymutvecklingen blir.\r\nDetta kan man bara kontrollera i efterhand. Jag\r\ntycker att den enda logiska konsekvensen vore att\r\nförlänga det kommunala skattestoppet ytterligare\r\nnågra år. Överenskommelsen med landstings- och\r\nkommunförbunden har ett mycket begränsat\r\nvärde -- det vet vi med historiska erfarenheter som\r\ngrund. Det finns därför ingen anledning att gå på\r\nnågon annan linje än att förlänga skattestoppet,\r\nsom jag tror har stor betydelse för återhållsamheten\r\noch för den omprövning i kommunerna som nu\r\npågår.</pre><pre>Det besparingsprogram som regeringen redovisar\r\ntycker jag i princip är bra. Vi gillar inte alla\r\nbesparingar, utan tycker att det finns alltför tydliga\r\nexempel på att solidariteten sitter trångt i\r\nsocialdemokratin Sverige, när man t.ex. vill skära\r\nner u-landsbiståndet. Men det kommer utan tvivel\r\natt krävas mycket starka skäl för att vi skall gå emot\r\nnågon av de besparingar, utöver den som jag nu har\r\nnämnt, som regeringen har föreslagit.</pre><pre>Däremot är jag mer tveksam till de\r\nbudgetmanipulationer som finansministern har\r\nägnat sig åt för att få bort budgetunderskottet. Det\r\nformellt redovisade saldot är visserligen noll, men\r\nom man läser noga finner man att\r\nbudgetunderskottet i verkligheten ökar med 15\r\nmiljarder. Detta har man lyckats trolla bort genom\r\nmanipulationer, som innebär att man flyttar pengar\r\nmellan olika fonder och låter en del utgifter\r\nfinansieras av fonder, som i dag ger överskott. Den\r\ntypen av manipulationer löser inga\r\nsamhällsekonomiska problem. När Allan Larsson\r\nsätter upp pekpinnar mot kommunerna påpekar\r\nhan just att den typen av åtgärder inte löser\r\nkommunernas grundläggande problem. Precis\r\nsamma pekpinne skulle kunna riktas mot Allan\r\nLarsson själv. Statens problem löser man\r\nnaturligtvis inte heller genom den här typen av\r\nskatteplanering eller skattefusk, vad man nu skall\r\nkalla det för.</pre><pre>Som sagt: Det finns mycket att kritisera, men det\r\nfinns också en del som är bra i den här\r\nfinansplanen. Jag glädjer mig över att Allan\r\nLarsson nu med en sådan entusiasm talar om att det\r\nskall löna sig att arbeta och studera. Det är en linje\r\nsom vi från folkpartiet liberalerna i polemik mot\r\nsocialdemokraterna drivit i många årtionden. Vi\r\nglädjer oss åt att ni nu instämmer i denna mycket\r\nsunda inställning. Det finns också bra tankar om\r\nkonkurrenspolitiken som jag skall återkomma till i\r\nmin replik.</pre><pre>Anf. 8 OLOF JOHANSSON (c):</pre><pre>Herr talman! För ett år sedan kände vi hur Europa\r\nförändrades i rätt riktning. Berlinmuren föll,\r\ndiktaturerna frigjordes och rumänerna reste sig\r\nmot förtrycket. Nu har den omedelbara dramatiken\r\ni vår världsdel sjunkit undan. Revolution har blivit\r\nmer evolution. Förändringen är inte längre lika\r\ntydlig. Problemen mer än löftena träder i\r\nförgrunden.</pre><pre>I dag står Kuwait och Mellanöstern i fokus mer än\r\nEuropa. Om det värsta skulle inträffa och kriget\r\nbryta loss, då påverkas alla. Världsekonomin\r\nskakas om. En långvarig konflikt höjer naturligtvis\r\noljepriserna, sänker den ekonomiska aktiviteten\r\nutanför krigsindustrin och ökar arbetslösheten. Det\r\när hotet mot ekonomisk utveckling. Om kriget\r\nkommer är det naturligtvis också en mänsklig\r\nkatastrof, ett nederlag för oss alla.</pre><pre>På nära håll kan vi nu med växande oro iaktta\r\nuppladdningen i de tre baltiska republikerna. De\r\nbaltiska folken kämpar för en rättfärdig sak -- för\r\natt återfå sin frihet och sin självständighet. I dag,\r\nnär freden i Europa är ett faktum, är det viktigare\r\nän någonsin att vi ger de baltiska folken vårt stöd.\r\nDe baltiska folken skall veta att de har vänner på\r\nandra sidan Östersjön. Sverige måste därför mer\r\naktivt än hittills stödja dem i deras strävan att\r\nåstadkomma oberoende, demokrati, ekonomisk\r\nutveckling och en förbättrad miljö.</pre><pre>Utvecklingen i bl.a. Mellanöstern och ett eventuellt\r\nkrigsutbrott förstärker kraven på en ansvarsfull\r\nekonomisk politik.</pre><pre>På goda grunder har jag trott att de tidigare talarna\r\nskulle klara av eländesbeskrivningarna, och därför\r\ntonar jag ned den delen av mitt anförande. Den\r\nsom vill fördjupa sig i den frågan kan, som Bengt\r\nWesterberg hänvisade till, ta del av Economic\r\nOutlook från OECD, som ju kom i julveckan och\r\nsom väl ingen läste just då.</pre><pre>Sverige har fundamentala obalanser redan i\r\nutgångsläget. Det ställer särskilda krav på oss. Vi\r\nmåste få ett återhållsamt, flerårigt avtal på\r\narbetsmarknaden. Annars försämras vår\r\nkonkurrenskraft ytterligare och arbetslösheten\r\nökar. Höga räntor för att hantera obalanserna mot\r\nomvärlden fördyrar investeringar och boende. Den\r\nnödvändiga skattereformen måste få en mindre\r\ninflationsdrivande finansiering.</pre><pre>Rehnbergkommissionens arbete måste leda fram\r\ntill ett stabiliseringsavtal. Det är självklart att det\r\nkrävs en nationell samling när det gäller att få till\r\nstånd en stabilisering av kostnadsutvecklingen i\r\nvårt land. Det borde alla inse. Men detta måste i\r\nförsta hand krävas av arbetsmarknadens parter.\r\nDet är naturligtvis viktigt att man också i\r\nfortsättningen behåller den politiska pressen på\r\nparterna. Det är vi beredda att medverka till.</pre><pre>De organisationer som inte ställer upp på ett\r\nstabiliseringsavtal spelar högt med sina\r\nmedlemmars framtida inkomster och\r\nanställningstrygghet. Om stabiliseringspolitiken\r\nmisslyckas kommer inflationen att ta tillbaka både\r\nde nominella påslagen och mer därtill.</pre><pre>Rättvis fördelning av välfärden och god miljö är\r\ngrundläggande centervärderingar. Vi konstaterar i\r\ndet här läget att det måste fullföljas även med en\r\nstram finanspolitik, och den är nödvändig. Målet är\r\natt sänka skattetrycket. I första hand skall skatten\r\npå mat och boende sänkas. Då kan också takten på\r\nkompensationskarusellen hejdas något.</pre><pre>Arbetslöshet innebär resursslöseri, otrygghet och\r\nmänskligt lidande. Centern värnar om arbetslinjen\r\noch regional rättvisa. Hela Sverige skall leva och\r\nutvecklas.</pre><pre>Samtidigt som vi nu ökar det internationella\r\nsamarbetet och integrationen behöver Sverige ett\r\nutvecklingsprogram för 90-talet. Vi måste satsa på\r\nteknikutveckling och forskning,\r\nframtidsinvesteringar i järnvägsnätet, kollektiva\r\nmiljövänliga transportsystem i städerna och en\r\nupprustning av vägnätet. Vi måste rusta upp\r\nuttjänta vatten- och avloppssystem för en bättre\r\nmiljö. Vi behöver ett utbyggnadsprogram för\r\nuniversitet och mindre högskolor. Vi behöver ökad\r\nvalfrihet i boendet, mer personligt ägande och\r\npersonligt ansvar. Det är en självklarhet att detta\r\nkostar pengar. Då är det viktigt att byta en passiv\r\nförmögenhetsförvaltande politik på den statliga\r\nsidan till ett aktivt byggande och aktiva\r\ninvesteringsprogram. Jag tycker att det finns\r\nmycket av detta tänkande även i den finansplan\r\nsom vi nu fått. Jag välkomnar det.</pre><pre>Den offentliga sektorn måste, liksom\r\npolitikerrollen, förnyas. Centern avvisar varje\r\nförsök att rasera trygghetssystemen. Vi vill förnya\r\nvälfärden efter principen förstärkt grundtrygghet.\r\n90-talet måste bli det årtionde då den offentliga\r\nverksamheten reformeras inifrån och då nya former\r\nför att bedriva offentligt beställd verksamhet\r\naccepteras, bl.a. genom småföretag och\r\npersonalkooperativ. Politikerna skall företräda\r\nallmänheten som beställare av välfärdens tjänster,\r\ninte vara pyramidernas eller byråkratins försvarare.</pre><pre>Det krävs en genomgripande omdaning av svensk\r\nekonomi för att bryta nuvarande stagnation och\r\nåstadkomma en god ekonomisk utveckling under\r\nresten av decenniet. Vi bör stärka konkurrensen\r\noch låta priserna avspegla den fulla\r\nsamhällsekonomiska kostnaden -- även de externa\r\nkostnaderna på t.ex. miljöområdet --, delta i den\r\nökande internationaliseringen och utveckla\r\nmarknadsekonomiska styrmedel. Miljöavgifter är\r\nju ett bra exempel på detta. Bara om vi ser\r\nsambanden mellan god miljö och ekonomi kan vi\r\nskapa en utveckling som är uthållig. Hushållning är\r\nriktmärket både för ekonomi och för ekologi.\r\nOckså detta synsätt, uthållig tillväxt, finns med i\r\nårets finansplan. Det tackar vi särskilt för.\r\nVälfärdspolitiken skall garantera god\r\ngrundtrygghet för alla människor.</pre><pre>För att välfärden skall kunna erbjudas med ökad\r\nvalfrihet krävs också en rimlig och rättvis\r\nfördelning. I ett sådant valfrihetens samhälle finns\r\ninte utrymme för fördelningspolitisk allergi.</pre><pre>Skatt efter bärkraft har varit centerns\r\ngrundvärdering genom decennierna. Därför har vi\r\nockså synpunkter på hur den stora\r\nskatteomläggningen har finansierats. I valrörelsen\r\n1988 deklarerade vi i centern att de med låga och\r\nnormala inkomster inte skall betala\r\nhöginkomsttagarnas skattesänkningar. Nu 1991\r\nkan vi avläsa effekterna av skatteomläggningens\r\nfinansieringsmodell. Genom höga\r\nboendekostnader och full moms på mat och resor\r\när det just låg- och medelinkomsttagarna som\r\nordentligt får känna av finansieringsbördan. En\r\nkvarts miljon pensionärer blir nu berättigade till\r\nnya eller ökade bostadsbidrag.\r\nKompensationskarusellen snurrar vidare. När\r\nadministrationen inte hinner med blir socialbidrag\r\nen utväg. 100 000 fler barnfamiljer än tidigare\r\nbehöver bostadsbidrag. Vi har fått mer av krångel\r\noch rundgång tyvärr. Centern vill hålla skatten låg\r\npå nödvändig konsumtion -- på boendet, maten och\r\narbetsresorna.</pre><pre>Låt mig avslutningsvis återkomma till finansplanen.\r\nGrundbulten i Allan Larssons finansplan är\r\nstabiliseringsavtalet, kravet på arbetsmarknadens\r\nparter att träffa ett avtal på samhällsekonomiskt\r\nansvarig nivå. Utan ett sådant flerårigt avtal\r\nfördubblas enligt bedömningarna arbetslösheten\r\nunder de närmaste två åren. Det är naturligtvis en\r\noacceptabel låt-gå-politik. Vi vet av erfarenhet\r\nvilka som kommer att drabbas. Det är ungdomar\r\noch kvinnor. Det är regioner som redan i\r\nutgångsläget har högre arbetslöshet. Det gäller\r\nhandikappade. Arbetslöshet leder lätt till\r\nutslagning. Arbetslöshet är inte ett medel i den\r\nekonomiska politiken säger Allan Larsson helt\r\nriktigt. Det är bra. Det vore intressant att höra vad\r\nmoderaterna och folkpartiet säger i samma fråga.</pre><pre>Låt mig här kommentera det Allan Larsson sade i\r\nsin inledning om att vi nu kommer att omvandla det\r\nobligatoriska sparandet till ett hushållssparande. Vi\r\nvälkomnar, efter kontakter med regeringen,\r\nförberedelserna för en återbetalning av det\r\nobiligatoriska sparandet via ett hushållssparande.</pre><pre>För oss var det obligatoriska sparandet ett sätt att\r\nstrama åt ekonomin utan att höja skatterna. Det\r\nhade varit svårare att göra om momsintäkterna i\r\nstatskassan till privat personligt sparande. Detta\r\nvar bara en personlig anmärkning i kanten.</pre><pre>Om finansministern är glasklar beträffande\r\narbetslinjen, så kan man inte säga detsamma om\r\ndet internationella samarbetet inom GATT. I ljuset\r\nav GATT, heter det -- och det ljuset är inte särskilt\r\nstrålande just nu --, vill regeringen förelägga\r\nriksdagen förslag om en sänkning av gränsskyddet\r\npå jordbruksprodukter. Ensidigt från svensk sida\r\neller ömsesidigt inom GATT blir då min fråga.</pre><pre>I övrigt vill jag konstatera att Allan Larssons\r\nförstlingsverk är ett välskrivet dokument. Det blir\r\ninte sämre av att finansministern fullföljer ett antal\r\nviktiga ekonomisk-politiska linjer och förslag från\r\ncenterpartiet. Det gäller full sysselsättning och\r\nfullföljande av arbetslinjen. Däremot är han kvar i\r\nden tidigare socialdemokratiska nedvärderingen av\r\nen politik för regional balans och i deras ensidiga\r\npremiering av geografisk rörlighet. Det är bra att\r\nregeringen nu frisläpper investeringsfonderna. Det\r\när ett tidigare centerkrav.</pre><pre>Sveriges ekonomi befinner sig i ett allvarligt läge.\r\nVi har fundamentala obalanser mot omvärlden i\r\nbytesbalansen och i kostnadsutvecklingen. Vi har\r\nrekordstora varsel på arbetsmarknaden, inte minst\r\nunder den senaste tiden. Detta är problem som vi\r\nmåste klara på egen hand. Ingen annan gör det åt\r\noss. Därför är det viktigt att vår naturliga\r\nsamverkan med andra i en alltmer\r\ninternationaliserad ekonomi inte ses som en\r\nstödkorsett. Det är utifrån vår egen ekonomiska\r\nbalans vi blir en respekterad samarbetspartner för\r\nandra.</pre><pre></pre><pre>Anf. 9 LARS WERNER (v):</pre><pre>Herr talman! Under de senaste åren har det mer\r\noch mer utvecklats till att den budget som\r\npresenteras i januari är ofullständig i den meningen\r\natt man nöjer sig med att flagga för flera viktiga\r\npropositioner som skall komma. Nu kommer\r\npropositionerna om försvars-, handikapp-, miljö-,\r\nenergi- m.fl. frågor först senare i vår.</pre><pre>Den budget som regeringen presenterar i dag är\r\nenligt vår mening fördelningspolitiskt orättvis, inte\r\nminst mot bakgrund av den nyligen genomförda\r\nskattereformen. Nu blir det dyrare tandvård,\r\ndyrare mediciner och dyrare sjukvård. De\r\nförtidspensionerades friår på sjukhus avskaffas,\r\nriksfärdtjänsten försämras och det blir dyrare för\r\nbarnfamiljer att köpa småhus. Allt drabbar svaga\r\ngrupper i samhället. Det är de som i första hand\r\nskall svara för regeringens stabiliseringspolitik.</pre><pre>Vår utgångspunkt är att full sysselsättning måste\r\nvara det övergripande målet. För regeringen tycks\r\ninflationsbekämpningen vara viktigast. Andra,\r\nutanför regeringen, går ju ännu längre och förordar\r\nöppet inflationsbekämpning genom att medvetet\r\nöka arbetslösheten. De som gör detta är väl nöjda\r\nmed de senaste arbetslöshetssiffrorna. Dessa har ju\r\nökat. Det finns i dag stora investeringsbehov. Vi\r\nbehöver exempelvis rusta upp vatten- och\r\navsloppsnätet. Det är stora vattenförluster och\r\ndåligt dricksvatten i många kommuner på grund av\r\nett gammalt och uttjänt vattensystem. Det vore en\r\ninvestering för framtiden, för hälsa och miljö.</pre><pre>Järnvägarna behöver rustas upp.</pre><pre>Fortfarande finns stora eftersatta behov inom vård\r\noch omsorg.</pre><pre>Bostadsbyggandet, särskilt i storstäderna, behöver\r\nockså öka ännu mer. Låt mig i det sammanhanget\r\nockså påpeka att det måste till åtgärder mot\r\nhyreshajarna på fastighetsmarknaden.</pre><pre>Storskalig satsning på alternativ energi skulle ge\r\nmiljöeffekter och arbete.</pre><pre>Allt detta är exempel på investeringar som skulle\r\nkunna skapa sysselsättning och ha positiva\r\nmiljöföljder.</pre><pre>Den aktuella ekonomiska situationen har angivits\r\nsom orsak till att urholka sjukförsäkringarna. Vi\r\nhar varit och vi är fortfarande motståndare till dessa\r\nförsämringar. Sänkt sjukersättning drabbar\r\nbarnfamiljer, som har sjukdomar ofta, och de som\r\nhar hårda och slitsamma arbeten.</pre><pre>Försämringarna i sjukersättningen drabbar med\r\nandra ord fördelningspolitiskt fel. Det träffar också\r\nekonomiskt fel, eftersom det inte är de sjukskrivna\r\nsom orsakat den ekonomiska krisen. De slår\r\ndessutom hälsomässigt fel, eftersom det växande\r\nproblemet inte är de korttidssjuka, utan\r\nlångtidssjuka. För det fjärde träffar det fel för\r\nåtgärder borde sättas in på förbättring av\r\narbetsmiljöerna, om människor skall bli friskare, i\r\nstället för mot sjukersättningen.</pre><pre>Rehnberggruppen har i många stycken blivit\r\nsönderskjuten. Motiveringarna har varit olika, men\r\nen huvudorsak är att dyrtiden och\r\nskatteomläggningen gör det svårt för lågavlönade\r\ngrupper att acceptera Rehnberggruppens förslag.\r\nFrånvaron av prisreglering och hot om\r\nprishöjningar skulle ha varit en fara för varje\r\nuppgörelse om låga lönehöjningar, framför allt för\r\nlåginkomstgrupperna.</pre><pre>Jag vill i det sammanhanget ta avstånd från varje\r\ntanke om att upphöja Rehnberggruppens förslag\r\ntill lag i riksdagen. Det vore, herr finansminister\r\noch herr statsminister, att göra om misstaget från\r\nförra året.</pre><pre>Prisfusket har under senare tid på ett förtjänstfullt\r\nsätt avslöjats i Aftonbladets artikelserie. Fusk har\r\nförekommit när företag hänsynslöst tagit ut\r\nomotiverade prishöjningar i skydd av\r\nmomshöjningen. Inte minst samhällsföretag och\r\nsamhällsinstitutioner som SJ, televerket, SL\r\nStockholm och andra har höjt sina priser mer än\r\nmomshöjningen motiverar. Det visar att frånvaron\r\nav prisreglering skulle ha hotat att förstöra varje\r\nstabiliseringsavtal. I det sammanhanget nöjer sig\r\ngeneraldirektören för statens pris- och\r\nkonkurrensverk med att säga, att marknaden måste\r\nfå avgöra höjningarna. Konsumenterna får handla\r\nnågon annanstans om priserna höjs för mycket.\r\nMan frågar sig vad vi har ett pris- och\r\nkonkurrensverk till med dessa begränsningar.</pre><pre>Konsumenterna har uppmanats att anmäla\r\nomotiverade höjningar. Vart skall de anmälas? De\r\nkan anmälas till länsstyrelsernas konsumentkontor\r\neller konsumentombudsmannen, men påföljder\r\nkan det bara bli för prishöjningarna om\r\nmarknadsföringen anses vilseledande.</pre><pre>Så jag vill fråga finansministern: Anser\r\nfinansministern att 3 miljoner kronor extra till\r\nkonsumentverket räcker för att stärka\r\nkonsumentintressena i nuvarande situation?</pre><pre>För ett och ett halvt år sedan infördes av regeringen\r\noch centerpartiet det så kallade tvångssparandet.\r\nDet är nu avslutat. Vi var motståndare till\r\ntvångssparandet förut, och vi är det än i dag.\r\nPengarna som sparats in borde betalas tillbaka\r\nredan under första kvartalet i år. Vi menar att\r\nlåginkomsttagare under 180 000, dvs. de som tjänar\r\nlitet på skatteomläggningen, borde få tillbaka sina\r\npengar redan nu.</pre><pre>I höstas träffade vårt parti en uppgörelse med\r\nregeringen om att 600 milj.kr. skulle användas till\r\narbetsmarknadsåtgärder såsom beredskapsarbeten\r\noch utbildning. Jag fick då finansministerns ord på\r\natt ett mer preciserat förslag skulle komma senare.\r\nJag har en fråga till finansministern: När kommer\r\nett förslag om användning av dessa pengar?</pre><pre>Herr talman! Ibland brukar vi alla hänvisa till andra\r\nför att stärka egna ståndpunkter. Liberaler av olika\r\nkulörer brukar stödja sig på uppgifter från\r\nNäringslivets ekonomifakta och andra\r\nnäringslivsorganisationer. Jag har av och till\r\nhänvisat till ståndpunkter från LO-företrädare.\r\nDen sista tiden har det dock blivit mera tyst från\r\nLO-håll, och det kan väl ha sina skäl. Jag har dock\r\ningen anledning att strö salt i några sår, så jag skall\r\ninte hänvisa till någon LO-linje. I stället nöjer jag\r\nmig med att lyfta fram några synpunkter från en\r\nfacklig organisation, som inte brukar stå regeringen\r\nlika nära.</pre><pre>I december presenterade TCO-ekonomerna en\r\nrapport som tog upp, som man sade, sex myter om\r\nsvensk ekonomi. Jag vill lyfta fram dessa teser, för\r\nde slår hål på några av de föreställningar som fått\r\nfäste även utanför det nyliberala lägret.</pre><pre>För det första: Sverige har inte haft sämre\r\nekonomisk tillväxt under större delen av 80-talet än\r\njämförbara industriländer.</pre><pre>För det andra: Den offentliga sektorn har inte\r\nhindrat industrin från att växa. Den offentliga\r\nsektorn är inte och har inte varit löneledande.</pre><pre>För det tredje: Inflationens huvudorsak är inte\r\nlönerna. En av de främsta drivkrafterna i\r\ninflationskarusellen är i stället en otillräcklig\r\nkonkurrens inom näringslivet. Monopol, karteller\r\noch prisöverenskommelser fungerar som olja på\r\ninflationsbålet.</pre><pre>För det fjärde: Det svenska folket arbetar mer än\r\nde flesta andra folk. Svenskarna jobbar t.ex. nära\r\n200 timmar mer per person och år än de ''flitiga''\r\ntyskarna.</pre><pre>För det femte: Man skall inte blanda ihop, jag tror\r\nTCO-ekonomerna säger äpplen och päron. De\r\nhöga sjuktalen beror på att långtidssjukskrivningar\r\noch förtidspensioneringar ökar snabbt.\r\nFörsämringar av sjukpenning och införandet av\r\nkarensdagar hjälper inte mot sådana tendenser.</pre><pre>För det sjätte och slutligen: Sverige har starka\r\noffentliga finanser. Få länder i Europa har så starka\r\nfinanser som Sverige. Om det offentliga sparandet\r\nkommer att minska beror det snarare på att\r\nregeringen valt att underfinansiera\r\nskatteomläggningen. Nedskärningar av offentlig\r\nsektor kan inte motiveras av budgetskäl.</pre><pre>Ja, herr talman, detta var sex punkter där jag kan\r\nvara tämligen överens med TCO-ekonomerna. Jag\r\nvill fråga finansministern: Har de alldeles fel?</pre><pre>Anf. 10 CLAES ROXBERGH (mp):</pre><pre>Herr talman! Situationen i världen påminner\r\nalltmer om 1956. Samtidigt som det rustas för krig\r\ni Mellanöstern stramar Sovjetunionen åt greppet i\r\nBalticum, särskilt i Litauen. Det är säkert ingen\r\ntillfällighet att den östliga supermakten slår till mot\r\nfrihetssträvanden inom sitt intresseområde\r\nsamtidigt som västmakterna är helt upptagna av\r\nhändelser i Mellanöstern. Så skedde också 1956 då\r\nSovjetunionen utnyttjade västmakternas låsning av\r\nSuez-krisen för att krossa Ungerns frihetssträvan.</pre><pre>Därför är det nu dubbelt viktigt att fredsfristen för\r\nIrak förlängs, att FNs roll i sammanhanget\r\nomprövas, så att FN inte blir part i krig, utan\r\nbehåller sig fredsfunktion och att Sverige\r\nkanaliserar sitt humanitära bistånd via Röda\r\nkorset, så att inget tvivel kan uppstå om Sveriges\r\nmilitära neutralitet. Ett trovärdigt neutralt Sverige\r\nmed kontakter åt alla håll kan snart behövas.</pre><pre>Det är nu också viktigare än någonsin att Sverige\r\nklart säger ifrån att Sveriges erkännande av den\r\nsovjetiska ockupationen av Balticum 1940 inte\r\nlängre äger giltighet. Sverige måste deklarera att\r\nSovjets militära intervention i Litauen icke kan\r\nbetraktas som en intern sovjetisk angelägenhet,\r\nutan som ingrepp i en suverän stat. Sverige bör\r\nväcka frågan om de baltiska staternas suveränitet i\r\nFN.</pre><pre>Men det är statsverkspropositionen som är ämnet\r\nför dagens debatt.</pre><pre>Detta är statsverkspropositionen för valåret 1991!\r\nMen det är ju totalt omöjligt att bilda sig en\r\nhelhetsuppfattning av regeringens politik, eftersom\r\nstora områden skall behandlas i kommande\r\npropositioner.</pre><pre>Ett litet framsteg i propositionen jämfört med\r\ntidigare år är att det finns en del vackra ord om att\r\nden ekonomiska politiken skall medverka till en\r\nuthållig tillväxt, men fortfarande står miljömålet\r\nförst på sjätte plats och ekonomisk tillväxt på andra\r\nplats. De vackra miljömålen står alltså sist och det\r\när ju därför som det inte händer något.</pre><pre>Propositionen innehåller inga konkreta förslag som\r\nkan rädda miljön och så har det ju varit hela tiden.\r\nNu hade det verkligen varit dags för offensiva\r\nmiljösatsningar efter alla svek. I stället tar man bort\r\nanslaget till bidrag för avgasrening och anslaget till\r\nutveckling av godstrafik. Man minskar anslaget till\r\ntransportstöd i Norrland och minskar anslaget till\r\nköp av persontrafik på järnväg, vilket bl.a. slår mot\r\ninlandsbanan och Sundsvall--Östersundslinjen.</pre><pre>För att den ekonomiska politiken skall fungera\r\nlångsiktigt måste den underordnas miljöpolitiken. I\r\nkonsekvens med detta borde kanske Allan Larsson\r\noch finansdepartementet ligga under\r\nmiljödepartementet och Birgitta Dahl i stället för\r\ntvärtom.</pre><pre>Insikten att situationen inte är så bra som de\r\nekonomiska indikatorerna visar sprider sig.\r\nBergen-mötet var ett tecken på detta. Vilka var\r\ndär? Jo, miljöministrarna. Inte en enda\r\nfinansminister hade besvärat sig att åka dit.</pre><pre>Hur mycket av det nyvaknade miljöintresset som\r\nfanns under valrörelsen 1988 finns kvar? Det verkar\r\ninte vara någonting. Ingen har hittills nämnt ordet\r\nmiljö annat än möjligtvis inom parentes.</pre><pre>Vi har inte fått den radikaliserade miljöpolitik i\r\nriksdagen som vi trodde var självklar.</pre><pre>Positionerna i miljökampen har inte skjutits fram\r\npå ett avgörande sätt. Hade inte miljöpartiet\r\nfunnits i riksdagen hade det säkert varit ännu värre.</pre><pre>Vi har inte fått det trendbrott i energipolitiken,\r\ntrafikpolitiken, jordbrukspolitiken och inom andra\r\nområden med avgörande betydelse för vår framtida\r\nmiljö som vi och svenska folket hade anledning att\r\ntro.</pre><pre>Nej, miljöpolitiken och fördelningspolitiken har\r\nlidit nederlag på nederlag sedan valet, därför att\r\nCarlsson har varit vågmästare och varje gång\r\ntillsammans med moderater och folkpartister valt\r\ndet alternativ som blivit nederlag för miljön.</pre><pre>De beslut som drabbat miljön är många.</pre><pre>Planerna på att bygga en Öresundsbro kommer att\r\nöka trafiken och förvärra miljöproblemen i Skåne.</pre><pre>Sveket att avverka de fjällnära skogarna förstör\r\ndelar av våra sista urskogar. Miljöpartiet har\r\nföreslagit importstopp på tropiska träslag, men det\r\nhar naturligtvis röstats ner.</pre><pre>Jordbruksbeslutet innebär inte den omläggning till\r\nett miljöriktigt mindre intensivt jordbruk med\r\nmindre bekämpningsmedel som var nödvändig.\r\nDet är anmärkningsvärt att alla övriga\r\nriksdagspartier stod bakom detta beslut. Vart tog\r\ncentern och vänsterpartiet vägen?</pre><pre>Storstadsmiljön har totalt försummats. Trojkan\r\nAdelsohn, Dennis och Hulterström satsar på\r\nbiltrafikleder i gammal vanlig ordning. Pengarna i\r\nfinansplanen går till biltrafikleder i stället för till\r\nkollektivtrafiksatsningar. Av det omskrutna\r\nmiljöprojekt Göteborg blev inte så mycket, i stort\r\nsett ingenting.</pre><pre>I omläggningen av skattesystemet hade man\r\nmöjligheten att använda skattepolitiken som ett\r\neffektivt styrinstrument inom miljöpolitiken. Det\r\nförsummades. Också ur fördelningssynpunkt är\r\nskattesystemet en katastrof.</pre><pre>Avvecklingen av kärnkraften ligger kvar i\r\nlångbänken och kommer att uppskjutas, trots att\r\nsvensken använder tre gången så mycket el som\r\nEG-medborgaren. Om Sverige sänkte sin\r\nelkonsumtion till normal EG-nivå i dessa EG-\r\nanpassningens dagar skulle ju kärnkraften bli\r\nonödig.</pre><pre>Momsbeläggning av kollektivtrafiken och\r\nneddragning av järnvägstrafiken på bl.a.\r\ninlandsbanan är ytterligare några av de\r\nmiljöeffekter som har drabbat oss under den\r\nsenaste valperioden.</pre><pre>Vi befinner oss i en framgångsillusion. Lester\r\nBrown kallar det The Illusion of Progress. Vi tror\r\natt vi strävar framåt, men egentligen går vi bakåt.\r\nDet är lätt att konstatera.</pre><pre>Koldioxidhalten på jorden stiger oavbrutet.</pre><pre>Ozonskiktet uttunnas.</pre><pre>Försurningen ökar.</pre><pre>Skogarna förstörs, både åkerarealen och\r\nåkermarkens bördighet minskar.</pre><pre>Vattenkvaliteten på jordklotet försämras.</pre><pre>Det är klart att det går bakåt. Det\r\nanmärkningsvärda är att det i den ekonomiska\r\npolitiken används mått som ändå visar på ökning\r\noch framsteg.</pre><pre>Varifrån kommer regeringens politik? Det är en\r\nintressant fråga. Jo, den kommer från\r\nmoderaterna. Här i kammaren hade moderaterna\r\nkongress den 13 oktober 1984 om 90-talets\r\nskattesystem. Detta skattesystem genomfördes av\r\nsocialdemokraterna och folkpartiet.\r\nSjukförsäkringen blev precis som moderaterna ville\r\nha den efter överenskommelse med\r\nsocialdemokraterna.</pre><pre>EG-anslutning har Carl Bildt och moderaterna\r\nagiterat för i många år. Nu har de fått sin vilja\r\nigenom.</pre><pre>Tittar vi på vad som hänt i höst visar det sig att i två\r\nav tre huvudvoteringar här i kammaren har\r\nsocialdemokrater och moderater röstat likadant.\r\nÄr det inte dags att bilda regering snart?</pre><pre>Varför skäller Carl Bildt på socialdemokraterna?\r\nDe genomför ju moderaternas politik.</pre><pre>Vår ökade användning av energi och råvaror är\r\noförenlig med såväl bibehållet välstånd som vår\r\növerlevnad. Vi måste därför utveckla våra\r\nproduktionssystem, energisystem och\r\nkonsumtionsmönster så att de inte går stick i stäv\r\nmed våra egna grundläggande intressen. Vi måste\r\nanvända cykliska system, med återvinning och\r\nåterbruk, i stället för nuvarande linjära system.\r\nMiljöpartiet de gröna anser att ett av de viktigaste\r\ninstrumenten för att uppnå detta är ett grönt,\r\nsolidariskt skattesystem med en ordentlig\r\nbeskattning av både råvaror och utsläpp. Det krävs\r\ndessutom stora satsningar på konsumentupplysning\r\nför att vi skall kunna förändra\r\nkonsumtionsvanorna. En solidarisk\r\nfördelningspolitik innebär inte bara ett skydd för\r\nlåginkomsttagarna utan bör också kunna innebära\r\nen ökning av biståndet till de fattigaste länderna.\r\nAtt i ett sådant läge urholka biståndet genom att ta\r\n700 milj.kr. till flyktingmottagande anser vi vara\r\nfel. Dessa pengar skulle vi ha kunnat ta någon\r\nannanstans.</pre><pre>Vi anser att det är bra att industrin får använda sina\r\n20 miljarder kronor, men det finns ingen garanti för\r\natt dessa går till miljöinvesteringar. Därför föreslår\r\nvi att i stället för regeringens AMS-terapi 10\r\nmiljarder kronor per år skall användas för\r\nmiljöinvesteringar för att öka sysselsättningen och\r\nför att reparera årtiondens miljöförstöring. Detta\r\nvill vi finansiera genom utförsäljning av stora delar\r\nav Vattenfall. Pengarna skulle räcka för att under\r\ntio år genomföra strukturinvesteringar inom\r\nmiljöområdet. Vilka är egentligen regeringens\r\npolitiska avsikter för det kommande valåret? Är\r\ndet fråga om en fortsatt betongpolitik?</pre><pre>Anf. 11 Finansminister ALLAN LARSSON\r\n(s):</pre><pre>Herr talman! Claes Roxbergh kunde inte se\r\nhelheten i politiken. Då vill jag rekommendera\r\nClaes Roxbergh ett noggrant studium av\r\nfinansplanen. Där finns det en väl genomarbetad\r\nredovisning av hur olika delar i budgeten hänger\r\nihop och hur aspekterna på ekonomisk tillväxt,\r\nvälfärd, sysselsättning och miljö förenas. Jag tror\r\natt ett noggrant studium skulle ge också Claes\r\nRoxbergh en viss klarsynthet.</pre><pre>Låt mig beträffande miljöfrågorna göra den\r\npersonliga deklarationen att jag är starkt engagerad\r\ni dessa frågor. Jag hade förmånen att vara med\r\nredan för många år sedan, under Tage Erlanders\r\ntid, vid utarbetandet av ett av de första\r\nmiljöpolitiska programmen. Sedan dess har jag\r\nföljt utvecklingen, och jag är mycket angelägen om\r\natt det skall finnas ett samspel mellan ekonomisk\r\npolitik och miljöpolitik. I den här finansplanen har\r\nvi gjort en rejäl ansats för att åstadkomma detta.\r\nMen miljöpolitiken måste vara förenlig med den\r\nekonomiska tillväxten. I annat fall blir det en dålig\r\nmiljöpolitik.</pre><pre>Om man ser på oppositionens recension av den\r\nframlagda budgeten kan man säga att kritiken har\r\nvarit blandad och i många avseenden positiv. Jag tar\r\ngärna fasta på detta. Jag har emellertid inte kunnat\r\nfinna någon gemensam front i oppositionens kritik.\r\nModeraterna går sin egen väg, och jag tycker att de\r\ninlägg som har kommit ifrån Bengt Westerberg och\r\nOlof Johansson har innehållit mycket konstruktivt,\r\nsom jag tror att det kan vara fruktbart att ta fasta\r\npå i den fortsatta diskussionen. Jag vill också säga\r\natt Claes Roxbergh och Lars Werner har\r\nsynpunkter som jag gärna vill fortsätta att\r\ndiskutera. Men det allmänna intrycket är att det\r\ninte finns någon gemensam front, ingen bärande\r\ntanke som kan utgöra ett alternativ till den\r\nekonomiska politik som regeringen har\r\npresenterat.</pre><pre>Låt mig sedan säga några ord om lönebildningen.\r\nVi befinner oss i en mycket allvarlig situation. Den\r\när allvarlig internationellt, och det finns inte\r\nutrymme i svensk ekonomi för några\r\näventyrligheter på lönebildningens område. Utan\r\nett stabiliseringsavtal kommer ett stort antal\r\narbetstillfällen att försvinna, framför allt inom\r\nindustrin. Och det är industrins arbetare och\r\ntjänstemän, ungdomar, som drabbas, om detta inte\r\nkan genomföras. Det stabiliseringsavtal som Bertil\r\nRehnberg och hans medarbetare har arbetat fram\r\nhar en viktig profil. Det har när det gäller\r\nkostnadsnivån exportindustrins förutsättningar\r\nsom utgångspunkt, och när det gäller\r\nfördelningsprofilen ligger de lågavlönades intressen\r\ntill grund. Det är en mycket skicklig kombination,\r\noch det har också visat sig att huvuddelen av\r\narbetsmarknaden nu ställer upp på detta. Det är\r\nviktigt att vi får till stånd ett allomfattande avtal,\r\nmen någon allmän lönelag bör enligt min mening\r\ninte stiftas. Däremot delar jag den uppfattning som\r\nbl.a. Bengt Westerberg och Olof Johansson har\r\ngivit uttryck för, nämligen att det är viktigt att det\r\nhär kommer till stånd. Vi vill ha politiska\r\növerläggningar för att pröva vilka metoder som\r\nbehövs för att det skall bli ett genomslag.</pre><pre>Sedan till Lars Werner. Han tog ju upp många\r\nsaker, men jag kan inte beröra alla på den korta tid\r\nsom har tilldelats mig. Beträffande\r\nsysselsättningsfrågorna vill jag framhålla att jag är\r\nmycket angelägen om att dessa skall lösas.\r\nSträvandena för att få ned inflationen är vår\r\nviktigaste insats för att klara arbetena framöver. Vi\r\nskall föra en aktiv arbetsmarknadspolitik, och vi\r\nhar på det området en viss erfarenhet, som ligger\r\ntill grund för den politik som vi vill föra. Vi gör nu\r\nen kraftigare satsning än den som skatteutskottet\r\npresenterade i höstas. Jag hoppas att den prövning\r\nsom kommer att ske skall visa att det är en bra\r\navvägning, att politiken både kan medverka i den\r\nallmänna inflationsbekämpningen och i en aktiv\r\narbetsmarknadspolitik, som gör att problemen\r\nklaras både på kort och på lång sikt. Jag tror att\r\nLars Werner kommer att finna att detta är en bra\r\npolitik med tanke på de enskilda individerna.</pre><pre>Lars Werners synpunkter i övrigt innehåller så\r\nmycket. Det påminner om vad som har yttrats av en\r\nav Lars Werners partivänner, Jörn Svensson.\r\nDenne sade att vpk har blivit ett missnöjesparti.\r\nDet är så mycket som tas upp, och man skulle vilja\r\nse hur det hela egentligen hänger ihop. Jörn\r\nSvensson hade svårt att se hur det kunde gå ihop,\r\noch jag upplever på många punkter samma\r\nsvårighet när jag lyssnar på Lars Werner.</pre><pre>Får jag slutligen säga några ord till Carl Bildt. Carl\r\nBildt ägnade mycket tid åt att beskriva problemen\r\noch eländet i Sverige. I Carl Bildts framställning\r\nblev det en mycket negativ bild av Sverige. Till\r\nskillnad från Carl Bildt tror jag bergfast på Sverige.\r\nJag vet vad vi kan åstadkomma i samverkan. Det är\r\nett bra land. Carl Bildt oroade sig för\r\narbetslösheten och talade om stålbad. Jag är\r\nutomordentligt angelägen om att människor skall\r\nha arbete och gör allt vad jag kan när det gäller den\r\nsaken. Men Carl Bildt skall vara glad över att vara\r\noppositionspolitiker i det socialdemokratiskt styrda\r\nSverige där arbetslösheten uppgår till 2 %. Hade\r\nCarl Bildt varit parlamentariker i Västtyskland,\r\nStorbritannien eller Danmark, hade Carl Bildt varit\r\ntvungen att stå upp i parlamentet och försvara en\r\nborgerlig politik, en högerpolitik, som hade lett till\r\nen arbetslöshet på 5, 7 eller 9 %. Carl Bildt skall\r\nvara glad att han har en socialdemokratisk regering\r\nsom bedriver en politik som gör att vi klarar\r\narbetena. Jag skall göra allt för att Carl Bildt skall\r\nfå behålla den bekväma positionen.</pre><pre>När man lyssnar på Carl Bildt kan man få intrycket\r\natt allt vad svenska folket gjorde under 80-talet var\r\nfelaktigt. Var det verkligen felaktigt att fördubbla\r\nindustrins investeringar och lyfta industrin ur det\r\nmiserabla läget 1982?</pre><pre>Var det fel att skapa ordning och reda i statens\r\nfinanser och göra oss av med det väldiga underskott\r\nsom ni lämnade efter er?</pre><pre>Var det fel att ytterligare 400 000 människor fick\r\njobb under 80-talet?</pre><pre>Var det fel att bygga ut vården och omsorgen och se\r\ntill att välfärden blev bättre för de stora grupperna?</pre><pre>Nej, det var inte fel. Det är ett bra land där det finns\r\nså starka ambitioner. Men vi gick fram litet\r\nsnabbare än vad produktionsresurserna räckte till,\r\noch det skapade överhettning och\r\nkostnadsproblem.</pre><pre>Den politik som jag nu har redovisat är en kärv och\r\nansvarsfull politik. Vi har varit tvungna att dra åt\r\nett par hål i svångremmen om statens verksamhet,\r\nmen vi gör det för att skapa svängrum för\r\nproduktion och investeringar. Vi befinner oss nu i\r\nett allvarligt skede internationellt, och vi kan om vi\r\nsjälva gör vårt bästa få till stånd en vändpunkt i den\r\nsvenska ekonomin.</pre><pre>Carl Bildt såg mycket tillbaka, och det är kanske\r\nCarl Bildts natur. Jag ser framåt, det är min natur,\r\noch jag ser möjligheterna att åstadkomma en\r\nvändpunkt. Jag vill få till stånd den samverkan som\r\nbehövs för att vi skall uppnå detta. Det gäller\r\ninflationen, det gäller konkurrenskraften, det\r\ngäller industriproduktionen, det gäller\r\ninvesteringarna och det gäller hushållens sparande.\r\nPå många områden kan vi se vändpunkten framför\r\noss, men för att nå den behöver vi hålla ihop.</pre><pre>Carl Bildt sprider pessimism över Sverige. Jag vill\r\nför min del göra gemensam sak med alla som vill se\r\nSveriges möjligheter. Carl Bildt blåser till strid och\r\nvill splittra krafterna men kan inte ens åstadkomma\r\nen gemensam borgerlig front. Jag vill få till stånd\r\ngemensamma tag för bättre tider, över\r\nblockgränserna.</pre><pre>Därför vill jag understryka det som står i slutorden\r\ni finansplanen, att vi nu kan lägga grunden till en ny\r\nperiod av framsteg. Kring denna för medborgarna\r\noch nationen viktiga uppgift inbjuder jag till bred\r\nsamverkan.</pre><pre>Herr talman! Jag tror på Sverige.</pre><pre></pre><pre>Anf. 12 CARL BILDT (m) replik:</pre><pre>Herr talman! Jag tror inte på socialdemokratin.\r\nDet jag gör och det jag tycker att det är riktigt att\r\nvi gör är att tala sanning om hur det faktiskt\r\nförhåller sig.</pre><pre>När finansministern står i denna talarstol t.ex. och\r\nsäger att investeringarna kommer att bli lika höga i\r\når som de varit under de två tidigare åren, stämmer\r\ndet inte ens med siffrorna i den egna nationalbudget\r\nsom han har lagt fram.</pre><pre>Faktum är -- och det är ett faktum som alla\r\nkänner -- att arbetslösheten ökar. Antalet varsel\r\nslår rekord. De har inte ökat så snabbt under\r\nåtskilliga decennier. Det är litet förvånande att\r\nsocialdemokrater behandlar detta med det lättsinne\r\nsom jag tycker att de gör.</pre><pre>Faktum är att priserna ökar rekordsnabbt i Sverige.\r\nDet känner vi alla när vi är ute och handlar. Vi\r\nkänner det i livsmedelsbutikerna och när vi handlar\r\nkläder. Inte minst ser vi det i statistiken.</pre><pre>Faktum är att räntorna är skyhöga, att de har ökat\r\nkraftigt och att det med nuvarande ekonomiska\r\nutveckling inte finns några egentliga förutsättningar\r\natt få ner dem.</pre><pre>Faktum är att detta leder till\r\nboendekostnadsökningar och annat som alla\r\nkänner av.</pre><pre>Faktum är att underskotten i Sveriges affärer med\r\nutlandet aldrig har varit så stora i modern tid. Vi\r\nhar bytesbalansunderskott som praktiskt taget\r\ngalopperar i väg och som finansministern inte ens\r\nnämner i sin presentation.</pre><pre>Faktum är att de svenska investeringarna flyr\r\nSverige, medan de utländska investeringarna skyr\r\nSverige.</pre><pre>Faktum är -- det är sanningen, finansministern -- att\r\nvi går mot sämre tider 1991 och 1992 och att det\r\nkrävs en kraftfull omläggning av den ekonomiska\r\npolitiken för att det skall vara möjligt att vända\r\ndenna utveckling.</pre><pre>Då står finansministern här och tvingas konstatera\r\natt man misslyckades med att vända\r\nlönekostnadsutvecklingen under 1990, för det\r\ngjorde man. För ett år sedan stod hans företrädare\r\nhär och sade: Nu är den kritiska punkten. Klarar vi\r\ndet inte nu, så kommer arbetslösheten.</pre><pre>Han misslyckades då med att få sin regering med sig\r\npå en kraftfull politik. Det enda han hade att\r\nkomma med till riksdagen var inbjudan till vad som\r\nblev de berömda kafferepen på Haga, som ledde till\r\ningenting och som slutade i tumult och det\r\nmisslyckande med att klara problemen som vi såg\r\nunder förra året.</pre><pre>Nu säger finansministern att situationen är\r\nallvarlig. Ja, det är inte svårt att hålla med om det.\r\nPå den punkten tror även jag på finansministern.\r\nMen i denna allvarliga situation förefaller man inte\r\nha så hemskt mycket att komma med. Man kunde\r\nhoppas på Rehnberg, men efter de svar som har\r\ninkommit är det uppenbart att något avtal som\r\nomedelbart undertecknas av samtliga parter icke är\r\naktuellt.</pre><pre>Det är också uppenbart att regeringen själv avvisar\r\ntanken att låta Rehnberg fortsätta. Det är också\r\nuppenbart att regeringen själv avvisar möjligheten\r\ntill en allmän lönelag, som man formulerar det hela.\r\nOch det är uppenbart att man nu som ett litet da\r\ncapo till förra året vill ha överläggningar i den ena\r\neller andra formen, dvs. tillbaka till statlig\r\ninkomstpolitik av ett eller annat slag.</pre><pre>Då infinner sig frågan: Vad skall denna statliga\r\ninkomstpolitik handla om? Är det nya hot\r\ngentemot fackliga organisationer och gentemot\r\narbetsgivarna av den ena eller andra typen? Det har\r\nman försökt förr. Det försökte man förra året, och\r\ndet misslyckades då. Eller är det nya löften av det\r\nena eller andra slaget om förmåner eller vad det nu\r\nkan vara för någonting som är aktuellt i denna\r\ninkomstpolitik? Det har försökts förr, av regeringar\r\nav alla kulörer i alla konjunkturlägen, och det har i\r\nsamtliga fall misslyckats. Erfarenheterna av denna\r\ntyp av inkomstpolitik är entydigt negativa.\r\nErfarenheten är att det är sådant som tas till av en\r\nregering som inte har någoting annat att ta till.</pre><pre>Herr talman! Det är en bekymmersam tid.\r\nRegeringen har misslyckats med den ekonomiska\r\npolitiken under 1980-talet. Det blev ett förlorat\r\ndecennium. Det var, herr finansminister, fel att lita\r\nbara på devalveringen. Det var fel att lita på den\r\ntredje vägens ekonomiska politik. Det var fel att\r\nhöja skattetrycket på det sätt man gjorde.</pre><pre>Därför misslyckades man med att få\r\nkostnadsutvecklingen under kontroll. Därför sitter\r\nvi här med underskotten, med räntorna, med\r\npriserna, med varslen och med den ökade\r\narbetslösheten. Sådan är sanningen. Jag tror inte\r\natt den socialdemokrati som har misslyckats så med\r\nden ekonomiska politiken längre har kraften.\r\nSverige går mot sämre tider. Låt oss hoppas att vi\r\nkan vända den utvecklingen. Det kan vi, men det\r\nkräver en annan politik, och en annan politik\r\nkräver en annan regering.</pre><pre>\r\nAnf. 13 BENGT WESTERBERG (fp)\r\nreplik:</pre><pre>Herr talman! Allan Larsson sade att det inte fanns\r\nnågon gemensam front i kritiken. Nej, det var\r\nkanske en viss arbetsfördelning, när\r\nbudgetpropositionen skulle kritiseras. Men nog kan\r\nman väl se ganska tydliga konturer till en front\r\nändå.</pre><pre>Carl Bildt och jag tillsammans och moderaterna\r\noch folkpartiet liberalerna tillsammans här i\r\nriksdagen har visat riktlinjerna för en alternativ\r\npolitik. Centerpartiet har i dagarna publicerat en\r\nrapport som i hög grad innebär att man ansluter sig\r\ntill denna politik. Detta tycker jag innebär att den\r\ngemensamma fronten avtecknar sig tydligare än på\r\nmycket länge, vilket är glädjande.</pre><pre>Då är det betydligt värre med regeringens\r\nstödpartier i riksdagen. Hör på Lars Werner, den\r\ngamle kommunisten, som inte har skakat av sig\r\nnågon av de fördomar han har levt med i alla år.\r\nHan säger att vi skall lösa problemen med mer\r\nregleringar, ökad offentlig sektor och ökade\r\nskatter. Det är som ett eko från Stalintiden, när\r\nLars Werner står här och talar. Och det är det\r\npartiet som regeringen skall stödja sig på!</pre><pre>Eller Claes Roxbergh som -- vilket jag har stor\r\nrespekt för -- känner stor oro för att\r\nmiljöinvesteringarna minskar. Men varför gör de\r\ndet? Jo, därför att tillväxten minskar, och den vill\r\nju Claes Roxbergh minska ännu mer. Det är bara\r\nen illustration av att det som Claes Roxbergh tycker\r\när viktigt, nämligen miljöinvesteringar, kräver\r\nekonomisk tillväxt.</pre><pre>Därför är miljöpartiets politik på det här området\r\nkontraproduktiv. Den är ett hot mot miljön, inte ett\r\nskydd för miljön. Och det är de här partierna som\r\nAllan Larsson skall stödja sig mot. Men det är\r\nalldeles tydligt att den fronten inte är särskilt stark.</pre><pre>Allan Larsson riktade sig formellt till Carl Bildt och\r\nfrågade om det var fel att fördubbla\r\ninvesteringarna, att ge jobb åt 400 000 till och att ta\r\nbort budgetunderskottet under 80-talet. Jag kanske\r\nändå kan tillåtas kommentera den saken. Nej, det\r\när klart att det inte var fel att göra det. Det är\r\nalldeles självklart att det är bra att allt detta skedde.\r\nMen då kan det heller inte vara fel om vi kritiserar\r\nregeringen när regeringens ekonomiska politik\r\nleder till att investeringarna minskar, till att\r\nbudgetunderskottet ökar och till att arbetslösheten\r\nstiger. Det finns ju tydliga tecken i dag på att vi är\r\ntillbaka i de problem som vi hade i början av 80-\r\ntalet. Men då hade vi problem efter den längsta och\r\ndjupaste internationella lågkonjunkturen efter\r\nkriget. I dag avtecknar sig problemen mot\r\nbakgrund av den längsta högkonjunkturen efter\r\nkriget. Det är alltså en oerhört stor skillnad i fråga\r\nom bakgrunden till och förutsättningarna för vad vi\r\nnu ser. Det som socialdemokraterna har\r\nmisslyckats med är just detta med att rida på en\r\ninternationell framgångsvåg.</pre><pre>Allan Larsson pekar på den avmattade\r\ninternationella konjunkturen och får det att låta\r\nsom om problemen här i Sverige beror på den. Men\r\ndet är inte sant. Det är riktigt att tillväxten dämpas\r\nnågot i Europa och i industriländerna över huvud\r\ntaget i år. Men det är fortfarande fråga om en\r\npositiv ekonomisk tillväxt om 2 % eller mera.\r\nVidare räknar man med att tillväxten kommer att\r\nbli större nästa år. Det är i detta internationella\r\nklimat som Sverige skiljer ut sig. Sverige är det\r\nenda industriland som har en negativ ekonomisk\r\ntillväxt.</pre><pre>Regeringen har således verkligen ingenting att\r\nskylla på. Det finns inga internationella\r\nomständigheter som på något sätt skulle kunna\r\nförsvara eller förklara regeringens misslyckande på\r\nden här punkten.</pre><pre>Allan Larsson säger att han skall inbjuda till\r\npolitiska överläggningar för att få en diskussion om\r\nRehnbergkommissionen och dess förslag. Jag\r\nförstår, uppriktigt sagt, inte vad syftet är. Antingen\r\nsluter ju parterna till sist upp bakom Rehnbergs\r\nförslag -- det vore bra och det skulle vi applådera,\r\nför vi har stött den tanken -- eller också gör de inte\r\ndet. Då ankommer det naturligtvis på regeringen\r\natt utforma en ekonomisk politik mot den\r\nbakgrunden. Det är min bestämda uppfattning att\r\ndet i det läget inte finns mycket annat att göra än\r\natt acceptera en ökad arbetslöshet -- precis som\r\ncentern skriver i sin senaste rapport. Det här skall\r\nses som ett svar till Olof Johansson. Jag delar alltså\r\ni hög grad den uppfattning som centern ger uttryck\r\nför i den aktuella rapporten vad gäller\r\narbetslösheten.</pre><pre>I ett så obalanserat ekonomiskt läge som Sverige nu\r\nbefinner sig i går det inte att göra massiva insatser\r\nsom gör det möjligt att hålla arbetslösheten nere --\r\nunder 2 %, eller vilken ambitionsnivå det nu kan\r\nvara fråga om. Det går inte, och det vet Allan\r\nLarsson. Allan Larsson säger mycket riktigt i\r\nfinansplanen att det förhåller sig på det sättet. Om\r\nRehnberg misslyckas kommer arbetslösheten att\r\nstiga till 4 %, och kanske t.o.m. mera. Om\r\nRehnberg misslyckas kan vi politiker, tyvärr, inte\r\ngöra någonting åt den saken. Det skall vara vårt\r\nbesked till arbetsmarknadens parter -- inte att vi har\r\nnågra jokrar i rockärmen som vi kan plocka fram\r\nför att underlätta det hela. Arbetsmarknadens\r\nparter får ta ställning till Rehnbergs förslag såsom\r\ndetta ligger -- ja eller nej. Och blir det nej, då väljer\r\nman arbetslöshet.</pre><pre>Jag tycker att det i hög grad aktualiserar det förslag\r\nsom vi i folkpartiet liberalerna har drivit i många år.\r\nMan bör alltså använda arbetslöshetsförsäkringen\r\nockså som ett instrument för att påverka\r\narbetsmarknadens parter. Det vore rimligt att de\r\nsom driver fram höga avtal för sig själva och\r\ndärmed är en viktig orsak till ökad arbetslöshet får\r\nvara med och betala för denna genom att\r\negenavgifterna, de försäkringspremier som\r\nenskilda betalar, blir högre.</pre><pre>Jag vill gärna fråga Allan Larsson om han är beredd\r\natt pröva en sådan reformering av\r\narbetslöshetsförsäkringen.</pre><pre>Tyvärr räcker tiden inte till för vad jag hade tänkt\r\nsäga om konkurrensfrågorna. Men jag vill\r\nunderstryka att det som Allan Larsson säger om\r\nkonkurrensfrågorna i finansplanen är bra. De\r\ntankarna och slutsatserna borde dock också gälla\r\nden offentliga sektorn. Då kunde vi få ett väsentligt\r\nbidrag till en bättre ekonomisk balans i Sverige.</pre><pre>Anf. 14 OLOF JOHANSSON (c) replik:</pre><pre>Herr talman! Jag har fått vänliga klappar på axeln\r\nriktade till partiet med anledning av en rapport om\r\nden ekonomiska politiken som har gjorts av en\r\narbetsgrupp inom centerpartiet och som nyligen\r\nhar presenterats, och det tackar vi särskilt för. Men\r\nvi har ytterligare 20 arbetsgrupper, så det kan bli\r\nmånga sådana här tillfällen framöver.</pre><pre>Vi i centern arbetar på det sättet att vi presenterar\r\nintressanta debattinlägg. Därefter har vi en\r\ndemokratisk process inom partiet, och den tänker\r\nvi hålla fast vid. Vi hämtar inte våra ideal i de\r\nodemokratiska organisationernas värld.</pre><pre>Det är riktigt att vår rapport innehåller en värdefull\r\nanalys av nödvändiga och önskvärda förändringar i\r\nden ekonomiska politiken. På en punkt vill jag\r\nemellertid slå fast att rapporten givits en tolkning\r\nsom avviker från den politik som centern står för.\r\nDen saken tog jag upp i mitt inledningsanförande.\r\nVi värnar alltså den fulla sysselsättning och en\r\nrättvis regional utveckling i hela landet. Sedan får\r\nenskilda själva stå för sina uttalanden.\r\nArbetsgruppens rapport utgör ett värdefullt\r\nunderlag för arbetet med vår samlade ekonomisk-\r\npolitiska motion som vi lägger fram i riksdagen\r\ndenna månad. Självfallet skall vi använda\r\nmarknadsekonomiska medel. Men medlet får inte\r\nså att säga ta över målet. Det är därför som vi i\r\ncentern är anhängare av en socialt och miljömässigt\r\nstyrd marknadsekonomi.</pre><pre>Låt mig återkomma till detta med arbetslösheten.\r\nCarl Bildt svarade inte på min fråga. Jag vill dock\r\ngärna utveckla detta tema något. Det är klart att\r\nman kan göra det här till ett nationalekonomiskt\r\nseminarieproblem. Men det är inte så i slutänden.\r\nOch det är där som vi politiker kommer in i bilden.\r\nVi måste göra avvägningar mellan olika saker i\r\npolitiken.</pre><pre>För oss i centern är arbetslöshet inte enbart en\r\nstapel i ett ekonomiskt diagram. I vad mån det går\r\natt förena en arbetslöshet med andra ekonomisk-\r\npolitiska mål är således inte något\r\nnationalekonomiskt tvisteämne. Tillgång till arbete\r\neller utbildning skapar en grund för social trygghet,\r\ngemenskap och självständig försörjning. Men\r\narbetslöshet är resursslöseri. Arbete åt alla i hela\r\nlandet är ett mål för den ekonomiska politiken som\r\nvi inte viker från.</pre><pre>Nu är dock lågkonjunkturen här. Bilden är den som\r\nhar beskrivits vältaligt från olika håll här. Detta\r\nmåste mötas såväl med strukturella åtgärder som\r\nmed en aktiv arbetsmarknadspolitik. Ett passivt\r\nutbetalande av understöd måste undvikas. Det är\r\nen sistahandsåtgärd. Utbildning och investeringar\r\nför framtiden är de rätta lösningarna. Det är ju\r\ndärför som vi kräver bl.a. en storsatsning på\r\ninfrastrukturen -- vägar, järnvägar, vatten och\r\navlopp, miljövänlig teknik, förnybar energi etc.</pre><pre>Det är, som sagt, viktigt att den passiva\r\nförmögenhetsförvaltande filosofin så att säga i\r\nstatens hand ersätts med ett aktivt byggande och\r\nmed aktiva investeringar.</pre><pre>Självfallet är det sedan också fråga om en\r\nkonkurrenskraft gentemot omvärlden som klarar\r\nden här situationen. Det är det läget som vi\r\nbefinner oss i beträffande problemen. Naturligtvis\r\nlyssnar jag oerhört noga på vad olika personer säger\r\nom vilka insatser som de är beredda att göra för att\r\nklara denna situation. Men jag måste erkänna att\r\njag, om jag vore i Allan Larssons kläder, inte skulle\r\nha hört särskilt mycket -- det har ju inte sagts så\r\nmycket -- om just stabiliseringsavtals- och\r\nlönebildningsproblematiken.</pre><pre>Jag kan konstatera att vi i alla fall är öppna för\r\npolitiska överläggningar. Jag kan ställa upp på\r\nsådana som ett tack för att Allan Larsson ibland\r\nkallar centern och också folkpartiet för\r\nkonstruktiva partier i samtalen.</pre><pre>Främst är det viktigt att konstatera att det är\r\narbetsmarknadens parter som har det första\r\nansvaret. Det får aldrig råda någon tvekan på den\r\npunkten. Men till sist handlar också om ett politiskt\r\nansvar. Det måste parterna ha reda på i den här\r\nskärningspunkten, när de bestämmer sig för om de\r\nvill säga nej eller ej. Där kommer ingen undan, inte\r\nheller Carl Bildt. Carl Bildt kan stå här och\r\nbeskriva verkligheten hur mycket som helst. Det\r\nhar ingen betydelse, om man inte i just den här\r\nfrågan är beredd att dra en slutsats som påverkar\r\nmänniskors möjligheter att ha arbete och\r\nsysselsättning i vårt land i fortsättningen.</pre><pre>Arbete handlar om försörjning. Arbete handlar om\r\natt få utlopp för sin inneboende förmåga. Att\r\narbeta är att behövas. Arbete handlar om\r\nmänniskan mer än om ekonometriska modeller.\r\nDet är därför vi också politiskt har ett ansvar för att\r\nhantera de problem som finns.</pre><pre>Detta lättar minsann inte bördan för\r\narbetsmarknadens parter. Arbetsmarknadens\r\norganisationer gör ett misstag när de inte är\r\nberedda att skriva under ett stabiliseringsavtal.</pre><pre>Anf. 15 LARS WERNER (v) replik:</pre><pre>Herr talman! Bengt Westerberg orerade rätt\r\nmycket om Stalintiden. Dess bättre slapp Bengt\r\nWesterberg att vara med om den förfärliga tiden,\r\nbåde i Sovjetunionen och här hemma. Men\r\nhistoriskt sett förordade under samma tid en av\r\nBengt Westerbergs företrädare öppet en\r\narbetslöshet på 5 %. Det har sitt intresse i dag, mot\r\nbakgrund av det vi diskuterar och det Bengt\r\nWesterberg sade alldeles nyss.</pre><pre>En annan person försöker höja debattnivån genom\r\natt komma med andra utsagor än dem jag har gjort.\r\nJag säger så mycket, påstår Allan Larsson. Då tar\r\nhan stöd av regeringens egen lantbruksdirektör i\r\nJämtland. Ja, Allan Larsson, den direktören har\r\nsagt mycket i sina dagar. Vi kan naturligtvis föra\r\ndebatten på den nivån. Ni har ju en del udda figurer\r\ni ert parti. Jag skulle kunna använda mig av Bo\r\nSödersten för att recensera regeringens\r\nbudgetpolitik. Nu behöver jag dess bättre inte det,\r\nför det gör nyliberalerna på den kanten mycket\r\nbättre.</pre><pre>Jag ställde ett par frågor. De handlade om de 600\r\nmiljonerna. Allan Larsson säger att man nu går\r\nmycket längre än i den uppgörelse vi träffade med\r\ner för några månader sedan. Vi tycker att det är bra\r\natt ni satsar på arbetsmarknadspolitiken. Men min\r\nfråga gällde att vi skulle få ett besked om de 600\r\nmiljonerna, för de skulle användas under\r\ninnevarande budgetår. Därför kvarstår min fråga:\r\nNär kommer de konkreta förslagen om hur\r\npengarna skall användas?</pre><pre>Jag sade en del om rättvisepolitiken. Jag hävdade\r\natt den här budgeten gav uttryck för en orättvis\r\nfördelningspolitik. Jag skall ta ett exempel till. Nu\r\nkallar regeringen det för rättvisa när inte heller\r\nförtidspensionärer får ett fritt år på sjukhus. Alla\r\npensionärer har det nu så bra, säger regeringen, att\r\nde kan betala sjukhusvård från första dagen. Då\r\nmåste jag fråga: Vilka revolutionerande\r\nförbättringar har pensionärerna fått under de\r\nsenaste åren? Höjningen av KBT och\r\npensionstillskottet är i första hand en\r\nkompensation för ökade kostnader för\r\nskatteomläggningen, och höjningen täcker inte ens\r\nde faktiska kostnaderna.</pre><pre>När det gäller de handikappade tycker jag att\r\nregeringen har ändrat uppfattning om en solidarisk\r\nhandikappolitik. 1982 var alla partier i riksdagen\r\növerens om att reformer inom handikappområdet\r\ninte skulle vara avhängiga\r\nkonjunktursvängningarna. Det skrev vi under på i\r\ndet handikappolitiska programmet. I dag ursäktar\r\nregeringen avsaknaden av reformer på\r\nhandikappområdet med det finansiella läget. Är\r\ndet verkligen regeringens uppfattning att vi bara\r\nskall visa solidaritet med handikappade när\r\nekonomin tillåter?</pre><pre>Beträffande budgeten vill jag säga att vi och\r\nregeringen i vissa delar har samma syn på\r\nproblemen i ekonomin. Vi är överens om att\r\ninflationen är för hög. Produktivitetstillväxten är\r\nför låg. Bytesbalansunderskotten är för höga osv.\r\nMen det finns viktiga avsnitt där vi skiljer oss åt.\r\nMin tid är begränsad och jag skall nöja mig med att\r\nta upp två punkter.</pre><pre>I finansplanen går regeringen förbi problematiken\r\nkring den dåliga produktivitetsutvecklingen inom\r\nindustrin. Ett av de mest centrala problemen i den\r\nsvenska ekonomin är just detta. Det borde vara\r\nbekant för alla, inte minst för regeringen, att\r\nproduktiviteten sjönk inom industrin mellan 1987\r\noch 1988, trots högkonjunktur. Hur kunde detta\r\nske? Är det egentligen inte det som är förklaringen\r\ntill den sammantaget alltför svaga tillväxten i den\r\nsvenska ekonomin under de senaste åren?</pre><pre>Jag tycker ändå att det allvarligaste i regeringens\r\nresonemang är bollandet med de båda målen arbete\r\nåt alla och låg inflation. Hur kan man säga att\r\narbete åt alla är ett mål för den ekonomiska\r\npolitiken, när regeringens egna prognoser pekar på\r\nkraftigt ökad arbetslöshet, trots lägre inflation än i\r\nåtskilliga andra länder? Regeringen säger att den\r\nviktigaste förutsättningen för att kunna hävda\r\nsysselsättningen är att varaktigt nedbringa\r\ninflationen i nivå med omvärlden. Att bekämpa\r\ninflation betyder uppenbarligen för regeringen att\r\nhålla tillbaka löneutvecklingen även för de\r\nlågavlönade. Men snälla Allan Larsson, jag kan\r\nräkna upp en rad länder i omvärlden där man\r\nlyckats med konststycket att kombinera låg\r\ninflation med hög arbetslöshet. Ser ni verkligen\r\ninga risker för att den temporära höjning av\r\narbetslösheten som ni tycks acceptera också kan bli\r\npermanent? Hur går det då med målet arbete till\r\nalla?</pre><pre>Till sist vill jag bara upprepa frågan: Vilka konkreta\r\nåtgärder avser regeringen och Allan Larsson att\r\nkomma med när det gäller att hindra\r\nprisutvecklingen? Det räcker inte med 3 miljoner\r\ntill konsumentverket, utan det måste till andra\r\nåtgärder.</pre><pre>Anf. 16 CLAES ROXBERGH (mp) replik:</pre><pre>Fru talman! Det var bra att vi fick reda på att Bengt\r\nWesterberg inte har begripit någonting. Bengt\r\nWesterberg tror att vi blir rikare ju snabbare vi\r\ntömmer våra gruvor. Ju snabbare vi hugger ned\r\nregnskogen, ju mer vi ökar vårt energislöseri, ju\r\nsnabbare förlopp från naturresurs till sophög, desto\r\nbättre blir det.</pre><pre>Den sortens ekonomisk tillväxt hjälper inte miljön\r\npå något sätt. Vi kan inte lösa miljöproblemen med\r\ntillväxt. Snarare skapar de flesta typerna av tillväxt\r\nproblem för oss på miljösidan. Det rör sig om ett\r\nsystemfel i produktions- och\r\nkonsumtionssamhället. Köp, slit, släng! Den linjära\r\nprocessen måste bytas ut mot: Köp, slit, återbruka\r\noch återvinn! Det är en cyklisk process. Med\r\nsådana processer skulle vi kunna få en alldeles\r\nutmärkt utveckling i ekonomin, utan att ständigt\r\nprioritera tillväxten. Vi skulle radikalt kunna\r\nminska miljöförstöringen.</pre><pre>Allan Larsson sade att miljöpolitiken måste vara\r\nförenlig med en ekonomisk tillväxt. Om vi vänder\r\npå det blir det genast bättre. Den ekonomiska\r\ntillväxten måste vara förenlig med miljöpolitiken.\r\nDå har vi kommit ytterligare en bit på vägen.</pre><pre>Det är en märklig upplevelse att lyssna på den här\r\ndebatten. Jag tycker att Sveriges kris är skenbar på\r\nsitt sätt. Det är den globala krisen som är verklig.\r\nSamtidigt som regering, massmedia och opposition\r\npratar om kris, slår julhandeln alla tidigare rekord.\r\nOrdet kris har urholkats så till den milda grad att\r\nnär det inträffar en översvämning eller liknande,\r\nvad skall vi då använda för ord? Det kan inte vara\r\nordet kris, för det ordet har vi redan förstört. De\r\nglobala miljöhoten, krigsrisken vid Persiska viken,\r\ndär kärnvapen kan komma att bli inblandade, är\r\nden verkliga krisen. Krig är ju det största miljöhot\r\nsom vi kan utsättas för. Det tycker jag är viktigt att\r\npåpeka.</pre><pre>För att återvända till budgeten kan man fråga sig:\r\nVad borde budgeten ha innehållit för att det skulle\r\nlikna någonting? Det borde ha alltså funnits med\r\nåtgärder för att få i gång cykliska processer, som jag\r\nredan var inne på, och uppmuntra sådana på olika\r\nsätt. Vi borde gå in för att minska vår\r\nenergiförbrukning med 2 % per år. Vi borde\r\npåbörja kärnkraftsavvecklingen. Vi borde få ett\r\nprissystem för elkraft som innebär att all\r\nnytillkommen elförbrukning betalas efter de\r\nverkliga produktionskostnaderna och ingenting\r\nannat. Vi borde få drivmedelsskatt på flyget som är\r\ni nivå med vägskatten. Och vi borde få bort\r\nmomsen på kollektivtrafiken och få skärpta\r\nmiljöavgifter. Då skulle det kunna börja likna\r\nnågonting.</pre><pre>Vi i miljöpartiet försöker ta ställning på sakpolitisk\r\ngrund. Bengt Westerberg förde ett resonemang om\r\nstödpartier. Då vill jag säga att det minsta\r\nstödpartiet i denna riksdag är miljöpartiet. Vi har\r\nröstat med regeringen minst av alla partier som\r\nsitter här. De som har röstat mest med regeringen\r\när faktiskt Bengt Westerberg och Carl Bildt själva.\r\nEra partier är ju stödpartier för regeringen. Bengt\r\nWesterberg såg ju till att skattereformen gick\r\nigenom. Man har fört en politik som i stor\r\nutsträckning stämmer med socialdemokraternas\r\npolitik. Det är där problematiken ligger. Vi i\r\nmiljöpartiet är inget stödparti. Vi kommer inte\r\nheller att bli det, om inte politiken förändras. Vi\r\nhar däremot sedan länge lanserat ett\r\nhuvudalternativ i svensk politik, ett grönt bälte som\r\nskulle kunna samla de partier och dem som är\r\nintresserade av att föra en annan politik -- ingen\r\nnämnd och ingen glömd -- och som tar itu med\r\ngrundläggande miljö-, överlevnads-- och\r\nframtidsfrågor. Men skulle den aviserade\r\nmiljöpropositionen utgöra ett grönt genombrott\r\noch skulle försvarspropositionen bli ett starkt slag\r\nför freden, skulle övriga regeringsförslag under\r\nvåren få en grön inriktning, då skulle det\r\nnaturligtvis påverka oss om vi efter valet hamnar i\r\nvågmästarställning. Jag ser med intresse på vad\r\nAllan Larsson sade här, att han vill ta hänsyn till\r\nvåra synpunkter. Då är det bara för regeringen att\r\ngå upp till bevis: För en politik som leder åt rätt\r\nhåll! För oss i miljöpartiet är politik inte att spela\r\nett maktspel, utan det är att rädda mänskligheten\r\nundan de oundvikliga miljökatastrofer som\r\nkommer att drabba våra barn och barnbarn, om\r\ninte vår generation, vi, tar vårt fulla ansvar nu.</pre><pre>Anf. 17 Finansminister ALLAN LARSSON (s)\r\nreplik:</pre><pre>Fru talman! Claes Roxbergh säger att miljöpartiet\r\ninte är något stödparti. Man kan också se det så att\r\npartiet inte förmår att bidra, vara med och ta\r\nansvar. Jag tror att väljarna i det läge som vi\r\nbefinner oss i nu internationellt och nationellt vill\r\natt vi politiker skall ta ansvar för dagens problem\r\noch att vi skall ha långsiktiga lösningar. Jag tror inte\r\natt den flykt undan ansvar som Claes Roxbergh gav\r\nuttryck för är någonting som gör intryck på\r\nväljarna. Jag är beredd att ta ansvar, jag är beredd\r\natt samverka med dem som förmår att samverka.</pre><pre>Till Lars Werner: Jag talade inte om någon\r\nlantbruksdirektör, utan jag talade om den som var\r\nordförande i ert arbetsutskott och som utifrån det\r\narbetet beskrev hur svårt det var att få er politik att\r\nhänga ihop. Men när nu ordföranden i ert\r\narbetsutskott har fått andra uppgifter kanske ni kan\r\nsamla er till någonting som är konstruktivt och\r\nhåller ihop. Men då måste ni lägga om stilen en hel\r\ndel.</pre><pre>När det gäller arbetsmarknadsåtgärder är svaret till\r\nLars Werner att det här är inget som skall vänta till\r\nnästa budgetår. De åtgärder som jag har talat om i\r\nmin presentation gäller fr.o.m. nu, redan första\r\nhalvåret i år skall vi satsa kraftfullt på\r\narbetsmarknadsutbildning och sådana åtgärder\r\nsom både hjälper till att klara flaskhalsarna i\r\nproduktionen, inflationsproblemet och gör det\r\nmöjligt för människorna att långsiktigt få arbete.\r\nNär det gäller det avgiftsfria året för\r\nförtidspensionärerna är avsikten att vi skall ha\r\nsamma villkor för alla pensionärsgrupper. Det\r\nviktiga i budgeten är att vi satsar de pengar som vi\r\nkan på aktiva åtgärder för att åstadkomma\r\nrehabilitering, det goda arbete som gör att färre slås\r\nut från arbetslivet. Det är huvudlinjen.</pre><pre>Lars Werner frågade också om prisutvecklingen.\r\nJa, vi skall ha en aktiv prispolitik, men inga\r\nregleringar. Jag tror inte på regleringar och\r\nprisstopp, utan vi skall vidta andra åtgärder som gör\r\natt vi kan pressa inflationen. Det gäller\r\nkonkurrenslagstiftningen, den nya\r\nlivsmedelspolitiken och gränsskyddet. Det är de\r\nallra viktigaste insatserna som långsiktigt kan\r\npressa ner inflationen. Vi kan nu se en vändpunkt\r\nnär det gäller prisutvecklingen.</pre><pre>Jag vill så kommentera ett par saker i Bengt\r\nWesterbergs anförande. Bengt Westerberg påstod\r\natt de offentliga utgifternas andel inte gått ner. Det\r\nhar varit en mycket kraftig förbättring i det\r\navseendet. Jag vill påminna om att de offentliga\r\nutgifternas andel år 1982 var 67 %. Vi har pressat\r\nned den till 61 %, och vi skall fortsätta att pressa\r\nner den ytterligare och därmed skapa svängrum för\r\nproduktion och investeringar. Jag är inställd på att\r\nfullfölja detta arbete. Men det har varit nödvändigt\r\natt i det här läget dra åt ett par hål i svångremmen\r\nför staten för att hålla tillbaka utgiftsexpansionen\r\noch bara satsa på de mest angelägna områdena.</pre><pre>Bengt Westerberg talade föraktfullt om\r\nbudgetunderskott och sade att det är balans i\r\nbudgeten men att vi har ett underliggande\r\nbudgetunderskott. Det är riktigt. Jag skulle vara\r\nganska bekymrad om det hade varit fråga om ett\r\nstrukturellt underskott. Nu är det så att vi just 1992\r\nhar ovanligt stora utbetalningar till kommunerna\r\nsom hänger samman med att kommunerna får\r\nskatten som baseras på 1990 års inkomster. Det\r\nbetyder att vi året därpå får en väsentlig\r\nförbättring. En stor del av det som nu ser ut som ett\r\nunderliggande underskott reduceras. Den\r\nförändring av bostadsfinansieringen som\r\ngenomförs kommer att ytterligare avlasta\r\nstatsbudgeten. Vidare har vi effekterna av att\r\nohälsotalet kommer att sjunka som en följd av de\r\nreformer som vi har genomfört. Av det skälet sover\r\njag gott om nätterna när det gäller även det\r\nunderliggande budgetunderskottet och det\r\nbudgetsaldo som redovisas. Budgetsaldot visar att\r\nbudgeten är i balans. Det är ordning och reda i\r\nstatens finanser, och det skall så förbli.</pre><pre>Bengt Westerberg frågade om jag är villig att\r\nreformera arbetslöshetsförsäkringen. Svaret är ja.\r\nVi har tillsatt en utredning, och vi väntar nu på dess\r\nförslag för att kunna ta ställning. Men så säger\r\nBengt Westerberg att om organisationerna säger\r\nnej till ett stabiliseringsavtal, då får vi leva med\r\narbetslöshet. Det var det utomordentligt bistra,\r\nkyliga och nästan cyniska besked som Bengt\r\nWesterberg gav. Om privattjänstemännen i\r\nStockholm säger nej drabbar det inte dem, men det\r\ndrabbar metallarbetare på verkstäder och bruk, det\r\ndrabbar ungdomar i Norrbotten, i Västerbotten, i\r\nVärmland och på många andra håll i Sverige. De\r\nkan inte göra någonting för att förhindra den\r\narbetslöshet som följer av att en liten grupp på\r\narbetsmarknaden förhindrar ett stabiliseringsavtal.</pre><pre>Då är frågan: Skall Bengt Westerberg då sitta passiv\r\noch åse detta, eller skall Bengt Westerberg vara\r\nmed och försöka ta ett ansvar för de ungdomar som\r\nannars skulle bli arbetslösa och för de\r\nindustriarbetare som riskerar att slås ut från\r\narbetsmarknaden? Jag sätter stort värde på Olof\r\nJohanssons deklaration, och jag hoppas att vi skall\r\nkunna få till stånd konstruktiva diskussioner.</pre><pre>Låt mig, fru talman, få avsluta med en kommentar\r\ntill Carl Bildt. Carl Bildt har beskrivit hur\r\nmisslyckat allt är och att det är dåliga tider. Låt mig\r\ndå bara få redogöra för vad som under de senaste\r\nveckorna har stått i affärstidningarna. I en står det:\r\nI år skall ekonomin vända. I en annan står det: Vi\r\när på väg mot goda tider. I en tredje står det: Nu\r\nsatsar man i utlandet på svenska företag.</pre><pre>Carl Bildt! Jag hoppas att den informationen når\r\nfram. Jag vill vara den som skall medverka till\r\nbättre tider. Carl Bildt är den som står upp för\r\ndåliga tider.</pre><pre>Förste vice talmannen anmälde att Carl Bildt,\r\nBengt Westerberg, Claes Roxbergh och Lars\r\nWerner anhållit att till protokollet få antecknat att\r\nde inte ägde rätt till ytterligare repliker.</pre><pre>Överläggningen var härmed avslutad.</pre><pre>Budgetpropositionen bordlades.</pre><pre>5 § Justering av protokoll</pre><pre>Justerades protokollen för den 10, 11, 12, 13 och 14\r\ndecember 1990.</pre><pre>6 § Hänvisning av ärende till utskott</pre><pre>Föredrogs och hänvisades</pre><pre>Proposition</pre><pre>1990/91:68 till justitieutskottet</pre><pre>7 § Bordläggning</pre><pre>Anmäldes och bordlades</pre><pre>Propositionerna</pre><pre>1990/91:63 Handelsagentur</pre><pre>1990/91:69 Arbetslivsforskningens organisation\r\nm.m.</pre><pre>1990/91:71 Lag om vissa dryckesförpackningar</pre><pre>1990/91:72 Återbetalning av mervärdeskatt till\r\nutländska företagare</pre><pre>Skrivelse</pre><pre>1990/91:73 Redogörelse för tillämpningen av lagen\r\n(1989:530) om åtgärder för att förebygga våldsdåd\r\nmed internationell bakgrund (terroristlag)</pre><pre>Motionerna</pre><pre>med anledning av prop. 1990/91:58 Psykiatrisk\r\ntvångsvård, m.m.</pre><pre>1990/91:So30 av Gullan Lindblad (m)</pre><pre>1990/91:So31 av Sten Svensson (m)</pre><pre>1990/91:So32 av Gudrun Schyman m.fl. (v)</pre><pre>1990/91:So33 av Hans Göran Franck m.fl. (s)</pre><pre>1990/91:So34 av Daniel Tarschys m.fl. (fp)</pre><pre>1990/91:So35 av Stig Gustafsson och Margareta\r\nPersson (s)</pre><pre>1990/91:So36 av Arne Andersson i Gamleby och\r\nLena Öhrsvik (s)</pre><pre>1990/91:So37 av Anita Stenberg m.fl. (mp)</pre><pre>1990/91:So38 av Göran Ericsson (m)</pre><pre>1990/91:So39 av Margit Sandéhn och Börje Nilsson\r\n(s)</pre><pre>1990/91:So40 av Gullan Lindblad och förste vice\r\ntalman Ingegerd Troedsson (m)</pre><pre>1990/91:So41 av Britta Bjelle m.fl. (fp)</pre><pre>1990/91:So42 av Rosa Östh m.fl. (c)</pre><pre>1990/91:Ju13 av Gudrun Schyman m.fl. (v)</pre><pre>1990/91:Ju14 av Hans Göran Franck m.fl. (s)</pre><pre>1990/91:Ju15 av Rolf Dahlberg m.fl. (m)</pre><pre>1990/91:Ju16 av Anita Stenberg m.fl. (mp)</pre><pre>1990/91:Ju17 av Britta Bjelle m.fl. (fp)</pre><pre>1990/91:Ju18 av Rosa Östh m.fl. (c)</pre><pre></pre><pre>8 §Anmälan om interpellationer</pre><pre>Anmäldes att följande interpellationer framställts</pre><pre>den 17 december</pre><pre>1990/91:118 av Rosa Östh (c) till socialministern om\r\nbarnen i Rumänien:</pre><pre>Den svåra situation som råder för ett mycket stort\r\nantal barn i Rumänien har under det senaste\r\nhalvåret kommit att uppmärksammas. Uppgifterna\r\nhar, med rätta, väckt stor upprördhet hos många\r\nmänniskor i vårt land. Viljan att hjälpa har varit\r\nstor och en mångfald gåvor har strömmat från vårt\r\nland till barnhemmen i Rumänien.</pre><pre>Flera grupper har också besökt Rumänien och på\r\nort och ställe kunnat konstatera nöden, vanskötseln\r\noch övergivenheten.</pre><pre>Från rumänienbesökarna har rapporterats hur de\r\nsvenska gåvorna kommit till nytta och glädje, men\r\nockså att det behövs andra former av\r\nhjälpverksamhet för att situationen för barnen mer\r\npåtagligt och långsiktigt skall förbättras.</pre><pre>För att barnen skall bli omhändertagna och vårdade\r\npå ett försvarbart sätt, behövs välutbildad personal,\r\nvilket det råder mycket stor brist på i landet. Det är\r\nsärskilt viktigt eftersom många av barnen har\r\nsynnerligen svåra upplevelser bakom sig och ofta\r\nsaknat möjlighet till normala relationer till vuxna.</pre><pre>Det kan knappast råda någon tvekan om att det för\r\nmånga barn, i dagsläget, skulle vara bäst om de fick\r\nbyta miljö. Vård i enskilda hem eller i bra barnhem\r\nskulle av allt att döma vara bättre alternativ även\r\nom det måste innebära uppbrott från hemlandet.</pre><pre>Det torde vara ett väl känt faktum att många\r\nbarnlösa par i Sverige önskar adoptera barn och att\r\nderas väntetid ofta handlar om flera år.\r\nUtredningarna är långdragna och påfrestande och\r\nadoptionskostnaderna höga. I en del fall innebär de\r\nlånga utredningstiderna att de tilltänkta\r\nadoptivföräldrarna hinner falla för det uppsatta\r\nåldersstrecket. I andra fall blir de höga kostnaderna\r\nhindret.</pre><pre>Under hösten besöktes de rumänska barnhemmen\r\nockså av en delegation, där den svenska regeringen\r\nvar representerad. Få uppgifter har framkommit\r\nom vad detta besök ledde till.</pre><pre>Jag vill därför ställa följande frågor till statsrådet:</pre><pre>Vilka slutsatser har regeringen dragit av besöket\r\nbeträffande det fortsatta hjälpbehovet?</pre><pre>Finns det planer på att erbjuda utbildning till\r\nrumänska personer som arbetar eller önskar arbeta\r\npå barnhemmen?</pre><pre>Är regeringen beredd att medverka till åtgärder\r\nsom kan underlätta adoptioner eller\r\nfosterhemsplaceringar i Sverige?</pre><pre>1990/91:119 av Karin Starrin (c) till\r\nindustriministern om ökad sysselsättning i\r\nGävleborgs län:</pre><pre>Basindustrierna i Gävleborgs län har under 1980-\r\ntalet genomgått omfattande strukturomvandlingar\r\noch rationaliseringar. Inom sjukvården har en\r\nomorganisation av psykvården genomförts. Dessa\r\nförändringar har inneburit en kraftig minskning av\r\narbetstillfällena. Vi kan konstatera att Gävleborgs\r\nlän har den svagaste utvecklingen i landet.</pre><pre>Den ökade oro inför en försämrad konjunktur som\r\nföretagen känner i Gävleborgs län avspeglas klart\r\noch tydligt i det ökande antalet anmälda varsel.\r\nUnder de senaste månaderna har antalet varsel om\r\npermitteringar, uppsägningar eller införande av\r\nkorttidsveckor ökat mycket markant.</pre><pre>Under november hade siffror för antalet arbetslösa\r\nökat till drygt 4 000 eller 2,4 %. Dessutom är ca\r\n3 000 deltidsarbetslösa eller 1,6 %. Av dessa består\r\nca 85 % av kvinnor.</pre><pre>Situationen kan bli besvärlig för t.ex. Ovanåkers\r\nkommun med FMG i Alfta som en av kommunens\r\ndominerande arbetsplatser. I Hofors kommun är\r\nOvako Steel den ledande arbetsplatsen som nu har\r\nklara problem med vikande efterfrågan. Inom den\r\noffentliga sektorn har omläggningen av psykvården\r\nmedfört stora kraftansträngningar framför allt för\r\nBollnäs kommun vad gäller arbetstillfällena för\r\nkvinnor. Även SJ har ändrat sin inriktning vilket\r\nhar fått förödande konsekvenser för AVG verkstad\r\ni Bollnäs.</pre><pre>Samtidigt kan vi konstatera att Gävleborgs län har\r\nden lägsta utbildningsnivån i landet. Hittills har\r\nnäringsliv och offentlig sektor klarat behovet men\r\ndet finns nu klara signaler på att länet kan skadas\r\nextra vid en lågkonjunktur på grund av\r\nkompetensbrist.</pre><pre>För att skapa framtidstro för Gävleborgs län måste\r\nstaten visa att man är beredd att stimulera fram\r\nsysselsättning på olika nivåer. För att ge\r\ntillverkningsindustrin och tjänstesektorn signaler\r\nom att ''här är det rätt att investera, här finns\r\nkompetent arbetskraft etc.'' så behövs snabba\r\nåtgärder. Förstärkningar inom\r\nkommunikationsområdet måste till för att förbättra\r\ntransporterna.</pre><pre>Med anledning av vad som ovan har framförts vill\r\njag ställa följande frågor till industriministern.</pre><pre>1.  Är regeringen beredd att medverka till att sätta\r\nin speciella förstärkningsinsatser för att skapa nya\r\narbetstillfällen?</pre><pre>2.  Är regeringen beredd att förstärka\r\nutbildningsinsatserna i länet?</pre><pre>3.  Är regeringen beredd att förbättra\r\nmöjligheterna för kvinnor att arbeta i de mer\r\notraditionella yrkena?</pre><pre>4.  Vilka åtgärder vill regeringen sätta in för att\r\nmöjliggöra nystartande, avknoppningar eller\r\nlegoinriktade företag?</pre><pre>den 19 december</pre><pre>1990/91:120 av Börje Hörnlund (c) till\r\nindustriministern om regionalt inriktade\r\ninfrastrukturella insatser:</pre><pre>Tillgång till arbete eller utbildning har en central\r\nroll för varje individ genom den sociala betydelse\r\narbetet har för gemenskap, personlig utveckling,\r\nidentitet och självtillit. Det är också grunden för en\r\nsjälvständig försörjning. Förvärvsarbetet är lika\r\nviktigt för kvinnor som för män.</pre><pre>Samhället måste därför ha en god beredskap för att\r\nmöta konjunkturnedgångar och de krav som\r\nstrukturförändringar inom näringslivet ställer.\r\nMålsättningen att alla i yrkesverksam ålder skall\r\nkunna försörja sig med eget arbete måste ligga fast.\r\nDet är med denna utgångspunkt viktigt att bredda\r\noch differentiera lokala arbetsmarknader i olika\r\ndelar av Sverige så att människor har\r\nvalmöjligheter. Tillgången på arbete eller\r\nutbildning är en väsentlig förutsättning för andra\r\nlevnadsvillkor. De är grundstenar till en positiv\r\nsamhällsutveckling.</pre><pre>Tillväxten i den svenska ekonomin under 1980-\r\ntalets högkonjunktur har varit starkt koncentrerad.\r\nDen inriktningen har skapat överhettning med\r\nstark löneglidning och inflation som följd.\r\nKoncentrationspolitiken -- och den därav följande\r\nlöneglidningen -- är en av huvudorsakerna till vårt\r\nlands ekonomiska problem.</pre><pre>Stora områden av vårt land har haft långsammare\r\ntillväxt, stagnation eller t.o.m. recession. I många\r\nkommuner och regioner är arbetslösheten betydligt\r\nhögre än de genomsnittliga arbetslöshetssiffror som\r\nredovisats.</pre><pre>Såväl i skrivelsen från den s.k.\r\nRehnbergkommissionen som regeringens\r\nproposition om den ekonomiska politiken på\r\nmedellång sikt, understryks att avmattningen i\r\nindustrin blir allt tydligare. Det konstateras även\r\natt arbetsmarknaden blir alltmer ''dämpad''.\r\nSenare arbetsmarknadsrapporter bekräftar klart\r\ndenna negativa utveckling. Av\r\nRehnbergkommissionens skrivelse framgår att\r\nantalet arbetssökande är starkt ökande.\r\nBedömningar tyder på att arbetslösheten stiger\r\nkraftigt. Rehnbergkommissionen konstaterar\r\nsjälvklarheten att en sådan ökning i första hand\r\nkommer att drabba grupper med svag ställning på\r\narbetsmarknaden, dvs. handikappade, ungdomar\r\noch andra nytillträdande, invandrare samt de som\r\nbor utanför de expansiva områdena.</pre><pre>En bidragande orsak till den allt snabbare\r\nförsämringen på arbetsmarknaden är formerna för\r\nskatteomläggningens finansiering. Bl.a. medför\r\nskattereformens finansiering kraftiga\r\nkostnadsfördyringar för de som är beroende av bil,\r\nvilket kan innebära att man tvingas till att sluta\r\npendla och därmed sluta arbeta. Ett annat\r\nalternativ är att flytta från landsbygden eller mindre\r\nort till t.ex. en storstad. Prisstegringarna på bensin\r\nleder till stora samhällsekonomiska förluster\r\ngenom att arbetsmarknaden fungerar sämre genom\r\nminskade incitament till arbete och ökande\r\nmarginalkostnader för att delta i arbetslivet. Allt\r\nfler tvingas till ofrivillig arbetslöshet och då särskilt\r\ni ytvida områden med stora avstånd. Där är\r\nmöjligheterna små eller obefintliga för flertalet att\r\nutnyttja kollektivtrafiken.</pre><pre>Det är enligt min mening ännu mer nödvändigt än\r\ntidigare i ett sådant läge driva en närings- och\r\nregionalpolitik som ger tillräckligt många\r\narbetstillfällen i alla delar av landet. Det krävs att\r\ntillgängliga ekonomiska resurser inriktas mot\r\ninfrastrukturella insatser på skilda områden som\r\nskapar förutsättningar för regional balans och en\r\nfungerande arbetsmarknad i alla delar av landet.\r\nÖkad koncentration leder till ökad arbetslöshet.</pre><pre>Enligt min mening måste samhällets insatser utgå\r\nfrån en helhetssyn och vara samordnande och\r\nförutsättningsskapande. Det krävs åtgärder för att\r\nbygga upp en infrastruktur med varaktiga\r\nmöjligheter till arbete, boende, utbildning, service,\r\nkommunikationer, god miljö m.m. över hela\r\nlandet. Självfallet behövs vid sidan av de generella\r\nåtgärderna, mera direkta insatser för att stimulera\r\nsåväl nyföretagande som befintlig företagsamhet i\r\nde delar av landet som först -- och värst -- drabbas\r\nav den ekonomiska krisen med en ökande\r\narbetslöshet som följd.</pre><pre>Det krävs ett åtgärdsprogram med betydande\r\nekonomiska satsningar för att åstadkomma en\r\nsådan utveckling. Ett sådant ''infrastrukturpaket''\r\nbör bl.a. innehålla:</pre><pre>*  Särskilda medel för att främja landsbygdens\r\nutveckling.</pre><pre>*  Låt utvecklingnfonderna behålla sitt kapital, till\r\nbl.a. kraftfulla satsningar på kvinnors företagande.</pre><pre>*  Ta fram ett tioårigt program för förstärkning och\r\nbeläggning av länsvägnätets grusvägar. En miljard\r\navsätts till grusvägnätet omedelbart.</pre><pre>*  1 öre/kWh av vinsterna från vattenkraften\r\nåterförs till de regioner där vattenkraftselen\r\nproduceras. Medlen får användas till lokala\r\nnärings-, infrastruktur- och kulturella insatser.</pre><pre>*  Den kommunala skatteutjämningen skall\r\nkraftigt förbättras så att kommunalskatten enbart\r\nspeglar det kommunala serviceutbudet och\r\neffektiviteten.</pre><pre>*  Särskilda stimulansbidrag till kommunerna för\r\nbyggande av smålägenheter i mindre orter.</pre><pre>*  Medel för upprustning av VA-nätet anvisas.</pre><pre>*  Uttag av skatter och avgifter minskas för\r\nsmåföretagare.</pre><pre>*  En utomordentligt kraftfull satsning på\r\nbioenergi för värme, el, etanolproduktion m.m.</pre><pre>Det är enligt min mening nödvändigt med insatser\r\nfrån samhällets sida, vilka är offensiva och\r\nframtidsinriktade med syfte att förbättra\r\ninfrastruktur, utveckla arbetsmarknad och\r\ninvesteringsvilja från företagen. Det är hög tid att\r\nnu lägga ett kraftfullt regionalpolitiskt inriktat\r\ninfrastrukturpaket. En sådan inriktning motverkar\r\natt arbetslösheten snabbt stiger. Eller med andra\r\nord -- Använd statens medel till långsiktiga,\r\nutvecklande åtgärder i stället för till kontant\r\narbetslöshetsunderstöd och ej produktiva\r\nberedskapsåtgärder.</pre><pre>Speciell uppmärksamhet måste härutöver riktas på\r\nkvinnornas arbetsmarknad i utsatta områden. De\r\nrationaliseringar som nu sker inom privata\r\ntjänstesektorn och i kommuner och landsting\r\nfriställer i hög utsträckning kvinnlig arbetskraft.</pre><pre>Med hänvisning till vad som ovan anförts vill jag\r\nfråga industriministern:</pre><pre>Vilka infrastrukturella insatser är regeringen\r\nberedd att vidta för att motverka en ökande\r\narbetslöshet och en sämre fungerande\r\narbetsmarknad i framför allt områden utanför de\r\nstora tätorterna?</pre><pre>den 9 januari</pre><pre>1990/91:121 av Rosa Östh (c) till socialministern om\r\nkostnadsskyddet vid sjukresor:</pre><pre>Effekterna av skatteomläggningen börjar allt mer\r\ngöra sig gällande. Det torde ha varit väl känt att\r\növervältringen från inkomstskatt till indirekt\r\nbeskattning innebär risker för att ''fel'' grupper\r\ndrabbas. Det gäller skatter på boende, resor, mat\r\nm.m. Regeringen har sagt att utvecklingen skall\r\nföljas.</pre><pre>Det finns emellertid vissa effekter, där orimligheten\r\när så uppenbar, att en ändring av reglerna krävs\r\nomgående. Jag avser här sjukresorna, där det visat\r\nsig vilka helt oacceptabla följder som uppstår för\r\nden enskilde genom att denne blir\r\nersättningsskyldig för hela momsbeloppet. De som\r\nhårdast drabbas blir givetvis de som är tvingade till\r\nmånga sjukresor för rehabilitering,\r\ndialysbehandling osv.</pre><pre>I det fall från Enköping som redovisats i pressen\r\noch som rör en 13-årig pojke som skall rehabiliteras\r\nefter en hjärnsjukdom, handlar det för familjen om\r\nen merkostnad på 200 kr. per dag och 4 400 kr. per\r\nmånad jämfört med vad som gällde före årsskiftet.\r\nÄndå är det i detta fall inte fråga om ett\r\n''glesbygdsproblem'' i egentlig mening. I många\r\nområden i Sverige torde effekterna av moms på\r\nsjukresor bli det mångdubbla.</pre><pre>Min fråga till statsrådet är:</pre><pre>Vilka åtgärder avser regeringen att vidta för att den\r\nenskildes kostnadsskydd vid sjukresor snabbt skall\r\nkunna återställas till acceptabel nivå?</pre><pre>den 10 januari</pre><pre>1990/91:122 av Gudrun Schyman (v) till statsrådet\r\nAnita Gradin om framtida svensk vapenexport:</pre><pre>Debatten om den svenska vapenexporten har varit\r\nlivlig. Det är bra, och visar att många anser att\r\ndenna problematiska fråga är viktig. Under senare\r\når har två större offentliga utredningar gjorts om\r\nden svenska vapenexporten. Det är dels\r\nmedborgarkommissionens utredning (SOU\r\n1988:15) och dels den parlamentariska utredningen\r\nUtlandssamverkan på krigsmaterialområdet (SOU\r\n1989:102).</pre><pre>Efter att dessa utredningar avslutats har debatten\r\nom den svenska vapenexporten fortsatt. Nya\r\n''affärer'' har uppdagats och Bofors har fällts för\r\nvapensmuggling. Inte minst inom regeringspartiet\r\nhar debatten i denna viktiga fråga varit intensiv.\r\nDet visade sig tydligt på SAPs kongress i september\r\n1990.</pre><pre>På SAP-kongressen beslutades att partiet skulle\r\nverka för ytterligare skärpningar av\r\nvapenexportlagstiftningen och dess tillämpning.</pre><pre>Kongressen beslutade att de fyra riktlinjerna för\r\nvapenexporten skall lagfästas. Det vill säga att\r\nvapenexport inte ''ska'' (förut hette det ''bör'')\r\nbeviljas till stat som är indragen i väpnad konflikt\r\nmed annan stat, som har inre väpnade oroligheter,\r\nsom riskerar att dras in i väpnad konflikt eller som\r\nkan tänkas använda materielen för att undertrycka\r\nde mänskliga rättigheterna. Dessutom beslöt\r\nkongressen att tillfoga ytterligare en riktlinje, att\r\nkrigsmaterial ''inte skall kunna säljas till stat med\r\nmilitära styrkor som är engagerade i stridshandling\r\nutanför det egna territoriet, eller som hålls kvar\r\ndär, efter det att striderna upphört''.</pre><pre>Detta viktiga beslut har av utrikeshandelsministern\r\nvid en frågestund i riksdagen den 13 november i år\r\nbeskrivits som ett ''uttalande som gjordes på den\r\nsocialdemokratiska partikongressen''.</pre><pre>Nu arbetar man inom utrikesdepartementets\r\nhandelsavdelning (UD-H) på att ta fram en\r\nproposition om den framtida svenska\r\nvapenexportpolitiken. Tidsplanen för regeringens\r\npropositionsskrivande var fram till SAP-\r\nkongressen att propositionen skulle kunna lämnas\r\ntill lagrådet i januari 1991 och till riksdagen i mars\r\n1991. Tanken var då att de nya bestämmelserna\r\nskulle vinna laga kraft från den 1 juli 1991.</pre><pre>Men nu säger KMI att beslutet från SAP-\r\nkongressen kan kullkasta hela tidsplanen. KMI\r\nuppger att det kanske inte kan bli något beslut alls\r\nunder vårriksdagen 1991. Det är inte bra. Jag\r\nmenar att det är viktigt att propositionen läggs fram\r\npå riksdagens bord för beslut under vårriksdagen\r\n1991.</pre><pre>Den huvudsakliga förändringen i direktiven till\r\npropositionen är de beslut som fattades på den\r\nsocialdemokratiska kongressen.</pre><pre>Frågan om att lagfästa riktlinjerna har redan utretts\r\nav både medborgarkommissionen och den\r\nparlamentariska utredningen. Därför kan man utgå\r\nfrån de förslag till proposition som redan föreligger\r\nhos KMI. I det förslaget kan sedan inarbetas\r\nbeslutet från SAP-kongressen om att riktlinjerna\r\nskall lagfästas.</pre><pre>Övriga förändringar som måste till, är främst att\r\n''samarbetsavtal'' skall jämställas med övrig export\r\nav krigsmaterial, samt att det i fortsättningen skall\r\nstå ''ska'' i stället för ''bör'' vad gäller tillämpningen\r\nav riktlinjerna.</pre><pre>Det behövs inget vidare utredande, vilket också\r\nframhålls av KMI som själva säger att det redan\r\nfinns tillräckligt utredningsunderlag.</pre><pre>Regeringen måste skynda på\r\npropositionsskrivandet så att den ursprungliga\r\ntidsplanen kan följas. Möjligen med en viss\r\nförskjutning av tidpunkten när ett färdigt förslag\r\nkan läggas på riksdagens bord. Det viktiga är att en\r\nproposition föreläggs riksdagen under\r\nvårriksdagen.</pre><pre>Med anledning av ovanstående vill jag fråga\r\nutrikeshandelsministern:</pre><pre>1.  Menar utrikeshandelsministern att beslutet som\r\nfattades av den socialdemokratiska\r\npartikongressen i vapenexportfrågan var ett\r\n''beslut'' eller bara ett ''uttalande''?</pre><pre>2.  Kommer regeringen att följa beslutet som\r\nfattades på den socialdemokratiska\r\npartikongressen, och i propositionen föreslå att:</pre><pre>2. --  vapen producerade under samarbetsavtal\r\nmed utländsk industri likställs med övrig export,</pre><pre>2. --  riktlinjerna utvidgas att också gälla stater med\r\ntrupper utomlands som är eller har varit indragna i\r\nstrid,</pre><pre>2. --  ''bör'' ersätts med ''ska'' i skrivningen om hur\r\nriktlinjerna skall hanteras av regeringen,</pre><pre>2. --  riktlinjerna skall lagfästas?</pre><pre>3.  När kommer en proposition i\r\nkrigsmaterialexportfrågan att föreläggas\r\nriksdagen?</pre><pre></pre><pre>9 § Anmälan om frågor</pre><pre>Anmäldes att följande frågor framställts</pre><pre>den 18 december</pre><pre>1990/91:306 av Hugo Andersson (c) till statsrådet\r\nLena Hjelm-Wallén om hjälp med livsmedel till de\r\nbaltiska staterna:</pre><pre>Ingen i Sverige har kunnat undgå att nås av\r\ninformation om att det råder stor brist på livsmedel\r\ni Sovjetunionen och därmed hos våra grannar i\r\nBalticum. Jag anser att vi från svensk sida snarast\r\nbör organisera katastrofbistånd med i första hand\r\nlivsmedel för att hjälpa till med att minska den\r\nakuta krisen som livsmedelssituationen där\r\ninnebär.</pre><pre>Vi gläds alla åt den demokratiseringsprocess som\r\npågår i bl.a. Balticum. Ett allvarligt hot mot denna\r\när en ytterligare förvärring av livsmedelsbristen,\r\nmed kanske ''hungerkravaller'' som följd.</pre><pre>Vi i Sverige har ett särskilt stort ansvar för att\r\nhjälpa och stödja våra grannar som bor på andra\r\nsidan Östersjön, 40 mil härifrån. Regeringen måste\r\nomgående starta detta arbete, gärna tillsammans\r\nmed lantbrukets organisationer som har\r\nupparbetade kanaler till Balticum.</pre><pre>Är biståndsministern beredd att ta initiativ som\r\nresulterar i att svenska livsmedel snarast kommer\r\ntill våra grannar i Balticum?</pre><pre>1990/91:307 av Roland Larsson (c) till statsrådet\r\nGöran Persson om frånvarouppgifter i skolbetyg:</pre><pre>Enligt förordningen om ändring i\r\ngymnasieförordningen (1987:743) utfärdad den 30\r\naugusti 1990, skall i gymnasieelevers avgångsbetyg\r\ninföras uppgift om elevens sammanlagda frånvaro\r\nunder sista terminen.</pre><pre>Syftet med detta lär enligt vad som angivits vara att\r\nbegränsa och förebygga ogiltig frånvaro.</pre><pre>En icke önskvärd konsekvens av detta kan bli att en\r\nelev som för övrigt haft låg frånvaro och gjort ett\r\ngott resultat under hela gymnasietiden, men\r\ndrabbats av en längre tids sjukdom under\r\nslutterminen, ''bestraffas'' med att under hela sitt\r\nliv vid ansökan om arbete etc., i slutbetyget bära\r\nmed sig en missvisande och negativ ''information''.</pre><pre>Jag vill därför till skolministern ställa följande\r\nfråga:</pre><pre>Avser statsrådet för att förebygga ogiltig frånvaro i\r\nstället införa frånvaroredovisning i de tidigare\r\nterminsbetygen?</pre><pre>den 20 december</pre><pre>1990/91:308 av Elisabeth Fleetwood (m) till\r\njustitieministern om staten och den enskildes rätt:</pre><pre>Snart har tio år förflutit sedan bilhandlare Halvar\r\nAlvgards i Vimmerby tillvaro förändrades över en\r\nnatt. Han anklagades för stora skattebedrägerier\r\nmen blev efter flera års rättegångar helt frikänd.\r\nHans ekonomiska förlust genom myndigheternas\r\ningripande uppgår i dag till 2,6 milj.kr.</pre><pre>Alvgard nekades därefter ersättning för den förlust\r\nhan lidit och blev till råga på allt dömd att betala\r\nstatens rättegångskostnader på 120 000 kr. Detta är\r\nformellt möjligt enligt svensk lag men det hindrar\r\ninte att det både juridiskt -- och moraliskt -- kan\r\nresas en rad invändningar. Det är nu hög tid att\r\nregeringen använder sig av sin möjlighet att\r\navskriva kravet.</pre><pre>Med anledning av ovanstående ber jag att få fråga:</pre><pre>Vilka åtgärder avser justitieministern vidta så att\r\nstatens skadeståndskrav på Halvar Alvgard\r\navskrives och liknande händelser inte upprepas i\r\nframtiden?</pre><pre>1990/91:309 av Lennart Brunander (c) till\r\nsocialministern om kostnaderna för sjukresor:</pre><pre>Från den 1 januari 1991 blir resor dyrare i och med\r\natt 25 % moms läggs på priset. Bl.a. kommer\r\nsjukresor att bli väsentligt dyrare. Det är de ofta\r\nsjuka med låg inkomst och som bor långt ifrån\r\nsjukhus som drabbas särskilt av denna höjning. För\r\nen resa som i dag kostar 400 kr. betalar den sjuke\r\n30 kr. Efter 1 januari kommer samma resa att kosta\r\nca 480 kr. och den sjuke får då betala 110 kr. För en\r\npatient som behöver dialysbehandling, 3 ggr/vecka,\r\nökar kostnaderna för varje resa med drygt 600 kr.</pre><pre>Enligt min mening bör denna grupp människor\r\nkompenseras för den fördyring som momsen\r\nmedför av sjukresorna. Det bör åligga\r\nförsäkringskassan att utbetala denna\r\nkompensation.</pre><pre>Min fråga till socialministern är följande:</pre><pre>Vilka åtgärder ämnar socialministern föreslå för att\r\nkomma till rätta med skatteomläggningens negativa\r\neffekter för den som ofta är sjuk och har lång väg\r\ntill sjukhus?</pre><pre>1990/91:310 av Bertil Måbrink (v) till\r\nutrikesministern om Balticum:</pre><pre>Den process som påbörjats mellan de baltiska\r\nrepublikerna och regeringen i Moskva för att lösa\r\nde baltiska folkens krav på självständighet har haft\r\nstor betydelse. Det är viktigt att dessa\r\nförhandlingar/samtal kan fortsätta under fredliga\r\nformer.</pre><pre>De senaste dagarnas händelser där sovjetisk militär\r\növertagit vissa funktioner inger en viss oro. Det är\r\nviktigt att inte minst Sverige i denna situation\r\nagerar så att den inledda processen Balticum--\r\nMoskva kan fortsätta utan att administrativa\r\nåtgärder vidtas.</pre><pre>Jag vill fråga utrikesministern:</pre><pre>Vilken bedömning gör regeringen av de senaste\r\nhändelserna i Balticum och vilka initiativ har\r\nregeringen tagit?</pre><pre>den 3 januari</pre><pre>1990/91:311 av Sten Andersson i Malmö (m) till\r\nfinansministern om visst kommunalt beslut om\r\nförlängd föräldraförsäkring:</pre><pre>Vid Malmö kommunfullmäktiges\r\ndecembersammanträde 1990 beslutades på\r\nsocialdemokratiskt initiativ att nu gällande av\r\nriksdagen antagen föräldraförsäkring skall\r\nförlängas med tre månader för berörda vilka bott\r\nminst ett år i kommunen.</pre><pre>Malmö kommun har ett budgetunderskott på 400\r\nmilj. kr. och nyligen erhölls på förmånliga villkor\r\nett statligt lån på 600 milj. kr. i syfte att sanera\r\nstadens ekonomi. Att i ett sådant läge besluta om\r\nen ny dyrbar reform som regeringen inte anser sig\r\nha råd att genomföra vittnar om ekonomiskt\r\nlättsinne.</pre><pre>Dessutom är beslutet uppenbarligen i strid mot\r\nkommunal lagstiftning, vilket innebär att\r\nregeringen måste ge sitt godkännande innan\r\nbeslutet om förlängd föräldraförsäkring kan\r\ngenomföras i praktiken.</pre><pre>Vilka åtgärder är finansministern beredd att\r\nvidtaga med anledning av Malmö\r\nKommunfullmäktiges beslut att förlänga\r\nföräldraförsäkringen med tre månader?</pre><pre>den 4 januari</pre><pre>1990/91:312 av Karin Israelsson (c) till\r\nsocialministern om moms på sjuktransporter med\r\ntaxi:</pre><pre>I och med att moms genomförs på\r\npersontransporter från årsskiftet kommer det att\r\ninnebära höga kostnadsökningar för de som har\r\nlånga resor till en sjukvårdsinrättning. Hälso- och\r\nsjukvårdslagen slår ju fast att sjukvård skall ges till\r\nalla på lika villkor oavsett var man bor i landet. Så\r\nblir inte fallet om landsbygds- och glesbygdsbor\r\nskall betala moms på sina sjuktransporter som sker\r\nmed taxi.</pre><pre>Är socialministern beredd att förändra dessa regler\r\nså att sjuktransporter med taxi inte momsbeläggs?</pre><pre>1990/91:313 av Sören Norrby (fp) till\r\nmiljöministern om åtgärder mot buller:</pre><pre>Riksdagen beslöt nyligen med anledning bl.a. av en\r\nmotion från folkpartiet liberalerna att begära\r\nskyndsamt förslag till en samlad aktionsplan mot\r\nbuller. Jag utgår från att en sådan kommer att\r\nredovisas i regeringens aviserade miljöproposition i\r\nfebruari 1991 -- inte minst med tanke på att buller\r\när ett allvarligt miljöproblem som länge varit\r\nförsummat.</pre><pre>I en motion som gav upphov till riksdagens\r\nbeställning tog vi från folkpartiet liberalerna upp en\r\nrad olika typer av bullerfrågor som bl.a. berör\r\ntrafik, bostäder och arbetsmiljöer. Det är\r\nutomordentligt angeläget att en aktionsplan har\r\nmotsvarande bredd.</pre><pre>Mot denna bakgrund vill jag fråga miljöministern:</pre><pre>Kommer en aktionsplan mot buller i regeringens\r\nmiljöproposition att ha den bredd som anges i\r\nriksdagsbeslutet?</pre><pre>den 7 januari</pre><pre>1990/91:314 av Kristina Svensson (s) till\r\nsocialministern om statsbidraget till sjukresor med\r\ntaxi:</pre><pre>Sjuka människor i glesbygd drabbas mycket hårt av\r\nprisökningar till följd av momsbeläggning av\r\nsjukresor med taxi. En person i norra Värmland\r\nbetalade före årsskiftet 60 kr. i egenavgift för\r\nsjukresa Torsby--Karlstad tur och retur. Resten av\r\nkostnaden, ca 1.000 kr., täcktes genom statsbidrag.\r\nStatsbidraget är inte justerat utan ligger 1991 på\r\nsamma nivå som tidigare. Momspåslaget som\r\ntillkommit från den 1 januari 1991 ryms inte inom\r\nersättningsnivån, eftersom taxiföretagen redan\r\ntidigare lagt sina priser så att de närmast varit\r\nidentiska med den statliga ersättningsnivån.\r\nPatienten betalar alltså från januari 1991 själv 560\r\nkr. för en sjukresa som under 1990 kostade 60 kr.</pre><pre>Vilka åtgärder ämnar socialministern vidtaga för\r\natt kompensera sjuka människor i glesbygd för den\r\nnya momsen och sjukresor med taxi?</pre><pre>1990/91:315 av Pär Granstedt (c) till statsrådet\r\nLena Hjelm--Wallén om ökat stöd till de baltiska\r\nrepublikerna:</pre><pre>Situationen i Baltikum är mycket oroande. Det är\r\nviktigt att Sverige med all kraft visar vårt stöd till\r\nfrihetssträvandena. Enbart diplomatiska\r\nmarkeringar räcker inte. Vi måste också utöka det\r\nkonkreta stödet till de baltiska republikernas\r\nekonomiska och politiska utveckling. Just nu finns\r\ndet t.ex. anledning att pröva hur vi kan stödja\r\nsträvandena i Lettland att bygga upp ny tryckeri-\r\noch redaktionskapacitet i stället för det som gick\r\nförlorat med ockupationen av Pressens Hus i Riga.</pre><pre>Vilka nya initiativ är biståndsministern beredd att\r\nta för att utöka det svenska stödet till de baltiska\r\nrepublikerna, bl.a. för att bygga upp ny kapacitet\r\nför produktion av trycksaker.</pre><pre>den 8 januari</pre><pre>1990/91:316 av Ragnhild Pohanka (mp) till\r\nutrikesministern om Myanmar:</pre><pre>Amnesty har uppmärksammat de brott mot\r\nmänskliga rättigheter, som pågår i Myanmar, som\r\ntidigare hette Burma. I Myanmar är det en\r\nmilitärregim, som styr landet och all opposition\r\nsom över huvud taget förekommer kvävs med\r\nförtryckets alla till buds stående medel.\r\nOppositionens ledare fängslas och torteras och\r\näven de människor som misstänks sympatisera med\r\noppositionen utsätts för samma repressalier.</pre><pre>Amnesty känner till 300 samvetsfångar, men de tros\r\nkunna räknas i tusental. Vid demonstrationer har\r\ntusentals medborgare fått sätta livet till. Detta land\r\nmed sin starka isolering mot omvärlden behöver\r\ninternationell uppmärksamhet fokuserad på hur\r\nmyndigheter och militär underlåter att upprätthålla\r\nmänskliga rättigheter.</pre><pre>Med anledning av ovanstående vill jag fråga\r\nutrikesministern:</pre><pre>Vilken strategi har svensk utrikespolitik när det\r\ngäller Myanmar?</pre><pre>1990/91:317 av Inger Koch (m) till utrikesministern\r\nom Sverige och Eritreakonflikten:</pre><pre>Eritrea-frågan har varit föremål för diskussion i\r\nriksdagen vid flera tillfällen under de senaste åren.\r\nI utrikesutskottets betänkande 1990/91 nr 3\r\nuttalade ett enhälligt utskott sitt stöd för en\r\ninternationellt övervakad folkomröstning om\r\nEritreas framtida status. Riksdagen biföll detta vid\r\nsin behandling av Eritrea-betänkandet den 14\r\nnovember 1990.</pre><pre>I ett memorandum från utrikesdepartementet\r\nframför regeringen åsikter som på vissa punkter\r\nhelt avviker från riksdagens beslut.</pre><pre>Min fråga till utrikesministern är därför:</pre><pre>Vilken är Sveriges officiella hållning i Eritrea-\r\nkonflikten?</pre><pre>1990/91:318 av Eva Goe s (mp) till\r\nkommunikationsministern om ett dotterbolag till\r\nvägverket:</pre><pre>Ett dotterbolag till Vägverket håller på att bildas.\r\nDetta bolag skall tillföras medel från bensin- och\r\nkilometerskatten med 1,40 kr./l resp., 1,20 kr./mil,\r\nvilket beräknas ge en intäkt i storleksordningen 8\r\nmiljarder kr/år.</pre><pre>Från staten tillskjutes dessutom enligt förslag ett\r\ngrundkapital på 5 miljarder kr.</pre><pre>Vid ett soliditetskrav på 20 % möjliggörs upplåning\r\npå kapitalmarknaden på upp till 20 miljarder kr.</pre><pre>Detta bedöms räcka till underhåll av det befintliga\r\nvägkapitalet och nödvändiga nyinvesteringar i det\r\nstatliga vägnätet.</pre><pre>Det förutsätter då att staten avstår från\r\navkastningskravet på sitt kapital under de första 4--\r\n5 åren.</pre><pre>Jag frågar Georg Andersson:</pre><pre>Hur avser kommunikationsministern att den\r\ndemokratiska kontrollen skall ske av de\r\nskattemedel som föreslås överföras till bolaget?</pre><pre>den 9 januari</pre><pre>1990/91:319 av Maria Leissner (fp) till\r\nutrikesministern om Sverige och Eritrea:</pre><pre>Riksdagen biföll den 14 november förra året ett\r\nenhälligt betänkande om Eritrea, där riksdagen\r\nstödjer såväl principen om självbestämmande för\r\nEritrea som förslaget om en internationellt\r\növervakad folkomröstning om landets framtid. I ett\r\nmemorandum daterat den 17 december 1990, dvs.\r\nen månad efter riksdagsbeslutet, avviker dock\r\nregeringens åsikter om Eritreakonflikten markant\r\nfrån riksdagens beslut.</pre><pre>Jag vill därför fråga utrikesministern om huruvida\r\ndet är riksdagsbetänkandet eller det nämnda\r\nmemorandat från UD som utgör Sveriges officiella\r\ninställning till Eritreakonflikten.</pre><pre>1990/91:320 av Gudrun Schyman (v) till\r\nsocialministern om missbruket av anabola steroider\r\nm.m:</pre><pre>Missbruk av anabola steroider och andra\r\nhormonpreparat är ett växande problem som\r\nsprider sig långt utanför idrottens värld. Det finns\r\nen omfattande svart marknad, med stora\r\npenningsummor i omlopp, och det finns ett\r\nomfattande missbruk som skapar lidande och\r\nskördar dödsoffer.</pre><pre>Som ett led för att komma till rätta med problemen\r\nefterlyser man nu klara politiska\r\nställningstaganden, där det framgår att hanteringen\r\nav dessa preparat, i de fall där det inte finns en\r\nmedicinsk anledning, är otillåten verksamhet.</pre><pre>Min fråga är:</pre><pre>Tänker socialministern vidta några åtgärder för att\r\nförhindra missbruk av anabola steroider och\r\nliknande preparat?</pre><pre>1990/91:321 av Barbro Westerholm (fp) till\r\nsocialministern om tillgången till\r\ninfusionslösningar:</pre><pre>I fred har Sverige ett behov av ca 12 000--13 000 liter\r\ninfusionslösningar per dygn. I krig räknar man med\r\nett behov om minst 75 000--100 000 liter per dygn.\r\nVid en avspärrning kan man vid fyra sjukhusapotek\r\noch vid anläggningar i Stockholm och Matfors ställa\r\nom sin fredstida produktion till tillverkning av\r\ninfusionslösningar så att en del av det extra behovet\r\ntillgodoses.</pre><pre>Enligt uppgift skall nu tillverkningen av\r\nMatforsfabrikens sortiment av företagsekonomiska\r\nskäl flyttas utomlands. Därmed försvinner fabriken\r\ni Matfors som är en betydande resurs för\r\ntillverkning av infusionslösningar under tillstånd av\r\navspärrning och/eller krig.</pre><pre>Med anledning av ovanstående vill jag fråga\r\nsocialministern:</pre><pre>Vilka åtgärder avser regeringen att vidta för att\r\ngarantera fullgod tillgång till infusionslösningar\r\ninom Sverige?</pre><pre>1990/91:322 av Elving Andersson (c) till\r\nsocialministern om sjukresor med taxi:</pre><pre>Genom den utvidgade momsen från årsskiftet har\r\nbl.a. sjukresor med taxi blivit kraftigt fördyrade,\r\nvilket på ett orimligt sätt drabbar många berörda.\r\nVissa patientgrupper drabbas av kostnadsökningar\r\nmed 1 000-tals kronor, ja i vissa fall med 10 000-tals\r\nkronor. Det gäller t.ex. patienter som måste\r\ngenomgå dialysbehandling flera gånger per vecka\r\noch som är hänvisade till taxi för sina sjukresor.\r\nMånga är dessutom låginkomsttagare eller\r\npensionärer och tjänar därför inget, eller mycket\r\nlitet, på skatteomläggningen i form av sänkta\r\nmarginalskatter.</pre><pre>Både riksförsäkringsverket och\r\nsocialdepartementet har hittills avvisat krav på\r\nkompensation för dessa kraftigt höjda\r\nresekostnader.</pre><pre>Att sjuka människor skall tvingas betala tusentals\r\nkronor mer i resekostnader för livsuppehållande\r\nvård är upprörande.</pre><pre>Med anledning av detta vill jag fråga\r\nsocialministern:</pre><pre>Är socialministern beredd att omedelbart vidta\r\nåtgärder så att inte sjukresor med taxi drabbas av\r\nkostnadsökningar till följd av skatteomläggningen?</pre><pre>1990/91:323 av Gullan Lindblad (m) till statsrådet\r\nMaj-Lis Lööw om baltiska vapenvägrare som\r\nbefinner sig i Sverige:</pre><pre>Av en artikel i Svenska Dagbladet den 9 januari\r\nframgår att det i Sverige för närvarande finns ett\r\nantal baltiska värnpliktsvägrare av vilka minst ett\r\ntiotal hotas av avvisning.</pre><pre>Esterna i Sverige har i brev till statsministern vädjat\r\nom att utvecklingen i Baltikum åtminstone bör\r\navvaktas innan de unga männen avvisas.</pre><pre>Min fråga är:</pre><pre>Avser invandrarministern att verka för att de\r\nbaltiska värnpliktsvägrarna får stanna i Sverige\r\neller åtminstone avvakta utvecklingen i Baltikum?</pre><pre>1990/91:324 av Elisabeth Fleetwood (m) till\r\nsocialministern om ökad information om\r\nhälsoriskerna av tobaksrökning:</pre><pre>Den senaste statistiken från socialstyrelsens\r\ncancerregister visar att antalet lungcancerfall bland\r\nunga kvinnor ökat med 10 % åren 1986--87.</pre><pre>Denna ökningstakt väntas hålla i sig under 1990-\r\ntalet.</pre><pre>Det är alarmerande att speciellt unga kvinnor i\r\nstörre utsträckning börjar röka och röker medan\r\nrökningsfrekvensen minskar bland män.</pre><pre>60 % av kvinnor mellan 18 och 29 år uppges vara\r\nrökare.</pre><pre>Under hänvisning till vad som ovan anförts ber jag\r\natt till socialministern få ställa följande fråga:</pre><pre>Vilka åtgärder avser socialministern vidta för att på\r\neffektivast möjliga sätt informera unga kvinnor om\r\nde allvarliga hälsorisker som rökning innebär?</pre><pre>10 § Kammaren åtskildes kl. 12.12.</pre><pre>Förhandlingarnas leddes</pre><pre>av talmannen från sammanträdets början t.o.m.\r\nanförande 15 (delvis)</pre><pre>av förste vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}