{"dokumentstatus":{"dokument":{"hangar_id":"2439017","dok_id":"GE09131","rm":"1990/91","beteckning":"131","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"131","slutnummer":"0","datum":"1991-06-13 00:00:00","systemdatum":"2010-02-17 00:00:00","publicerad":"1991-06-13 00:00:00","titel":"Riksdagens snabbprotokoll 1990/91:131 Torsdagen den 13 juni","subtitel":null,"status":null,"htmlformat":null,"relaterat_id":null,"source":"webbnav","sourceid":"{D9A7D9DD-D877-4A70-AF2C-56607800B660}","dokument_url_text":"http://data.riksdagen.se/dokument/GE09131/text","dokument_url_html":"http://data.riksdagen.se/dokument/GE09131","dokumentstatus_url_xml":"http://data.riksdagen.se/dokumentstatus/GE09131","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1990/91:131</div>\r\n<div class=\"sidhuvud_datum\">Torsdagen den 13 juni</div>\r\n<div class=\"sidhuvud_klockslag\">Kl. 9.00--17.12</div>\r\n<hr class=\"sidhuvud_linje\">\r\n<pre>1 § Justering av protokoll</pre><pre>Justerades protokollet för den 7 juni.</pre><pre>2 § Hänvisning av ärende till utskott</pre><pre>Föredrogs och hänvisades</pre><pre>Proposition</pre><pre>1990/91:199 till socialtuskottet</pre><pre>3 § Ändring av anslagsbeloppet till Lokala och\r\nindividuella linjer samt fristående kurser</pre><pre>Föredrogs</pre><pre>utbildningsutskottets betänkande</pre><pre>1990/91:UbU22 Ändring av anslagsbeloppet till\r\nLokala och individuella linjer samt fristående\r\nkurser.</pre><pre>Kammaren biföll utskottets framställning om att\r\nbetänkandet skulle avgöras efter endast en\r\nbordläggning.</pre><pre>Beslut</pre><pre>Utskottets hemställan bifölls</pre><pre>4 § Postens bankverksamhet</pre><pre>Föredrogs</pre><pre>näringsutskottets betänkande</pre><pre>1990/91:NU39 Postens bankverksamhet.</pre><pre>Kammaren biföll talmannens förslag om att\r\nbetänkandet skulle avgöras efter endast en\r\nbordläggning.</pre><pre>Talmannen konstaterade att ingen talare var\r\nanmäld.</pre><pre>Beslut</pre><pre>Utskottets hemställan bifölls.</pre><pre>5 § Uppskov med behandlingen av vissa\r\närenden</pre><pre>Föredrogs</pre><pre>näringsutskottets betänkande</pre><pre>1990/91:NU42 Uppskov med behandlingen av vissa\r\närenden.</pre><pre>Kammaren biföll talmannens förslag om att\r\nbetänkandet skulle avgöras efter endast en\r\nbordläggning.</pre><pre>Talmannen konstaterade att ingen talare var\r\nanmäld.</pre><pre>Beslut</pre><pre>Utskottets hemställan bifölls.</pre><pre>6 § Den ekonomiska politiken</pre><pre>Föredrogs</pre><pre>finansutskottets betänkande</pre><pre>1990/91:FiU30 Den ekonomiska politiken och\r\nslutlig budgetreglering för budgetåret 1991/92\r\n(prop. 1990/91:150 delvis och prop. 1990/91:100\r\ndelvis).</pre><pre>Anf. 1 LARS TOBISSON (m):</pre><pre>Herr talman! I årets kompletteringsproposition\r\nsyns inte skymten av den tredje vägen. Det är inte\r\nså konstigt. Socialdemokraternas felaktiga vägval\r\nefter återkomsten till regeringsmakten 1982 har fått\r\nSverige att snabbt halka efter jämförbara länder.\r\nVårt lands ekonomi uppvisar nu ett ovanligt väl\r\nutvecklat fall av den tvinsot som brukar kallas\r\nstagflation. Tillväxten uteblir under hela\r\ntreårsperioden 1990/92, samtidigt som inflationen\r\nfortfarande ligger över 10 % i årstakt.</pre><pre>Vad som förekommer i den reviderade\r\nfinansplanen är däremot ett intenstivt spanande\r\nefter vad som kan tolkas som en förändring till det\r\nbättre. Finansministern tycker sig se vändpunkter\r\nlite varstans. Ibland blir längtan efter ljusglimtar så\r\nstark att den önskade utvecklingen beskrivs som\r\nredan uppnådd.</pre><pre>Vad den internationella utvecklingen beträffar kan\r\njag hålla med om att nedgången bör kunna bli både\r\nlindrig och kort. Det är inte omöjligt att den\r\namerikanska ekonomin, som tidigt drabbades av\r\nrecession, hinner vända uppåt före årets slut.</pre><pre>Men förbättringen torde bli förhållandevis långsam\r\nmed hänsyn till att varken inflationstakt eller\r\nräntenivå pressats ned så långt som normalt i en\r\navmattning och dessutom skuldsättningen är\r\novanligt stor hos både företag och hushåll.\r\nSamtidigt kan den senare inledda\r\nkonjunkturförsvagningen i Tyskland och andra\r\nkontinentala länder väntas fortsätta.</pre><pre>Finansministern tycks föreställa sig att bara för att\r\nnedgången slog till tidigt även i Sverige, så kommer\r\nvårt land att höra till de första att ta sig ur den. Men\r\nhär finns ingen automatik. Allt talar för att den\r\nsvaghetsperiod Sverige nu är inne i blir både längre\r\noch djupare än på andra håll. Det sammanhänger\r\nmed att det rör sig om inte bara en\r\nkonjunkturdämpning av vanligt snitt, utan\r\ndessutom en strukturkris. I skydd av den stora\r\ndevalveringen och den draghjälp utifrån som under\r\n1980-talet följde på de stora industriländernas\r\nomläggning av den ekonomiska politiken i\r\nmarknadsliberal riktning har socialdemokraterna\r\nlänge kunnat undvika att ta itu med de strukturfel\r\nsom högskattepolitiken och den offentliga\r\nutgiftsexpansionen har framkallat i vårt land.</pre><pre>Konsekvenserna är tydliga för alla som vill se dem.\r\nSverige ligger fast förankrat i den internationella\r\ntillväxtligans botten. Även om produktionen skulle\r\nöka med uppemot 1 % nästa år, kommer\r\nresursutnyttjandet att minska. Rekordhöga\r\nvarselsiffror ger en försmak av vad som är att vänta.\r\nEnligt Handelsbankens ekonomer som reviderade\r\nsina siffror nyligen leder regeringens politik till att\r\narbetslösheten blir 3 % i år för att nästa år stiga till\r\n5 % i genomsnitt. Det är tal av en för vårt land i\r\nmodern tid okänd storlek, och dit har alltså den\r\ntredje vägens politik fört oss. Jag måste fråga Hans\r\nGustafsson och Allan Larsson: Hur kan ni kalla\r\ndetta för rätt väg?</pre><pre>Mot bakgrund av det försämrade\r\narbetsmarknadsläget är det inget annat att vänta än\r\natt takten i lönestegringen avtar. Det är naturligtvis\r\nalldeles vilseledande, när finansministern helt\r\ntillskriver denna effekt Rehnberg-gruppens i och\r\nför sig behjärtade insatser. Allan Larsson talar\r\nuppenbarligen mot bättre vetande, när han påstår\r\natt löneglidningen helt skall utebli.\r\nLönekostnaderna i industrin kan väntas öka med\r\n8 % i år och kanske något mindre nästa år. Därmed\r\när det fortfarande en bra bit ned till EG-nivån,\r\nvilket understryks av att produktiviteten utvecklas\r\nsämre här hemma.</pre><pre>''Inflationen är nu låg'', säger regeringen i den\r\nreviderade finansplanen. Men sanningen är att den\r\naktuella inflationstakten, som sagt, överstiger 10 %\r\noch att den ännu i slutet av året kommer att ligga\r\nkring 9 % enligt regeringens egna prognosorgan\r\nkonjunkturinstitutet och statens pris- och\r\nkonkurrensverk. Självfallet bör den minskade\r\naktiviteten i vår ekonomi leda till att prisstegringen\r\ndämpas. Men kompensationsmekanismerna är\r\nmånga, och det tar tid att ta sig ner från de höga\r\nhöjder där vi befinner oss. Att redan nästa år nå\r\nned till inflationstakten i de viktiga EG-länderna,\r\ndet ser jag som omöjligt, om vi inte resolut ger oss\r\ni kast med uppgiften att börja normalisera det\r\nsvenska skattetrycket.</pre><pre>Allan Larsson ser som en ljuspunkt att handels- och\r\nbytesbalansen inte försämras i den takt som tidigare\r\nförutsetts. Men i själva verket är det ett\r\nsvaghetstecken. En väsentlig förklaring är att den\r\nekonomiska avmattningen medfört att behovet av\r\nimporterade insats- och investeringsvaror har\r\nminskat. Men underskottet i bytesbalansen\r\nfortsätter att växa, och vid sidan därav pågår\r\nutflyttningen av investeringskapital för fullt. Nu\r\nsenast var det Modo som avbröt en färsk satsning i\r\nDomsjö och i stället köpte ett franskt pappersbruk\r\nför 1,5 miljard. Strömmen av direktinvesteringar i\r\nmotsatt riktning är inte mer än en rännil.</pre><pre>Konsekvensen blir att Sverige för att locka hit\r\nlättflyktiga lånemedel måste hålla en hög ränta.\r\nVisserligen har kronan äntligen kopplats till ecun,\r\nvilket vi moderater förespråkat sedan mitten av\r\n1980-talet, och det har som väntat lett till en viss\r\nräntesänkning. Men med hänsyn till möjligheten av\r\nen lägre inflationstakt blir realräntan i Sverige\r\nmycket hög. Och det avhåller naturligtvis\r\nytterligare både svenskar och utlänningar från att\r\nsatsa i vårt land.</pre><pre>Herr talman! När socialdemokraterna -- till skillnad\r\nfrån det stora flertalet ekonomer -- påstår att\r\nSverige är på rätt väg och att det snart vänder\r\nuppåt, är motivet naturligtvis i första hand\r\nvaltaktiskt. Handlingsmönstret känns igen från\r\n1985 och 1988. Det var med tanke på förra\r\nvalrörelsen som Allan Larssons företrädare skrev:\r\n''Vi beskrev landets ekonomi i alltför ljusa färger...\r\nEfteråt har jag haft välgrundad anledning att fråga\r\nmig hur jag kunde medverka till att\r\nsocialdemokratin gick till val på ett program som\r\negentligen var ohållbart, ekonomiskt sett.'' Har\r\näven den nuvarande finansministern låtit sig gripas\r\nav valfebern?</pre><pre>En tillkommande viktig orsak till skönmålningen är\r\ndessutom att den ljusa framtidsbilden ursäktar\r\navsaknaden av ekonomisk-politisk förslag i\r\nkompletteringspropositionen och inför den\r\nkommande mandatperioden. Socialistisk ideologi\r\noch socialdemokratisk politik rymmer helt enkelt\r\ninte de åtgärder som den nuvarande situationen\r\nkräver. För mig är det alldeles obegripligt att\r\nregeringen inte medger att nedrivna gränshinder i\r\nEuropa kommer att ställa krav på en sänkning av\r\nSveriges rekordhårda skattetryck. Det är lika\r\nsvårbegripligt som att regeringen räknar med att\r\nkunna få fart på den svenska ekonomin utan\r\nskattesänkningar.</pre><pre>Det är inte ekonomin som kommit till en\r\nvändpunkt -- det är regeringen som nått sin\r\nändpunkt. Motvilligt har finansministern i handling\r\ntvingats erkänna detta. Och efter segt motstånd har\r\nsocialdemokraterna här i riksdagen anslutit sig till\r\nståndpunkter som vi moderater länge drivit.\r\nMarginalskatterna har sänkts och kommunalt\r\nskattestopp införts. Sverige skall gå med i EG.\r\nKompensationsnivån i sjukförsäkringen reduceras.\r\nDet blir ingen förtida avveckling av kärnkraften\r\nunder 1990-talet, men däremot både Öresundsbro\r\noch reklam-TV. Och nu senast har alltså\r\navregleringen av kredit- och valutapolitiken\r\nfullföljts med kronans knytning till ecun. Dessa\r\nexempel på omprövning skulle kunna\r\nmångfaldigas. Problemet är bara att när\r\nsocialdemokraterna skall föra borgerlig politik, blir\r\ndet halvhjärtat och senfärdigt.</pre><pre>Inte minst på det ekonomiska området är det\r\nuppenbart att socialdemokraterna har gjort sitt. De\r\nhar egentligen inget ekonomisk-politikskt\r\nprogram. Nu sitter de mest och väntar på draghjälp\r\nfrån de konservativt styrda USA och\r\nStorbritannien. Men frågan är om gamla samband\r\nhåller. Svenska storföretag kommer säkert att dra\r\nnytta av en internationell efterfrågeökning. Men\r\nmycket talar för att de möter den genom att öka sin\r\nproduktion vid sina många nya enheter utomlands,\r\ndär kostnadsnivån är lägre och produktiviteten\r\nutvecklas bättre.</pre><pre>Industriförbundet har häromdagen presenterat en\r\nosedvanligt dyster bedömning, som pekar i denna\r\nriktning. Trots den brant fallande\r\nindustriproduktionen i Sverige har inte den lediga\r\nkapaciteten ökat nämnvärt. Det måste tolkas så att\r\nföretag och jobb denna gång avvecklas för gott i\r\nmycket större utsträckning än i tidigare nedgångar.\r\nNågon vilja till kapacitetshöjande investeringar kan\r\ninte heller spåras.</pre><pre>Dessa förhållanden tyder på att det vid ett uppsving\r\ni världsekonomin inte blir den ekonomiska\r\naktiviteten,utan arbetslösheten som stiger i\r\nSverige, vilket normalt orsakar försiktighet med\r\ninriktning på hemmamarknaden. Låt mig bara\r\npåminna om -- i kontrast till allt talet om nära\r\nförestående vändpunkt och att kanske saker redan\r\nbörjat gå uppåt -- att orderbristen ännu knappt nått\r\nfram till ett så viktigt område som byggsektorn. I\r\nen färsk bedömning säger Byggentreprenörerna att\r\n1992 till 1994 blir kritiska år, då det inte kommer att\r\nhandla om annat än att försöka övervintra.</pre><pre>Men Allan Larsson hävdar alltså att krisen är\r\növervunnen och att Sverige skall leda\r\nåterhämtningen i världsekonomin. Jag måste\r\nmedge att jag är förvånad över att en så till synes\r\nseriös person kan visa prov på en sådan måttlös\r\nfräckhet. Övertygelsen måste vara stark att bluffen\r\naldrig kommer att synas, att det skall bli möjligt att\r\nskylla kommande svårigheter och bakslag på att en\r\nborgerlig regering har tagit över.</pre><pre>Problemen i Sveriges ekonomi är enligt min mening\r\nså grundläggande att vägen tillbaka till tillväxt och\r\nökad välfärd blir både lång och mödosam. Minst av\r\nallt löser de sig själva. Det behövs en snabb och\r\nkraftfull kursomläggning av det slag som vi\r\nmoderater tillsammans med folkpartiet angett i\r\nprogrammet ''Ny start för Sverige''.</pre><pre>Första förutsättningen för framgång är att vi slår\r\nvakt om och stärker marknadsekonomin och den\r\nenskilda äganderätten. Det är alltså raka motsatsen\r\ntill socialdemokraternas planer på att förvandla\r\nAP-fonden till jättestora löntagarfonder, som\r\nverkligen får resurser att socialisera det svenska\r\nnäringslivet. Hur kan någon, efter att ha sett vart\r\nsocialismen har lett i öststaterna, ändå planera en\r\nsocialiseringsaktion utan motstycke i vårt land? I\r\nstället måste ägandet spridas bland de enskilda\r\nmedborgarna. Som ett led i detta blir det första som\r\nsker, när Sveriges riksdag fått borgerlig majoritet,\r\natt löntagarfonderna avvecklas.</pre><pre>Så snabbt som möjligt skall vi också växla över från\r\nden tredje vägen, som visat sig leda så fel, till\r\nEuropavägen. Men det räcker inte med den åtgärd\r\nsom nu är nära förestående: att lämna in en\r\nansökan om medlemskap i EG. Det gäller också att\r\nverkligen vilja bli medlem och att anpassa sig till de\r\nkrav på förändringar som ett medlemskap ställer.\r\nRegelverket i vårt land måste närmas till\r\nförhållandena i EGs medlemsländer.</pre><pre>Mest påträngande blir då nödvändigheten att sänka\r\nskattetrycket. Som statsministern så riktigt påpekat\r\när det de höga skatterna som gör Sverige unikt.\r\nMen den särställningen blir ett svårt handikapp, när\r\ngränshindren försvinner i Europa. Många skatter\r\nskulle behöva minskas mycket. Men allt kan inte\r\ngöras på en gång. De mest skadliga skatterna måste\r\nsänkas först, och måttstocken blir då vad som mest\r\nmedverkar till flyttning utomlands. Dit hör de\r\npålagor på sparande och företagande, som ligger\r\nbakom den av mig redan påtalade\r\ninvesteringsflykten. Den höga indirekta\r\nbeskattningen riskerar att driva ut handeln till\r\nandra länder. Men momsen behöver sänkas\r\ngenerellt -- inte bara omfördelas som regeringen nu\r\nverkar vara inne på efter sin senaste\r\nhelomvändning. Därtill måste den höga\r\nturistmomsen, som i dag verkar självförstörande\r\ngenom att driva fritidsaktiviteter ut ur landet,\r\nåterföras till sin tidigare relativa nivå. Och för att\r\nförbättra Sveriges kostnadsläge blir det också\r\nnödvändigt att sänka löneskatten, dvs. den del av\r\narbetsgivaravgifterna som inte svarar mot några\r\nsociala förmåner.</pre><pre>Återställd budgetbalans har länge utmålats som en\r\nbestående framgång för den tredje vägens politik.\r\nSå sent som i januari -- när halva det innevarande\r\nbudgetåret hade gått -- vidhöll regeringen att\r\nunderskottet skulle stanna vid drygt 2 miljarder\r\nkronor. I kompletteringspropositionen räknades\r\ndet upp till närmare 20 miljarder. Nu tyder aktuella\r\nbedömningar på en nivå mellan 25 och 35 miljarder.\r\nMot denna bakgrund är det naturligtvis alldeles\r\norealistiskt att det negativa saldot nästa år med\r\noförändrad politik skall krympa ned till 10\r\nmiljarder. Återigen visar det sig att industrivärldens\r\nhögsta skatter inte garanterar budgetbalans,\r\neftersom de samtidigt motverkar den ekonomiska\r\ntillväxten som behövs för att bära upp den\r\noffentliga verksamheten.</pre><pre>För att förebygga underskott i de offentliga\r\nfinanserna måste utrymme för nödvändiga\r\nskattesänkningar skapas genom besparingar på den\r\noffentliga utgiftssidan. Det är vidare angeläget att\r\navreglera ekonomin och bryta upp de offentliga\r\nmonopol som gäller för t.ex. barnomsorg,\r\nutbildning och vård. Statliga tillgångar som företag\r\noch skogsmark kommer i princip bättre till sin rätt\r\ni enskilda händer och skall därför säljas. Men de\r\ninkomster som denna privatisering ger skall inte gå\r\ntill konsumtion. De behövs för att rätta till senare\r\nårs försummelser på infrastrukturens område -- det\r\ngäller vägar och broar, men också högre utbildning\r\noch forskning, där Sverige måste bli mycket bättre,\r\nom vi vill konkurrera med andra länder.</pre><pre>Herr talman! Innehållet i plattformen Ny start för\r\nSverige går igen i förslagsdelen av den\r\ngemensamma moderatliberala partimotionen. Det\r\när inte bara den rätta vägen -- det är den enda väg\r\nsom kommer att visa sig framkomlig för att åter nå\r\nekonomisk tillväxt samt ökad sysselsättning och\r\nvälfärd. Därför är det glädjande att möjligheterna\r\natt snabbt slå in på den har förbättrats i och med\r\natt vi i finansutskottet kunnat nå samförstånd med\r\ncenterpartiet om riktlinjerna för den ekonomiska\r\npolitiken och principerna för budgetpolitiken. Ty\r\ndet är inte likgiltigt vem som får ansvaret för\r\nförverkligandet eller vem som skall anföra\r\nmarschen på den rätta vägen. På samma sätt som\r\nsocialdemokratisk politik naturligtvis bäst drivs av\r\nsocialdemokraterna själva, måste det vara en fördel\r\natt borgerliga förslag, grundade på\r\nmarknadsekonomi och enskilt ägande, genomförs\r\nav dem som verkligen tror på förslagen. De skall\r\ngenomföras av dem som helhjärtat och utan\r\nideologiska hinder verkligen vill göra sitt bästa för\r\natt ge Sverige en ny start.</pre><pre>Med det anförda yrkar jag, herr talman, bifall till\r\nreservationerna 1, 6, 13, 22 och 25 i\r\nfinansutskottets betänkande 30.</pre><pre>Anf. 2 ANNE WIBBLE (fp):</pre><pre>Herr talman! Den viktigaste uppgiften för den\r\nekonomiska politiken är att skapa riktiga jobb, som\r\nvarar och ligger i Sverige. Denna uppgift klarar inte\r\nsocialdemokraterna.</pre><pre>Det är, tycker jag, ett hån mot de varslade och de\r\narbetslösa när finansministern åker land och rike\r\nrunt och pratar om en vändpunkt och om att\r\nSverige är på rätt väg. Varje dag är tidningarna fulla\r\nav notiser om mångdubblade varsel och hundratals\r\nuppsagda.</pre><pre>40 arbetstillfällen mindre hos flygbolag i\r\nNorrköping, 150 hos IBM, 150 i Trelleborg, 80 i\r\nSkellefteå, 500 vid SSAB i Borlänge och\r\nOxelösund. Den värsta sommaren på tio år för att\r\nfinna feriejobb. 12 000 nya varsel under maj\r\nmånad. Jag tycker att dessa siffror talar för sig\r\nsjälva.</pre><pre>Socialdemokraterna tycks inte ha någon politik för\r\natt ändra på detta, i alla fall ingen som framgår av\r\ndagens betänkande. Det framgår inte heller i något\r\nav de många tal som finansministern på senare tid\r\nhar hållit.</pre><pre>Socialdemokraterna har nu regerat under nio år.\r\nUnder de första åtta åren var det den s.k. tredje\r\nvägen som gällde. Enligt samstämmiga omdömen\r\nhar den nu kapsejsat. Inte ens Ingvar Carlsson eller\r\nAllan Larsson talar om den som framgångsrik -- än\r\nmindre dess fader, Kjell-Olof Feldt, som helst vill\r\nglömma bort alltihop.</pre><pre>Under det sista av dessa nio år har den ekonomiska\r\npolitiken lagts om. I stora stycken är det förslag\r\nfrån de borgerliga partierna som då har\r\ngenomförts. Det gäller en del besparingar i de\r\noffentliga utgifterna. Det gäller förändringar i\r\nsjukpenningen, införande av sjuklön,\r\nenergipolitiken, ansökan om medlemskap i EG och\r\nanknytningen av kronan till ecun. Och det gäller\r\nskattereformen av vilken det viktigaste trots allt är\r\nkvar.</pre><pre>Jag tycker att dessa beslut är bra. Men det tycker\r\ntydligen inte socialdemokraterna. Det verkar som\r\nom ni snarast skäms över att ni har bidragit till dessa\r\nbeslut. Vi har tvingats, säger ni, av riksdagen, av\r\nutländska spekulanter, av den internationella\r\nkonjunkturnedgången. Egentligen tycker vi inte\r\nom dem -- så tycks ledande socialdemokrater\r\nresonera. Ingvar Carlsson säger t.o.m. att\r\negentligen hade det varit bättre för ekonomin om\r\nstopp-paketet från februari 1990 hade gått igenom.</pre><pre>Det vittnar, tycker jag, om en sällsynt dålig insikt i\r\nekonomiska förhållanden när Sveriges\r\nstatsminister tror att en total reglering av alla priser,\r\nlöner och hyror skulle kunna lösa något enda\r\nproblem i Sverige. Det är tvärtom mycket mer\r\navreglering som behövs.</pre><pre>Finansministern -- som i dag tydligen gör något\r\nannat -- ägnar sig nu helhjärtat åt -- som jag ser\r\ndet -- två destruktiva uppgifter. För det första ägnar\r\nhan sig åt att baktala och svartmåla vårt och\r\nmoderaternas program Ny start för Sverige.\r\nDärigenom tror han sig förmodligen dölja att\r\nsocialdemokraterna inte har något eget program.</pre><pre>Hans andra insats är att sprida kvalificerad\r\ndesinformation om det ekonomiska läget. Han\r\ntalar om vändpunkten, som enligt honom närmar\r\nsig med stormsteg. Ibland blir han -- som Lars\r\nTobisson nämnde -- så fångad av den egna retoriken\r\natt vändpunkten redan tycks ha kommit.</pre><pre>Jag måste fråga Allan Larsson och Hans Gustafsson\r\nom de anser att Sverige enbart har\r\nkonjunkturproblem. Menar de att Sveriges\r\nekonomiska svårigheter automatiskt går över när\r\nutlandskonjunkturen vänder? I så fall är de nog de\r\nenda personer som sysslar med ekonomi som har\r\nden uppfattningen. Alla andra ekonomer inser\r\nnämligen att Sverige, förutom\r\nkonjunkturproblemen, också har strukturella\r\nproblem. Strukturproblem går inte över av sig\r\nsjälva. Den internationella konjunkturen kan vi\r\ninte påverka men vi både kan och måste i Sverige\r\nfatta egna beslut för att lösa strukturproblemen.</pre><pre>Vad som nu håller på att hända är att svensk\r\nindustri flyttar ut arbetstillfällen i allt snabbare\r\ntakt. De skaffar sig underleverantörer i utlandet. I\r\nden processen finns ingen vändpunkt. Det som en\r\ngång försvinner kommer aldrig tillbaka.</pre><pre>Det är bra att de stora företagen\r\ninternationaliseras, men det är inte bra att inga\r\nutländska företag vill investera i Sverige. Och det är\r\nsannerligen inte bra att så få mindre och medelstora\r\nföretag växer upp till större. Om denna utveckling\r\ntillåts fortsätta försvinner den industriella basen i\r\nSverige, och det leder till fortsatt stagnation och\r\nsämre standard för hushållen.</pre><pre>Detta är det verkliga hotet mot Sveriges välfärd.\r\nUtan industriell tillväxt skapas inget utrymme för\r\nviktiga förbättringar vare sig för löntagare i\r\nallmänhet eller för de svaga grupper som ingår i det\r\nsom vi i folkpartiet liberalerna brukar kalla för det\r\nglömda Sverige; det är äldre -- stora förbättringar\r\nbehövs i äldrevården --, handikappade och\r\nflyktingar.</pre><pre>Ett tecken på att denna industriella urgröpning\r\nredan har börjat är att kapacitetsutnyttjandet i\r\nSverige i vissa avseenden fortfarande är högt, trots\r\natt industriproduktionen minskar. När\r\nproduktionen minskar ökar normalt den lediga\r\nkapaciteten så att produktionen kan ta fart igen om\r\nefterfrågan ökar. Men så tycks det inte vara nu. Det\r\nfinns ingen större ledig kapacitet. Det betyder att\r\nen ganska liten efterfrågeökning riskerar att\r\nmycket snabbt leda till att Sverige slår i\r\nkapacitetstaket igen.</pre><pre>Det enda botemedlet mot detta är ökade\r\nindustriinvesteringar och ökad produktivitet. Det\r\nkräver ganska stora förbättringar i Sverige -- ett\r\npositivt näringslivsklimat, särskilt för de mindre\r\noch medelstora företagen. Det är nu vi måste se till\r\natt en konjunkturuppgång inte leder till\r\növerhettning igen. Det är nu vi måste förebygga\r\nstigande inflation och stigande underskott i\r\nbytesbalansen senare.</pre><pre>I stället gör regeringen ingenting. Industrins\r\ninvesteringar minskar, och de fortsätter att minska\r\näven nästa år. Lönsamheten i verkstadsindustrin är\r\nusel, den sämsta på mycket länge, särskilt i de\r\nsvenska anläggningarna.</pre><pre>Jag hade tänkt fråga Allan Larsson men jag ställer\r\ni stället frågan till Hans Gustafsson: Vad vill ni säga\r\ntill dem som skall skapa morgondagens jobb i\r\nSverige? För att vilja expandera och skapa nya jobb\r\nbehöver de stabila spelregler och en tilltro till god\r\nlönsamhet för produktion i Sverige. De behöver en\r\nflexibel ekonomi. De behöver konkurrens på lika\r\nvillkor, tillgång till riskkapital och inte minst\r\nvälutbildad personal. Detta finns i vår och\r\nmoderaternas plattform Ny start för Sverige, men\r\ndet saknas totalt i de socialdemokratiska\r\nbeskrivningarna.</pre><pre>Det Allan Larsson och Hans Gustafsson erbjuder\r\när hot om socialisering genom AP-fonden, hot om\r\nhögre skatt på företagens arbetande kapital,\r\nfortsatt utestängning från viktiga marknader för\r\nsociala tjänster, fortsatt högt skattetryck och en\r\nförsämrad utbildningspolitik i Sverige. Med en\r\nsådan politik kommer det aldrig att gå att få fart på\r\nSveriges ekonomi.</pre><pre>Sverige behöver en ny start. Om merparten av detta\r\när vi också överens med centerpartiet, vilket\r\nframgår av den gemensamma reservationen.</pre><pre>Centralt i denna Ny start för Sverige är\r\nmedlemskap i EG. Det är utmärkt att Sverige nu\r\nlämnar in en ansökan om medlemskap, men som\r\nLars Tobisson nämnde räcker inte det. Vi anser att\r\nen ny regering måste agera aktivt på ja-sidan i den\r\nfolkomröstning som skall ske i anslutning till valet\r\n1994.</pre><pre>Likaså centralt är skattepolitiken. Det står i det\r\nbetänkande från finansutskottet som vi behandlar i\r\ndag att socialdemokraterna vill sänka skatterna på\r\nsikt. För några år sedan sade Ingvar Carlsson att\r\nmålet var att komma ner till 50 % skattetryck. I\r\nstället har motsatsen skett -- skattetrycket har nu\r\nökat till över 56 %. I sina anföranden på senare tid\r\nhar Allan Larsson uttryckt sig oerhört negativt om\r\nalla andra partiers ambitioner att sänka skatterna.\r\nAlla konkreta förslag att sänka någon enda skatt\r\nbemöts av finansministern med att detta hotar\r\nvälfärden.</pre><pre>Jag inser att statsministerns forna tal om 50 %\r\nskattetryck förmodligen inte var allvarligt menat,\r\nutan det var en valbluff, men det borde ändå vara\r\nlitet besvärande för socialdemokraterna att så\r\ntydligt anklaga statsministern för högerpolitik. Det\r\när ju vad det kallas när vi andra vill sänka\r\nskattetrycket ner mot 50 %. Jag hade tänkt försöka\r\nbidra till ett ökat samförstånd mellan statsministern\r\noch finansministern och fråga Allan Larsson om det\r\nverkligen inte finns någon enda liten skatt som han\r\nvill sänka, om alla dagens skatter är heliga\r\nminiminivåer. Jag kan överlåta åt Hans Gustafsson\r\natt i mån av intresse besvara frågan.</pre><pre>Herr talman! De senaste dagarna har tidningarna\r\nvarit fulla av socialdemokraternas misslyckande\r\nmed budgetpolitiken. Nu ökar budgetunderskottet\r\ni rasande takt. I januari var bedömningen ett\r\nunderskott på blygsamma 3 miljarder kronor. I går\r\nsade riksrevisionsverket att det låg på minst 25\r\nmiljarder, och riksbanskchefen varnar för att det i\r\når, det budgetår som är slut om två veckor, kan bli\r\nupp emot 35 miljarder kronor. Underskottet har\r\nalltså tiodubblats på cirka fem månader, vilket är\r\nutomordentligt oroande.</pre><pre>Jag hoppas att finansministerns sena ankomst\r\ninnebär att han kommer att redovisa för\r\nkammaren, i dag och nu, om och i så fall hur han\r\ntänker sig att attackera detta växande\r\nbudgetunderskott.</pre><pre>Jag skulle kunna ställa en förberedande fråga till\r\nHans Gustafsson: Vilka besparingar tänker ni lägga\r\nfram förslag om till hösten om ni får chansen? Blir\r\ndet mer besparingar på sjukförsäkringen?\r\nArbetsskadeförsäkringen? A-kassan?\r\nBostadssubventionerna? Statsbidragen till\r\nkommuner och landsting? På en del av dessa\r\nområden har vi från folkpartiet liberalerna\r\nföreslagit besparingar, men att döma av de\r\nsocialdemokratiska kommentarerna till dessa\r\nbesparingsförslag anses de vara uttryck för en\r\nlöntagarfientlig högerpolitik. Jag skulle därför vilja\r\nveta: Vilka är de socialdemokratiska alternativen\r\ntill våra besparingar?</pre><pre>Om finansministern inte kan redovisa några\r\nbesparingar alls återstår bara skattehöjningar.\r\nVilka skatter är det i så fall som socialdemokraterna\r\nhar tänkt sig att höja?</pre><pre>Ett inte så litet dilemma både för Allan Larsson och\r\nför Hans Gustafsson ligger i att fortsatta\r\nskattehöjningar enligt dagens betänkande är\r\nskadliga för den ekonomiska tillväxten. Slutsatsen\r\nblir att besparingar är högerpolitik och\r\nskattehöjningar förstör tillväxten. Hur tänker då\r\nsocialdemokraterna lösa problemet med\r\nbudgetunderskottet?</pre><pre>Herr talman! Det finns tre mycket klara skiljelinjer\r\nmellan en borgerlig och en socialdemokratisk\r\npolitik. Vår politik vill förändra och förbättra.\r\nSocialdemokraternas politik tycks gå ut på att allt\r\när bra som det är.</pre><pre>Den första skiljelinjen rör skatte- och\r\nutgiftspolitiken, som jag just har berört. Vi vill\r\nsänka skatter och utgifter. Tydligen är\r\nsocialdemokraterna motståndare till alla\r\nförändringar. Nuvarande budgetutveckling gör att\r\ndet blir svårare att sänka skattetrycket, men det är\r\nprecis lika nödvändigt att göra det ändå.</pre><pre>Den andra skiljelinjen mellan borgerlig och\r\nsocialdemokratisk politik rör själva grunden i\r\nmarknadsekonomin. Marknadsekonomin bygger\r\npå enskilt ägande. Enskilt ägande uppstår bara om\r\ndet finns enskilt sparande, positivt enskilt\r\nsparande. Hushållens sparande ökar nu, sannolikt\r\npå grund av skattereformen, från minus till noll och\r\ntroligen något mer framöver. Men detta räcker inte\r\npå långa vägar för att få bukt med det totala\r\nsparandeunderskottet i svensk ekonomi.</pre><pre>Därför vill vi ha mer stimulanser till enskilt\r\nsparande. Vi vill sälja statliga företag, sälja ut\r\nallmännyttans lägenheter till de hyresgäster som\r\nvill köpa sina bostäder Vi vill avveckla\r\nlöntagarfonderna på ett sätt som stimulerar enskilt\r\nägande och sparande, vi vill införa startsparande\r\nför barn och ungdomar, och vi vill ta bort de sociala\r\navgifterna på de anställdas vinstandelar.</pre><pre>Att stimulera enskilt sparande är för oss inte bara\r\nen ekonomisk nödvändighet -- det är också en\r\nideologiskt viktig förändring. Vi vill skapa\r\noberoende och självständiga människor, som själva\r\nfår bestämma mer över sina egna liv. Ett sådant\r\noberoende främjas av ett eget sparkapital.</pre><pre>Regeringen har emellertid en helt annan åsikt.\r\nRegeringen vill inte ha enskilt sparande.\r\nSocialdemokraterna föredrar offentligt sparande.\r\nDet tydligaste exemplet på detta är det kommande\r\nförslaget om att AP-fonderna skall få rätt att köpa\r\naktier i svenska företag för hundratals miljarder\r\nkronor.</pre><pre>Så länge ett sådant socialiseringshot vilar över\r\nföretagandet i Sverige går det inte att locka hit\r\nutländska investerare eller för den delen att förmå\r\nsvenska företag att expandera här hemma.</pre><pre>Den tredje skiljelinjen gäller synen på valfrihet och\r\nrätt att själv bestämma över viktiga sociala tjänster.\r\nI dagens betänkande ägnar socialdemokraterna\r\nmycket stort utrymme åt att argumentera mot den\r\nvalfrihetsrevolution inom välfärdspolitiken som vi\r\nvill skapa. Det innebär att socialdemokraterna\r\nsamtidigt argumenterar starkt emot mer\r\nkonkurrens. Det är mycket konstigt.</pre><pre>Det framstår alldeles klart i det här betänkandet att\r\nsocialdemokraterna slår vakt om de offentliga\r\nmonopolen med näbbar och klor. Det är hårdare\r\nskrivningar än på mycket länge, så det är ett\r\nallvarligt steg tillbaka. I betänkandet sägs t.ex. att\r\nden offentliga sektorn måste förstärkas genom att\r\nresurser överförs dit från andra sektorer. Där sägs\r\natt privata alternativ inte blir billigare eller mer\r\neffektiva och att de dessutom är\r\nfördelningspolitiskt oacceptabla. Där sägs att\r\nmodellen med en dominerande offentlig\r\nverksamhet är nödvändig. T.o.m. det allmänna tal\r\nom värdet av konkurrens i största allmänhet som\r\nfinns i regeringens kompletteringsproposition har\r\nutskottets socialdemokrater tydligen reagerat\r\nemot, för därav finns nästan inga spår.</pre><pre>Monopol är dyra och ineffektiva. När det gäller\r\nproduktion av s.k. vanliga varor och tjänster --\r\nmöbler, kläder och sådana ting -- har\r\nsocialdemokraterna så smått börjat förstå detta.\r\nDet går visserligen trögt och ganska halvhjärtat och\r\ndet är inte någon riktig entusiasm, men det rör sig\r\nändå. Men i fråga om sociala tjänster såsom vård,\r\nomsorg och utbildning, är det tvärtstopp. Detta är\r\nmycket märkvärdigt.</pre><pre>Konkurrens, mångfald och enskilda alternativ är\r\nprecis lika viktiga för att få en effektiv användning\r\nav resurserna när det gäller produktionen av sociala\r\ntjänster som när det gäller att producera mat,\r\nkläder, möbler och annat. Motsatsen till effektivitet\r\när slöseri. Vad socialdemokraterna förespråkar är i\r\nsjälva verket slöseri; medborgarna får inte valuta\r\nför sina skattepengar. En sådan politik vill vi ändra\r\npå.</pre><pre>Jag skulle möjligen kunna förstå den\r\nsocialdemokratiska motviljan mot privata\r\nalternativ om det vore så att de innebär att\r\n''plånboken styr'', som ni brukar hävda. Men det är\r\nrent förtal när ni påstår det. Vi vill ha -- och det\r\nfinns tydligt uttryckt i motioner och i våra\r\nskrivningar i övrigt -- en solidarisk, gemensam\r\nfinansiering, precis som i dag. Det vi vill ändra på är\r\nproduktionen -- det skall finnas en mångfald olika\r\nformer av barnomsorg, sjukhem, ålderdomshem,\r\nskolor och liknande, att välja mellan. Den\r\nsocialdemokratiska linjen bygger på förmynderi --\r\nden offentliga sektorn skall tillhandahålla en enda\r\nform, och vill människorna inte ha den får de vara\r\nutan. Vi liberaler tror på självständiga individer\r\nsom både kan och vill bestämma själva. Vi skall se\r\ntill att det finns flera olika alternativ, och sedan får\r\nvar och en bestämma själv vilket som passar just för\r\nde egna behoven.</pre><pre>Den socialdemokratiska förmynderimodellen är\r\nnegativ inte bara för konsumenterna utan också för\r\nde anställda, för alla dem -- oftast kvinnor -- som\r\njobbar med vård, omsorg och utbildning. De har\r\nnämligen en mycket snäv arbetsmarknad i dag och\r\negentligen bara en tänkbar arbetsgivare -- kommun\r\neller landsting. Arbetsorganisationen är ovanligt\r\ncentralstyrd, krånlig och byråkratisk på dessa\r\narbetsplatser. De här kvinnorna får sällan\r\nmöjligheter att lägga upp jobbet så som de själva\r\nvill och på det sätt som de av egna erfarenheter vet\r\när bäst. De har få möjligheter att få utlopp för den\r\negna yrkesstoltheten, och nästan inga möjligheter\r\natt starta ett eget företag, om de skulle vilja det.</pre><pre>När kammaren behandlar jämställdhetspolitik\r\nbrukar socialdemokraterna både tala och skriva\r\nganska vackert om att jämställdhet mellan kvinnor\r\noch män skall genomsyra all politik, även den\r\nekonomiska politiken. Men när vi nu behandlar\r\nden ekonomiska politiken visar det sig att detta\r\nbara är tomma ord. Den i praktiken förda\r\nsocialdemokratiska politiken diskriminerar alla de\r\nförvärvsarbetande kvinnor som jobbar med vård,\r\nomsorg och utbildning.</pre><pre>Herr talman! Den enda ekonomisk-politiska\r\nstrategin som kan skapa riktiga jobb och ökad\r\nvälfärd i Sverige finns i Ny start för Sverige.\r\nHuvudparten återges i reservation 1, som är\r\ngemensam för folkpartiet liberalerna, moderaterna\r\noch centerpartiet. För att genomföra denna politik\r\nkrävs det en ny regering med ett starkt liberalt\r\ninslag. Sverige förtjänar en sådan ny och bättre\r\npolitik.</pre><pre>Herr talman! Jag yrkar bifall till reservationerna 1,\r\n6, 15, 17, 22 och 25.</pre><pre></pre><pre>Anf. 3 GUNNAR BJÖRK (c):</pre><pre>Herr talman! Efter regn kommer solsken, heter det\r\ni ordspråket. Det är en allmängiltig utsaga, som kan\r\nanvändas inom både meteorlogin och den\r\nekonomiska politiken. För att ta det senare ämnet,\r\nsom ju är föremål för dagens debatt, finns det\r\nförvisso en och annan ljusglimt. Den\r\ninternationella konjunkturen förväntas vända\r\nuppåt. Så småningom kommer också den svenska\r\nkonjunkturen att förbättras. Å andra sidan finns\r\ndet fler saker som inger oro.</pre><pre>När det gäller den ekonomiska utvecklingen\r\nbefinner sig Sverige de facto i en lågkonjunktur.\r\nArbetslösheten stiger, och antalet varsel om\r\nuppsägningar är nu rekordstor. Efter en\r\nkonjunkturuppgång finns det risk för att\r\narbetslösheten fortsätter att öka. Det finns\r\ningenting som garanterar att Sverige följer med i en\r\ninternationell konjunkturuppgång, i varje fall inte i\r\nsamma takt som omvärlden.</pre><pre>Statsbudgeten har börjat ge stora underskott.\r\nFöretagen har inte på samma sätt som vid tidigare\r\nnedgångar byggt upp lager. Samtidigt slås\r\nproduktionskapacitet ut i stor utsträckning. Detta\r\nställer höga krav på finanspolitiken. En expansiv\r\nfinanspolitik kan leda till att överhettningen\r\nkommer tillbaka. Räntorna kommer då att börja\r\nstiga igen, och det finns inga garantier för vad som\r\nhänder med lönekostnadsutvecklingen efter det att\r\ndet avtal som nu tecknats i enlighet med\r\nRehnbergsavtalet löper ut.</pre><pre>De strukturella problemen i svensk ekonomi\r\nkvarstår i allt väsentligt. Internationaliseringen --\r\ninte minst den ökade samverkan inom EG --\r\nkommer bl.a. att ställa krav på sänkta skatter och\r\nminskade offentliga utgifter.</pre><pre>Mot denna bakgrund inger den debatt som förs om\r\nden ekonomiska utvecklingen oro.</pre><pre>Det är ett betydande lättsinne som har brett ut sig\r\nde senaste månaderna. Regeringen, med\r\nfinansministern i spetsen, tycks inte ha siktet\r\ninställt längre fram än till valet. Allan Larsson har\r\nägnat flera artiklar åt att föra den ekonomiska\r\ndebatten bort från de grundläggande problemen i\r\nsvensk ekonomi för att i stället diskutera när\r\nvändpunkten i konjunkturen kommer.</pre><pre>Den 13 maj skrev Allan Larsson på DN-debatt:</pre><pre>''Vi är på rätt väg när det gäller den ekonomiska\r\npolitiken. Vi kan nu se framför oss ett nytt mönster\r\ni tillväxten, en expansion inom den\r\nkonkurrensutsatta sektorn på 2,5 procent nästa år,\r\nmedan den skyddade sektorn hålls tillbaka och bara\r\nväxer med 0,5 procent.''</pre><pre>Ja, det är bra att regeringen är på rätt väg --\r\näntligen!</pre><pre>Den tredje vägen ledde ju åt fel håll enligt den\r\nuppfattning som Larssons företrädare numera har.\r\nDet som oroar är dock den passiva trosvissheten.\r\nKompleteringspropositionen är ett bevis för den\r\nnya inställning som man numera har. Det är för\r\növrigt mycket tunnsått med konkreta förslag. Det\r\när uppenbart att ytterligare åtgärder tydligen inte\r\nlängre bedöms som nödvändiga. Det är inte längre\r\nfråga om ''blodigt allvar'', som finansministern\r\ninledde sin karriär med att säga.</pre><pre>Enligt min uppfattning bör en finansminister\r\npräglas av en sund skeptisism. Han eller hon måste\r\nockså försöka se bortom nästa kurva. Men Allan\r\nLarsson är i stället närmast ohämmat optimistisk\r\nmed anledning av den konjunkturvändning han\r\nanser kommer att inträffa till hösten. Det är\r\nnärmast pinsamt att riksbankschefen Bengt Dennis\r\nnu fått gå ut med varningar för ett ökat\r\nbudgetunderskott.</pre><pre>Men det är inte bara regeringen som bidragit till att\r\nge den ekonomiska debatten en lätt oansvarligt\r\nprägel. De förslag till omfattande sänkningar av\r\nskattetrycket som den senaste tiden har\r\npresenterats av flera organisationer är inte\r\nanvändbara för den som vill föra en ansvarfull\r\nekonomisk politik eller en bibehållen generell\r\nvälfärdspolitik.</pre><pre>Herr talman! Den nedgång i den internationella\r\nkonjunkturen som inträffar i år blir troligen\r\nförhållandevis kortvarig. De flesta optimistiska\r\nprognoserna är avhängiga av en snar uppgång i den\r\namerikanska ekonomin. Några säkra tecken på en\r\nsådan uppgång finns dock ännu inte. En vändning i\r\nden brittiska ekonomin och en begränsad\r\ndämpning i Tyskland är också viktiga faktorer för\r\nde internationella prognoserna. Även i dessa\r\nländer är utvecklingen osäker.</pre><pre>Den svenska konjunkturen är fortsatt svag.\r\nIndustriproduktionen och orderingången det första\r\nkvartalet i år var i stort sett oförändrade i\r\nförhållande till sista kvartalet i fjol.</pre><pre>Arbetslösheten hade i april fördubblats på ett år,\r\nsamtidigt som antalet personer i\r\narbetsmarknadspolitiska åtgärder hade ökat\r\nkraftigt. Antalet varsel om uppsägning var i april\r\nstörre än vid någon mätning sedan dessa startade\r\n1975. Från januari till april hade totalt 44 000\r\npersoner varslats om uppsägning. Det kan jämföras\r\nmed 9 000 personer samma period förra året.\r\nImporten framför allt av investeringsvaror har\r\nsjunkit, vilket gör att handelsbalansen har\r\nförbättrats. Konsumentprisutvecklingen har\r\ndämpats i förhållande till de mycket höga nivåerna\r\ni början av året.</pre><pre>De utbetalade socialbidragen har ökat med 14 % i\r\nlöpande priser under första kvartalet i år. Detta kan\r\ni inte ringa utsträckning antas bero på de kraftiga\r\nhyreshöjningar som genomfördes i februari.\r\nMycket allvarligt är också det snabbt växande\r\nunderskottet i statsbudgeten.\r\nRiksräkenskapsverkets nya prognos för\r\ninnevarande budgetår pekar, som redan har\r\nnämnts, på ett minus på minst 25 miljarder kronor.\r\nLångtidsbudgeten talar om ett ännu större\r\nunderskott.</pre><pre>Jag skulle vilja fråga socialdemokraterna: Vilka\r\nåtgärder har ni tänkt att vidta för att minska det\r\nbekymmersamma budgetunderskottet? Vi hoppas\r\nnaturligtvis att vi får ett svar på den frågan i\r\ndebatten i dag.</pre><pre>Konjunkturnedgången har således fördjupats\r\nunder 1991. Nedgången i den svenska ekonomin är\r\ninte framför allt resultatet av den dämpning som i\r\når sker internationellt utan av en felaktigt förd\r\nekonomisk politik i Sverige. Sverige har haft en\r\nsämre ekonomisk utveckling än jämförbara länder,\r\noch den socialdemokratiska regeringen är helt\r\nansvarig för detta.</pre><pre>Kompletteringspropositionen ger enligt centerns\r\nuppfattning en alltför glättad bild av utsikterna för\r\nden svenska konjunkturen. De oberoende\r\nkonjunkturbedömningar som gjorts bl.a. av\r\nbankerna talar också med något undantag\r\ngenomgående om en ännu svagare utveckling.</pre><pre>Centern, moderata samlingspartiet och folkpartiet\r\nliberalerna har i det betänkande som vi nu\r\nbehandlar ett antal gemensamma reservationer på\r\nde väsentligaste områdena. Det gäller först och\r\nfrämst de allmänna riktlinjerna för den ekonomiska\r\npolitiken men också principerna för\r\nbudgetpolitiken. Vidare har vi en gemensam\r\nreservation om avveckling av löntagarfonderna. Vi\r\navvisar också förslaget om utvidgade\r\nplaceringsregler för AP-fonden.</pre><pre>En första utgångspunkt för den ekonomiska\r\npolitiken bör vara att den ekonomiska politiken\r\nskall ha sin grund i marknadsekonomin.</pre><pre>En andra utgångspunkt är det sätt på vilket\r\nstatsmakterna bör bedriva sin finans- och\r\npenningpolitik. Grundläggande är en stram\r\nfinanspolitik. Statsbudgeten skall i normalläget\r\nvara balanserad och summan av förändringar i den\r\noffentliga ekonomin finanspolitiskt neutral.\r\nGenerella efterfrågestimulanser avvisas.\r\nFinanspolitiken bör inriktas på att genomföra de\r\nstrukturella förändringar av ekonomin som är\r\nnödvändiga. Vi i centern anser också att det är\r\nangeläget att skattesänkningar kommer till stånd,\r\nmen de måste kombineras med minskade offentliga\r\nutgifter.</pre><pre>Grundläggande för den ekonomiska politiken är\r\nockså att den valutapolitiska normen om en fast\r\nväxelkurs upprätthålls. Penningpolitiken skall\r\nunderstödja den fasta växelkursen och medverka\r\ntill att balansera samhällsekonomin.</pre><pre>Den ekonomiska politiken måste ges en större\r\nlångsiktighet genom att de grundläggande\r\nstrukturfrågorna ges en ökad prioritet, genom att\r\nden ekonomiska politiken utformas så att en\r\nuthållig tillväxt skapas samt genom att\r\nstatsmakterna ställer upp långsiktigt stabila\r\nspelregler för ekonomin.</pre><pre>Det är viktigt att inflationsbekämpningen\r\nprioriteras. Därmed stärks konkurrenskraften och\r\ndärigenom ökas på sikt sysselsättningen.</pre><pre>En första uppgift för den ekonomiska politiken\r\nunder de närmaste åren är att göra Sverige delaktigt\r\ni den ekonomiska och kulturella integration som\r\nsker i Europa. Sveriges skall eftersträva att bli\r\nmedlem i EG. Jag tror att en av följderna av den\r\neuropeiska integrationen liksom av den ökade\r\ninternationaliseringen i övrigt är att utrymmet för\r\nskillnader i den ekonomiska politiken som Sverige\r\nkan upprätthålla gentemot andra länder snävas in.\r\nStora skillnader riskerar att straffa sig genom\r\nutflyttning av kapital och människor med\r\nnyckelkunskaper samt mindre intresse för såväl\r\nsvenska som utländska investeringar i Sverige. Vi\r\nhar under det senaste året haft en utveckling där ett\r\nstort antal miljarder har gått ut ur landet till\r\ninvesteringar utomlands, medan väldigt litet har\r\nkommit tillbaka i form av investeringar i Sverige.</pre><pre>En av de viktigaste uppgifterna för den ekonomiska\r\npolitiken är mot denna bakgrund att ställa om den\r\nsvenska ekonomin för att möta\r\ninternationaliseringen.</pre><pre>En andra betydelsefull uppgift är att se till att den\r\nekonomiska politiken främjar ökad produktivitet\r\noch tillväxt.</pre><pre>Den ekonomiska tillväxten hämmas av det höga\r\nskattetrycket i Sverige. Det är nödvändigt att nå ett\r\nsänkt skattetryck, vilket är ett krav som också följer\r\nav det ökade europeiska samarbetet. Arbetet på att\r\nsänka skattetrycket måste ske stegvis, men det\r\nmåste påbörjas omedelbart.</pre><pre>En sänkning av skattetrycket underlättas av dels\r\nminskade offentliga utgifter, dels en förbättrad\r\ntillväxt. I första hand anser vi att sänkning bör ske\r\nav kapitalbeskattningen, mervärdeskatten och\r\narbetsgivaravgifterna. Det är dessa typer av skatter\r\nsom det är mest angeläget att sänka. Det är också\r\nviktigt att förmögenhetsskatten på arbetande\r\nkaptial i små och medelstora företag och att\r\nomsättningsskatten på värdepapper slopas.</pre><pre>För att inte nödvändiga skattesänkningar skall leda\r\ntill budgetunderskott som späder på inflationen\r\nmåste den offentliga utgiftsandelen minska. Såväl\r\nden statliga som den kommunala konsumtionen\r\nmåste hållas tillbaka.</pre><pre>För att förbättra tillväxten är ett gott företagsklimat\r\nnödvändigt. Investeringar av såväl svenska som\r\nutländska företag i Sverige måste främjas. Det är\r\ndå också viktigt att vi skapar bättre villkor för\r\nnyföretagande liksom för de mindre och\r\nmedelstora företagen. Det gäller bl.a.\r\nsmåföretagens riskkapitalförsörjning och\r\nbeskattningsreglerna för småföretagen. Det måste i\r\nstörre utsträckning bli möjligt och lönsamt att i\r\nSverige utveckla forskningsidéer och omsätta\r\nforskningsresultat i produktion i företag.</pre><pre>En tredje viktig uppgift är att rikta in den\r\nekonomiska politiken på grundläggande\r\nstrukturproblem.</pre><pre>Den svenska ekonomin uppvisar stora strukturella\r\nbrister. Inte minst det faktum att Sverige trots låg\r\ntillväxt uppvisat en stark överhettning de senaste\r\nåren är belägg för detta. Den ekonomiska politiken\r\nbör nu i större utsträckning ägnas åt att undanröja\r\nflaskhalsar och öka dynamiken i ekonomin.</pre><pre>Jag tror att det är viktigt att riksdagen nu slår fast\r\natt stora satsningar måste göras på att rusta upp\r\ninfrastrukturen och skapa ett modernt väg- och\r\njärnvägsnät. På trafikpolitikens område har det\r\nförekommit många stora försummelser under det\r\nlånga socialdemokratiska regeringsinnehavet.\r\nCentern har för sin del föreslagit infrastrukturella\r\ninvesteringar på 10 miljarder kronor mer än\r\nregeringen för nästa budgetår. I vår motion har vi\r\nföreslagit att dessa investeringar skall finansieras i\r\nhuvudsak genom utförsäljning av statliga företag.</pre><pre>Det är nu viktigt att vi får fram medel så att vi kan\r\nåstadkomma betydande förbättringar på\r\nutbildningsområdet. Det gäller såväl grundskola\r\noch gymnasium som högre utbildning och\r\nforskning. Förslaget till avskaffandet av\r\nlöntagarfonderna kan ge underlag för detta.</pre><pre>Den offentliga sektorn måste förnyas. Viktiga\r\ninslag i denna förnyelse är avreglering, konkurrens\r\noch slopande av vissa monopol.</pre><pre>Den offentliga sektorns resurser bör i framtiden\r\nriktas till kärnan i det offentliga ansvaret.\r\nStatsbidragssystemet måste förenklas, och antalet\r\nlagar och tvingande detaljregler från statens sida\r\ngentemot kommunerna minskas.</pre><pre>Inte bara den offentliga sektorn kännetecknas av\r\nbrist på konkurrens. Detsamma gäller även andra\r\nsektorer inom samhället, bl.a. energi-, byggnads-\r\noch livsmedelssektorn. Det är viktigt att vi ser upp\r\nmed den brist på konkurrens som finns på dessa\r\nområden.</pre><pre>Utöver förenklingar och minskningar i\r\nregelsystemen är det viktigt att vi får en skärpt\r\nkonkurrenslagstiftning. Det är också viktigt att\r\nnäringsfriheten grundlagsfästs.</pre><pre>Ett krav på den ekonomiska politiken måste vara\r\natt den tillväxt som uppnås skall vara långsiktigt\r\nhållbar. Detta förutsätter enligt vår mening att de\r\nrestriktioner som miljön ställer är uppfyllda. Det\r\nkan ske genom marknadsekonomiska styrmedel,\r\nexempelvis miljöavgifter och miljöanpassade\r\nenergiskatter, varvid produkter och verksamheter\r\nfår bära sina miljökostnader.</pre><pre>Det är nu nödvändigt att vi utnyttjar den moderna\r\nkommunikationstekniken för att minska\r\nbetydelsen av geografiska avstånd. Man måste slå\r\nfast att den produktionsförmåga som finns i alla\r\ndelar av landet skall tillvaratas. Det sker inte i dag.\r\nVidare är det viktigt att vi får en bättre regional\r\nbalans för att därigenom under en högkonjunktur\r\nminska risken för överhettning och bidra till att\r\nhålla nere inflationen.</pre><pre>Arbetslöshet får inte användas som ett medel i den\r\nekonomiska politiken. Arbetslöshet skall\r\nmotverkas genom satsningar på en väl fungerande\r\narbetsmarknad, arbetsmarknadsåtgärder med\r\ntonvikt på utbildning, utbyggd infrastruktur över\r\nhela landet och satsning på rehabilitering och bättre\r\narbetsmiljö. Det är en stor skandal att\r\nungdomsarbetslösheten i dag är så stor som den är.\r\nDet är också nödvändigt att i fortsättningen skapa\r\nutvecklingsförutsättningar runt om i hela landet.\r\nDär har samhället ett stort ansvar.</pre><pre>När det gäller långtidsarbetslösheten är det viktigt\r\natt komma ihåg att merparten av sjukersättningen\r\ngår till dem som är sjuka under en längre tid. Det\r\när helt nödvändigt att det görs ordentliga insatser\r\npå rehabiliteringsområdet och att förebyggande\r\norganisationsförändringar företas. Sköter vi inte\r\ndetta kommer vi återigen att gå in i en\r\nhögkonjunktur med ett stort antal människor\r\nstående utanför arbetsmarknaden. Vid föregående\r\nhögkonjunktur stod ungefär en halv miljon\r\nmänniskor utanför arbetsmarknaden på grund av\r\nohälsa. Det är en situation som inte får upprepas.\r\nDärför är de nya arbetslivsfonderna intressanta\r\ninstrument. Med hjälp av dem kan man vid\r\nförändrad organisation minska behovet av\r\nrehabiliteringsinsatser.</pre><pre>Enligt centerns uppfattning måste Sverige med\r\nkraft arbeta för att vi inte skall hamna i en situation\r\nmed hög arbetslöshetsnivå i stil med andra länder.\r\nVi måste se till att vi inte har så många\r\nlångtidsarbetslösa, vilket är kännetecknande för ett\r\nantal länder i Västeuropa.</pre><pre>Det är också viktigt att vi ser till att det totala\r\nsparandet i ekonomin ökar. Det är inte minst viktigt\r\nför att minska underskottet i bytesbalansen och ge\r\nutrymme för ökade investeringar. En politik som\r\nleder till bestående överskott i den offentliga\r\nsektorn kan vi inte ha. I stället menar vi i centern\r\natt vi måste ha en politik som stimulerar till ökat\r\nenskilt sparande. Det bidrar till en decentraliserad\r\nsamhällsutveckling och medför ökad ekonomisk\r\ntrygghet för hushållen, genom att sparandet blir en\r\nfinansiell buffert.</pre><pre>Det är också helt nödvändigt att riksdagen nu\r\nbestämt avvisar olika typer av fondsocialistiska\r\nförslag. Löntagarfonderna skall avvecklas och\r\ntillgångarna bl.a. utnyttjas som spar- och\r\nägandestimulans. AP-fonderna skall inte ges\r\nvidgade placeringsregler. Det är viktigt, tycker jag,\r\natt komma ihåg att framtidens pensioner inte\r\ntryggas genom ett omfattande förstatligande av\r\nnäringslivet, utan genom en god ekonomisk\r\nutveckling i kombination med ett ökat personligt\r\nsparande. Det är först då vi kan klara framtidens\r\npensioner på ett riktigt sätt.</pre><pre>En viktig del av den ekonomiska politiken är att vi\r\nlångsiktigt tillgodoser behovet av energi och\r\ngranterar tillgången på energi. Vi i centern\r\nförutsätter att ingångna avtal hålls.</pre><pre>När det gäller budgeten har vi i centerpartiet i en\r\nsärskild reservation tagit upp vårt alternativ. Vi\r\nförordar, tillsammans med folkpartiet och\r\nmoderaterna -- om ändock inte samma budget -- en\r\nstarkare budget än regeringen. Den budget som\r\ncentern föreslår avviker på ett stort antal punkter\r\nfrån regeringens syn på hur statens budget skall se\r\nut.</pre><pre>Jag vill också ta upp frågorna om differentierad\r\nmoms. För det första skall sägas att vi i centern\r\nnaturligtvis är nöjda med att allt fler partier\r\nansluter sig till vår syn på dessa frågor. Vi ser det\r\nsom en stor framgång för centerpolitiken och hälsar\r\ndessa partier välkomna i gemenskapen. Det gäller\r\nmatmomsen och momsen på serveringstjänster, där\r\ndet nu finns en klar majoritet i riksdagen efter det\r\natt socialdemokraterna markerat en ändrad\r\nståndpunkt i dessa frågor. En sänkt matmoms är\r\nviktig för att åstadkomma en bättre\r\nfördelningsprofil på skattepolitiken och för att\r\nminska bidragsberoendet. Sänkt matmoms innebär\r\nockså en nödvändig harmonisering till EG. Även\r\nom ett direkt beslut och ett bifall till centerns\r\nmotion hade varit bättre, är det dock\r\ntillfredsställande att riksdagen nu ställer sig bakom\r\nkravet som sådant och gör ett tillkännagivande till\r\nregeringen.</pre><pre>Men, finansutskottets ordförande Hans\r\nGustafsson, det är ganska svårt att förstå\r\nsocialdemokraternas ''trixande och fixande'' i den\r\nhär frågan för att se till att förslagen inte\r\ngenomförs. Ett parti som under mandatperioden\r\nförst avslår alla förslag och sedan någon vecka före\r\nriksdagsslutet själv lägger fram förslaget blir inte ett\r\nsärskilt trovärdigt parti. Jag vill därför fråga\r\nfinansutskottets ordförande: Vad är skälet till att\r\nsocialdemokraterna inte nu vill se till att momsen\r\nsänks? Om ni menar allvar med vad er grupp har\r\nbeslutat, borde ni vara beredda att stå för det nu, i\r\ndag, och se till att det aktuella lagförslaget\r\ngenomförs.</pre><pre>Fyra av riksdagens sex partier, dvs. mandatmässigt\r\nen ganska stor minoritet, står nu också bakom en\r\nsänkt beskattning av turistnäringen. Den s.k.\r\nturistmomsen försvagar numera som alla vet,\r\nbytesbalansen och försämrar möjligheterna för en\r\nviktig framtidsbransch. Inte minst på mindre orter\r\när turismen viktig. En sänkt turistmoms är viktig för\r\nutländsk turism i Sverige, men inte minst är den\r\nviktig för svensk turism i landet.</pre><pre>Centerns förslag är att återgå till den tidigare\r\nmomsnivån på turismen. Med tanke på\r\nturistmomsens klart skadliga effekt är det faktiskt\r\nanmärkningsvärt att det inte gått att skapa full\r\nenighet om en sänkning. Det skall därför bli\r\nintressant att höra vad vänsterpartiet har att föreslå\r\ni dag, eftersom socialdemokraterna har bestämt sig\r\nför att inte fatta några beslut före valet. Några\r\nvägande ekonomiska skäl för att ha kvar\r\nturistmomsen på nuvarande nivå finns nämligen\r\ninte enligt centerpartiets uppfattning.</pre><pre>Jag vill sluta med att säga att det är viktigt att vi får\r\nen bättre ekonomisk politik. För att få det är det\r\nviktigt med ett regeringsskifte. För att få en\r\nstarkare ekonomisk politik menar vi i centern att vi\r\ni längden också måste se till att få ökade inslag av\r\nregionalt tänkande. Vi måste slåss för en rättvis\r\nfördelningspolitik och för en god miljö. Det tror jag\r\när en förutsättning för att 90-talets viktigaste\r\nekonomiska frågor skall kunna hanteras.</pre><pre>Med detta, herr talman, vill jag yrka bifall till\r\nreservationerna 1, 6, 14, 22 och 26.</pre><pre>f1 &gt; </pre><pre></pre><pre>\r\nAnf. 4 LARS-OVE HAGBERG (v):</pre><pre>Herr talman! Riksdagens vågmästarparti har\r\näntligen medgett att momsen på mat kan sänkas.\r\nDärmed ansluter sig regeringspartiet till den för\r\nvanliga människor självklara uppfattningen att mat\r\ninte skall beskattas i onödan. Det har tagit 20 år och\r\nförlusten av 15 % av valmanskåren i\r\nopinionsundersökningar för socialdemokraterna\r\natt komma till denna slutsats. Dock fortsätter\r\nregeringens och socialdemokraternas\r\nobeslutsamhet. Trots att det finns en klar majoritet\r\nför sänkt moms på mat under nuvarande\r\nvårriksdag, skjuter socialdemokratin avgörandet\r\ntill hösten. Det tycker jag är onödigt och riskfyllt.</pre><pre>I 20 år har vänsterpartiet drivit frågan.\r\nNamninsamlingar, fackliga uttalanden och\r\nopinionsundersökningar har visat att kravet på\r\nborttagande av moms på mat har ett mycket kraftigt\r\nstöd i folkdjupet. Det är en stor seger för vårt krav,\r\ntrots att socialdemokratin i dag vill skjuta upp\r\nbeslutet. Men fortfarande har socialdemokratin\r\nsom sagt chansen att ändra sig, för vänsterpartiet\r\nföreslår en sänkning av matmomsen från 25--15 %.\r\nFinansieringen sker genoma tt momsen ligger kvar\r\npå samma nivå som nu på övriga varor. Jag ställer\r\nsamma fråga som Gunnar Björk: Fins det inte en\r\nrisk, Hans Gustafsson, för att vanliga människor på\r\nnågot vis känner förakt för och mister förtroende\r\nför politikerna, när de vet att ett sådant här viktigt\r\nkrav kan genomföras nu och ändå görs det inte?</pre><pre>Många matematiker, ekonomer och\r\nskattebyråkrater har låtit påskina att det inte är\r\nnågon vinst för vanliga människor att momsen på\r\nmat tas bort. Det är också för krångligt, säger de.\r\nDe har fel. De har lika fel som när regeringen med\r\nErik Åsbrink i spetsen med räknetabeller försöker\r\növertyga låginkomsttagare, vanliga arbetare, att de\r\ntjänar på skatteomläggningen. En sänkning av\r\nmomsen på mat ger låginkomsttagarna en bättre\r\ntrygghet i tillvaron, genom att maten inte är alltför\r\ndyr. Det är en seger för värderingen att livets\r\nnödtorft inte skall beskattas lika hårt som övrig\r\nkonsumtion. Politiken skulle uppfattas väsentligt\r\nmycket positivare i samhället om beslut grundade\r\nsig på människors sunda förnuft i stället för på den\r\nständigt pågående matematiska exercis som\r\nekonomerna ägnar sig åt.</pre><pre>I den svenska folksjälen finns en känsla av att\r\nsamhällsutvecklingen gått fel. Inkomst- och\r\nförmögenhetsklyftor ökar. De välbeställda fixar\r\noch ställer med förmåner och spekulationsvinster,\r\nmedan det arbetande folket inte får någonting med.\r\nSCB-siffror visar att vi nu har fått 400 000 nya\r\nmiljonärer under 80-talet, alltså en mångdubbling\r\nav antalet. Samtidigt växer klyftorna i samhället:\r\nensamförsörjande unga familjer får allt mindre\r\npengar över och inte minst kvinnorna drabbas av\r\ndenna utveckling. Det är kvinnorna som\r\nrepresenterar den stora låginkomsttagargruppen i\r\nsamhället.</pre><pre>De rika blir alltså rikare och de fattiga blir allt\r\nfattigare. Klyftorna mellan arbetare och\r\ntjänstemän växer. Arbetarfamiljerna blir allt\r\nfattigare. De riktigt stora klippen under 80-talet\r\ngjordes på aktiemarknaden. Det var överklassen\r\noch den övre medelklassen som tjänade mest på\r\nbörsen under rekordåren. De 450 rikaste\r\nfamiljerna ökade sin andel av landets samlade\r\nförmögenhet. Nu äger de ännu mera av Sveriges\r\ntillgångar.</pre><pre>När de rika blir allt rikare och arbetarfamiljerna allt\r\nfattigare, är det naturligtvis resultatet av en\r\nhögerinriktad utveckling. Min fråga till\r\nsocialdemokratin och regeringen är: Hur skall\r\ndenna utveckling kunna vändas? Det räcker väl inte\r\nmed bara inflationsbekämpning? Krävs det inte en\r\nordentlig fördelningspolitik i samhället? Men en\r\nsådan politik saknas totalt i dagens\r\nregeringspolitik. Högeralliansen, med centern som\r\nsläpvagn, har egentligen uppnått ett av sina mål --\r\natt öka klyftorna i samhället -- vilket är ett resultat\r\nav kapitalmarknadens villkor. Dessutom är det\r\nkanske värt att peka på det helt obegripliga i\r\ncenterns hållning. Ena dagen agerar centern som\r\nett utpräglat fördelningsparti. Andra dagen skriver\r\nman ihop sig med högeralliansen, vilken knappast\r\ngjort sig känd för att driva fördelningspolitik.</pre><pre>Högerpolitikerna borde egentligen stråla av lycka.\r\nMen de förefaller tyngda av problem. Det som hänt\r\nunder 80-talet räcker inte. Den generella\r\nvälfärdspolitiken måste ytterligare undermineras.\r\nPrivata försäkringar och lösningar kopplade till\r\ninkomster är lösningen framöver. Skattetrycket\r\nskall minskas samtidigt som industrins kostnader\r\nskall sänkas.</pre><pre>Högerpolitiken har ett politiskt syfte, nämligen att\r\nförefalla vara fri från ideologiska förtecken. Det\r\nsom sker i samhället är inte resultatet av medvetna\r\nvärderingar utan av absolut ödesbestämda\r\nnödvändigheter. Samhällsutvecklingen måste ske\r\ngenom ökade löne- och förmögenhetsklyftor och\r\nkraftigt ökade företagsvinster. Allt skall vara\r\nprivatägt. Naturligtvis beskrivs en anslutning till\r\nEG som en nödvändighet, inte som ett politiskt val\r\nav framtidsinriktning. I klartext alltså: Det är\r\negoismen, den starkes rätt och kapitalets\r\nvinstintressen som skall utvisa den ideologiska\r\nfärdriktningen, förklädd till vetenskap och tvingad\r\nnödvändighet. I sin tjänst har högern\r\nnationalekonomerna, som det senaste årtiondet\r\npresenterat ekonomiska teorier; den ena mer\r\nelegant än den andra. Försöken att åstadkomma\r\nvetenskaplig trovärdighet är de borgerliga\r\nekonomernas kännemärke. Men deras vetenskap\r\nkännetecknas av samma träffsäkerhet som SMHIs\r\nfemdygnsprognoser och är grundad på medvetna\r\nförutbestämda ideologiska ståndpunkter. I\r\nkölvattnet av denna utveckling utropade för någon\r\nvecka sedan en av inneekonomerna att han\r\nlängtade -- efter två -- tredjedelssamhället.</pre><pre>Bakom den välpolerade högerfasaden skymtar\r\nalltså de verkliga syftena med högeralliansens\r\npolitik. Det är de här ekonomerna som visar vart vi\r\när på väg.</pre><pre>Inser socialdemokraterna verkligen den här faran?\r\nNär den tredje vägen misslyckades bereddes\r\nmarken för högeralliansen. Gjorda eftergifter till\r\nhögerpolitiken under den här valperioden har\r\nytterligare förstärkt högerutvecklingen i samhället:\r\nskatteomläggningen, försämringarna i\r\nsjukförsäkringen, det svikna vallöftet om\r\nföräldraförsäkringen samt förslag till strejk- och\r\nlönestopp. Allt detta är exempel på\r\nregeringsåtgärder som har försvagat\r\narbetarrörelsen och stärkt högern.</pre><pre>Regeringens EG-omsvängning förra hösten är\r\nockså en symbol för den maktlöshet och\r\nhandfallenhet som finns inom regeringspartiet.</pre><pre>Parollen att SAP skulle vara den bäste förhandlaren\r\nnär det gäller ett EG-medlemskap är egentligen\r\nföga trovärdig, eftersom den vardagliga politiken\r\nsätter sina tydliga spår i form av eftergifter åt höger.</pre><pre>Socialdemokratin har alltså handskats vårdslöst\r\nmed arbetarrörelsens traditioner.</pre><pre>Var finns viljan att åstadkomma ett solidariskt och\r\nrättvist samhälle? Var finns alltså den viljan i\r\npraktisk handling? Håller inte SAP på att begå\r\nsamma misstag med sin högeranpassning i politiken\r\nsom när det gällt medbestämmandet i arbetslivet --\r\ndvs. odlas inte illusionen att man hand i hand med\r\nkapitalet skall genomföra ett välfärdssamhälle?\r\nSedan tackar SAP för sig och proklamerar\r\nklasskamp.</pre><pre>Innehåller inte socialdemokratins flört med\r\nhögerpolitiken samma risk? När kapitalet har fått\r\nsitt av socialdemokratin tar man över. Kvar står\r\narbetarrörelsen avklädd, sviken och förrådd.\r\nVägen öppnas för verkligt extrema yttringar i form\r\nav grevar och fixare.</pre><pre>För oss i vänsterpartiet är det en självklarhet att ett\r\nsamhälle måste bygga på solidaritet, rättvisa och\r\njämlikhet. Utan dessa byggklossar i samhällsbygget\r\nraseras grundvalen för produktionen av varor och\r\ntjänster samt av vård, omsorg och service, för ett\r\nsamhälle med arbete åt alla och för den sociala\r\nvälfärden. Bekämpandet av klassklyftorna är, och\r\nkommer att vara, vänsterns och arbetarrörelsens\r\nviktigaste arbetsuppgift.</pre><pre>Utifrån detta resonemang är vi i vänsterpartiet\r\nsynnerligen oroade över den sänkning av landets\r\nproduktion som nu sker, med en kraftig stigande\r\narbetslöshet som följd. I dag går över 100 000\r\nmänniskor arbetslösa. Det är 40 000 fler än för ett\r\når sedan. Vidare tilltar antalet varsel, speciellt inom\r\ntillverkningsindustrin. Den främsta orsaken till att\r\nvi har hamnat i detta läge är den superdevalvering\r\nsom skedde 1982 -- infarten till den tredje vägen,\r\nsom innebar att ett alltför lågt löneläge etablerades\r\ni vårt land.</pre><pre>Fel signaler sändes, som det heter, ut till\r\nnäringslivet. Det låga löneläget gjorde att\r\ninvesteringarna framför allt hamnade i traditionell\r\nsammansättningsindustri. Den tredje vägens\r\npolitik innebar därigenom att en gammal, förlegad\r\nindustristruktur byggdes fast. Förnyelsen uteblev.\r\nDen internationella konjunkturnedgången har i\r\nsjälva verket endast bidragit till att problemen\r\nalltför snabbt och plågsamt har kunnat lyftas fram i\r\nljuset.</pre><pre>Vi i vänsterpartiet är därför kritiska till regeringens\r\nbetoning av detta med lönekostnadskonkurrens.\r\nVad som behövs är ett starkt konkurrenskraftigt\r\nnäringsliv baserat på gedigna kunskaper, en teknisk\r\nutveckling på hög nivå och en demokratisk\r\narbetsorganisation.</pre><pre>Vi i vänsterpartiet saknar en sådan medveten\r\npolitik från regeringens sida. Här gäller det att\r\nåterupprätta Sverige som en offensiv och\r\nframgångsrik industrination. Ny svensk teknik skall\r\nkunna gro i Sverige. Vi skall inte önska bort vårt\r\nkraftiga internationella beroende -- det kan vi inte\r\ngöra. Men för den skull behöver vi inte anpassa oss\r\nslaviskt. I stället kan vi förhålla oss till detta på ett\r\noffensivt sätt.</pre><pre>Generella gedigna och goda kunskaper hos alla i\r\narbetslivet är därför en förutsättning för en ny\r\nnäringspolitik. Att enbart utbilda arbetslösa eller\r\natt enbart förlita sig på företagens egen fortbildning\r\ninnebär att vi inte klarar den uppgiften. En\r\nallomfattande vuxenutbildning i syfte att öka\r\nkunskaperna på humanismens och teknikens\r\nområden är alltså A och O när det gäller den\r\nframtida konkurrenskraften.</pre><pre>Inte heller räcker det med att hoppas på att\r\ninvesteringar skall göras i Sverige genom att lagar\r\nändras, i tron att andra skall just investera här. Det\r\nkrävs ett demokratiskt politiskt tryck för att ny\r\nteknik och modernisering av svensk industri skall\r\nkunna komma till stånd.</pre><pre>Det är oroande med signalerna från regeringen om\r\natt löntagarfonderna endast skall utgöra en\r\npensionsfond som genom köp av aktier skall trygga\r\nnågon form av avkastning. I så fall måste det vara\r\nslutpunkten för socialdemokratins visioner om en\r\nekonomisk demokrati. Förslaget är, som sagt,\r\nfjärran från de tankar som Meidner förde fram\r\nunder 70-talet om hur man skulle investera och\r\nvilket inflytande man skulle ha över arbetet.</pre><pre>Frågan är var det uthålliga investeringskapital\r\nfinns, om vi nu skall ha någon industriell förnyelse\r\ni vårt land.</pre><pre>Det tredje benet i en konkurrenskraftig\r\nnäringspolitik är den demokratiska\r\narbetsorganisationen. Det duger inte med dagens\r\nfalska fikonspråk om medbestämmande och\r\nmedarbetare. De arbetande känner ju att de har\r\nmycket litet att säga till om beträffande den egna\r\narbetssituationen, arbetsmiljön och arbetets\r\ninnehåll. Regeringen tiger i den frågan. Det blir\r\nbara utredningar. Men högeralliansen pekar på det\r\nkommande arbetslivsklimatet. De som ibland\r\nkallas medarbetare kan man inte lita på, för de skall\r\nha karensdagar så fort det är fråga om sjukdom.\r\nDet skall vara ökade löneskillnader, och de som\r\nkallas medarbetare skall inte ha några fackliga\r\nrättigheter.</pre><pre>Skall vi hävda en välfärdspolitik, krävs det hela\r\nfolket engagemang och inflytande. Glöms detta\r\nbort, kan uppvaknandet bli smärtsamt. Det går inte\r\natt bara kalla på arbetskraft, för det kommer\r\nmänniskor som har större behov, mål och\r\nambitioner i sina liv. De vill inte bara vara en vara\r\npå marknaden. Demokratisk arbetsorganisation är\r\njämte ny teknik nyckeln till samhällets\r\nproduktivitet.</pre><pre>En av de allra viktigaste fördelningspolitiska\r\nfrågorna är naturligtvis frågan om arbete åt alla.\r\nUtan tvivel skedde en klar förändring i regeringens\r\nattityd hösten 1990.</pre><pre>Regeringens satsning för att motverka\r\narbetslösheten anser vi i vänsterpartiet är alltför\r\nbegränsad. Vi menar att det behövs ytterligare 4\r\nmiljarder under det kommande budgetåret för att\r\ndet skall vara möjligt att möta den öppna\r\narbetslösheten. Varje arbetslös anser vi är ett\r\nnederlag för ett samhälle. Dessutom kan man\r\nbefara att den kraftiga minskningen av industrins\r\nkapacitet leder till avsevärda problem, inte minst\r\nregionalt, även om konjunkturen vänder, det är\r\nnog tyvärr så, att Industriförbundet har rätt när\r\nman säger att de stora internationella svenska\r\nföretagen ökar kapaciteten i sina anläggningar\r\nutomlands. Men här hemma ställer man så att säga\r\nin. Risken finns att det blir svåra regionala\r\narbetslöshetsproblem -- om nu inte regeringens\r\nsyfte är att avfolka vissa orter och regioner.</pre><pre>Arbetslöshetspolitiken är en förtroendefråga. Villy\r\nBergström, forskare inom arbetarrörelsen, ställer\r\nen helt avgörande fråga beträffande den nya\r\narbetslöshetspolitiken från socialdemokraternas\r\nsida. Frågan ställs i en artikel som var införd i Dala-\r\nDemokraten häromveckan. Villy Bergström tar en\r\nliten kommun i Dalarna som exempel, nämligen\r\nÄlvdalens kommun. Villy Bergström frågar: Hur\r\nkommer det bli i framtiden när det gäller den nya\r\narbetsmarknadspolitiken och glesbygden? Hur\r\nkommer det att bli om låt oss säga ett år? Nu skall\r\nju inga beredskapsarbeten användas, utan nu är det\r\nbara utbildning som gäller.</pre><pre>Ja, nu är de 150 som är arbetslösa i utbildning, i\r\nförsta ledet. I andra ledet är det ''jobbarklubbar''\r\nsom skall träda in. Men regeringen och Allan\r\nLarsson har sagt att man inte skall satsa på\r\nberedskapsarbeten. Så här står det i artikeln: ''I\r\nÄlvdalen har man nu ungefär 25 procent av den\r\nvolym beredskapsarbeten man hade för fyra år\r\nsedan, och då var det högkonjunktur! -- -- --</pre><pre>Vad är Larsson rädd för? Det är lätt att svara på:\r\nKapitalets nya makt. Skulle regeringen massivt\r\nskapa jobb genom beredskapsarbeten, som\r\ntidigare, skulle det lättflyktiga kapitalet börja rinna\r\nut ur valutareserven. Räntorna skulle tvingas upp\r\noch konjunkturerna försvagas än mer.</pre><pre>Det är därför regeingens tjänstemän far till utlandet\r\noch säger andra saker än här hemma. Inför\r\nutländska kapitalplacerare framhåller man det\r\nbegränsade i insatserna mot arbetslösheten här\r\nhemma. Det lugnar de nervösa\r\nkapitalplacerarna. -- -- --</pre><pre>Endast genom att visa upp villighet att låta\r\narbetslösheten stiga skapas numera förtroende på\r\ninternationella kapitalmarknader. Regeringen kan\r\ninget göra åt det. Det blir tvetungat tal, ett för oss\r\nhär hemma, ett för kapitalmarknadernas folk på de\r\ninternationella arenorna.''</pre><pre>Detta säger alltså Villy Bergström, och det är\r\nalldeles riktigt.</pre><pre>Sedan frågar Villy Bergström: ''Men hur går det\r\nmed den tredje försvarslinjen i Älvdalen?''</pre><pre>Sedan säger han: ''När skogsarbetaren med valkiga\r\nnävar, utan större vana att skriva och ovillig att\r\nlägga ut texten i självuppskattning, står där utan\r\njobb, då finns inget beredskapsarbete åt honom.\r\nSkall han lämnas därhän, åt marknadskrafterna och\r\nstämplingen på förmedlingen?''</pre><pre>Det är egentligen huvudfrågan när det gäller den\r\nnya arbetslöshetspolitiken. Är det så, att inte ens\r\nregeringen kan tala klarspråk och erkänna detta\r\nfaktum och försöka mobilisera sig mot detta? Är\r\nman alltså med i klappjakten på de arbetslösa och\r\nfacket, som skall lära sig att veta hut tills lönerna\r\nhar kommit ned tillräckligt, så att det går att\r\nförstärka konkurrenskraften? Det är en avgörande\r\nfråga som socialdemokraterna har att svara på. Är\r\nman alltså med i den här klappjakten?</pre><pre>Regeringens åtstramning av den kommunala\r\nekonomin är ett annat allvarligt hot mot den\r\ngenerella välfärdspolitiken och mot\r\nsysselsättningen. I stället krävs det, och det är ett\r\nkrav som vi har framställt, ett ekonomiskt\r\nstödpaket till kommunerna. Det gäller att satsa på\r\nservice, utbildning, vård och omsorg, som under\r\nkommunernas fögderi är ryggraden i samhället.\r\nDessa behövs för att produktionen av varor och\r\ntjänster skall kunna fungera.</pre><pre>I likhet med Anne Wibble har också jag noterat den\r\nuppstramning och uppskärpning som har varit i\r\nutskottet när det gäller den offentliga sektorn. Det\r\när bra, och det är väl den enda vändpunkten såvitt\r\njag förstår. Jag hoppas att botten är nådd och att det\r\nhädanefter går åt rätt håll.</pre><pre>Och så har vi detta med inflationen och\r\nRehnbergavtalen. Vi i vänsterpartiet anser att man\r\ni Rehnbergkommissionens avtal utgår från\r\nfelaktiga premisser. Huvudorsaken till inflationen\r\när inte de breda arbetargruppernas löneökningar\r\nutan vinstmaximeringarna,\r\nmonopolprissättningen, skatter, pålagor och\r\ntilltagande löneklyftor.</pre><pre>Rehnbergavtalen innebär, som jag tidigare har\r\nsagt, en inskränkning i förhandlingsrätten. Det är\r\nde arbetandes löneökningar som man är ute efter.\r\nDe lokala fackens verksamhet skall begränsas. Vi\r\ntror dock inte på denna metod att hävda detta med\r\narbete åt alla. I stället blir det bara nya\r\ninlåsningseffekter med den typen av politik.</pre><pre>Det blir alltså obalans mellan parterna lokalt. De\r\nlokala fackföreningarna bakbinds i två år.\r\nAktiviteten minskar för deras del.</pre><pre>Det här öppnar vägen för SAFs strategi beträffande\r\nlokala förhandlingar. I verkligheten har regeringen\r\ngenom Rehnbergavtalen gett högeralliansen en fin\r\nstartsträcka. Man vill inte ha ingrepp i\r\nförhandlingsrätten -- men väl större lönespridning,\r\nlägre företagsbeskattning etc. Grundbulten för\r\nmöjligheterna att genomföra en sådan politik är\r\nförsvagade lokala fackföreningar.</pre><pre>Med inslag av kraftig prispress och en mera rättvis\r\nskattepolitik kan inflationen på längre sikt hållas\r\ntillbaka. Dessutom tilltror vi vänsterpartiet de\r\nfackliga organisationerna förmågan att ta sitt\r\nansvar för lönebildningen.</pre><pre>Herr talman! Nu har jag kommit till avsnittet om\r\nfolkpartiets hämnd. Framför allt gäller det Anne\r\nWibble, som tillsammans med socialdemokratin\r\nhar genomfört en skatteomläggning och som har\r\nmycket svårt att smälta att socialdemokraterna har\r\naccepterat en differentierad moms på maten.</pre><pre>Och, Gunnar Björk, det är inte fyra utan fem\r\npartier som inser hur besvärlig turistmomsen är och\r\natt det är ganska vansinnigt att på detta sätt belasta\r\nen näring. Som vanligt i frågor av det här slaget\r\nhandlar det, när man skall försöka göra politik av\r\ndet hela, inte om faktisk politik.</pre><pre>När det gäller det moment där jag hade förväntat\r\nmig ett konkret förslag som var väl värt att\r\növerväga och som kanske kunde yrkas bifall till --\r\ndet gäller mom. 8 i dagens betänkande -- teg Anne\r\nWibble, som ändå är förslagsställare.</pre><pre>Men väl under mom. 12 kommer det en beställning.\r\nDet gäller då en socialdemokratisk motion om\r\nallmänna farhågor. Naturligtvis fick den\r\nsocialdemokratiske motionären inte skriva vad som\r\nvar önskvärt. I stället måste det bli allmänna\r\nfunderingar om vad som behöver göras. Men det är\r\ni varje fall fråga om en viljeinriktning.</pre><pre>Jag väntar på en precisering av den här\r\nbeställningen. Vad kan det röra sig om? Vilken\r\nomfattning är det fråga om? Hur är det med\r\nfinansieringen? Skall man spara något, och i så fall\r\nvad? Vilken del av turistnäringen är det egentligen\r\nfråga om? Handlar det bara om hotellen? Eller är\r\ndet kollektivtrafiken som är den helt avgörande\r\nfrågan för turismen i glesbygden? Hur är det med\r\ndet som Ingegerd Troedsson talar om i sin motion?\r\nVad är det alltså fråga om?</pre><pre>Så här i efterhand, alltså efter att ha läst\r\nreservationen i fråga, vore det intressant att få veta\r\nvad innehållet egentligen är. Är det fråga om en\r\nhelt allmän beställning som man inte vet ett enda\r\ndugg om? I så fall vill jag påminna om vår hållning.\r\nDen är ju känd sedan tidigare. Kanske kan man\r\nändå fortfarande hysa hopp om ett svar. Jag har,\r\nsom sagt, avgett ett särskilt yttrande, av vilket\r\nframgår att vi, så länge det inte föreligger några\r\nkonkreta förslag, faktiskt vidhåller vår uppfattning.</pre><pre>Med detta, herr talman, vill jag säga att vi i\r\nvänsterpartiet står bakom de reservationer som jag\r\nhar undertecknat. I övrigt yrkar jag, med tanke på\r\nomröstningen, bifall till reservationerna 2, 5 och 16.</pre><pre></pre><pre>Anf. 5 ANNE WIBBLE (fp) replik:</pre><pre>Herr talman! Eftersom Lars-Ove Hagberg påstod\r\natt vi inte har sagt någonting, vill jag ändå för\r\nundvikande av missförstånd be honom att läsa vår\r\nreservation, mom. 8. Där skriver vi om vad vi anser\r\nom mervärdeskattens utformning. Vi framhåller att\r\nvi vill ha en generell moms. Den sänkning som vi\r\nförespråkar skall gälla alla varor och tjänster\r\nsamtidigt. Detta står att läsa på s. 140 i\r\nbetänkandet. Var så god och läs!</pre><pre>Anf. 6 GUNNAR BJÖRK (c) replik:</pre><pre>Herr talman! Lars-Ove Hagberg diskuterade\r\ncenterns fördelningspolitik, och sedan ville han inte\r\nriktigt ta ställning i turistmomsfrågan. Hur skulle\r\ndet vara om Lars-Ove Hagberg någon gång tänkte\r\npå arbetarna i Borlänge när det gäller turismen.\r\nFortfarande har nästan vart fjärde LO-hushåll inte\r\ntillgång till ett fritidshus, eller också har de inte haft\r\nminst en semestervecka. Varför unnar inte Lars-\r\nOve Hagberg arbetarna i Borlänge att åka upp till\r\nSälen en helg till ett någon krona lägre pris? Det\r\nskulle vara bra om ni också någon gång tänkte på\r\narbetarna som ni talar för. Det finns faktiskt i detta\r\nfall mer av fördelningspolitik bland reservanterna\r\nän bland kommunisterna.</pre><pre>Anf. 7 LARS-OVE HAGBERG (v) replik:</pre><pre>Herr talman! Till Anne Wibble vill jag säga att jag\r\nefterlyste ett konkret förslag som kan samla en\r\nmajoritet på den ifrågavarande punkten. Jag kan\r\nbara konstatera att högeralliansen allmänt vill\r\nsänka momsen. Där ingår då frågor som berör\r\nturismen. Det har jag noterat redan tidigare. Jag\r\ninbillade mig att något av det som står i motionen\r\nFi40 -- där Ingegerd Troedssons namn står först --\r\nskulle ha föranlett ett förslag. Det var min\r\nutgångspunkt. Jag konstaterar bara att det inte\r\nförhåller sig så beträffande den punkten.</pre><pre>På en annan och senare punkt finns det dock en\r\nallmän beställning, och när det gäller den frågade\r\njag Anne Wibble vad det handlar om. Rör det sig\r\nom det resterande beträffande hotell- och\r\nrestaurangbranschen, kollektivtrafiken, liftar eller\r\nvad handlar egentligen turistmomsen om?</pre><pre>Till Gunnar Björk vill jag säga att det är fråga om\r\njust de utgångspunkter som han talar om. De ligger\r\ntill grund för vår ömsinta hållning till\r\nturistnäringen, framför allt när det gäller\r\nglesbygden. Vi har pekat på att vi kan tänka oss\r\nbl.a. åtgärder som är regionalpolitiskt betingade.\r\nVi tror att det är mycket nyttigt både för\r\nlåginkomsttagarna och för landets ekonomi att det\r\nförs en annan turistpolitik.</pre><pre>För övrigt är det väl så, att Gunnar Björk skäms\r\nlitet grand. I ena stunden är centern ett oerhört\r\nmilitant fördelningspolitiskt parti. Det kan t.o.m.\r\nhända att vi som driver frågorna på det här området\r\nvarje dag nästan känner oss litet överkörda av\r\ncentern. I den andra stunden skriver man ihop sig\r\nmed högeralliansen, och den har ju inte gjort sig\r\nkänd för någon mer utpräglad fördelningspolitik.</pre><pre>Anf. 8 ANNE WIBBLE (fp) replik:</pre><pre>Herr talman! Det är mycket enkelt att förklara\r\nvarför inte reservationen, som är villkorad till\r\ntidigare beslut om turistnäringen, är mera precis.\r\nVi räknar nämligen med att kunna genomföra det\r\nhär, och då måste man ha litet mera på fötterna.\r\nMan måste veta vad saker och ting kostar, och man\r\nmåste känna till vilka avgränsningar som finns. Jag\r\ntycker att det viktiga är att kunna konstatera att\r\nLars-Ove Hagberg trots alla vackra ord om\r\nturistnäringen inte är beredd att medverka till att\r\nbilda en majoritet i kammaren bara därför att han\r\nvill ha en preciserad utformning. Från hans\r\nutgångspunkt borde det väl vara bättre att få ett\r\ntillkännagivande på det här sättet, med begäran om\r\nett förslag om en sänkning av mervärdeskatten på\r\nturistnäringen, än att inte få någonting.</pre><pre>Jag vill gärna säga att Lars-Ove Hagberg är\r\nvälkommen att ansluta sig till den villkorade\r\nreservationen under mom. 12.</pre><pre>Anf. 9 GUNNAR BJÖRK (c) replik:</pre><pre>Herr talman! Vi i centern är helt på det klara med\r\nvad vi tycker beträffande fördelningspolitiken. I\r\nvarje fall har vi gett upp tanken på att få något\r\nordentligt stöd av socialdemokraterna på den här\r\npunkten.</pre><pre>Lars-Ove Hagberg sade att han har en ömsint\r\ninställning till de här frågorna. Jag tycker att han\r\nbör tänka på personer med lägre inkomst, personer\r\nsom inte har råd att idka turism inom landet.\r\nDessutom tycker jag att han bör tänka på de delar\r\nav sitt hemlän som är så beroende av just en\r\nsänkning av turistmomsen. Om han inte vill svika\r\nde ifrågavarande grupperna, vore det naturligt att\r\nstödja reservationen.</pre><pre>Anf. 10 LARS-OVE HAGBERG (v) replik:</pre><pre>Herr talman! Jag frågade Anne Wibble om vad\r\nturistmomsen handlar om. Gäller det\r\nkollektivtrafiken? Jag skulle gärna vilja veta något\r\nom tyngdpunkten, eftersom turistmomsen inte är\r\nnågot entydigt begrepp. Var det bara den lilla delen\r\nsom avser hotellen eller någon enstaka skidlift?\r\nDen tunga posten i det här sammanhanget är\r\negentligen transporterna. Här har vi faktiskt\r\nprioriterat i årets budget och föreslagit ett\r\nborttagande -- även av andra skäl. Vi har också\r\nprioriterat en minskning av kostnaderna för\r\nboendet. När vi inte har sett något konkret förslag\r\nhar vi inte haft någon direkt anledning att ''hoppa\r\npå'' en allmän beställning rakt upp och ned. Men vi\r\när inte alltid alldeles omöjliga. Finns det konkreta\r\noch bra förslag är vi inte ovilliga att diskutera dem.</pre><pre>Till Gunnar Björk vill jag säga att det är\r\nlåginkomsttagarna som drabbas av en ökning av\r\nskatten vid den här typen av skatteomläggning.\r\nDärför hävdar vi att turistnäringen bör underlättas,\r\nframför allt regionalt. Eftersom jag själv kommer\r\nfrån ett utpräglat turistlän, ser jag ju vilka\r\nfantastiskt negativa följder det blir, då man belastar\r\nturistnäringen och framför allt de samhällsgrupper\r\nsom borde kunna komma i åtnjutande av turismen\r\näven i vårt land.</pre><pre>Anf. 11 CARL FRICK (mp):</pre><pre>Herr talman! ''Hur kommer det sig att vatten, som\r\när så nyttigt att liv vore omöjligt det förutan, har\r\nett så lågt pris -- medan diamanter, som är ganska\r\nonödiga, har ett så högt pris?'' Dessa tänkvärda ord\r\nsades en gång av Adam Smith. Det kunde man\r\nundra på den tiden, men vi har all anledning att\r\nbegrunda denna fråga även i dag.</pre><pre>Finansdebatter har en tendens att bara beröra det\r\nakuta tillståndet i landets ekonomi, kanske med ett\r\nperspektiv på det närmaste året. Runt om i världen\r\nsmyger sig ju kunskapen fram att ekonomi i allra\r\nhögsta grad är förbundet med ekologi och\r\nförhållandena i de ekologiska systemen. Under de\r\ntre år som miljöpartiet har verkat i riksdagen har\r\ndetta varit ett huvudtema i allt det som vi har skrivit\r\noch sagt om ekonomi. Det går inte att föra en seriös\r\ndebatt om ekonomi om man bortser från de\r\nekologiska förhållandena och skeendena.</pre><pre>För att förstå vad det är fråga om fordras en kort\r\nanalys av det moderna industrisamhället och de där\r\nrådande drivkrafterna. Industrisamhället är i allt\r\nväsentligt ett linjärt produktionssystem med en\r\nnära nog rak väg, där råvaror går från olje-, kol-\r\noch gasfält och gruva via varutillverkning till\r\nsoptipp. Under vägen produceras avfall i\r\nvarierande och stigande omfattning, avfall som\r\navges till luft, vatten och mark, avfall som förgiftar\r\noch förkväver de biologiska produktionssystemen i\r\nallt större omfattning, förgiftade system som\r\nproducerar mindre och mindre, trots att jordens\r\nbefolkning nu ökar med närmare 100 milj. om året,\r\ntolv Sverige om året.</pre><pre>Den ekonomiska politiken i industrivärlden går i\r\nallt väsentligt ut på att så snabbt som möjligt\r\nförpassa råvaror från sitt ursprung till sophögen. Ju\r\nfortare det går, dess bättre är det ekonomiska\r\nutfallet. Ju fortare det går dess snabbare stiger\r\nbruttonationalprodukten, som är ett mått på den\r\npenningomsättning som man kan mäta.</pre><pre>Litet rått kan man säga att den ekonomiska\r\npolitiken går ut på att förbruka så mycket råvaror\r\nsom möjligt på kortaste tänkbara tid. Politiken går\r\ndå samtidigt ut på att tillverka så mycket avfall som\r\nmöjligt och orsaka så mycket förstörelse som\r\nmöjligt beroende på att de negativa sidorna av\r\nråvaruförbrukningen antingen räknas som ett plus i\r\nbruttonationalprodukten eller helt negligeras.</pre><pre>Det finns ett begynnande uppvaknande och en\r\ninsikt om att vi nu måste ha avgifter och skatter som\r\ntar hänsyn till tillväxtens skadeverkningar.\r\nMiljöavgiftsutredningen (MIA) hade den\r\nuppgiften. Så t.ex. införde man förtjänstfullt en\r\nkoldioxidskatt. Den var visserligen låg och\r\notillräcklig, men ändå. Man vägrade emellertid att\r\ninföra den på elkraftsproduktionen, eftersom detta\r\nskulle leda till högre pris på elkraft. Det skulle\r\nindustrin inte klara, menar man. Vilket hyckleri att\r\ninte använda sig av de instrument som man säger\r\nsig vilja använda. Industrins energikostnader är ju\r\nändå skyddade av 1,7-procentsregeln som innebär\r\natt industrin i praktiken är befriad från all\r\nenergiskatt som överstiger 1,7 % av varornas\r\nförsäljningsvärde. Miljöpartiet har föreslagit att vi\r\nskall höja energikostnaderna för att åstadkomma\r\neffektivisering och få fram inhemska förnybara\r\nenergislag och samtidigt som kompensation sänka\r\narbetsgivaravgifterna. Vi vill på olika sätt stärka\r\nmarknadsekonomin och få den att fungera bättre.\r\nDet är märkligt att det i en marknadsekonomi finns\r\nså många människor som motarbetar en väl\r\nfungerande marknadsekonomi.</pre><pre>All tillgänglig klokskap inser nu att vi inte kan\r\narbeta med detta linjära produktionssystem längre.\r\nVi måste komma in i ett kretsloppstänkande.\r\nMiljöpartiet har motionerat om detta i åratal.\r\nNaturskyddsföreningen predikar det ständigt på ett\r\nmycket förtjänstfullt sätt.</pre><pre>Vi måste se till att återanvända och återbruka om vi\r\nskall minska förgiftningen. Inget av det som vi tar\r\nupp ur jordens inre försvinner ju utan allt sprider\r\nsig. Det är bara inom den fasansfulla\r\nkärnkraftstekniken som delar av materien\r\nomvandlas till energi, varav två tredjedelar går\r\nförlorade.</pre><pre>Förra veckans miljödebatt handlade i hög grad om\r\nkretsloppstanken, i varje fall ordmässigt. När det\r\nkom till konkreta förslag att förverkliga tanken slog\r\nriksdagen nämligen bak ut och sade nej.</pre><pre>Ett exempel på felinriktad politik är att\r\nmomsbelägga kollektivtrafiken. Det skedde trots\r\natt beslutsfattarna, socialdemokraterna och\r\nfolkpartisterna, visste att det skulle leda till ökat\r\nbilåkande. Detta sker i en tid då vi alla vet att\r\nkoldioxidutsläpp och växthuseffekt är ett av våra\r\nallra största miljö- och framtidshot.</pre><pre>Här ser vi hur ledande politiker, som dessutom\r\naspirerar på att bli ministrar efter den 15\r\nseptember, medvetet och iskallt saboterar miljö och\r\nframtid. Jag vill hävda att moms på kollektivtrafik\r\när det i särklass mest miljöfientliga beslutet som har\r\nfattats i riksdagen under denna mandatperiod.\r\nEfter sådana bravader går det inte an att med någon\r\ntrovärdighet i behåll påstå att man bryr sig om de\r\nekologiska förhållandena och att man är villig att ta\r\nett framtidsansvar.</pre><pre>En av miljöpartiets huvudlinjer i politiken är att\r\nminska den materiella förbrukningen, dvs. det\r\nmateriella slöseriet. Denna minskning kallar\r\nutskottet en sänkning av levnadsstandarden. Jag\r\ntycker att det är ett fantastiskt påstående. Menar\r\nutskottet verkligen att minskad bensin- och\r\noljeförbrukning, minskad förbrukning av uran och\r\nminskad förbrukning av metaller innebär en\r\nsänkning av levnadsstandarden? Då måste\r\nutskottet rimligen mena att det motsatta\r\nförhållandet gäller, dvs. att ökad förbrukning av\r\nfossila bränslen och av uran innebär en höjning av\r\nlevnadsstandarden. Då måste ökade utsläpp av\r\nmiljöstörande ämnen av alla slag innebära en\r\nhöjning av levnadsstandarden. Då måste det vara\r\nbra för levnadsstandarden att luft, vatten och mark\r\nförgiftas. Då måste det vara bra med rester av\r\nkemiska bekämpningsmedel i mat och vatten.</pre><pre>Enligt utskottet är det uppenbarligen på det sättet\r\natt vi får det bättre ju mer vi förbrukar och ju mer\r\nvi smutsar ner. Jag förmodar att utskottet gärna ser\r\natt våra vänner i den fattiga delen av världen\r\nuppskattar oss och tackar oss för våra\r\nansträngningar att höja vår levnadsstandard genom\r\natt öka förtunningen av ozonskiktet och genom att\r\nsläppa ut mer fossilt kol i luften, så att klimatet\r\nändras och översvämningar främjas. Tacksamhet\r\nborde vara ett sätt för dem att visa sin solidaritet\r\nmed oss.</pre><pre>Utskottets tankar är för mig hårresande, cyniska\r\noch otidsenliga. Eftersom jag vet att flera av\r\nledamöterna i grunden har en syn på förhållandena\r\nsom ligger nära den syn som vi i miljöpartiet har, är\r\ndet märkligt att det 1991 inte skall kunna gå att få\r\nett miljöinriktat och ansvarsfullt betänkande från\r\nfinansutskottet. Jag tycker att det är beklagligt.</pre><pre>Herr talman! Vi har även akuta problem i vår\r\nekonomi. Budgetunderskottet rasar i botten, och\r\nman förutspår nu ett minus på 25--35 miljarder, en\r\nofattbart stor summa. Underskottet måste täckas,\r\noch det finns egentligen bara tre metoder att klara\r\ndetta, genom att minska utgifterna, genom att öka\r\ninkomsterna eller genom att låna.</pre><pre>Skattesänkningar kan det knappast bli tal om,\r\neftersom det då bara blir värre. Och då ökar\r\nunderskotten. Jag tycker att det är något att tänka\r\npå för alla skattesänkarpopulister allt från Carl\r\nBildt, greve Wachtmeister, Nya välfärden och\r\nmånga andra som vill göra sitt bästa för att slå\r\nsönder samhällsekonomin.</pre><pre>En delförklaring till budgetunderskottet är de höga\r\nräntebetalningarna för det enorma\r\nbudgetunderskott som de borgerliga regeringsåren\r\nmedförde.</pre><pre>Kortsiktigt måste vi arbeta efter alla tre metoderna.\r\nAtt sänka utgifterna är oftast mycket svårt,\r\neftersom minskningarna enligt vår mening inte får\r\nleda till sociala snedfördelningar. Att öka\r\nskattekvoten, dvs. att öka statens inkomster, är inte\r\nlätt det heller, eftersom vi har en mycket hög\r\nskattekvot i Sverige. Vi menar dock att vi kan\r\nacceptera en mindre ökning för att därigenom\r\nkunna finansiera den nödvändiga omställningen till\r\nett mindre slösande och förgiftande samhälle och\r\nför att kunna tillföra medel för att bygga ut\r\nspårburen kollektivtrafik och för att hjälpa till att\r\nmiljöanpassa industrin.</pre><pre>Sänkta kostnader kan uppnås genom att delar av\r\ntransfereringarna görs om så att de som har högre\r\ninkomster inte får ut lika stor del av\r\ninkomstbortfallet som de som har lägre lön. Vi\r\nmåste se till att i första hand skydda vård och\r\nomsorg. Vi kan inte acceptera moderaternas och\r\nfolkpartiets sätt att spara. Det går ut på att\r\nytterligare försämra sjukförsäkringen för dem som\r\nhar lägre löner. För mig är det ett förslag av ganska\r\ntidstypiskt nyliberalt slag.</pre><pre>Att låna till konsumtion innebär att vi skjuter på\r\nbetalningen till framtiden och kommande\r\ngenerationer. Precis så sker nu med de gamla\r\nborgerliga budgetunderskotten. Stora\r\nbudgetunderskott leder till att lånetrycket på den\r\nsvenska marknaden ökar, vilket innebär stigande\r\nräntor. Höga räntor driver boendekostnaderna i\r\nhöjden, vilket i sin tur driver upp kraven på högre\r\nlön. Vi är inne i en ond cirkel. Och\r\nmiljöinvesteringarna kan komma att ta stryk. Det\r\nfordras alltså ett nytänkande. Vi är nu inne i en\r\nlågkonjunktur som i många stycken är förorsakad\r\nav en gammal inflationsdrivande politik, som har\r\ndrivit upp företagsvinster, kostnader, konsumtion\r\noch löner till nivåer som gör att goda svenska varor\r\ninte är konkurrenskraftiga längre. Detta är väl\r\nbekant, och få säger emot det.</pre><pre>Vad kan vi då göra åt vår situation och samtidigt se\r\ntill att vi kan lösa delar av våra akuta ekologiska\r\nproblem? Det måste nämligen vara vår uppgift att\r\nlösa den dubbla problematiken -- ekologisk och\r\nekonomisk kris.</pre><pre>Inte nog med att vi har ett ökande\r\nbudgetunderskott. Vi har också ett ökande\r\nbytesbalansunderskott. Det betyder att vi köper för\r\nmer pengar utomlands än vi säljer. Vi får med andra\r\nord låna till vår konsumtion också. Vi skaffar oss\r\nnu såväl en ökande utlandsskuld som en inhemsk\r\nskuld, samtidigt som vi idogt arbetar för att förstöra\r\nvår miljö och våra livsbetingelser. Vi skuldsätter oss\r\ntill kommande generationer. Det är i längden\r\nohållbart. En minskning av den materiella\r\nförbrukningen, som vi har talat om, kan ske genom\r\natt vi sänker hastigheterna på våra vägar, genom att\r\nvi gör transporter på räls ekonomiskt mer\r\nattraktiva, genom att vi slopar momsen på\r\nkollektivtrafiken, genom att vi höjer\r\nkoldioxidskatten och genom att vi sänker\r\nsubventionsgraden för den eltunga industrin.</pre><pre>Detta blir starka incitament till att minska\r\nenergianvändningen genom effektivisering och\r\nhushållning. Alternativa inhemska energislag får\r\nökad chans. Importen av fossila bränslen minskar,\r\noch bytesbalansen förbättras. Vi behöver inte låna\r\nså mycket, och miljöbelastningen minskar totalt.</pre><pre>Kostnaderna för industrin kan vi sänka genom att\r\nsänka arbetsgivaravgifterna på sätt som vi har\r\nredovisat i våra motioner. Därmed ökar\r\nkonkurrenskraften genom att de totala\r\nlönekostnaderna sjunker. Vi kan öka exporten\r\nigen, och bytesbalanssituationen förbättras också.</pre><pre>Åtgärderna sänker också kostnaderna för staten,\r\nkommunerna och landstingen och innebär därför\r\nockså att budgetunderskottet kan minskas.</pre><pre>En stor del av betalningen sker genom att hushållen\r\nfår betala mer för sin energianvändning. I\r\ngenomsnitt ökar inte hushållens köpkraft med den\r\nav oss föreslagna politiken. Vi får en omfördelning\r\nav produktion till export och en omfördelning av\r\nkostnader som sänker budgetunderskottet. Vi\r\nmåste inte låna för att klara det, och räntorna\r\npressas inte i höjden. Och det kan då bli billigare\r\natt bo, i varje fall inte dyrare.</pre><pre>Att räkna ut hur kostnaderna omfördelas är hart\r\nnär omöjligt. De som slösar med energi är de som\r\nfår betala notan.</pre><pre>I glesbygd är man speciellt beroende av\r\nvägtransporter. Därför vill vi införa ett\r\nkontantbidrag för att kompensera för fördyrande\r\ntransporter. Däremot är vi inte villiga att sänka\r\npriset på drivmedel. Vi måste bibehålla alla\r\ntänkbara incitament till att hushålla med energi.</pre><pre>Av samma skäl vill vi att gynnandet av de personer\r\nsom har företagsbilar skall avlägsnas snarast. Det är\r\nett oskick att en växande grupp människor skall\r\nsärbehandlas så att de slösar med energi på\r\nskattebetalarnas, miljöns och framtidens\r\nbekostnad.</pre><pre>Matmomsfrågan har varit synnerligen aktuell. Vi\r\nhar arbetat med den så länge vi har funnits i den\r\npolitiska verkligheten. Och det är glädjande att det\r\nnu finns möjlighet att äntligen kunna sänka den.</pre><pre>Vi tycker också att man borde kunna komma\r\növerens om att sänka turistmomsen till den nivå\r\nsom den hade tidigare.</pre><pre>Kollektivtrafikmomsen måste helt enkelt tas bort\r\nom vi skall kunna komma bort från det\r\nresursslösande bilåkandet, eller åtminstone minska\r\ndet kraftigt.</pre><pre>Vi är inte så förmätna att vi tror att våra förslag i ett\r\nenda slag löser de stora ekonomiska och ekologiska\r\nproblem som vi står inför. Vi ser dem som steg på\r\nvägen.</pre><pre>Det är mer förvånande att finansutskottet inte\r\nstakar ut några sätt som kan bidra till att klara våra\r\nsamlade problem. Finansutskottet är fast i ett\r\ngammalt förlegat tillväxttänkande som leder till\r\nmiljöförstöring och till en katastrofal ekonomisk\r\nutveckling med ökad skuldsättning. Regeringen är\r\ni allt väsentligt inne på samma linje som utskottet.\r\nHur kan det komma sig att varken regeringen eller\r\nutskottet på allvar intresserar sig för att ta itu med\r\nvår dubbla skuldsättning, att klara både ekonomisk\r\noch ekologisk kris. När kommer regeringen att ta\r\nsig an problemen? När kommer tänkbara\r\nkommande regeringsbildare att ta itu med\r\nproblemen på ett socialt acceptabelt sätt?</pre><pre>Vid sidan av den ekonomiska och den ekologiska\r\nkrisen har vi den ökade arbetslösheten. Vi anger tre\r\nolika vägar förutom dem som regeringen har\r\nanvisat för att komma till rätta med den\r\nproblematiken:</pre><pre>* sänkt normarbetstid,</pre><pre>* sänkta arbetsgivaravgifter och</pre><pre>* investeringar i miljöanpassad spårburen trafik.</pre><pre>En aktiv arbetsmarknadspolitik är en viktig del av\r\nden svenska modellen, och den får vi inte överge.\r\nVi kan inte acceptera den syn som professor Anders\r\nÅslund, öststatsexperten, ger uttryck för, när han i\r\nDN säger sig längta efter tvåtredjedelssamhället.</pre><pre>Han och många på politikens högerkant hävdar att\r\nSverige har en kommandoekonomi som liknar den\r\ni de forna kommunistiska staterna i Östeuropa.\r\nMan för inte politiken framåt med så våldsamma\r\noch onyanserade överdrifter och djupt osanna\r\npåståenden. De som betraktar skatt som stöld\r\navvisar vi också på samma sätt som vi avvisar\r\nmoderaternas syn när de i ett förslag till nytt\r\npartiprogram säger: ''Varje ingrepp i medborgarnas\r\nliv, varje reglering, varje skatt försvårar och dödar\r\nlivsprojekt.''</pre><pre>Vi ser här hur ett ledande parti avsäger sig varje\r\nform av solidaritet med dem som lever nu och med\r\nkommande generationer. Varje form av miljö- och\r\nsocialpolitik kastas på skrothögen. Där röjs ingen\r\nödmjukhet inför världens problem. Det är den\r\nsanna egoismens talesmän som vi hör.</pre><pre>De krafter, som står bakom den moderata\r\npartiledningen och vars tänkande har krypit in\r\nunder skinnet på folkpartister, är ett antal industri-\r\noch kapitalägare, som föraktar den svenska\r\nmodellen med samförstånd och generell\r\nvälfärdspolitik. Dessa krafter har tvingat fram\r\nslopande av valutaregleringen och ett språngartat\r\nnärmande till EG. Det är samma krafter som\r\nbetraktar politik som ett sätt att fragmentisera\r\nföretags verksamheter.</pre><pre>EG är som institution djupt odemokratisk med sin\r\ntopp- och centralstyrning till kommissionen och\r\nministerrådet i Bryssel. Det är helt klart att\r\nenskilda små länder inte kommer att kunna göra sin\r\nröst hörd och kunna påverka politiken i det nya\r\nmaktcentrat i Bryssel. Det är inte heller meningen,\r\ndå det skulle störa de mäktigas spel med vår\r\nframtid. Från början var EG bara en ekonomisk\r\nunion för att främja de västra delarna av Europa så\r\natt de kunde hävda sig tekniskt och ekonomiskt mot\r\nresten av världen. Ett starkt Västeuropa med hög\r\nekonomisk tillväxt och ständigt ökande materiell\r\nförbrukning visade sig behöva starka\r\ncentralstyrande organ för att kunna tvinga igenom\r\nbeslut inom områdets alla delar. Därför behövs det\r\nenligt strategerna en domstol, en centralbank, en\r\nvaluta, en polismakt och en militärmakt. Det är\r\n''Den europeiska fästningen''.</pre><pre>Utvecklinen i Västeuropa står i bjärt kontrast till\r\nutvecklingen i Europas östliga delar. Där bryter\r\nman nu under svår vånda ner centrala hårt styrande\r\nbyråkratiska system, medan man i de västliga\r\ndelarna går i precis motsatt riktning. Vi ser en\r\nmycket märklig process, som kommer att mycket\r\nnegativt påverka våra möjligheter att föra en något\r\nså när självständig ekonomisk politik. Den svenska\r\nkronan kommer att försvinna som mynt i en tid när\r\nmånga östländer nu vill komma bort från rubeln\r\noch få egna nationella valutor.</pre><pre>Det stora problemet med EG vid sidan av\r\nodemokratin är den ekonomiska politik för mycket\r\nsnabb ekonomiskt tillväxt som man har. Enligt\r\nCheccinirapporten kan man räkna med en tillväxt\r\npå mellan 4 och 7 % per år. Detta leder enligt\r\ninterna EG-rapporter till mycket svåra\r\nmiljöstörningar beroende på den snabbt ökande\r\nvägtrafiken och de stora utsläppen av kväveoxider,\r\nsvaveloxider och koldioxider och mycket, mycket\r\nannat.</pre><pre>Detta vill de stora partierna och KDS nu föra\r\nSverige in i med jättefart utan att på något sätt fråga\r\nsvenska folket. En folkomröstning efter en intensiv\r\nstudieperiod är det enda rimliga. Det är\r\nsymptomatiskt att utskottet avslår krav på anslag\r\ntill EG-kritisk information. Tysta och okunniga vill\r\nutskottet uppenbarligen att svenskarna skall gå in i\r\nEG och avsäga sig sitt långa självbestämmande och\r\nsin långa parlamentariska tradition, som började på\r\n1400-talet. Ställningstagandet är dåligt.</pre><pre>Härligheten håller på att försvinna mitt framför\r\nvåra ögon, medan vi badar i ljuset av reklambetalda\r\nTV-kanaler. Antalet försvinnande och hotade arter\r\nökar. Skogar dör. Våtmarker dikas ut och hav och\r\nluft förgiftas.</pre><pre>Att gemensamma satsningar, som innebär att vi\r\nsom privatpersoner kollektivt avstår från\r\nomedelbar konsumtionstillfredsställelse, betraktas\r\nsom frihetsinskränkningar och hot mot valfriheten\r\när logiskt i ett rent konsumistiskt perspektiv. Vissa\r\nmaktfigurer kan och vill inte se att kollektiva\r\ndemokratiskt beslutade lösningar innebär en stor\r\nsamlad frihet: Frihet från oro. Frihet att utbilda sig.\r\nFrihet att kunna vara sjuk utan att behöva oroa sig\r\nför bostad. Frihet att kunna andas frisk luft, dricka\r\nrent vatten och slippa äta medvetet förgiftad mat.\r\nFrihet att kunna njuta av kultur utan att vara rik\r\neller bo i stora städer. Frihet att få barn som kan\r\nleva friska och utvecklas utan skador redan från\r\nfosterstadiet. Frihet att få leva i en fredlig värld.</pre><pre>Den konsumistiska friheten är mycket begränsad.\r\nDe fyra EG-friheterna har tre ekonomiska delar\r\noch bara en mänsklig, nämligen fria kapitalrörelser,\r\nfri rörlighet för varor och tjänster och sist frihet för\r\nmänniskor att röra sig inom EGs gränser. De\r\nutanför göre sig inte besvär. Kulturell, social och\r\nekologisk frihet nämns inte. De kan inte prissättas\r\noch mätas i BNP-termer. Därför finns de inte med.\r\nDet rör sig om en västeuropeisk egoism, inte om\r\ninternationalism och internationell solidaritet. För\r\nmig är kampen för härligheten och demokratin\r\navgörande för framtiden. Jag är glad över att få\r\nverka i ett nyskapande parti, som sätter\r\nhärlighetens och demokratins fortbestånd och\r\nutveckling i första rummet.</pre><pre>Vi som har haft turen och förmånen att få leva i\r\ndemokratier med yttranderätt och\r\nyttrandemöjligheter som individer måste hålla\r\nemot den avdemokratisering inom murar som EG\r\ninnebär. Vi måste visa våra medmänniskor i öster\r\natt vi tycker att vi har något värdefullt att erbjuda\r\nvärlden: levande demokratier med ekologisk\r\nsamklang somett framtidsprojekt. Vi kan inte nu\r\nnär östeuropéerna står på randen till att antingen ta\r\nsteget till frihet eller falla tillbaka i odemokrati\r\nsjälva välja odemokratin och det ekologiska\r\nförfallets tyranni. För vad är det vi riskerar när de\r\nekologiska systemen faller sönder? Jo, att de starka\r\nser till att de tar hand om det som blir kvar och låter\r\nde svagare gå under. Därför måste vi värna om de\r\nekologiska systemen, inte bara för oss själva utan\r\nockså för kommande generationer.</pre><pre>Herr talman! Detta är mitt sista längre inlägg i\r\nriksdagen under denna mandatperiod. Jag kom till\r\nriksdagen i oktober 1988, och tre utomordentligt\r\nspännande och lärorika år har förlupit. Jag har glatt\r\nmig, men jag känner mig samtidigt djupt förtvivlad\r\növer mina erfarenheter härifrån. Det som jag\r\ntycker är svårast är de orimliga\r\narbetsförhållandena, som innebär att viktiga och\r\navgörande beslut hastas fram. Besluten blir inte så\r\ngenomarbetade och kloka som de skulle kunna bli\r\noch som de bör vara. Våra beslut påverkar\r\nmänniskors vardag och det besvärar mig att allt\r\nskall ske med sådan orimlig brådska.</pre><pre>Jag besväras också av att riksdagen fattar så dåliga\r\nbeslut när det gäller avgörande frågor om ekonomi\r\noch ekologi. Det är som om de kunskaper om dessa\r\nförhållanden som finns utanför huset inte får sin\r\ngivna plats härinne. Kunskaperna finns, men de\r\nanammas inte. Vi har sett detta när det gäller\r\njordbrukspolitiken, energipolitiken, miljöpolitiken\r\noch nu sist Öresundsbron. Därför fortsätter det\r\nekologiska förfallet i takt med det ekonomiska. Det\r\nsom hotar oss nu är ett alltmer osolidariskt\r\nsamhälle, därför att politiken inte vägleds av\r\nkunskaper och medkänsla utan av gamla\r\nföreställningar om ekonomiska sammanhang, som\r\när frikopplade från våra långsiktiga\r\növerlevnadsfrågor. Vad är viktigare än att kunna\r\nföra en politik, som beaktar kommande\r\ngenerationerns rimliga krav på goda liv och att de\r\nskall slippa betala för våra dumheter?</pre><pre>Så länge riksdagen inte arbetar långsiktigt fungerar\r\nden tyvärr inte väl. Vi behöver en bra riksdag, en\r\ndemokratisk och självständig riksdag, som kan\r\nfatta de avgörande besluten i Sverige, en riksdag\r\nsomkan agera solidariskt mot våra vänner i öster\r\noch söder, mot de fattiga i världen mot alla dem\r\nsom vi med vår livsstil nu berövar så många\r\nmöjligheter. Vi behöver inte en demonterad\r\ndemokrati med centraliserade beslut i en\r\nfåmansförsamling i Bryssel. Låt oss bevara en\r\nlevande demokrati i Sverige som ett uttryck för en\r\nvälutbildad och kunnig befolkning, som kan och vill\r\nta ansvar och har medkänsla i tid och rum!</pre><pre>En levande demokrati är en del av härligheten.\r\nMakten bryr jag mig inte om, men härligheten.\r\nDärför yrkar jag bifall till reservationerna 3, 14, 22\r\noch 28.</pre><pre>I detta anförande instämde Kjell Dahlström, Gösta\r\nLyngå, Paul Ciszuk och Lars Norberg (alla mp).</pre><pre></pre><pre>Anf. 12 HANS GUSTAFSSON (s):</pre><pre>Herr talman! Årets kompletteringsproposition är\r\nmer omfattande än vanligt genom att den också\r\ninnehåller stora förslag till strukturåtgärder inom\r\nden statliga administrationen.</pre><pre>Jag skall i huvudsak uppehålla mig vid det som i\r\nutskottets betänkande återfinns under avsnitten\r\nriktlinjer för den ekonomiska politiken och\r\nbudgetpolitiken. När motionerna i ärendet\r\navlämnades hade den s.k. alliansen, dvs.\r\nfolkpartiet liberalerna och moderaterna, en\r\ngemensam partimotion och centern hade en egen.\r\nNu har de tre partierna enats om en gemensam\r\nreservation om den ekonomiska politiken. Då detta\r\när det senaste dokumentet för de tre partierna\r\nkommer jag att i huvudsak knyta mina\r\nkommentarer till de borgerliga partiernas\r\nreservation.</pre><pre>Det är inte svårt att förstå att reservationen är ett\r\novanligt substanslöst dokument, vilket också har\r\npåpekats i massmedia. Detta har antagligen varit\r\nförutsättningen för en gemensam reservation och\r\ndessutom är väl erfarenheterna, i varje fall hos två\r\nav de borgerliga partierna, dåliga när det gäller att\r\nredovisa vad deras politik i verkligheten leder till.</pre><pre>Något ekonomiskt alternativ att regera efter har\r\ninte framlagts. Det går inte att möta framtiden med\r\nprincipiella och utslätade ståndpunkter när det\r\nkrävs konkreta och ibland också obekväma\r\nåtgärder.</pre><pre>Jag blev verkligen överraskad när jag hörde Lars\r\nTobisson och i viss mån Anne Wibble säga att den\r\npolitik som presenteras skulle vara den enda vägen\r\ntill en bra ekonomisk politik för Sverige. Arma\r\nfosterland, om det skulle vara sant! Lars Tobisson\r\nanser att det fräckaste han hört är när Allan\r\nLarsson säger att vi är på rätt väg. Jag måste säga\r\natt Allan Larsson framstår som en blygsam\r\nvårblomma i förhållande till den fräckhet som Lars\r\nTobisson utvecklar när han påstår att detta är det\r\nenda dokument som leder till att Sverige går en\r\nlyckosam väg till mötes.</pre><pre>I övrigt måste jag konstatera att centerns anslutning\r\ninnebär att de mest vettlösa påståendena i\r\nalliansens motion inte längre upprepas. Således har\r\npåståendet på s. 13 i motionen ''att regeringens\r\nskönmålning av de ekonomiska utsikterna skulle\r\nkunna tas som en ursäkt för att inget göra'' inte\r\nupprepats. I övrigt har en viss tillnyktring skett. För\r\ndetta bör centern tackas.</pre><pre>I alliansens motion anges att eftersom tidigare\r\nframlagda förslag avslagits finner motionärerna det\r\ninte meningsfullt att upprepa dem. Jag förmodar att\r\ndet skall tolkas så att de inte övergivits.</pre><pre>Denna nya hållning öppnar oanade möjligheter när\r\ndet gäller riksdagens framtida arbetsorganisation.</pre><pre>Jag skall i fortsättningen ta upp några av de frågor\r\nsom omnämns i den gemensamma reservationen.\r\nNär det gäller den internationella utvecklingen och\r\nden ekonomiska utvecklingen i Sverige förutsätter\r\njag att finansministern kommer att kommentera\r\ndessa avsnitt i sitt anförande. Jag skall därför nöja\r\nmig med att konstatera att när det gäller den\r\ninternationella utvecklingen är skillnaderna inte\r\nsärskilt stora mellan bedömningarna i\r\npropositionen och i reservationen. I\r\nreservationenanförs sålunda ''att den nedgång i\r\nvärldsekonomin som sker under innevarande år blir\r\nförhållandevis kortvarig. Vändpunkten kan\r\nkomma under senare delen av innevarande år, men\r\nmest troligt under nästa år.''</pre><pre>Man kan naturligtvis diskutera vad som är\r\nvändpunkt och också när den inträffar. Det är\r\nemellertid uppenbart att bedömningarna ändå\r\nligger varandra så nära att några avgörande\r\nskiljaktigheter knappast föreligger när det är fråga\r\nom synen på den internationella utvecklingen.</pre><pre>När det gäller utvecklingen i Sverige skall jag nöja\r\nmig med att den i kompletteringspropositionen\r\nredovisade prognosen i allt väsentligt följer\r\nkonjunkturinstitutets prognos. Så sent som i\r\nföregående vecka redovisade institutet en ny\r\nrapport över konjunkturläget. I rapporten\r\nkonstaterar institutet att ''sammantaget ser vi dock\r\ninte tillräckligt tydliga indikationer för att revidera\r\nvår tidigare konjunkturprognos''. Det sagda får\r\nräcka eftersom finansministern återkommer i\r\närendet.</pre><pre>Jag skall därefter övergå till några av de specifika\r\nfrågor som reservanterna tar upp under avsnittet\r\nAllmänna riktlinjer och förbigå dem där en\r\nbetydande enighet råder, t.ex. Europapolitiken, att\r\ninflationsbekämpningen skall prioriteras, att\r\ninfrastrukturen skall rustas upp osv.</pre><pre>I reservationen konstateras att det är nödvändigt\r\natt sänka skatterna därför att den ekonomiska\r\ntillväxten hämmas av det höga skattetrycket. Detta\r\nutvecklas ytterligare i alliansens motion, som\r\nåberopas av reservanterna. Mest angeläget är det\r\nenligt reservanterna att sänka\r\nkapitalbeskattningen, mervärdeskatten och\r\narbetsgivaravgifterna. Sänkningen av\r\nmervärdeskatten preciseras i motionen.\r\nMervärdeskatten skall ner till 18--20 %. Därutöver\r\nskall kommunalskatten sänkas till 30 %, vilket\r\ninnebär att antingen staten måste skjuta till det\r\nbelopp som ligger därutöver eller också att de mest\r\nutsatta kommunerna får avveckla betydande delar\r\nav sin verksamhet. Hur mycket arbetsgivaravgiften\r\noch kapitalbeskattningen skall sänkas framgår inte,\r\nmen det är inte orimligt att anta att det\r\nsammantaget rör sig om ett belopp uppemot 50\r\nmiljarder kronor. Även om moderaternas motion\r\nom att sänka skatten med 1 % av BNP om året\r\nunder en tioårsperiod, vilket motsvarar ca 140\r\nmiljarder, inte övergivits, skall jag här lämna den\r\ndärhän eftersom den inte åberopas i reservationen.</pre><pre>Det finns naturligtvis ingen vettig människa i det\r\nhär landet som inte tycker det vore bra om\r\nskatterna sänktes. Nu är det emellertid så att vi inte\r\ntar ut skatter av elakhet eller missunnsamhet, utan\r\ndärför att vi måste betala för medborgarna\r\nangelägna ting. Skatten är i princip priset för\r\nsolidariteten. Alla undersökningar jag känner till\r\nvisar att för de allra flesta människor är en bra\r\nvälfärd viktigare än sänkta skatter. Det finns också\r\ngoda etiska skäl för en sådan hållning.</pre><pre>Borgerliga företrädare brukar inte uraktlåta att\r\nkritisera den offentliga sektorn för de brister som\r\nkan konstateras i form av köer när det gäller\r\nsjukvården, äldreomsorgen och barnomsorgen.\r\nMen inte kan detta bli bättre av att kommuner och,\r\nlandsting får mindre resurser.</pre><pre>Hur avser nu reservanterna att de frikostiga\r\nskattesänkningarna skall betalas? Jo, på två sätt:\r\ngenom tillväxt och genom att såväl den statliga som\r\nden kommunala konsumtionen skall hållas tillbaka.\r\nDen offentliga sektorn skall reformeras\r\nföreträdesvis genom ökad privatisering, kan man\r\nutläsa. Vi har alla ett gemensamt ansvar för att den\r\noffentliga sektorn, som tar så stor del av våra\r\ngemensamma resurser i anspråk, är så effektiv och\r\nrationell som det över huvud är möjligt. Det ställer\r\nvi upp på. Jag tycker att vi socialdemokrater som\r\nföreträdare för den offentliga sektorn har ett\r\nsärskilt ansvar på den punkten. Låt oss gärna\r\nintensifiera dessa ansträngningar för att utnyttja\r\nresurserna på bästa möjliga sätt. Men det är\r\nvilseledande att påstå att det den vägen går att få\r\nfram resurser till stora skattesänkningar.</pre><pre>Vi behöver förnya och förbättra inte minst på\r\nsocialförsäkringssidan. Men de resurser som\r\ndärigenom kan frigöras behövs för att den\r\noffentliga sektorn skall kunna svara för sina\r\nåtaganden utan att nya resurser tillförs.</pre><pre>När det gäller tillväxten har reservanterna en långt\r\nmer pessimistisk bild än vi. Låt oss ändå hoppas på\r\natt vi kan öka takten i tillväxten. Den behövs i\r\nförsta hand för att ge en allt äldre befolkning en god\r\nomvårdnad och för att förbättra villkoren för de\r\ngrupper i vårt samhälle som fortfarande lever på\r\nsmala marginaler.</pre><pre>Problemet med den offentliga sektorn är inte dess\r\nanpassning, utan att den offentliga konsumtionen\r\nfått för litet resurser. Medan behovet i\r\nkommunerna kraftigt ökat på grund av\r\nbefolkningssammansättningen och genom\r\nutbyggnad av barnomsorg och annat, har\r\nkommunernas andel av bruttonationalprodukten\r\ngått ner från 17 till 16 %, samtidigt som tillväxten\r\nhar varit låg. Det är inte svårt att förstå att det kan\r\nuppstå problem i en sådan situation. Kommunerna\r\nhar helt enkelt fått vara med om att betala det\r\nunderskott på nära 90 miljarder som fanns i statens\r\nbudget. Det har varit rimligt att de har fått delta i\r\ndet restaureringsarbetet, men det har inte kunnat\r\nske utan konsekvenser.</pre><pre>Det är nog så, ärade reservanter, att era rundhänta\r\nskattesänkningar inte kan genomföras utan en\r\ndjupgående urgröpning av den sociala välfärden.\r\nDet finns en stor risk för att skattesänkningar i er\r\nstorleksordning i slutändan får betalas av\r\npensionssystemet.</pre><pre>Gunnar Björk! Hur har centern egentligen kunnat\r\nhalka in i denna högerbur?</pre><pre>Vi vill gärna ha skattesänkningar. Men först skall vi\r\nse till att alla som behöver får ett bra stöd, att de får\r\nhjälp i och omvårdnad, och att villkoren förbättras\r\nför dem som har de minsta marginalerna.</pre><pre>Hur populärt det än är att tala om\r\nskattesänkningar, tror jag ändå att de flesta\r\nmedborgare här i landet föredrar att vi har ett\r\nanständigt samhälle när det gäller välfärden. Under\r\nde 20--25 år då jag var företrädare för kommuner\r\noch landsting och hade nära kontakt med\r\nmedborgarna, upplevde jag inte en enda gång att\r\nvare sig företagare eller medborgare kom till\r\nkommunen och klagade på att skatterna var för\r\nhöga. Nej, medborgarna kom och klagade för att\r\nderas mor inte fort nog kom in på\r\nålderdomshemmet, för att inte barnomsorgen\r\nkunde tillgodoses. Företagarna klagade över att vi\r\ninte byggde ut bostäder, barnomsorg, vatten och\r\navlopp, gatubelysning och allt vad det var.</pre><pre>Kostnaderna försvinner inte. Man slutar inte att bli\r\nsjuk, och man slutar inte att bli gammal för att vi\r\nsänker skatterna.</pre><pre>Reservanterna brukar ofta ange ökad konkurrens\r\ninom den offentliga sektorn som en metod att\r\nuppnå ökad effektivisering. Det finns inte mycket\r\natt erinra mot detta påstående. Men därav behöver\r\nman inte dra slutsatsen att den konkurrensen måste\r\nuppnås genom ökad privatisering. Ökad\r\nkonkurrens kan lika bra och bättre skapas inom den\r\noffentliga sektorn, och detta arbete pågår för fullt.</pre><pre>Vi har ganska utförligt behandlat denna fråga i\r\nbetänkandet. Jag skall därför nöja mig med att säga\r\nföljande. Vi kan väl tänka oss att även i\r\nfortsättningen uppnå ökad konkurrens genom\r\nanlitande av privata initiativ. Men vi vänder oss\r\nmed bestämdhet mot att privata alternativ a priori\r\nskulle vara att föredra utan att något bevis härom\r\nföretes. I betänkandet redovisas snarast\r\nmotsatsen -- i en åberopad OECD-undersökning.</pre><pre>Bara för några dagar sedan gav Industriförbundet\r\nut ett antal uppsatser under titeln Nydaning av den\r\noffentliga sektorn. Däri visar t.ex. professor Bengt\r\nJönsson i Linköping, att antalet personer som\r\nbehandlas för kronisk njursjukdom är detsamma i\r\nSverige och USA, nära 400 på en miljon invånare.\r\nMan har också konstaterat att det är\r\nutomordentligt kostnadseffektivt att transplantera i\r\nstället för att använda dialys för kroniskt sjuka\r\nnjurpatienter.</pre><pre>I USA, som har en mycket stor andel privat\r\nsjukvård, transplanteras endast när det gäller 22 %\r\nav patienterna mot 57 % i Sverige. Det finns inga\r\nmedicinska skäl för denna stora skillnad, men\r\ndäremot marknadsekonomiska. Det är nog klokt\r\natt ta talet om privatiseringens välsignelser med en\r\nbetydande nypa salt.</pre><pre>Jag tror också att man skall göra klart för sig att om\r\nprivata alternativ skall släppas in i den offentliga\r\nsektorn i hela dess vidd, för att man den vägen skall\r\nnå ökad konkurrens, så kommer detta\r\nobönhörligen att leda till att den offentliga sektorn\r\nmåste få full frihet att operera på den privata\r\nmarknaden.</pre><pre>Fötrträdarna för ''alliansen'' ägnar i allmänhet stort\r\nutrymme åt att tala om hur embarmligt dåligt det\r\ngår för Sverige. Vi halkar efter, vi intar\r\njumboplatsen osv. Regeringen skönmålar. Vi är\r\nsämst, och det beror på den socialdemokratiska\r\nregeringen -- det är ett ständigt återkommande\r\nbudskap.</pre><pre>Man skall vara försiktig när man försöker tala om\r\nhur de olika länderna när det gäller utveckling,\r\nproduktion, BNP osv. förhåller sig till varandra.\r\nDet visar sig vara mycket komplicerat att räkna ut\r\ndetta. Man måste ta hänsyn till befolkningens\r\nsammansättning och andra ting. Och ser man på\r\nalla de faktorer som man bör ta hänsyn till i detta\r\nsammanhang, finner man att vi gott är i nivå med\r\nde andra framgångsrika industriländerna.</pre><pre>Och skulle det nu vara så, att några av de länder\r\nsom har legat efter oss skulle närma sig oss, så\r\ntycker jag inte det vore så fasligt upphetsande. Vi\r\nkan inte tänka oss en tillvaro som alltid ser likadan\r\nut, där de fattiga länderna ligger på den nivå där de\r\när och vi andra där vi är. Att det sker en viss\r\nutjämning är acceptabelt.</pre><pre>När jag hörde Lars Tobisson och Anne Wibble blev\r\njag ytterligt betänksam. De talade om att vi har\r\növertagit de borgerligas politik på område efter\r\nområde. Det har gällt avskaffandet av kredit- och\r\nvalutaregleringen, det har gällt EG-ansökan,\r\nanslutning av de svenska kronan till ecun, sänkta\r\nmarginalskatter och kommunalt skattetak samt\r\nsänkt ersättning i sjukförsäkringen. Det är\r\nborgerliga förslag som vi har tagit över och\r\ngenomfört, och ändå beskriver ni det som om det\r\ngick käpprakt åt skogen. Det är väldigt\r\ninkonsekvent att å ena sidan bekskriva det så att vi\r\növertog era förslag och å andra sidan säga att det\r\nbara leder till elände. Det är helt orimliga tankar.</pre><pre>Får jag också i detta sammanhang säga att ni gång\r\nefter annan beskriver hur situationen ser ut i\r\nSverige och hur bra den är i andra länder, i EG och i\r\nOECD. Samtdigigt säger ni att vi under den senaste\r\nperioden har upplevt en av de stabilaste och längsta\r\nhögkonjunkturer vi någonsin har haft. Kan Lars\r\nTobisson och Anne Wibble svara mig: Hur kan det\r\nvara att alla dessa länder, som enligt er mening är\r\nså framgångsrika, under den längsta och stabilaste\r\nhögkonjunkturen inte har lyckats sänka sin\r\narbetslöshet med en enda procent, och inte kan ge\r\nsina medborgare jobb utan har 10 % av sin\r\nbefolkning arbetslösa? Är sådana länder\r\nframgångsrika och mönster för oss andra?</pre><pre>I vänsterpartiets motion och i dess reservation finns\r\nmånga synpunkter som jag kan ställa upp på. Det\r\ngäller t.ex. vad som sägs om industristrukturen, om\r\nupprätthållandet av den fulla sysselsättningen, om\r\nrätten till ett meningsfullt arbete, om uppvärdering\r\nav kvinnans erfarenheter m.m. Andra\r\nställningstaganden, som vad som anförs om\r\nstabiliseringspolitiken, om ett kommunalt\r\nstödpaket eller om en samordning av\r\nlöntagarfonder och AP-fonder, kan vi inte dela, och\r\nsjälvfallet inte i reservationen föreslagen\r\nhemställan. Därför bör reservationen avslås.</pre><pre>Miljöpartiets reservation har i enlighet med partiets\r\nmotion och i likhet med tidigare ställningstaganden\r\ni flera avseenden annorlunda utgångspunkter för\r\nden ekonomiska politiken. Partiets uppfattning kan\r\nväl tolkas så, att produktionen och den materiella\r\ntillväxten måste begränsas för att det skall vara\r\nmöjligt att bekämpa de miljöpolitiska problemen.\r\nÖvriga partier utgår från att en stark ekonomi är en\r\ngrundläggande förutsättning för att vi skall kunna\r\nbemästra miljöproblemen. Därför kan\r\nreservationen inte bifallas.</pre><pre>Herr talman! Jag skall slutligen kommentera frågan\r\nom sänkt mervärdeskatt på livsmedel och\r\nserveringstjänster. Det kan göras tämligen kort.\r\nVisserligen finns i reservationen förslag om att en\r\nomfördelning av mervärdeskatten skall avslås, men\r\nsamtidigt tycks av uttalanden att döma ''alliansens''\r\npartiledare utan svårighet kunna acceptera\r\nförslaget. Man vill snarast förringa förslagets\r\nbetydelse.</pre><pre>Det kan vi hälsa med tillfredsställelse, och vi\r\nbehöver därför inte förlänga diskussionen på den\r\npunkten.</pre><pre>Frågan om sänkt mervärdeskatt för turistnäringen\r\ntas upp i en särskild reservation. Det föreslås ett\r\ntillkännagivande med uppdrag till regeringen att\r\nframlägga förslag om sänkt mervärdeskatt för\r\nturistnäringen. Reservationen uppfyller alla krav\r\npå oklarhet. Turistnäringen lever inte ett isolerat\r\noch avgränsat liv, utan påverkas av det allmänna\r\nkostnadsläget på en mängd områden, bl.a.\r\nnäringens egen prissättning. Det torde inte vara\r\nmöjligt att avskilja den moms som betalas av\r\nturister från den moms som erläggs av icke-turister.\r\nMöjligen kan man tänka sig att reservanterna\r\nmenar att utöver den föreslagna sänkningen på\r\nserveringstjänster skall hotellmomsen,\r\nhotellkostnaderna, sänkas. Men om detta vore\r\nmeningen hade det väl angivits i reservationen. Det\r\när dessutom ett ovanligt dyrt sätt om man vill\r\nfrämja turismen.</pre><pre>Av de ca 76 000 hotellbäddar som finns i det här\r\nlandet används 75 % av inhemska reguljära\r\nhotellgäster som representerar företag,\r\nkonferensgäster och andra, som dessutom i stor\r\nutsträckning drar av momsen. 25 % av samtliga\r\nhotellbäddar kan sägas användas av turister. Av\r\ndessa 25 % är det 20 % som används av utländska\r\nturister, dvs. 5 % av hela den totala summan. Att\r\nman skulle kunna få någon väsentlig förändring i\r\nbytesbalansen genom att ett hotellrum blev kanske\r\n25 kr. billigare per natt är svårt att tro. Det skulle\r\nkosta oerhört mycket pengar för dem som man\r\negentligen inte ville ge ett motsvarande stöd.\r\nDärför är det inte en bra väg att gå i sak.</pre><pre>Reservanterna har möjligheter att återkomma i\r\nfrågan till hösten. Det går ju inte att genomföra\r\nnågon sänkning till den 1 juli. Den kan bara\r\ngenomföras till den 1 januari. Då kan det kanske\r\nföreligga ett mer genomarbetat och genomtänkt\r\nförslag än detta.</pre><pre>Herr talman! De frågor som jag inte haft tillfälle att\r\nkommentera kommer i viss utsträckning att beröras\r\nav finansministern i hans inlägg. Jag skall därför\r\navslutningsvis endast konstatera att det alternativ\r\ntill ekonomisk politik som framlagts i de borgerliga\r\npartiernas motioner och i den gemensamma\r\nreservationen inte duger som en alternativ\r\nekonomisk politik. Den är oprecis, den är utslätad\r\noch den är felaktig. I den mån preciseringar\r\nförekommer har de ofta sin udd riktad mot\r\nlöntagarna.</pre><pre>Jag yrkar därför bifall till hemställan i utskottets\r\nbetänkande och avslag på samtliga reservationer.</pre><pre></pre><pre>Anf. 13 LARS TOBISSON (m) replik:</pre><pre>Herr talman! Jag skulle vilja börja med en fråga\r\nom politisk anständighet. Hans Gustafsson har ju\r\nvarit gruppledare för socialdemokraterna här i\r\nriksdagen och han har varit statsråd i många år. Vad\r\ntycker Hans Gustafsson om att finansministern\r\nkommer till denna stora ekonomiska debatt först\r\nsedan oppositionens talesmän har talat?</pre><pre>I det anförande som finansutskottets ordförande\r\nhöll fanns det inte ett ord om den tredje vägen. Det\r\nkan man förstå, som vi har sagt tidigare. Nu\r\nförlöjligade Hans Gustafsson det jag hade sagt om\r\natt det program vi har lagt fram, och som\r\nåterkommer i reservation 1, skulle vara den enda\r\nvägen. Han beskärmade sig över vilka följder det\r\nskulle få. Det skulle bara innehålla principer och\r\ninga konkreta ställningstaganden.</pre><pre>Låt mig då påminna om att vi under de senaste åren\r\nhar lagt fram åtskilliga konkreta förslag som\r\nregeringen så småningom motvilligt har anslutit sig\r\ntill. Jag har redan räknat upp dem. Jag tar några\r\nigen, kommunalt skattestopp, sänkt\r\nkompensationsnivå i sjukförsäkringen och\r\nÖresundsbron senast här i går.</pre><pre>Ett inslag i programmet Ny start för Sverige har\r\nredan hunnit genomföras. Det är kronans\r\nanknytning till ecun. Därom fanns ingenting i\r\nkompletteringspropositionen. Det är inte heller\r\nnågonting som regeringen står bakom. Det är ett\r\nbeslut som riksbanksfullmäktige slutligen har\r\nkommit fram till att bifalla. Men det kom återigen\r\nsent. Tänk om det hade genomförts när vi\r\nmoderater förslog de i mitten av 80-talet. Då hade\r\nvi undgått denna inflationstopp och denna\r\növerhettning. Det hade givit en helt annan disciplin\r\nåt den regering som skall föra den ekonomiska\r\npolitiken i vårt land.</pre><pre>Hans Gustafsson sade att det inte går att sänka\r\nskatten och höll ett passionerat försvarstal för den\r\noffentliga sektorn, och en stor sådan. Hur tror ni att\r\nni skall kunna klara en situation med nedrivna\r\ngränshinder utan att sänka skatterna? Jag upprepar\r\nden frågan. Följden måste bli att den pågående\r\ninvesteringsflykten fortsätter. Hur skall ni få i gång\r\nekonomin utan skattesänkningar?</pre><pre>Jag skulle vilja ge ett litet citat som jag tycker är\r\nvärdefullt i det här sammanhanget. Ericsson-chefen\r\nLars Ramqvist har sagt: Om inte skatten sänks\r\nflyttar Ericsson utomlands. Det krävs snabb\r\nanpassning och däri ingår att skatternas andel av\r\nBNP måste ner från nuvarande 57 till 45 % -- -- --\r\nDetta är inget hot. Det är ett automatiskt faktum\r\natt om inte Sverige snabbt harmoniserar skatter och\r\ninflation orkar vi inte med att vara kvar i Sverige.</pre><pre>Nu handlar det inte bara om kronor och ören. Hans\r\nGustafsson tog upp den etiska delen av detta. Jag\r\nmenar att vi även från den synpunkten har\r\nanledning att arbeta för sänkta skatter. Vad ger oss\r\npolitiker rätt att ta mer än hälften av människors\r\ninkomster, deras ekonomiska nivå, i skatt till\r\nstaten? Det är en fråga som jag tycker att Hans\r\nGustfasson har anledning att fundera över.</pre><pre>Anf. 14 ANNE WIBBLE (fp) replik:</pre><pre>Herr talman! Jag vill gärna börja med att instämma\r\ni Lars Tobissons ilska över att finansministern inte\r\nbehagar delta i den här debatten. Jag tycker att det\r\när ganska oförsvarligt när vi ändå diskuterar ganska\r\nallvarliga ting. Man borde vara här och lyssna från\r\ndet att debatten börjar.</pre><pre>Jag förstår att Hans Gustafsson koncentrerade sitt\r\ninlägg till den borgerliga reservationen, eftersom\r\ndet egentligen bara är där som det finns någon\r\nkonkret ekonomisk politik att diskutera. Det är\r\nbara den reservationen och några andra borgerliga\r\nsom innehåller några konkreta förslag. Det är ju\r\nbra att Hans Gustafsosn erkänner det på detta om\r\nän indirekta, men ändå tydliga sätt.</pre><pre>Hans inlägg var en mycket stark plädering för\r\nkommunal expansion och ökade offentliga utgifter.\r\nHan ondgjorde sig särskilt över att vi vill begränsa\r\nden kommunala utdebiteringen till 30 kr. Jag\r\nföreslår att han ställer sin fråga också direkt till\r\nAllan Larsson, som har sett till att det finns en\r\nutredning där just denna begränsning i den\r\nkommunala utdebiteringen är en förutsättning för\r\nframtida välfärd och bra hushållning i\r\nkommunerna.</pre><pre>Därefter var Hans Gustafsson något slags eko av\r\nGunnar Sträng på sin tid. Det är en aning\r\nbevärande, tycker jag. Det har ändå hänt saker i\r\nsvensk ekonomi. Det är samma typ av resonemang\r\nsom Gunnar Sträng förde om marginalskatterna\r\nnär Hans Gustafsson förklarar att det alltid finns\r\nvälfärdsinsatser som kräver mer pengar och som är\r\nviktigare än att göra någonting åt skattetrycket.\r\nGunnar Sträng drev denna linje i många år. Det tog\r\nåtminstone 20--30 år innan socialdemokraterna i\r\nriksdagen och annorstädes insåg att den var fel.\r\nDärför har vi nu genomfört kraftiga sänkningar av\r\nmarginalskatterna. Jag måste erkänna att jag\r\nhoppas att det inte skall behöva ta 30 år till innan\r\nsocialdemokraterna inser att samma resonemang\r\ngäller också det totala skatteuttaget i landet. Och\r\nresonemanget är lika galet där.</pre><pre>När man inte har så mycket annat att säga från\r\nsocialdemokratisk sida brukar man göra\r\njämförelser med utlandet. Nu var det fråga om att\r\nvi som inte vill ha den socialdemokratiska politiken\r\nanses aktivt förespråka en arbetslöshet på 10 %\r\neller kanske ännu mera. Detta är ett ovanligt fult\r\nsätt att debattera. Utgångspunkten för Ny start för\r\nSverige ligger i ett värnande om att det skall finnas\r\narbeten i Sverige, arbeten i industrin och arbeten\r\nsom är säkra, dvs. som inte skapar en arbetslöshet\r\nsom vi kan se att andra länder har fått. Det är för\r\natt förebygga uppkomsten av sådan arbetslöshet\r\nsom den ekonomiska politiken måste förändras.</pre><pre>Anf. 15 GUNNAR BJÖRK (c) replik:</pre><pre>Herr talman! Hans Gustafsson tyckte att\r\nreservationen var litet substanslös. Jag skulle vilja\r\nbe Hans Gustafsson att ta sig ytterligare tid att läsa\r\nreservationen. Då kan han se att den trots allt är\r\nganska innehållsrik. Den ger t.ex. klara besked när\r\ndet gäller att vi vill att ekonomin skall byggas på en\r\nmarknadsekonomisk politik och att det skall finnas\r\nklara riktlinjer. Jag tycker att reservationen är\r\noerhört tydlig i sitt sätt att beskriva en rad frågor\r\nsom är viktiga. Det är en bra reservation som dessa\r\ntre partier står bakom och som alla kan stå för.</pre><pre>I stället för att Hans Gustafsson skall bekymra sig\r\nför centern tycker jag att han skall fundera över sitt\r\neget partis situation och hur partiet utvecklar\r\npolitiken. Det gäller bl.a. det fortsatta\r\nkvarhållandet vid dessa hopplösa\r\nlöntagarfondsidéer, AP-fonden och offentliga\r\nsektorns förnyelse -- där verksamheten i praktiken\r\nhar stått still. Det förslag som antogs i natt har en\r\nganska liten betydelse.</pre><pre>Hans Gustafsson säger att vi är i en slags högerbur.\r\nMen om vi är i en högerbur, hur är det med Hans\r\nGustafsson? Hur är det med inlandsbanan. Där har\r\nsocialdemokraterna gjort upp med moderaterna.\r\nInlandsbanan är en symbol för att ni vill lägga ner\r\nservicen i inlandet, dvs. de mindre regionerna. Jag\r\ntycker att det är en oerhört viktig principiell fråga.\r\nVidare har vi bron som vi alla fattade beslut om i\r\nnatt. Socialdemokraterna vill tillsammans med\r\nmoderaterna bygga en bro västerut. Samtidigt är ni\r\nförespråkare för en ökad kontakt söderut mot EG.\r\nNi har alltså ingen anledning att förhäva er sig i den\r\nfrågan.</pre><pre>Vi kan vidare diskutera turistfrågan. Jag tycker att\r\ndet är fel att bara utgå från utlandsturisterna. Jag\r\nvill än en gång påpeka att en fjärdedel av LOs\r\nmedlemmar fortfarande har inte råd att ta en\r\nordentlig semester. Varför kan man då inte gynna\r\ndem genom att sänka turistmomsen? Låt oss\r\nordentligt reda ut vad vi menar i olika partier med\r\nturistmoms. Vi i centern menar transporter, hotell,\r\nrestaurang och de delar som hör till turistnäringen.</pre><pre>När det gäller matmomsen, Hans Gustafsson, är\r\ndet svårt att förstå att man år efter år under\r\nmandatperioden har avslagit centerns förslag på\r\nsänkt moms på mat, men nu, någon vecka innan\r\nriksdagen skall slå igen, lägger fram ett förslag,\r\nsamtidigt som man yrkar avslag på det förslag som\r\nligger! Vilken trovärdighet har ett parti som röstar\r\nnej till ett tiotal förslag under mandatperioden och\r\nen vecka innan riksdagen slår igen lägger ett eget\r\nförslag, som inte hinner behandlas? Jag tycker inte\r\natt det gör den socialdemokratiska politiken\r\ntrovärdig.</pre><pre>Varför skall socialdemokraterna trixa och försöka\r\nfixa så att förslaget inte antas? Kom ihåg att i förra\r\nvalrörelsen teg socialdemokraterna. Då lovade\r\nman att utreda frågan. En utredning som för övrigt\r\ninte grävde ner sig i denna fråga.</pre><pre>Anf. 16 LARS-OVE HAGBERG (v) replik:</pre><pre>Herr talman! Jag skall inte instämma i\r\nhögeralliansens ilska över att Allan Larsson inte var\r\nhär på morgonen. Jag tar det mer som en symbolisk\r\nhandling. Det som händer här är kanske inte så\r\nviktigt. Egentligen borde någon vara ganska nöjd,\r\nför ibland tycker man ju att politiker inte skall lägga\r\nsig i så mycket. Detta var sagt mer från den\r\nskämtsamma sidan.</pre><pre>Hans Gustafsson svarade inte på frågan. Varför\r\nskjuter man på beslutet om matmomsen? Finns det\r\ninte en akut risk för fortsatt politikerförakt på\r\ngrund av den typen av åtgärder? Det borde komma\r\nnågot argument från utskottets företrädare för att\r\nman inte fattar ett beslut nu. Det borde också vara\r\nett svar med någon substans.</pre><pre>Jag tänkte tidigare: Oj, tänk om Hans Gustafsson\r\nsatt som ordförande i den kommunalekonomiska\r\nkommittén och hade fått skriva direktiven! Då hade\r\ndet kanske funnits en stor chans för kommunerna.\r\nMen som direktiven är skrivna och som\r\nbehandlingen går, är det på direkt kollisionskurs\r\nmed finansutskottets ordförande och de ambitioner\r\nsom han företräder. Jag hälsar i så fall denna\r\nvändpunkt med tillfredsställelse. Det vore tråkigt\r\nom Hans Gustafsson sade nej till det kommunala\r\nstödpaketet. Jag hoppas att det är för tillfället. Men\r\nmed övrig argumentation om kommunernas\r\nproblem framöver är det helt naturligt att detta blir\r\nföljden.</pre><pre>Jag förstår att det inte är så lätt att vara\r\nvågmästarparti. Å ena sidan kan man tala om för\r\nhögeralliansen att man har antagit dess förslag och\r\nsedan ifrågasätta varför den gnäller. Man har\r\nantagit dess förslag om valutareglering, EG,\r\nsjukförsäkring osv. Å andra sidan, vad händer i\r\nmorgon med den politiken? Det kanske Hans\r\nGustafsson kan svara på. Jag försökte utveckla det\r\nresonemanget litet grand. Råder det inte en otrolig\r\nfara om man politiskt sett argumenterar som Hans\r\nGustafsson och sedan antar en rad högerförslag?\r\nVad står emot de förslag som finns från\r\nhögeralliansen i dag? Är det morgondagens\r\nsocialdemokratiska förslag -- om\r\nsocialdemokraterna sitter i regeringsställning? Det\r\när just detta som hela arbetarrörelsen har upplevt.\r\nDet förslag som man i det ena valet var emot har\r\nman sedan godtagit. Det ger ju inget förtroende för\r\nregeringen inför ett val eller för den\r\nregeringspolitik som läggs fram. Då kan t.o.m. en\r\nfråga som matmomsen komma att hamna precis på\r\nsidan om, vilket borde vara en central\r\nfördelningspolitisk fråga.</pre><pre>Anf. 17 CARL FRICK (mp) replik:</pre><pre>Herr talman! Hans Gustafsson säger att en stark\r\nekonomi är grunden för en bra miljöpolitik. Vad är\r\nen stark ekonomi? Som jag förstår det är det\r\nkonventionellt sett när det råder en hög ekonomisk\r\ntillväxt. Men vi vet att det också är samma sak som\r\nen mycket hög materiell förbrukning, och vi vet att\r\ndet leder till en omfattande miljöförstöring. Man\r\ntror då att ju mer man förbrukar och skapar pengar,\r\nju bättre blir det. Samtidigt ökar miljöförstöringen i\r\nomfattning. Jag kan inte riktigt förstå att den starka\r\nekonomin automatiskt är en bot på våra\r\nmiljöproblem. Jag ser närmast en konventionellt\r\nstark ekonomi som ett hot mot vår miljö.</pre><pre>Det viktiga är att komma fram till vad tillväxten\r\nskall ha för innehåll och på vilket sätt man skall nå\r\ntillväxt. Det är viktigt att det inte går till på vilket\r\nsätt som helst. Vi i miljöpartiet har den bestämda\r\nuppfattningen att vi måste arbeta inom det\r\nmarknadsekonomiska systemet. Därför är vi varma\r\nanhängare till olika former av miljöskatter och\r\nmiljöavgifter som på något sätt avspeglar\r\nkostnaderna för miljöförstöringen, varors\r\nproduktion och varors användning. Vi som\r\nkonsumenter skall kunna använda den billigaste\r\nvaran med en given funktion. På det sättet kan vi\r\nsom konsumenter vara starka pådrivare i\r\nmiljöarbetet. Vi kan också välja på ett sätt som gör\r\natt industrin successivt övergår till\r\nproduktionsmetoder som är miljövänliga och tar\r\nfram produkter som dessutom är miljövänliga i sin\r\nanvändning. Jag tror att de är de viktigaste\r\nfunktionerna för en fungerande\r\nmarknadsekonomi. Det är därför som vi i\r\nmiljöpartiet är så starka anhängare av att verkligen\r\nfå den att fungera.</pre><pre>Jag hoppas att det skall utgöra ett framtida arbete i\r\nSveriges riksdag att verkligen använda sig av de\r\nmetoder som finns inom marknadsekonomin.\r\nSamtidigt måste vi klarlägga sambanden som finns,\r\nså att det blir en bra ekonomi. Samtidigt måste vi\r\nockså inse att vi måste ha en stram ekonomi, som\r\ninte tillåter några väldiga excesser när det gäller\r\nvåra utgifter. Oavsett om man har en miljöanpassad\r\nekonomi eller ej, kommer vi att ha ont om pengar.\r\nDet kommer att påverka vårt handlande när det\r\ngäller att satsa pengar där de bäst behövs och på ett\r\nsocialt acceptabelt sätt. Det är en stor uppgift för\r\nSveriges riksdag att klara detta i framtiden. Den är\r\nicke enkel, men den är en utmaning.</pre><pre>Anf. 18 HANS GUSTAFSSON (s) replik:</pre><pre>Herr talman! Det har ställts många intressanta\r\nfrågor till mig, och man har tagit upp många\r\nintressanta frågeställningar. Jag hoppas att mina\r\nmeddebattörer inser att det är omöjligt, som\r\ndebattordningen är, att svara på alla dessa frågor.\r\nJag skall göra så gott jag kan.</pre><pre>Först några ord om finansministerns närvaro i\r\nkammaren. Jag anser att statsråden skall befinna\r\nsig i kammaren när viktiga spörsmål handläggs, och\r\ndit hör den ekonomiska politiken. Allan Larsson\r\nhar visat en ovanlig respekt för riksdagen och\r\nplikttrohet när det gäller att sitta här i kammaren.\r\nJag utgår därför från, att om han inte har suttit i sin\r\nbänk här under förmiddagen, har han haft fullgoda\r\nskäl att vara någon annanstans där hans närvaro\r\nhaft stor betydelse. Det är orättvist att vilja göra\r\ngällande att han inte har befunnit sig här därför att\r\nhan har nonchalerat den ekonomiska debatten. Jag\r\nskulle kunna berätta hur det tillgått under andra\r\nregeringsperioder, men jag avstår.</pre><pre>Anne Wibble frågade om jag förordar en\r\nkommunal expansion, eftersom den\r\nkommunalekonomiska utredningen sagt att man\r\nskall eftersträva en kommunal skattesats på 30 kr.\r\nDet jag sade var, att om man skall fastställa\r\nkommunalskatteuttaget till 30 kr., måste staten\r\nskjuta till det belopp som kommunerna därigenom\r\nförlorar, eller också måste de värst drabbade\r\nkommunerna dra ner på verksamheten. Det är en\r\nuppfattning som jag står för oavsett vad direktiven\r\ninnehåller.</pre><pre>Lars Tobisson ställde frågan: Hur skall ni få igång\r\nSverige med dessa skatter? Ni måste i detta\r\nsammanhang anpassa er till omvärlden. Det är inte\r\nfråga om skatter eller icke skatter och att de måste\r\nanpassas till omvärlden, utan det måste man i så fall\r\ngöra med medborgarnas kostnader.</pre><pre>Det blir inte billigare för någon om man flyttar över\r\nbetalningen från ett kollektivt system till ett\r\nindividuellt system. Det är kostnaderna som måste\r\nangripas, eftersom de kan ha betydelse för\r\nkonkurrensförhållande länderna emellan. Det är\r\ndetta som vi försöker att göra. Det går inte att\r\nbesluta att människor inte får vara sjuka. Men vi\r\nkan göra betydligt mycket mer för att se till att\r\nmänniskor inte blir långvarigt sjuka, rehabilitera\r\ndem, se till att de inte drabbas osv., för att den\r\nvägen få möjlighet att nedbringa samhällets totala\r\nkostnader. Det är en av de situationer vi har.</pre><pre>Det talas om hur dåligt det går för Sverige och att\r\nföretagen flyttar ut. Volvo har i dagarna sjösatt det\r\nstörsta industriprojektet någonsin i Sverige på 16\r\nmiljarder kronor för att göra en ny bil. Både Lars\r\nTobisson och jag var där. Percy Barnevik säger att\r\nSverige i framtiden är en av hörnpelarna i ABBs\r\npolitik och i den framtida verksamheten. Den\r\nsvenska börsen visar för närvarande den näst\r\nhögsta stegringen bland alla börser, och jag tror att\r\nde som agerar på börsen är särskilt lämpade att\r\nbedöma framtiden.</pre><pre></pre><pre>Anf. 19 LARS TOBISSON (m) replik:</pre><pre>Herr talman! Det var skönt att höra Hans\r\nGustafsson säga var finansministern bör befinna sig\r\nnär viktiga debatter hålls här i kammaren. Det var\r\ninte så att finansministern inte var här i\r\nriksdagshuset. Han har varit här en bra stund. En\r\nkvart innan han kom hit till kammaren satt han i\r\nriksdagskaféet och drack kaffe, och det är klart att\r\ndet också kan vara viktigt.</pre><pre>Hans Gustafsson överlät åt finansministern att\r\nlägga ut texten om den ekonomiska politiken och\r\nden vändpunkt som väntas, och det kan jag förstå.\r\nDet kommer att bli besvärligt att klara ut hur den\r\nskall vara så nära förestående som han vill göra\r\ngällande.</pre><pre>När det gäller vändpunkten undrar jag ibland om\r\nman definierar vändpunkt som att det mer eller\r\nmindre fria fallet i ekonomin något bromsas upp\r\noch att takten i försämringen rimligen måste avta\r\nnär den har pågått som den har gjort. Men det är\r\ninte mitt sätt att definiera vändpunkt.</pre><pre>Vi hade i finansutskottet en intressant hearing, där\r\nföreträdare för LO och Industriförbundet\r\negentligen var ganska överens om basdata för den\r\nekonomiska utvecklingen. Men de gjorde olika\r\ntolkningar. LO sade att gamla samband håller,\r\nmedan Industriförbundet ansåg att vi är i en ny\r\nsituation och pekade just på det man sedan har\r\nåterkommit till och påvisat, nämligen att\r\nindustrikapaciteten faller med produktionen och\r\natt det pågår en utflyttning av verksamhet. Man\r\nkom då till den slutsatsen, att när den\r\ninternationella efterfrågan piggnar till kommer\r\nvisserligen svenska företag att kunna tillgodogöra\r\nsig den, men de kommer att göra det från sina\r\ninternationella enheter och inte från de inhemska.\r\nDet kommer i sin tur att leda till en ökad\r\narbetslöshet i Sverige och en försiktighet med\r\nkonsumtion som återverkar också på\r\nhemmamarknadsindustrin.</pre><pre>Detta är för mig en analys och beskrivning som\r\nstämmer väl med de fakta som föreligger och som\r\nvederlägger talet om att vi står inför en vändpunkt\r\noch t.o.m., som finansministern har sagt, skulle\r\nvara bland de första att ta oss ur nedgången. När\r\nHans Gustafsson åberopar Volvos nya bil som\r\nexempel på att allting nu blir bra igen, vill jag\r\npåminna om att den kommer att sättas samman i\r\nfabriken i Gent. Det är inget fel i det, och det är\r\nförmodligen väl motiverat utifrån affärsmässig\r\nsynpunkt, men det ger också ett vittnesbörd om\r\nvåra problem.</pre><pre>Det är för mig alldeles obegripligt att regeringen\r\ntycks tro att utvecklingen i Sverige kan vända uppåt\r\noch att Sverige kan stärka sin konkurrenskraft utan\r\nbeslut om skattesänkningar. Det kommer inte att\r\ngå, och det är därför som vår reservation och vårt\r\nprogram är den enda vägen.</pre><pre>Inför valet talar regeringen bara om en\r\nomfördelning av momsen. Med hänsyn till\r\nskattekonkurrensen gentemot omvärlden är det\r\nkanske den åtgärd som är minst angelägen. Den\r\npåverkar inte detta. Men vad tänker ni göra för att\r\nhindra att handeln med sällanköpsvaror flyttar ut\r\noch göra åt den pågående utströmningen av\r\nplaceringskapitalet? Hur skall ni klara försvaret av\r\nkronan utan att minska den höga merkostnad som\r\nvåra löneskatter utgör?</pre><pre>Anf. 20 ANNE WIBBLE (fp) replik:</pre><pre>Herr talman! Jag förstod av Hans Gustafssons\r\ninlägg att han är en stark motståndare -- det är inte\r\nbara så att han inte riktigt tror på, utan han är en\r\naktiv motståndare -- till tanken att konkurrens\r\nskulle ha någon som helst effekt när det gäller en\r\nförbättrad effektivitet. Det är en oerhört\r\nbeklämmande slutsats av den ekonomiska debatt\r\nsom vi fört vid flera tillfällen i finansutskottet.</pre><pre>Hans Gustafsson misstror uppenbarligen i hög grad\r\nspeciellt de människor som arbetar med vård,\r\nomsorg och utbildning, och det är ett mycket stort\r\nantal kvinnor. Han tror inte att de har någonting att\r\nkomma med i fråga om förbättringar av\r\narbetsorganisation, förbättringar i sättet att utföra\r\narbetsuppgifter eller att finna på nya och bättre\r\nlösningar. Det var väl i och för sig ett intressant\r\nbesked, men det var synnerligen dystert för dem\r\nsom är berörda.</pre><pre>Hans Gustafsson anser sig nu ha upptäckt, att om\r\nman mäter på något annat sätt än det vanliga,\r\nsackar Sverige inte efter särskilt mycket. Det finns\r\nmättekniker som visar att det t.o.m. går ganska bra.\r\nDenna diskussion är egentligen ganska ointressant.\r\nVad den visar är att om man mäter på litet olika sätt\r\nfår man olika resultat, t.ex. för den faktiska\r\nekonomiska utvecklingen i Sverige under 80-talet.</pre><pre>Men man glömmer enligt min mening bort den helt\r\ndominerande faktorn i detta, nämligen att 80-talets\r\nekonomiska utveckling är präglad av\r\nväxelkursförändringar. En jättestor devalvering var\r\nså att säga hela inledningen till tredje vägens\r\npolitik. Vad som än händer härefter är det alldeles\r\nsjälvklart att vi aldrig kommer att kunna upprepa\r\nden varianten. Även om 80-talet med någon snillrik\r\nmätningsmetod från LO skulle ha visat sig vara\r\novanligt framgångsrikt i Sverige, kan vi ändå icke\r\ngöra om det, eftersom det bygger på en stor\r\ndevalvering.</pre><pre>Det hjälper inte ett dugg att säga att allt har gått så\r\nbra att vi kan fortsätta på samma sätt, för\r\nförutsättningarna är helt annorlunda under 90-\r\ntalet. Vi kan inte använda växelkursförändringar,\r\nutan vi måste ha intern anpassning. Och då kvarstår\r\nfrågan: Vad skall vi då göra? Där tycks regeringen\r\ninte ha någonting att komma med, och det tycker\r\njag är besvärande.</pre><pre>I frågan om vändpunkter och annat måste jag ändå\r\ntillåta mig att säga att jag tycker inte att riksdagen\r\när något slags prognosinstitut. Jag tycker inte att\r\nden ekonomiska debatten främjas av att man\r\ndiskuterar vem som kan gissa mest rätt på\r\ntiondelarna för nästa kvartal och så.</pre><pre>Jag skulle önska att Allan Larsson i sitt inlägg\r\ntalade om litet grand hur regeringen, om den får\r\nchansen, tänker sig att förebygga att vi efter något\r\når eller två hamnar i en överhettningssituation och\r\när tillbaka i ett läge med stigande inflation, stigande\r\nunderskott och fortsatt hög arbetslöshet. Hur har\r\nregeringen tänkt undvika detta?</pre><pre>Anf. 21 GUNNAR BJÖRK (c) replik:</pre><pre>Herr talman! Hans Gustafsson sade att det har\r\nhänt väldigt mycket och att det är väldigt mycket\r\nsom är bra, och det är väl riktigt. Men det finns\r\nockså väldigt mycket bekymmer, tycker jag, inför\r\nframtiden.</pre><pre>Svensk industri ligger inte i främsta ledet när det\r\ngäller högteknologi och elektronik. Vi vet inte\r\nsäkert vad den största exportindustrin har för\r\nframtid -- jag tänker då på skogen. Med ett svalt\r\nintresse för att rusta upp vägar och sköta den lokala\r\nstrukturen kommer svensk skogsindustri att\r\nfortsätta att ha ganska stora bekymmer.</pre><pre>Småföretagen pinas fortfarande hårt under onödig\r\nbyråkrati. Det finns mycket att komma till rätta\r\nmed när det gäller småföretagen.</pre><pre>Och man frågar sig naturligtvis: Hur är det för\r\nungdomarna i Sverige och hur ser framtiden ut för\r\ndem? Vi har ju nu en väldigt hög arbetslöshet bland\r\nungdomarna. Man kan väl säga att situationen på\r\nungdomssidan är katastrofal. Det är oerhört\r\noroväckande, tycker jag, att ungdomar som\r\nkommer ut från sin studentexamen inte erbjuds\r\njobb.</pre><pre>De flesta ungdomar möts på arbetsförmedlingarna\r\nmed frågor om de har ringt på de lediga jobb som\r\nfinns i tidningen. De flesta ungdomar som har\r\nförsökt det kan konstatera att nästan alla av de\r\njobben redan är tillsatta. Vi har ett system att möta\r\nungdomar som är djupt otillfredsställande.</pre><pre>I Kiruna är över 10 % av ungdomarna arbetslösa.\r\nEtt stort antal kommuner har mer än 7 %\r\nungdomsarbetslöshet. I ett par fall har hela län 5 %\r\nungdomsarbetslöshet. I mitt eget län, Gävleborg,\r\när nära 5 % av ungdomarna arbetslösa, i vissa\r\nkommuner upp till 10 %. Även i Stockholm finns\r\nen ungdomsarbetslöshet, men den utgör endast\r\nknappt 2%.</pre><pre>Detta är ju en stor skandal. Först ger vi ungdomar\r\nen bra gymnasieutbildning, sedan kommer inte alla\r\nin på högskoleutbildning, och många får inga\r\narbeten alls. Jag tycker att det står utom allt tvivel,\r\nHans Gustafsson, att på den här punkten bär den\r\nsocialdemokratiska politiken ett stort ansvar.</pre><pre>Tyvärr måste jag konstatera att med\r\nsocialdemokratisk arbetsmarknadspolitik går en\r\nstor del av de ungdomar som nu kommer ut från\r\nstudenten rakt in i arbetslöshet. Det kan inte vara\r\nen bra politik för 90-talet.</pre><pre>Anf. 22 LARS-OVE HAGBERG (v) replik:</pre><pre>Herr talman! Till min glädje har jag i dag hittat en\r\nduva bland alla hökarna i det socialdemokratiska\r\nfinansboet. Hans Gustafssons uttalande om\r\nkommunerna är en vändpunkt som jag hälsar med\r\nstor tillfredsställelse.</pre><pre>Ett av de viktigaste områdena att värna om är ju att\r\nkommunerna kan upprätthålla sin del av den\r\ngenerella välfärdspolitiken. Jag står nog fast vid att\r\njag hade önskat se Hans Gustafsson som\r\nordförande i kommunalekonomiska kommittén,\r\nkanske med egenhändigt skrivna direktiv.</pre><pre>Jag ställde tidigare en fråga till socialdemokraterna\r\nom fördelningspolitik. Jämte arbete åt alla är ju det\r\nnågonting oerhört viktigt. Det har länge sagts att vi\r\nhar inga klasser -- men klassklyftor har vi! Allting\r\nvisar på att klassklyftorna har ökat under 80-talet.\r\nRadions Program 1 hade i dag återigen ett inslag\r\nom nyfattigdom.</pre><pre>Socialdemokratin tänker sig nu EG-anslutning och\r\nharmonisering med det internationella kapitalet på\r\nnästan alla fronter. Räcker det då med tillväxt i den\r\ntakt som man tänker sig och stabiliseringsavtal?\r\nDen framtidsvision jag kan se är att de lågavlönade\r\nsitter fast en tid, medan de högavlönade tar för sig.\r\nDet ges ökat utrymme för lönespridning på\r\nmarknaden.</pre><pre>I fråga om skattepolitiken är väl loppet också kört,\r\nvad jag förstår. Det finns inte mycket av utjämning\r\ni det system som man har tänkt sig. Progressiviteten\r\nhar man tagit bort nästan helt, och\r\nomfördelningseffekterna är ganska små.</pre><pre>Hur skall man klara det här framöver, Hans\r\nGustafsson? Är socialdemokratin inställd på att\r\nföra fördelningspolitik även framdeles? Det har ju\r\nen väldig betydelse framöver. Tänk, om\r\nhögeralliansen skulle få majoritet i Sveriges\r\nriksdag, så att högeralliansen har hand om makten\r\nbåde i näringslivet och i politiken! Kommer då\r\nsocialdemokratin att vända på den politik den för\r\nnu eller begränsa den? Eller kommer\r\nsocialdemokraterna gå till offensiv?</pre><pre>Vi kan väl ändå inte gör det som Hans Gustafsson\r\ntyckte var så förfärligt i OECD-länderna, med\r\noerhört stora klyftor som följd, med utslagning och\r\nmänniskor ställda utanför arbetsmarknaden. Det är\r\nju följden av klyftorna. Ekonomiska klyftor föder\r\nutslagning, människor ställs utanför.</pre><pre>Det är den enorma risken som vi ser framför oss.\r\nDå frågar man sig: Var står då socialdemokratin?\r\nVad kommer den att göra? Hittills, konstaterar jag,\r\nhar det inte gjorts mycket.</pre><pre>Anf. 23 HANS GUSTAFSSON (s) replik:</pre><pre>Herr talman! Om finansministern dricker kaffe\r\neller är på toaletten, tycker jag knappast är ett\r\nsamtalsämne för kammaren. Jag skulle tro att han\r\när här i den mån han har möjligheter till det. Jag\r\ntycker att vi skall utgå från det. Jag minns hur\r\nborgerliga statsråd som skulle svara på\r\ninterpellationer inte var närvarande. Inte bråkade\r\nvi om det. Vi trodde att de gjorde så gott de kunde.</pre><pre>Låt mig säga några ord till Anne Wibble, som på\r\ntvå punkter har missförstått mig. Anne Wibble\r\nsäger att jag har påstått att reservanterna skulle\r\nvilja ha 10 % arbetslöshet. Hade jag sagt det, hade\r\ndet varit oförskämt.</pre><pre>Jag har inte påstått det. Jag har ställt en fråga till er:\r\nHur kan det, samtidigt som ni säger att det är så\r\nuselt hos oss, vara så bra i länder som under den\r\nmest stabila perioden inte har lyckats bringa ner\r\narbetslösheten en enda procent? Kan det vara\r\nvälfärd och framgång att ha 10 % av befolkningen i\r\narbetslöshet? Det är detta jag har frågat. Jag har\r\ninte påstått att ni vill ha det så i Sverige.</pre><pre>Anne Wibble säger också att Hans Gustafsson vill\r\ninte ha konkurrens och att det är dystert för\r\nsjukvårdsbiträden, osv. Det är synd att Anne\r\nWibble inte ägnade sig åt att lyssna på vad jag sade.\r\nOrdagrant sade jag: Reservanterna brukar ofta\r\nange behovet av konkurrens i den offentliga\r\nsektorn som metod att öka effektiviteten. Det finns\r\ninte mycket att erinra mot detta påstående. Men\r\ndärav behöver inte slutsatsen dras att det skall\r\nprivatiseras, utan dessa sjuksköterskor och andra\r\nsom Anne Wibble talar om kan utveckla\r\nkonkurrens och håller på att göra det inom den\r\noffentliga sektorn.</pre><pre>När jag åberopade Volvos satsning på 16 miljarder,\r\nsade Lars Tobisson: Ja, men bilarna skall ju sättas\r\nihop i Gent, så det var inget bra exempel.</pre><pre>Det är ett väldigt bra exempel. Motorn skall\r\ntillverkas i Skövde. Plåten skall galvaniseras i\r\nSölvesborg och pressas i Olofström. Delarna skall\r\nsättas ihop i Gent. Det är ett typiskt uttryck för den\r\ninternationalisering som vi nu upplever, mot eller\r\nmed vår vilja. Det är bra att Volvo som svenskt\r\nföretag gör denna satsning och lägger så mycket av\r\nsin produktion i Sverige.</pre><pre></pre><pre>Anf. 24 Finansminister ALLAN LARSSON</pre><pre>Herr talman! Jag vill börja med att tacka Lars\r\nTobisson och Anne Wibble för de vänliga\r\nvälkomstorden. De värmde.</pre><pre>Jag vill, herr talman, bara upplysa om att jag i går\r\nbesökte Bonn som ett led i regeringens Europa-\r\npolitik för att träffa mina kolleger finansminister\r\nWaigel och ekonomiminister Möllemann för\r\nmycket intensiva och viktiga diskussioner. Jag har\r\nföljt upp detta i dag på morgonen bl.a. med\r\növerläggningar med utrikesministern om de\r\ninitiativ som Sverige och den svenska regeringen\r\nkommer att ta som en följd av dessa kontakter.</pre><pre>Det som allt mer framstår som den dominerande\r\nfrågan för de västtyska europeiska länderna är vad\r\nsom händer i Sovjetunionen. Det finns från den\r\ntyska regeringens sida ett stort intresse att ta del av\r\nvåra bedömningar och med oss diskutera de\r\ninitiativ som kan komma att tas.</pre><pre>Jag har, herr talman, ägnat tid åt denna viktiga\r\nfråga. Jag ber om ursäkt Lars Tobisson och Anne\r\nWibble, att jag inte kunde behaga er på det sätt som\r\nni önskar.</pre><pre>Jag har dock inte gått miste om de vänliga\r\nresensioner av regeringens ekonomiska politik som\r\nLars Tobisson och Anne Wibble ägnat sig åt.</pre><pre>Jag har inte heller hållit mig borta från den debatt\r\nsom var planerad för denna dag. Jag uppfattar\r\ntalarordningen så att utskottsrepresentanterna\r\nskulle ha sin debattrunda först. Jag föreställer mig\r\natt ni inte skulle vilja att finansministern lägger sig\r\ni den uppgjorda talarordningen. Jag har följt de\r\nregler och den ordning som varit angivna. Jag har\r\növerseende med snubborna från Lars Tobisson och\r\nAnne Wibble.</pre><pre>Herr talman! Jag vill föra in ett nytt perspektiv i\r\ndenna den sista debatten om ekonomisk politik\r\nunder denna mandatperiod. Jag ska tala om den\r\nekonomiska politiken -- efter vändpunkten.</pre><pre>Oppositionen har stirrat stint i backspegeln och\r\nsökt efter varje tecken som kan styrka tesen att det\r\nkommer att bli en oändligt lång och djup nedgång.</pre><pre>Detta har hindrat er från att se i vindrutan och se\r\nden väg vi befinner oss på och de möjligheter som\r\nden vägen erbjuder.</pre><pre>Lyssna noga på följande citat:</pre><pre>''Svensk ekonomi befinner sig just nu i ett utmärkt\r\nläge med låga inflationsförväntningar, fullt\r\nförtroende för kronan och en vändning uppåt för\r\nvärldskonjunkturen runt hörnet... Frågan är väl om\r\nutsikterna att rätta till balansproblemen varit bättre\r\nnågon gång sedan början av 1970-talet.''</pre><pre>Slut på citatet. Det fanns att läsa i Dagens Industri\r\ni måndags. Det har skrivits av en av tidningens\r\nekonomiska experter, Olle Fahlén. Det är något\r\nannat än oppositionens jeremiader.</pre><pre>Men det är inte oppsitionens kritik och politik som\r\nska vara huvudämnet i denna debatt.</pre><pre>Jag vill i stället beskriva hur jag ser på de\r\nkommande tre åren och vilka krav som kommer att\r\nställas på den ekonomiska politiken under detta för\r\nSverige viktiga skede.</pre><pre>Låt mig börja med vändpunkten.</pre><pre>När jag har talat om en vändpunkt för den svenska\r\nekonomin så har jag fört en diskussion som är\r\nparallell med den diskussion som pågår i flera andra\r\nländer, t.ex. USA och Storbritannien. Samma\r\ndiskussion pågår i de internationella\r\norganisationerna, t.ex. IMF, EG och OECD.</pre><pre>Jag deltog i förra veckan i OECDs ministermöte i\r\nParis. 1991 blir ett svagt år för världsekonomin med\r\nen halvering av tillväxttakten. Det är alla medvetna\r\nom. Men det finns en stor samstämmighet om att\r\ndenna nedgång blir kort och grund, att utsikterna\r\nför en återvunnen tillväxt är goda.</pre><pre>Enligt OECDs prognoser stannar tillväxten vid 0,3\r\nprocent första halvåret, för att sedan börja skjuta\r\nfart och komma upp till 2,4 procent under andra\r\nhalvåret.</pre><pre>1992 kommer att bli ett mycket bättre år, med en\r\nfördubbling i tillväxttakten för världsekonomin.\r\nSverige finns bland de länder som ligger först i\r\nnedgången, men som också kommer att vara främst\r\ni uppgången.</pre><pre>Vi bör ha goda förutsättningar att framgångsrikt ta\r\nvara på denna uppgång. Jag vill peka på några\r\nviktiga faktorer:</pre><pre>Vi är, för det första, på väg att klara upp våra egna\r\nkostnadsproblem.</pre><pre>Arbetet med stabiliseringsavtalet är en stor\r\nframgång. Nu finns det avtal för mer än 85 procent\r\nav arbetsmarknaden. Det innebär att svensk\r\nindustri nu kan börja återvinna konkurrenskraft\r\ngentemot utlandet.</pre><pre>Vi är, vidare, på väg att etablera en prisstabilitet på\r\ngod europeisk nivå.</pre><pre>Vi har passerat vändpunkten för inflationen. Vi har\r\nnu kommit in i en period med mycket stabilare\r\npriser. Prognosen för konsumentprisindex för de\r\nkommande 12 månaderna pekar på att inflation\r\nstannar under 4 procent. Vi har som en följd av\r\ndetta kunnat se räntorna sjunka sedan början av\r\nåret. Vi har nu, när vi befinner oss på rätt väg,\r\nockså kunnat genomföra en anknytning till ecun\r\noch ytterligare markerat fastheten och\r\nkonsekvensen i vår valutapolitik.</pre><pre>Vi har gjort på det sett vi angav i\r\nkompletteringspropositionen. Detta har skett i\r\nsamråd mellan regeringen och riksbank.</pre><pre>För det tredje återskapar vi tillväxten med en ny\r\noch bättre inriktning.</pre><pre>Vi kommer att få en vändning i industriproduktion\r\noch totalproduktion under året. Nästa år ökar\r\ntillväxten i den konkurrensutsatta sektorn med 2,5\r\nprocent, medan vi håller tillbaka den inhemska\r\nsektorn på en tillväxt på en halv procent. Det\r\ninnebär att vi har en ny och bättre inriktning som\r\ngör det möjligt att förbättra våra utlandsaffärer.</pre><pre>Vi kan, för det fjärde, se att framtidstron är på väg\r\ntillbaka.</pre><pre>De svenska hushållen är nu mer optimistiska om\r\nframtiden. Det gäller både den egna ekonomin och\r\nlandets ekonomi. Det gäller inte minst\r\nförväntningarna om stabilare priser.</pre><pre>Tilltron till Sverige har också ökat utomlands.</pre><pre>Robert Taylor i Financial TImes konstaterade\r\nnyligen att intresset för Sverige har ökat bland\r\nutländska investerare. Regeringens ekonomiska\r\npolitik och Europa-politik har övertygat den\r\ninternationella opinionen om att Sverige har en\r\nstark framtid, skrev han.</pre><pre>Många utländska banker rekommenderar nu sina\r\nkunder att investera i svenska företag. Senast var\r\ndet brittiska Kleinwort Benson som gav en sådan\r\nrekommendation.</pre><pre>Vi håller på att vinna slaget mot inflationen.\r\nTrendbrottet när det gäller kostnadsutvecklingen är\r\nalldeles klart. Trendbrottet när det gäller\r\ninflationsförväntningarna är också alldeles klart.\r\nOch trendbrottet i ränteutvecklingen är lika klart.</pre><pre>Nu gäller det att ta vara på de möjligheter, som\r\ndessa trendbrott ger oss.</pre><pre>I ett sprinterlopp kan man inte ligga kvar vid\r\nstartlinjen och gräva allt djupare startgropar, som\r\npessimisterna råder oss att göra. Skall man vara\r\nmed bland de främsta vid målsnöret, så gäller det\r\natt komma i gång när skottet går.</pre><pre>Det är dags att se framåt.</pre><pre>Vi är alltså på väg att nå betydande framgångar\r\nmed stabiliseringspolitiken. Dessa framgångar får\r\ninte tas till intäkt för att vi nu skall kunna börja köra\r\nmed lösa tyglar. Nej, absolut inte.</pre><pre>Det är en smal och stenig väg som vi ska vandra och\r\ndet finns inte utrymme för några ystra språng.</pre><pre>Under tiden som oppositionen stirrat i backspegeln\r\nhar allt fler insett att den ekonomiska utvecklingen\r\nhåller på att vända och att vi snart går in i en\r\nkonjunkturuppgång. En del har redan -- som Anne\r\nWibble antydde -- börjat oroa sig för hur vi då skall\r\nkunna undvika att hamna i en ny överhettning och\r\nnya kostnadsproblem av det slag som vi drabbades\r\nav i slutet av 80-talet.</pre><pre>Det är en viktig debatt. Den pekar framåt, och den\r\nkan bidra till att vi i god tid kan fatta rätt beslut. Jag\r\nvill därför ge mitt bidrag till den debatten. Låt mig\r\nbörja med att ange några faktorer som gör att vi nu\r\nstår bättre rustade för att åstadkomma en god\r\nekonomisk tillväxt med bevarad balans.</pre><pre>Den första faktorn är penningpolitiken. Kjell-Olof\r\nFeldt har i sin bok -- som jag rekommenderar till\r\nallmän läsning -- en målande beskrivning av den\r\nköpfest som startade när bankerna släppte loss en\r\nohämmad kreditgivning. Det råder ingen tvekan\r\nom att den våldsamma kreditexpansion som skedde\r\ni slutet av 80-talet är en viktig förklaring till\r\növerhettningen, inflationen och kostnadskrisen.</pre><pre>Något motsvarande behöver vi inte riskera under\r\nden nu förestående uppgången. Bankerna har lärt\r\nsig läxan. Finansbolagen går nu igenom stålbadet.\r\nDe gamla ledningarna försvinner ut i dimman.\r\nBankinspektionen har tagit ett starkare grepp.\r\nKraven på bankernas kapitaltäckning har skärpts.\r\nSkattesystemet har reformerats, och det gör att det\r\ninte är lika lönsamt att låna och skuldsätta sig. På\r\n90-talet lönar det sig bättre att hushålla och spara.\r\nDet ger också en bättre grund för den ekonomiska\r\nåterhämtningen.</pre><pre>En annan avgörande faktor är finanspolitiken.\r\nUnder de närmaste åren kommer den offentliga\r\nsektorns tillväxt att vara starkt begränsad. Vi har\r\ninfört skattestopp för kommuner och landsting. Vi\r\nsparar i den statliga administrationen för att få\r\nresurser för mer angelägna ändamål. Vi kommer\r\nunder de närmaste åren att ha en besvärlig\r\nstatsfinansiell situation med stora, men tillfälliga,\r\nunderskott.</pre><pre>Det understryks med kraft av siffrorna för statens\r\nbudgetsaldo. Det uppgår till ca 2 % av BNP för\r\ninnevarande år och ca 1 % för det nya budgetåret.\r\nDet finns alltså inte utrymme varken för nya\r\nkostnadskrävande reformer eller för löften om\r\nskattesänkningar, allra minst ofinansierade sådana.</pre><pre>Årets budgetunderskott kan jämföras med vad som\r\ngällde i början av 80-talet, när de borgerliga hade\r\nansvaret. Då uppgick underskottet till ca 10 % av\r\nBNP. Man kan också jämföra med EG-länderna,\r\nsom har ett budgetunderskott på i genomsnitt ca\r\n5 % av BNP. Men inte heller detta får användas\r\nsom motiv för att nu ställa ut löften om\r\nförsvagningar av statsfinanserna.</pre><pre>Det kommer inte att finnas mer pengar till\r\nreformer. Det måste bli mer reformer för de pengar\r\nsom finns. Det kommer inte att finnas utrymme för\r\nnågra stora skattesänkningar. Alla sådana löften\r\nsaknar förankring i verkligheten. Vi måste spara\r\noch gneta och driva en mycket stram finanspolitik.</pre><pre>En tredje faktor är arbetsmarknaden. Vi kommer\r\natt ha en kärv arbetsmarknad under detta och nästa\r\når. Den internationella nedgången och våra egna\r\nkostnadsproblem har slagit hårt. Det drabbar\r\nmånga människor på många orter runt om i landet.\r\nDet skapar djup oro för framtiden.</pre><pre>OECD har i sin Sverige-rapport pekat på att\r\nSverige tack vare vår satsning på arbetslinjen har en\r\nmycket flexibel arbetsmarknad. Vi fullföljer nu\r\nsatsningen på bl.a. utbildning och rehabilitering.</pre><pre>När det är lågkonjunktur på arbetsmarknaden skall\r\ndet vara högkonjunktur i utbildningen. Vi skall i\r\nvarje konjunkturläge satsa på rehabilitering\r\nframför pensionering.</pre><pre>Vi skall bekämpa arbetslösheten i dag, och vi skall\r\nsamtidigt förhindra att det i morgon uppstår\r\ninflationsdrivande flaskhalsar. På så sätt skall vi\r\nvara väl rustade när uppgången kommer.</pre><pre>En fjärde faktor är Europa. Om tio dagar skall\r\nstats- och regeringscheferna i EFTA och EG träffas\r\nför att förhoppningsvis att signera EES-avtalet. Det\r\ninnebär ett genombrott för den ekonomiska\r\nintegrationen i Europa. En rad hinder rivs för det\r\nekonomiska samarbetet, och en ny stor marknad\r\nskapas.</pre><pre>Den nya gemensamma marknaden kommer att\r\ninnebära en hårdare konkurrens för svenska\r\nföretag, men också större möjligheter till framgång\r\noch expansion för välskötta och förutseende\r\nföretag. Det kommer att bli en kraftig stimulans till\r\nförnyelse och utveckling.</pre><pre>Det finns således en rad faktorer som gör att\r\nSveriges ekonomi kommer att vara i bättre skick\r\ninför en ny period av tillväxt.</pre><pre>Det finns naturligtvis frågetecken kvar som skall\r\nrätas ut under de kommande åren. Dit hör frågan\r\nom lönebildningen. Även skeptikerna har tvingats\r\nerkänna att arbetet med stabiliseringsavtalet är en\r\nstor framgång. Det har skapats en samsyn om de\r\nekonomiska förutsättningarna för avtalsrörelsen.\r\nDet har skapats en samsyn om den ekonomiska\r\nramen och om fördelningsprofilen. Det har skapats\r\nen samsyn om att undvika de FUG-aroch PUG-ar\r\noch LUG-ar som under 80-talet skapade den falska\r\nkänslan av att ge kompensation, men som enbart\r\nledde till att alla fick luft i lönekuverten.</pre><pre>Bertil Rehnberg och hans kolleger i\r\nförhandlingsgruppen är värda ett stort erkännande.\r\nDe har visat att det går att komma ifrån\r\nhuggsexorna. De har visat att det går att sluta avtal\r\nutan tredubbla klausuler. Även de som har varit\r\nkritiska till detta arbete borde nu stå upp och ge ett\r\nerkännande för en framgångsrik insats för\r\nkonkurrenskraft, sysselsättning och välfärd.</pre><pre>Men kritikerna har nu övergått från att underkänna\r\nförsöket till att spana efter ett misslyckande bortom\r\nframgången. Vad händer om två år, när\r\navtalsperioden löper ut i april 1993? Det har man\r\nundrat och lagt pannan i djupa veck.</pre><pre>Det är mycket förutseende att nu, innan vi ännu är\r\nhelt klara med årets avtalsrörelse, diskutera den\r\navtalsrörelse som skall starta nästa höst. Det\r\nkommer att bli många tillfällen att diskutera den\r\nfrågan. Jag vill för dagen bara göra ett par\r\nreflexioner.</pre><pre>Jag är övertygad om att vi är på väg att skapa nya\r\noch bättre spelregler mellan statsmakterna och\r\narbetsmarknadens parter. Regeringen och\r\nriksdagen har markerat sitt ansvar för den\r\nekonomiska politiken. Vi har angett ramarna för\r\nlöneförhandlingarna -- det finns inte längre några\r\nfria dragningsrätter. Vi skall ange ramarna också i\r\nframtiden. Om vi skall få respekt för detta måste vi\r\nsjälva leva efter det -- stabiliseringsavtalet måste\r\ngälla till punkt och pricka också för oss. Trappan\r\nmåste städas från översta trappsteget.</pre><pre>Den uppslutning som regeringen fått från centern\r\noch socialdemokraterna här i riksdagen i den här\r\nfrågan har varit av avgörande betydelse. Det har\r\ngett stadga åt förhandlingsarbetet; det har varit ett\r\nstarkt stöd åt alla goda krafter som nu vill växla om\r\nfrån inflationslöner till reallöner. Jag är också\r\növertygad om att arbetsmarknadens parter nu\r\nkommer att ta vara på den här tiden och\r\nkonstruktivt utforma en hållfast lönepolitik.</pre><pre>Det behövs organisationer som kan ta ett samlat\r\nansvar. Det behövs ledningar som kan klara den\r\nsvåra avvägningen mellan motstående intressen.\r\nJag är övertygad om att det som nu har hänt har\r\nstärkt de krafter som vill skapa ordning och reda på\r\nsvensk arbetsmarknad.</pre><pre>Att få till stånd avtal som stärker\r\nkonkurrenskraften och samtidigt ger goda\r\nreallöner -- det är ett nödvändigt villkor för en\r\nvaraktig tillväxt, men det är inte tillräckligt. Det\r\nkrävs insatser över ett brett fält. Det krävs politiska\r\ninsatser, men framför allt insatser ute i arbetslivet.\r\nDet bör nu vara möjligt att få till stånd en snabbare\r\ntillväxt än den som vi hade under 80-talet.</pre><pre>Vi har på det politiska planet vidtagit en rad\r\nåtgärder. Skattesystemet har reformerats.\r\nJordbruket avregleras, liksom finansmarknaderna.\r\nKonkurrensen främjas genom ny lagstiftning. Vi\r\nbantar den statliga förvaltningen, och vi\r\ndecentraliserar beslutsfattandet. Vi satsar på en\r\nmodernisering av infrastrukturen.</pre><pre>Men det som är helt avgörande för tillväxten är vad\r\nsom sker ute på företagen och förvaltningarna. Det\r\när där resurserna skapas, och det är där initiativen\r\nsom ger ökad produktivitet skall tas. Det är nu\r\nnödvändigt att göra produktiviteten till en i bästa\r\nmening allmän angelägenhet.</pre><pre>Här finns en intressant koppling mellan två\r\ntendenser i tiden. Det är mellan den ekonomiska\r\npolitikens mål om en snabbare tillväxt och de\r\nfackliga strävandena att skapa ''det goda arbetet''.</pre><pre>Det handlar om förändringar i arbetets\r\norganisation som bygger på de anställdas intresse\r\nav att utveckla sina arbeten och sig själva. Det\r\nhandlar om kompetenshöjning -- om en stor\r\nsatsning på att höja, fördjupa och bredda 90-talets\r\nyrkeskunnande. Det är just detta vi nu siktar in oss\r\npå när arbetsmarknadspolitiken nu får en ännu mer\r\nambitiös uppläggning.</pre><pre>Det handlar också om att skapa ett gott klimat för\r\nsamarbete mellan ledning och de anställdas\r\nrepresentanter och en samsyn om produktivitet\r\nsom grunden både för verksamheten och för goda\r\nreallöner.</pre><pre>Det är detta som kommer att vara en huvuduppgift\r\nför den ekonomiska politiken -- efter vändpunkten.</pre><pre>Skall tillväxten bli stabil och bestående måste den\r\nförenas med en rättvis fördelning. Det gäller att i\r\nvarje läge skapa balans mellan individens behov av\r\ntrygghet och produktionens krav på flexibilitet,\r\nbalans mellan politik och marknad.</pre><pre>Den politik som högeralliansen lagt fram innebär\r\nett allvarligt hot mot både rättvisan och tillväxten.</pre><pre>Inom högern pågår en formlig tävlan om vem som\r\nkan lova ut de största och snabbaste\r\nskattesänkningarna. Ena veckan lovar\r\nhögeralliansen bort 30 miljarder i skattesänkningar,\r\nnästa vecka lovar ni bort 80--90 miljarder kronor i\r\nskattesänkningar. Så snart Industriförbundet\r\nkräver att skatterna skall sänkas med drygt 100\r\nmiljarder och galosch-högern dubblar till uppemot\r\n200 miljarder kronor måste ni störta ut och bjuda\r\növer er själva. Ian Wachtmeister kan stoltsera som\r\nsvansen som styr högeralliansen.</pre><pre>Alternativen är nu tydligare än någonsin. Vi står\r\ninför ett val mellan stora skattesänkningar eller att\r\nhävda en välfärd som omfattar alla men ger mest åt\r\ndem som bäst behöver.</pre><pre>Det gäller på område efter område: inom\r\nbarnomsorg, skola, sjukvård, äldreomsorg och\r\nrehabilitering.</pre><pre>Välfärdssamhället har alljämt många brister. I ett\r\nkärvt statsfinansiellt läge är det inte möjligt att lova\r\nnya reformer, som kräver ökade skatter. Det går\r\ninte heller att utlova stora skattesänkningar utan att\r\ndet kommer att gå ut över viktiga delar av\r\nvälfärden. Det är tryggheten och rättvisar som\r\nkommer i kläm med en sådan politik.</pre><pre>Finns det några hot mot den period av förnyad\r\ntillväxt och framsteg som vi alla vill se? Ja,\r\nsjälvfallet finns det risker. Den internationella\r\nbilden rymmer många risker, och även om den nu\r\npräglas av en viss stabilitet kan bilden snabbt\r\nförändras.</pre><pre>På det inhemska planet hotas framstegen av det\r\npolitiska kaos som skulle uppstå om det blev en\r\nborgerlig majoritet av Sifo-modell här i riksdagen.\r\nDet skulle bli ett parlamentariskt kaos.</pre><pre>Det skulle också snabbt leda till allvarliga\r\nekonomiska problem, när alla löftena om sänkta\r\nskatter och ökade utgifter skall genomföras.</pre><pre>Allt fler ekonomiska experter pekar nu på risken av\r\nen sådan omläggning av den ekonomiska politiken.\r\nI radions Ekonomiska klubben sade\r\nbankekonomen Olle Djerf att den stora faran för\r\nden ekonomiska utvecklingen är vallöften om stora\r\nskattesänkningar som inte kan finansieras. Hans\r\nkollega Sören Andesson sade att om den politik\r\nsom nu bedrivs får ligga fast kommer inflationen\r\noch räntorna att sjunka. Farorna ligger i att man\r\nlägger om politiken.</pre><pre>Herr talman! Jag vill därför avsluta med tre frågor\r\nriktade till oppositionens företrädare, framför allt\r\ntill högeralliansens företrädare.</pre><pre>Moderaterna har sagt att arbetslösheten i år skulle\r\nbli 5 %, att räntorna skulle förbli höga och att\r\ninflationen skulle bli 12--13 %. Vi vet nu att\r\narbetslösheten kommer att stanna under 3 % som\r\ngenomsnitt i år. Vi vet att räntorna har sjunkit\r\nordentligt sedan årsskiftet. Vi vet att inflationen\r\nunder de kommande tolv månaderna stannar under\r\n4 %.</pre><pre>På vilket sätt skall ni ändra er politik nu när ni ser\r\natt verkligheten är en annan än den som ni målat\r\nupp?</pre><pre>Den andra frågan gäller era löften om att både\r\nsänka skatterna och höja anslagen till många olika\r\nändamål. Ni har från de borgerliga partiernas sida\r\nlagt fram förslag på nya utgifter på sammanlagt\r\növer 15 miljarder kronor. Ni har lagt fram förslag\r\nom skattesänkningar, som innebär en försvagning\r\nav statsfinanserna med ytterligare 37 miljarder\r\nkronor.</pre><pre>Vilka löften är det som gäller? Är det löftena om\r\nökade anslag eller löftena om sänkta skatter? Eller\r\ntror ni att man kan finansiera ökade utgifter med\r\nsänkta inkomster?</pre><pre>Den tredje frågan gäller det förslag till systemskifte\r\nför Sverige som högeralliansen har presenterat. Jag\r\nkan inte finna ett enda förslag som inte redan har\r\ngenomförts i Storbritannien under Margaret\r\nThatchers tid. Vi vet vad som händer där.</pre><pre>Kan ni förklara hur den politik som gav upphov till\r\narbetslöshet och växande klassklyftor i\r\nStorbritannien under 80-talet skall ge arbete och\r\nrättvisa i Sverige på 90-talet?</pre><pre></pre><pre>Anf. 25 LARS TOBISSON (m) replik:</pre><pre>Herr talman! Som skäl för sin sena ankomst hit i\r\ndag angav finansministern att han var i Tyskland i\r\ngår. Själv stod jag i denna talarstol till strax före\r\nklockan två i natt, men jag hann ändå hit i tid. Vid\r\nden tidpunkten, strax före vår debatt om statliga\r\nbetalningar, förekom en debatt om högskolan. Då\r\nvar minister Bengt Göransson närvarande, utan att\r\nvara uppsatt på talarlistan eller att gå in i debatten.\r\nJag tror inte att det uppfattades som påträngande\r\npå något sätt. Jag tror att det uppfattas som en\r\nartighet att man när viktiga frågor behandlas i\r\nkammaren befinner sig här, och jag tycker nog att\r\nfinansministern skall tänka över det.</pre><pre>Det fanns i finansministerns anförande ingenting\r\nom politiska åtgärder som är nödvändiga för att\r\nråda bot på den djupaste avmattning som Sverige\r\nhar haft på mycket länge. Man fick en känsla av att\r\nallt löser sig av sig själv och att det enda hotet är\r\natt det blir en borgerlig majoritet i riksdagen efter\r\nvalet -- då skulle det gå åt skogen. Detta är faktiskt\r\ninte någon särskilt trovärdig beskrivning, och jag\r\ntror inte att någon ekonom av facket verkligen\r\nställer upp på att detta skulle vara läget just nu.</pre><pre>Jag såg i televisionen en kväll med förvåning\r\nfinansministern säga att Sverige enligt tidningen\r\nThe Economist skulle bli främst ut ur den här\r\nnedgången.</pre><pre>Det är mycket konstigt, eftersom man i samma\r\ntidning varje månad har publicerat en rangordning\r\nav viktiga länder när det gäller de ekonomiska\r\nutsikterna för 1991 och även för 1992.\r\nRangordningen avser tillväxt, inflation och\r\nbytesbalans. Sverige har sedan i somras varit\r\nparkerat på trettonde och sista plats i detta\r\navseende. Detta är inte något tecken på att man på\r\ntidningen anser att det skall gå uppåt. Om inte\r\nfinansministern läser The Economist ända fram till\r\nslutet kunde han ha sett detta i den moderat-\r\nliberala motionen.</pre><pre>Finansministern menar att stabiliseringsavtalet\r\nlöser allt. Jag har sagt det förr, och jag upprepar\r\ndet: Som gammal förhandlare vet jag att det går att\r\nfästa alltför stort avseende vid avtal.</pre><pre>Det påminner mig om när finansminister Feldt för\r\nnågra år sedan hade påbjudit att inga avtal fick\r\növerstiga 4 %. Det var mycket lätt för parterna att\r\nkomma överens om avtal som uppgick till just 4 %,\r\nmen därutöver, i den praktiska utvecklingen, steg\r\nlönerna med 8--10 %. Det är vad som händer på\r\nmarknaden som betyder något.</pre><pre>På samma sätt är det väldigt lätt att definiera bort\r\ninflationen genom att ställa upp en optimistisk\r\nprognos och sedan räkna tolv månader framåt. Då\r\nkan man komma ned till låga tal. Men den aktuella\r\ninflationssiffran såsom den mäts på årsbasis -- och\r\nden har bekräftats i dag i siffran för maj -- är\r\nfortfarande över 10 %.</pre><pre>Jag fick inte Hans Gustafsson att medge oro för\r\ninvesteringsflykten. Jag citerade tidigare -- jag tror\r\natt Allan Larsson hade hunnit hit då -- vad Lars\r\nRamqvist på Ericsson har sagt. Kan Allan Larsson\r\nförklara för mig hur man skall kunna få hejd på den\r\npågående utvecklingen utan att göra det som Allan\r\nLarsson så ivrigt bekämpar, nämligen att sänka\r\nskattetrycket, att få ned de höga skatterna i\r\nSverige?</pre><pre>Anf. 26 ANNE WIBBLE (fp) replik:</pre><pre>Herr talman! Finansministern uppehöll sig som\r\nalltid vid den optimistiska bilden. Det är kanske\r\nnaturligt att en finansminister gör så. Om han hade\r\nvarit här och lyssnat skulle han ha noterat att även\r\njag i mitt anförande sade många vänliga saker om\r\nen hel del av de beslut som har fattats under det\r\nsenaste året. Efter det att man avfärdade den tredje\r\nvägens politik har man faktiskt ändrat på en hel del\r\nting och fattat beslut om en viktig skattereform, om\r\nEG-ansökan, om energipolitiken, om förändringar\r\ni sjukförsäkringen och annat. Jag tror alltså inte att\r\nvi behöver tvista på den punkten. Men problemet\r\när vad man skall göra sedan. Det har ju skett\r\nväsentliga förbättringar och förändringar även i\r\nomvärlden. Det är förhållandet till omvärlden som\r\när avgörande för svensk industris förmåga att\r\nkonkurrera. Man kan inte jämföra läget i Sverige\r\nnu med läget i Sverige för tio år sedan. Vad det\r\nhandlar om är att jämföra svensk industris\r\nmöjligheter nu med utländsk industris möjligheter\r\nnu. Det är den jämförelsen som Allan Larsson\r\nglömmer bort. Det handlar alltså om vad man skall\r\ngöra i fortsättningen för att få stopp på en del\r\nnegativa processer, som fortsätter att vara negativa,\r\nframför allt investeringsflykten och bristen på\r\nutvecklingskraft hos mindre och medelstora företag\r\ni Sverige i dag. Dessa hämmas nämligen starkt av\r\nmånga besvärande regler, som alla är restposter av\r\ngammal traditionell socialdemokratisk politik.</pre><pre>Jag vill därför gärna att Allan Larsson ändå\r\nkommenterar en av de frågor jag ställde i mitt\r\nanförande: Är Allan Larsson en av de, förmodligen\r\nutomordentligt sällsynta individer i Sverige som på\r\nfullt allvar anser att Sveriges ekonomiska problem\r\nautomatiskt går över när utlandskonjunkturen\r\nvänder? Är det bara konjunkturproblem som Allan\r\nLarsson anser att vi har? Finns det inga\r\nstrukturproblem? Om det finns strukturproblem\r\nockså, vilket alla seriösa debattörer i svensk\r\nekonomisk debatt anser, har Allan Larsson ett\r\nproblem, och han har ännu icke besvarat hur det\r\nskall föras.</pre><pre>Allan Larsson försökte göra sig litet lustig genom\r\natt tala om tävlingar i skattesänkning. Han\r\nförklarade att detta inte var någonting för\r\nsocialdemokraterna. Det är beklämmande om man\r\nser skattepolitiken som någon slags tävlan om att\r\nvara mest populär. Jag inser att det är detta synsätt\r\nsom ligger bakom socialdemokraternas beslut om\r\nmatmomsen. Men jag beklagar Allan Larsson, som\r\nskall försöka driva någon slags enhetlig linje i ett\r\nparti som resonerar med utgångspunkt från\r\npopulariteten som enda princip. För oss liberaler är\r\nskattepolitik faktiskt betydligt viktigare än så. Jag\r\ntror att Allan Larsson skulle ha glädje av att\r\nförsöka hålla sig till några slags principer om\r\nnågonting här i verkligheten.</pre><pre>Anf. 27 LARS-OVE HAGBERG (v) replik:</pre><pre>Herr talman! Vi har hört finansministern berätta\r\nför oss hur det kapitalistiska Sverige hävdar sig i\r\nden internationella kapitalistiska konkurrensen.\r\nNu är de internationella krafterna helt övertygade\r\nom att det går bra i Sverige. Då inställer sig utifrån\r\nett arbetarrörelseperspektiv frågan: Vad är det som\r\nhar övertygat? Är det en bra arbetsorganisation, en\r\nrättvis fördelning av lönerna, en hög produktivitet\r\noch ett högt deltagande av arbetande i arbetslivet?\r\nIcke! I direkt anslutning till EG har vi fått en sämre\r\nsjukförsäkring, återhållsamma löneavtal framför\r\nallt för de lågavlönade, en skatteomläggning som\r\ngynnar de högavlönade, en ny arbetslöshetspolitik\r\nframför allt ur regionalpolitisk synpunkt och ett\r\nstopp för kärnkraftsavvecklingen. Detta är bara\r\nnågra exempel på det som jag anar har övertygat\r\nden internationella marknaden. Jag tycker inte att\r\ndetta kan vara bra för de balansproblem som jag\r\ntycker att Allan Larsson underskattar, nämligen de\r\nbalansproblem som handlar om de ekonomiska\r\nklyftorna i samhället. Hur skall vi kunna få en hög\r\nproduktivitet om vi har en stor lönespridning och\r\nstora klassklyftor i samhället, som började på 80-\r\ntalet och som nu fortsätter med marknadens hjälp?</pre><pre>Hur skall det bli med kompetensen i arbetslivet?\r\nRäcker det med de insatser som görs för de\r\narbetslösa via AMS? Naturligtvis inte! Det behövs\r\noerhört mycket större insatser för att hävda\r\nkompetensen i arbetslivet.</pre><pre>Regionalpolitiken ser ut att ha drabbats av\r\nytterligare svårigheter, inte minst på grund av de\r\nvarsel som sker inom industrin, något som kan ha\r\nstor regionalpolitisk betydelse. Detta borde vara\r\noerhört centrala problem för regeringen att ta tag i.</pre><pre>Jag instämmer i att det skall vara reallöner. Man\r\nskryter med att man nu har tagit bort alla FUG-ar,\r\nPUG-ar och LUG-ar. Den som varit verksam inom\r\nindustrin vet att just förtjänstutvecklingsgarantin\r\nkanske var den lågavlönades enda chans att få\r\nnågon löneökning.</pre><pre>Men de rikens, och välavlönades\r\nförtjänstutvecklingsgaranti har alltid varit som en\r\nkork och varit den verkliga drivkraften till\r\ninflationen. Det har inte varit de lågavlönade, som\r\narbetar på fast timlön och som skulle behöva\r\nförtjänstutvecklingsgarantin för att, såsom de\r\narbetskamrater som går på ackord, få del av\r\nproduktivitetsutvecklingen i industrin. Den\r\nförtjänstutvecklingsgarantin måste vi ha kvar.\r\nKlyftorna ökar med de avtal vi har i dag. Däremot\r\nskall vi städa på det översta trappsteget. Då blir inte\r\nverkställande direktörer och andra högavlönade\r\nmed. Min fråga är: Kommer städpatrullen att finnas\r\nefter 1991 och 1992 både för riksdagsmän och\r\nstatsråd? I annat fall kanske FUG-en kommer in\r\nigen.</pre><pre>Anf. 28 CARL FRICK (mp) replik:</pre><pre>Herr talman! Det är kanske naturligt att\r\nfinansministern pratar mest om pengar, men det är\r\ninte alltid som det räcker.</pre><pre>Det är alldeles utmärkt att vi har fått den här\r\nåterhållsamheten på lönesidan, så att vi kan minska\r\ninflationen. Det är också alldeles utmärkt att vi fått\r\nett ökat sparande. Det innebär att vi kan minska\r\ndet privata konsumtionsutrymmet, något som\r\nockså minskar det materiella slöseriet.</pre><pre>Detta kan faktiskt leda till att vi kan få en\r\nomfördelning av produktionen till export och bort\r\nfrån inhemsk konsumtion. Det måste ju vara\r\nväldigt bra för vår bytesbalans.</pre><pre>Finansministern glömmer gärna bort de andra\r\ndelarna av våra problem, nämligen att vi också har\r\nekologiska problem. Vi har ständigt framfört\r\nbehovet av att minska den materiella\r\nförbrukningen, bl.a. genom att minska behovet av\r\nfossila bränslen och mycket annat. Det kan ske\r\ngenom olika åtgärder, bl.a. genom en effektivare\r\nenergianvändning. Det leder till att vi får en\r\nminskad import och därmed återigen en förbättrad\r\nbytesbalans. Men den typen av frågor tar\r\nfinansministern inte gärna upp. Jag kan inte förstå\r\ndet, eftersom bytesbalansfrågorna ändå borde vara\r\nav stort intresse för en finansminister.</pre><pre>Vi har sagt att vi vill höja energiskatter och annat\r\noch kompensera detta med en sänkning av\r\narbetsgivaravgifterna. Det har många positiva\r\nverkningar när det gäller sysselsättningen runt om i\r\nlandet.</pre><pre>Det är intressant att notera att finansministern inte\r\ntar upp dessa frågor. Det är underligt att\r\nfinansministern inte tar upp hela vår dubbla\r\nproblematik, nämligen såväl de ekonomiska som\r\nde ekologiska problemen, eftersom dessa faktiskt\r\nlångsiktigt hör ihop. Jag tycker att det måste vara\r\nen av en finansministers uppgifter att inte bara\r\ndiskutera de omedelbara och mycket näraliggande\r\nproblemen. Vi måste ha en långsiktig vy över vad vi\r\nkan tänka oss att åstadkomma i framtiden. De\r\nekonomiska och ekologiska problemen hör intimt\r\nsamman. Man kan inte långsiktigt klara sin\r\nekonomi om man inte bryr sig om skeendet i den\r\nekologiska omgivningen.</pre><pre>Jag är medveten om att jag kanske är litet tjatig på\r\nden här punkten, men jag tror faktiskt att vi här har\r\nen av de allra viktigaste framtidsfrågorna, och det\r\när därför jag är litet envis. Det skulle vara\r\nintressant om finansministern på något sätt kunde\r\nberöra den här problematiken samtidigt som han\r\ntalar om behovet av att vi skall vara återhållsamma\r\nmed våra löner, att vi skall spara osv. för att på olika\r\nsätt minska vår materiella konsumtion och\r\nsamtidigt komma till rätta med våra budgetproblem\r\noch våra bytesbalansproblem och därmed också\r\nbörja att komma till rätta med de ekologiska\r\nproblemen.</pre><pre>Anf. 29 GUNNAR BJÖRK (c) replik:</pre><pre>Herr talman! Finansministern har letat efter\r\nljuspunkter i dimman, och varje ljuspunkt han\r\nfunnit har han sett som en vändpunkt. Jag måste\r\nerkänna att jag tycker att det är en mycket\r\noptimistisk person som i varje ljuspunkt ser någon\r\nslags vändpunkt.</pre><pre>Jag tycker att det är ett ganska lättsinnigt\r\nresonemang som finansministern för. Han bortser\r\nfrån den verklighet som vi befinner oss i. Även om\r\nkonjunkturen skulle vända, något som vi ser fram\r\nemot, är problemen inte lösta med det. Det tycker\r\njag att det är viktigt att komma ihåg. Flera av de\r\nartiklar finansministern skrivit under den senaste\r\ntiden har gett bilden av ett visst lättsinne -- han\r\nförsöker tiga ihjäl verkligheten. Man kan inte\r\nblunda sig igenom valrörelsen genom att bara tala\r\nom några ljuspunkter långt fram som man inte vet\r\nnågot om.</pre><pre>När det gäller Rehnbergavtalet tycker jag att det är\r\nbra att 85 % av marknaden är klar. Jag tror ändå\r\natt det har varit bra att man har försökt göra det\r\nman kan. Det är åtminstone bättre än att inte göra\r\nnågonting alls. Däremot måste man naturligtvis\r\ninse att den dag de här avtalen släpper kan det\r\nuppstå betydande problem.</pre><pre>När det gäller budgeten och andras lösningar tycker\r\njag att man kanske skall vara litet försiktig. Man\r\nkan inte kritisera de andra partierna för att de\r\nförsämrar och kommer med dåliga förslag till hur\r\nman skall spara pengar och i nästa mening säga att\r\nman inte finansierar för att därefter i en tredje\r\nmening lägga ihop vad de tre icke socialistiska\r\npartierna tillsammans har föreslagit. De har ändå\r\nfinansierat sina alternativ var för sig. Med tanke på\r\nutfallsprognosen över nuvarande budget bör man\r\nkanske vara litet försiktig från regeringens sida med\r\natt kritisera andra partier.</pre><pre>Finansministern är ganska säker på att\r\narbetslöshetstalen skall stanna upp. Vi hoppas att\r\nhan har rätt. Men hur säker kan man vara på att\r\nfinansministern har rätt på den punkten? Det\r\nkanske bara är ett sätt att försöka skjuta problemen\r\nifrån sig. Det kan faktiskt tolkas så.</pre><pre>När det gäller att kritisera andra för\r\nskattesänkningar vill även socialdemokraterna nu\r\nsänka eller omfördela mervärdeskatten. Studerar\r\nman Larssons egna budgetar blir man inte så\r\nimponerad över hur han har räknat på t.ex.\r\nskattereformen. Inkomstsidan har inte riktigt blivit\r\nden man har tänkt sig, för att inte tala om\r\nutgiftssidan. Man kanske skall vara försiktig när\r\nman kritiserar andra.</pre><pre>Det är viktigt att komma ihåg att vi behandlar en\r\nreservation. Jag frågade tidigare vilka åtgärder\r\nfinansministern har tänkt vidta för att komma till\r\nrätta med det bekymmersamma\r\nbudgetunderskottet.</pre><pre>Anf. 30 Finansminister ALLAN LARSSON (s)\r\nreplik:</pre><pre>Herr talman! Låt mig börja med att säga till Carl\r\nFrick att jag personligen tycker att frågorna om\r\nsamspelet mellan ekonomi och ekologi är viktiga.\r\nJag och regeringen har markerat detta både i\r\nbudgetpropositionen och\r\nkompletteringspropositionen. Vi skall ställa om vår\r\nekonomi långsiktigt både vad det gäller produktion\r\noch konsumtion så att vi får en uthållig tillväxt. Vi\r\nskall ha ökad tillväxt och även ta ökad hänsyn till\r\nnaturen och miljön. Det finns inget tvivel på den\r\npunkten.</pre><pre>Det genomgående draget i oppositionens\r\nkommentarer är att man ännu ivrigare stirrar i\r\nbackspegeln. Allt man kan hitta om det som har\r\nvarit tas fram, men man säger ingenting om\r\nframtiden. Det är uppenbart att det finns en\r\nopposition som präglas av den djupaste pessimism\r\noch dysterhet inför framtiden. Hur skall man ta sig\r\nan de stora viktiga frågorna om ens tillstånd är så\r\npräglat av pessimism? Hur skall ni kunna ta er an\r\ndetta om ni inte ens upptäcker vad som händer, det\r\nsom ni kan läsa om och det som ni kan ta del av i\r\nuttalanden från alla håll?</pre><pre>Vad har vi åstadkommit med den ekonomiska\r\npolitiken? Vi har åstadkommit en radikal\r\nnedväxling av kostnaderna. Det är något som alla\r\nmina kolleger utomlands frågar med stort intresse\r\nom, men inte ni. Vi åstadkommer en radikal\r\nnedväxling av inflationstakten. Se på hushållens\r\nförväntningar för framtiden, som har uppmätts av\r\nSCB. Titta på de prognoser som finns om\r\nprisutvecklingen. Jag kan med stort självförtroende\r\ndiskutera med mina västtyska kolleger och säga att\r\nvi kommer att ha en inflationsutveckling på god\r\neuropeisk nivå. Det är ingenting att skämmas för.\r\nJag är stolt över att vi gör det här.</pre><pre>Vi har tagit ned räntorna. Från årsskiftet har de\r\nkorta räntorna sjunkit med ungefär 3 % och de\r\nrörliga bostadsräntorna med ungefär 4 %. Det är\r\nresultat som talar. Vi har lagt en god grund för att\r\nåtervinna tillväxten, och vi möter ett ökat\r\nförtroende. Percy Barnevik har sagt att nu ser mera\r\npositivt på att investera i Sverige än vad han har\r\ngjort på många år. Volvochefen har också\r\nunderstrukit detta, och flera andra ser en god\r\nframtid. Financial Times säger att utländska\r\ninvesterare ser att Sverige har en stark ekonomisk\r\nframtid.</pre><pre>Varför kan inte ni ge ett erkännade och låta oss\r\ndiskutera utifrån samma underlag om framtiden?\r\nNi målar in er med svart färg i ett hörn.</pre><pre>Med den inriktning vi nu har kommer vi också att\r\nfå en tillväxt som har en bättre sammansättning,\r\ndärför att den är starkare inriktad på\r\nutlandsmarknaden och för att vi håller tillbaka\r\nhemmamarknaden. Det är nödvändigt att göra så\r\nom vi skall kunna klara de balansproblem vi har i\r\nutrikeshandeln.</pre><pre>Anne Wibble frågar om Allan Larsson tror att alla\r\nprobblem är lösta bara det blir en\r\nkonjunkturuppgång. Jag måste säga att jag tycker\r\natt det var enfaldigt. Anne Wibble är en\r\nutomordentligt intelligent, kunnig och klok person,\r\nmen det var under Anne Wibbles nivå. Jag har\r\nhållit ett anförande där jag försökt ta upp några av\r\nde stora centrala frågorna som vi står inför. Det\r\ngäller hur vi skall klara stabiliseringspolitiken\r\nframöver, var vi har källan till framtida tillväxt och\r\nhur vi skall få ett samspel mellan ekonomisk politik\r\noch det arbete som utförs i företagen. Jag har pekat\r\npå samspelet mellan tillväxtpolitik och\r\nfördelningspolitik. Det är de huvudfrågor som vi\r\nstår inför. Och så står Anne Wibble här och frågar\r\npå det sättet -- märkligt.</pre><pre>Vad är alternativet till regeringens ekonomiska\r\npolitik? Om SIFOs siffror står sig skall ni i höst\r\ntillsammans med Ian Wachmeister som kommer in\r\nhär ''vid lunchtid'' som tungan på en våg att lägga\r\nupp politiken. Vad är det för politik? Vi har läst en\r\ngemensam reservation ifrån tre av partierna. Men,\r\nherr talman, detta är politisk vattvälling. Det kan\r\nman inte leva på. Det kan man inte styra Sverige\r\nmed. Alla de viktiga frågorna har ni lagt åt sidan.\r\nNi skulle bli en regering som inte kunde handla. Vi\r\nskulle vara totalförlamade. Det är precis detta som\r\nmånga fristående bedömare nu pekar på. De stora\r\nriskerna för Sverige är att vi får en regering av det\r\nhär slaget. Alla viktiga frågor återstår. Vi kanske\r\nkan få ett svar här i dag innan vi lämnar riksdagen\r\nför den här sessionen och valdebatten börjar.</pre><pre>Hur skall ni hantera kommunernas ekonomi? Skall\r\ndet ske med fortsatt lagstiftning som moderaterna\r\noch folkpartiet vill, eller är det fritt fram för\r\nskattehöjningar som Björk vill? Kommer ni att\r\nsopa stabiliseringstalen åt sidan, eller kommer\r\nBjörk och centern att ha ett inflytande på det\r\nområdet? Hur kommer det att gå med den aktiva\r\narbetsmarknadspolitiken? Moderaterna vill rösta\r\nned. Kommer centern att kunna stå emot på den\r\npunkten? Det är en oerhört viktig fråga. Vi har nu\r\nen arbetslöshet som har legat på 2,1--2,3 % under\r\nvintern och våren. Det kommer att bli en uppgång\r\nunder sommaren enligt det säsongsmässigt normala\r\nmönstret, och det når en topp i början av\r\nseptember. Sedan kan det börja pressas ned igen.\r\nDet krävs en mycket aktiv arbetsmarknadspolitik\r\nför att ge människor chansen att komma tillbaka\r\noch få utbildning, utveckling och rehabilitering.\r\nHur går det med detta om det blir som SIFO nu\r\nsäger?</pre><pre>Hur kommer det att gå med familjepolitiken? Blir\r\ndet folkpartiets linje eller moderaternas linje som\r\ninnebär att några hundra tusen kvinnor med\r\nsmåbarn inte får något ekonomiskt utbyte av sitt\r\nförvärvsarbete? Med de marginaleffekter som ni\r\nlägger in undergräver ni deras möjligheter\r\nfullständigt. Hur kommer det att gå med\r\nmatpriserna om det blir en sådan regering? Hur blir\r\ndet med gränsskyddet? Kommer moderaterna och\r\ncentern att ta kommando eller kommer folkpartiet\r\natt kunna stå upp för en konsumentlinje?</pre><pre>Vilken utgiftspolitik skall ni bedriva? Hur mycket\r\nmer skall försvaret kosta, och hur skall ni finansiera\r\ndet? Hur blir det med biståndet? Blir det\r\nfolkpartiets ökning eller moderaternas\r\nnedskärning?  Hur blir det med bensinskatten:\r\ncenterns höjning, eller moderaternas sänkning?</pre><pre>Så här ser det ut. Jag tog bara några exempel. Jag\r\nhar en lång lista på ytterligare ett antal sådana\r\nfrågor som jag skulle vilja ställa. Jag skall inte tynga\r\nmed mer än detta, men ge oss nu ett bidrag på dessa\r\nområden. Ni har väl ändå diskuterat det när ni har\r\nskrivit er samman och tänkt efter vad som kan\r\nhända i höst. Inte går ni väl till valet och till en\r\nmöjlig regeringsbildning utan att veta var ni\r\nbefinner er på dessa områden?</pre><pre>Låt mig avsluta med en fråga till. Det som ni talat\r\nom här som den enda avgörande frågan för den\r\nekonomiska utvecklingen är vad ni kallar att sänka\r\nskattetrycket.</pre><pre>Jag är också för att sänka skattetrycket, men jag vill\r\ngöra det genom att åstadkomma en god ekonomisk\r\nutveckling i Sverige och samtidigt en mycket\r\nhårdhänt utgiftsprövning.</pre><pre>Jag är inte beredd att offra viktiga\r\nvälfärdsförhållanden för människorna på det\r\nskattesänkningens altare som ni har. Det är viktigt\r\natt stå upp för barnen, pensionärerna, för dem som\r\när sjuka, för ungdomarna som skall ha en bra\r\nutbildning. Det tänker jag göra.</pre><pre>När ni talar om att det enda som behövs är att sänka\r\nskattekvoten, borde det vara lätt för er att visa vilka\r\nfantastiska resultat ni kan få genom att peka på de\r\nländer som har en lägre skattekvot.</pre><pre>I USA är skatternas andel bara 30 %, mot 56 i\r\nSverige. Om skattetrycket är avgörande, varför\r\nlever då 20 miljoner fattiga under existensminimum\r\ni USA? Varför kommer produktionen där nu att\r\nvisa stagnation?</pre><pre>I Storbritannien är skatternas andel 36 %, klart\r\nlägre än i Sverige. Om det bara är skattetrycket det\r\nberor på, varför går då 2 miljoner engelsmän utan\r\narbete och varför är inflationen ungefär lika hög\r\nsom i Sverige?</pre><pre>I Italien är skatternas andel 38 %. Om skattetrycket\r\när det avgörande varför har Italien, näst efter\r\nGrekland, OECDs största underskott i offentliga\r\nfinanser?</pre><pre>I Finland är skattetrycket 38 %. Om det bara\r\nhänger på skattetrycket, varför har Finland\r\nnordens lägsta BNP per invånare?</pre><pre>Anf. 31 GUNNAR BJÖRK (c) replik:</pre><pre>Herr talman! Jag måste erkänna att\r\nfinansministern är en ganska obotlig optimist. Först\r\nbekymrar han sig inte över att inflationen stiger,\r\nmen sedan gläder han sig åt att han får ned den.</pre><pre>Han bekymrar sig tydligen inte för allt vad den\r\nsocialdemokratiska regeringen har ställt till med,\r\nmen firar när han lyckas rätta till det som är\r\nsjälvklart.</pre><pre>Jag tycker det är viktigt att säga om denna\r\nreservation att den rör den ekonomiska politiken.\r\nIngen har gjort anspråk på att det skall vara en\r\nvalpolitisk plattform i vidare mening. Vi har inte\r\nhaft den hanteringen.</pre><pre>Jag instämde inte i kritiken över att finansministern\r\ninte var närvarande. Jag förstod att han hade\r\nviktiga saker att göra. Men jag börjar inse att det är\r\nsynd att han inte var här. När han började klaga på\r\ncentern och kommunalskattehöjningar borde han\r\nha fått höra vad jag sade. Jag sade så här: Såväl den\r\nstatliga som den kommunala konsumtionen måste\r\nhållas tillbaka. Det innebär att vi inte alls anser att\r\nkommunernas skatt skall höjas, utan vi har en\r\nmycket sträv hållning.</pre><pre>Däremot tycker vi illa om lagstiftning. Vi tror att\r\nkommunalmän är ganska kloka personer som man\r\nkan göra upp med.</pre><pre>När det gäller oenigheten mellan olika\r\ngrupperingar, vet jag inte om Allan Larsson läste i\r\nen lista från ett socialdemokratiskt gruppmöte här i\r\nriksdagen eller vad det var.</pre><pre>Ifrån centerns sida är vi ändå ganska nöjda med den\r\nreservation som finns. Det finns betydelsefulla\r\ndelar i den. Det gäller fördelarna med regional\r\nbalans, att tillväxten skall vara långsiktigt hållbar,\r\ndvs. att miljöns restriktioner skall vara uppfyllda.\r\nVi har en ordentlig skrivning om\r\ninfrastruktursatsningar med gemensamma åsikter i\r\nden frågan. Sedan kan man ha olika åsikter om\r\nvägarna, det vore konstigt annars. Vi har klart sagt\r\natt arbetslösheten inte skall användas som ett\r\nmedel i den ekonomiska politiken.</pre><pre>Jag skulle kunna fortsätta. Vi är alltså nöjda med\r\nden reservation som finns, och jag tycker att det är\r\nett bra dokument att studera.</pre><pre>Det är en sak som jag inte fått svar på. I stället för\r\natt bara titta på ljusglimtarna, försök ge besked\r\nsjälv, finansministern: Vad har finansministern,\r\nsom är ansvarig för budgetunderskottet, för\r\nkonkreta initiativ att ta till för att råda bot på den\r\nbekymmersamma situationen vi i dag har med ett\r\nminus på minst 25 miljarder kronor? Ge ett besked\r\nhär i riksdagen. Det tycker jag finansministern är\r\nskyldig riksdagen i stället för att enbart fundera\r\növer andras åsikter.</pre><pre></pre><pre>Anf. 32 LARS TOBISSON (m) replik:</pre><pre>Herr talman! Finansministern gav till slut ett svar\r\nbeträffande skatterna. Han sade att han vill sänka\r\nskattetrycket genom en god ekonomisk utveckling.\r\nDär är den avgörande skillnaden. Jag hävdar, och\r\ndet är också andemeningen i ''Ny start för Sverige'',\r\natt det inte går att få en god ekonomisk utveckling\r\nuan att man börjar med att sänka skatterna.</pre><pre>Finansministern hade i slutet av sitt anförande\r\nnågra frågor med sifferuppgifter, som jag inte\r\nkände igen. Jag vill ändå besvara med att säga att\r\nuppgiften att arbetslösheten skulle stiga till 5 % är\r\nen uppgift jag återgivit av vad Handelsbankens och\r\nIndustriförbundets ekonomer sagt skall hända\r\nnästa år.</pre><pre>När det gäller räntan undrar jag om det går att\r\nhämta hem ett lån utifrån med 12 %, vilket vi\r\nförgripligt skulle ha angett. Men det lär, om det går,\r\nvara en följd av att man från socialdemokraternas\r\nsida godtagit vårt gamla krav att knyta kronan till\r\necun.</pre><pre>Om inflationen har jag sagt 12 % som max. Jag ber\r\nom ursäkt, den blev 13 % i februari. För\r\nnärvarande är det över 10 %, och enligt regeringens\r\nprognosorgan kommer den att vara drygt 9 % vid\r\nårets slut.</pre><pre>Det är inte vi som tittar i backspegeln. Vi ser de\r\nproblem Sverige har. Vi oroar oss för någonting\r\nfinansministern inte har berört, nämligen den\r\npågående investeringsflykten.</pre><pre>Vi har ställt upp ett program för hur vi skall möta\r\ndetta. Jag tror att finansministern nog kommer att\r\nfå studera detta program noga på ett eller annat sätt\r\ni fortsättningen.</pre><pre>Jag fäster mig vid att vi inte fick höra det vanliga\r\ntalet om borgerlig splittring. Finansministern\r\ngjorde i alla fall ett försök att kasta ut några frågor,\r\näven om jag inte kände igen dem. Han\r\ndementerade samtidigt genom att tala om\r\nhögeralliansen, i vilken han nu räknar in även\r\ncenterpartiet.</pre><pre>Får jag fråga: Var är er allians? Ni kan väl inte tro\r\natt ni kan få egen majoritet i nästa val? Vem skall\r\nni bilda regering med? Partierna längre ut på\r\nvänsterkanten här i riksdagen? Eller hur skall ni få\r\nihop det hela? Vad har ni för program för den\r\nkommande treårsperioden med de ekonomiska\r\nproblem som finns där?</pre><pre>Skall ni t.o.m. kanske börja riva upp de beslut ni\r\ntvingats fatta, som innebär tillgodoseende av\r\nmoderata ståndpunkter, just därför att ni har ett\r\nsamarbete planerat med vänstern?</pre><pre>Det brukar vara vanligt så här års, herr talman, att\r\nman avtackar avgående utskottsordförande och\r\nandra veteraner, när vi närmar oss slutet på det sista\r\nriksmötet för mandatperioden. Jag vill i stället\r\npassa på att hälsa Allan Larsson välkommen hit till\r\nriksdagen i höst, efter valet. Det kommer att\r\nbehövas en konstruktiv oppositionspolitik, om inte\r\nden av honom utlovade vändningen skall\r\näventyras. Allan Larssons optimistiska läggning\r\nkommer säkert att bli en tillgång i t.ex. ett\r\nfinansutskott med borgerlig majoritet.</pre><pre>Anf. 33 ANNE WIBBLE (fp) replik:</pre><pre>Herr talman! Jag ber att få tacka för\r\nfinansministerns senaste inlägg. Jag lyckades med\r\nen föresats, nämligen att provocera honom att\r\nerkänna att Sverige förutom konjunkturproblemen\r\nockså har allvarliga strukturella problem. Det är ett\r\nav de få klara besked som har givits i dag. Jag tror\r\natt det kommer att vara värdefullt för den fortsatta\r\nekonomiska debatten att nu även\r\nsocialdemokraterna erkänner detta.</pre><pre>Jag tycker att Allan Larsson har åtminstone en\r\nskyldighet till som finansminister. Det har under de\r\nsenaste veckorna -- det kom siffror så sent som i\r\ngår -- diskuterats mycket om det svenska\r\nbudgetunderskottet. Det har ställts en rad frågor,\r\nbåde av mig och av andra, om hur\r\nsocialdemokraterna avser att hantera detta. Vi har\r\nsett siffror som visar att budgetunderskottet i stort\r\nsett har tiodubblats på de senaste fem månaderna,\r\nfrån 3 till 30 miljarder i underskott. Av den\r\ndiskussion som har förts i finansutskottets\r\nbetänkande, på debattsidor i tidningar och på annat\r\nsätt kan man utläsa att alla de besparingar som har\r\nföreslagits av andra partier, till exempel folkpartiet,\r\nmoderaterna och centerpartiet, är elaka,\r\nlöntagarfientliga, ett uttryck för illasinnad\r\nhögerpolitik, som egentligen vill försämra för\r\nmänniskor. Jag förstår att det inte är sådana\r\nbesparingar som Allan Larsson tänker sig.</pre><pre>Jag har också läst att skattehöjningar inte är så\r\nalldeles lyckade. Det står i finansutskottets\r\nbetänkande att det skulle vara bra om man kunde\r\nsänka skatterna. Allan Larsson sade alldeles nyss\r\natt han gärna vill sänka skatterna. Det står faktiskt\r\nmycket tydligt att höjda skatter är skadliga för den\r\nekonomiska tillväxten. Det står mycket precist i\r\nbetänkandet, men jag kommer inte ihåg på vilken\r\nsida. Med anledning av detta resonemang infinner\r\nsig följande dilemma. Om besparingar är\r\nhögerpolitik och höjda skatter förstör den\r\nekonomiska tillväxten, hur tänker Allan Larsson\r\nlösa problemet med budgetunderskottet, eller\r\ntänker han bara strunta i det?</pre><pre>Det har utkristalliserats några skiljelinjer i den här\r\ndebatten. Skattepolitiken är en sådan. Det är\r\nalldeles uppenbart att Allan Larsson inte har\r\nförstått vilken betydelse detta har. Därmed inte\r\nsagt att det bara är skattepolitiken som har\r\nbetydelse. Jag tror inte att någon som gör anspråk\r\npå att ha läst programmet Ny start för Sverige\r\nskulle drömma om att hävda att detta bara handlar\r\nom en ändring av skattepolitiken. Hela poängen\r\nmed detta program är att det innehåller en samlad\r\nåtgärdsbeskrivning på en rad olika punkter som rör\r\nkonkurrensen, ägandeförhållande, sparande,\r\nvalfrihet, energi och inte minst medlemskapet i\r\nEG. Det är detta samlade åtgärdsbatteri som krävs\r\nför att få fart på Sverige. Tyvärr har Allan Larsson\r\ninte förstått det.</pre><pre>Anf. 34 LARS-OVE HAGBERG (v) replik:</pre><pre>Herr talman! Det är mycket lätt att hålla med\r\nfinansministern om farorna från höger. Det är nog\r\ningen konst att hitta en gemensam front mot dem.\r\nSamtidigt är det pris som den svenske arbetaren,\r\ndet svenska folket, har fått betala faktiskt\r\nregeringens eftergifter till höger.</pre><pre>Om vi tittar i SIFO-siffrorna, som finansminstern\r\ngjorde när han ställde frågan till högeralliansen om\r\nhur den skulle göra, skulle man närmast ställa\r\nfrågan till regeringspartiet om man verkligen kan\r\ngöra de här högereftergifterna samtidigt som man\r\nhelt struntar i de fördelningspolitiska frågorna, om\r\nman ser farorna med de ökade klyftorna och\r\nmobiliseringen av grunden av arbetarrörelsen. Det\r\när egentligen detta som hotar hela Sveriges\r\nekonomi. Jag tror att hökarna på finanssidan\r\nmarkant underskattar att solidariteten och rättvisan\r\ni samhället faktiskt är grunden för en bra\r\nproduktivitet i hela samhället, inte minst i\r\nindustrin. Det vi nu ser framför oss är ökade klyftor\r\noch ökade marknadsinslag. Jag vet inte vilket inslag\r\ni politiken som Allan Larsson menar att man skall\r\nkunna använda för att genomföra den goda\r\narbetsorganisationen. Snarare tappar de fackliga\r\narbetsorganisationerna mark på grund av\r\nmarknadskrafternas ökade styrka. Vad ställer\r\nregeringen upp med? Knappast någonting. Då ser\r\nvi åt vilket håll det lutar. Det är ett stort och\r\navgörande problem som jag ser framför mig.</pre><pre>Jag vill beröra problemet med arbetslösheten. Jag\r\nrefererade i mitt inlägg, då Allan Larsson inte var\r\nhär, till Villy Bergström, som pekat på de\r\nregionalpolitiska aspekterna av regeringens ny\r\narbetslöshetspolitik. Han konstaterade att det inte\r\nfanns beredskapsarbeten eller jobbsökarklubbar\r\noch kom så fram till den tredje försvarslinjen för en\r\nkommun i Älvdalen, där man inte har nya arbeten.\r\nVilka åtgärder skall regeringen, om den kan få\r\nmajoritet, vidta i glesbygden, i de utsatta\r\nregionerna, i bruksorterna, där man hänsynslöst\r\nlägger ned verksamheten? Vi ser inte att några\r\nersättningsindustrier är på gång för närvarande.\r\nVad skall människorna arbeta med framöver? Skall\r\nde gå ut på marknaden och stämpla, eller vad är det\r\nfråga om? Det är alltså tredje försvarslinjen som\r\nman kan fråga efter. Det är just de här bristerna\r\nsom avslöjas och ses ute bland de människor som\r\negentligen skulle kunna slå tillbaka högerkrafterna.\r\nMen de ser ihåligheten i politiken, de dubbla\r\ntungorna, just sådana saker som Villy Bergström\r\nhar pekat på inte bara i den här frågan, utan i fler\r\nfrågor.</pre><pre>Anf. 35 CARL FRICK (mp) replik:</pre><pre>Herr talman! Det gladde mig att höra att\r\nfinansministern inte kände någon tvekan inför det\r\nviktiga sambandet mellan ekologi och ekonomi.\r\nMen jag saknar de faktiska åtgärder som präglas av\r\ndenna brist på tvekan.</pre><pre>Vi har mycket svåra balansproblem i vår\r\nutrikeshandel. Jag hade faktiskt förväntat mig\r\nförslag om en hel rad konkreta åtgärder för att\r\nkomma till rätta med dem. Vi har några områden\r\nsom är mycket energitunga. Det är jordbruket och\r\nenergiproduktionen inom trafikområdet, där vi\r\nfaktiskt slösar med stora mängder icke förnybara\r\nresurser, som ställer till stora miljöstörningar. Jag\r\nhade förväntat mig en lång rad åtgärder, som hade\r\nkunnat bidra till att minska vårt underskott i\r\nbytesbalansen samtidigt som man kom till rätta\r\nmed miljöproblemen.</pre><pre>När man säger att man inte känner någon tvekan på\r\nden här punkten, varför tvekar regeringen att lösa\r\nden kombinerade problematiken och komma till\r\nrätta med bytesbalansproblemen samtidigt som\r\nman kommer till rätta med miljöproblemen? Jag\r\nkan inte förstå varför det på något sätt skulle kunna\r\nstöra den av finansministern eftersträvade\r\nekonomiska tillväxten om de här problemen\r\nhanterades på ett samlat och bra sätt. Jag hoppas på\r\nett bra svar.</pre><pre>Anf. 36 Finansminister ALLAN LARSSON\r\n(s):</pre><pre>Herr talman! Till Lars-Ove Hagberg vill jag säga\r\natt det är nödvändigt att ha en fast grund för\r\nfördelningspolitiken. Det arbete vi nu bedriver för\r\natt få ner inflationen och varaktigt få bort detta\r\nproblem ur vår ekonomi är den allra viktigaste\r\ndelen av fördelningspolitiken, tillsammans med\r\narbetet att upprätthålla sysselsättningen och klara\r\nden omställning som nu sker på arbetsmarknaden.</pre><pre>Om man ser på 80-talet finner man att problemen\r\nframför allt låg i förmögenhetsfördelningen. Det\r\nhänger samman med två faktorer, inflationen och\r\nskattesystemet. Det var de som ledde till den\r\nutveckling som vi då hade. På båda dessa områden\r\nhar vi vidtagit och vidtar åtgärder. Skattesystemet\r\nreformeras. Vi får bort mycket av det osunda som\r\nlåg i detta system. Vi får ner inflationen och därmed\r\nkan vi också lägga grunden till en bra\r\nfördelningspolitik under 90-talet.</pre><pre>Lars-Ove Hagberg skall kanske vara litet försiktig.\r\nJag har nu i mina kontakter internationellt kunnat\r\nkonstatera, som jag sade inledningsvis, att det är\r\nproblemen i Östeuropa som kommer att dominera\r\nvår tillvaro under lång tid framöver. Det är\r\neffekterna av den politik som Lars-Ove Hagberg\r\nhar stått som företrädare för här i Sverige och i den\r\nsvenska riksdagen. I Östeuropa ser vi effekerna av\r\nen sådan politik. Det vi behöver ha är en politik\r\nsom ger utrymme för både flexibilitet för\r\nproduktionen och trygghet för individerna. Det är\r\ndet som vår politik syftar till att uppnå.</pre><pre>Anne Wibble gjorde ett stort nummer av, som hon\r\nsade, att hon nu har fått finansministern att erkänna\r\natt vi har strukturproblem. Vilken framgång!</pre><pre>Här har jag i många sammanhang skrivit och talat\r\nom både konjunkturproblem och strukturproblem.\r\nJag har visat på några viktiga sådana i dag och på\r\natt just lönebildningen är ett strukturproblem i vår\r\nekonomi. Vi visar nu att vi kan hantera dessa saker,\r\noch det kommer vi att göra också i fortsättningen.</pre><pre>Jag har också visat på att det finns viktiga\r\nstrukturproblem som vi är på väg att lösa och som\r\nvi har hanterat genom olika åtgärder. Detta skall\r\nförenas också med utvecklingen i arbetslivet.</pre><pre>Jag har i andra sammanhang talat om\r\nbytesbalansproblemet som ett allvarligt\r\nstrukturproblem. Det är skälet till att vi nu försöker\r\nåstadkomma en inriktning av den ekonomiska\r\npolitiken, så att tillväxten blir starkast i det område\r\nsom är utlandsgenererat, och till att vi medvetet\r\nhåller tillbaka tillväxten inom hemmasektorn. Det\r\när ett sätt att åstadkomma en lösning. Vi kommer\r\natt se att det går att rätta till det hela.</pre><pre>Om Anne Wibble inte har upptäckt att jag har talat\r\noch skrivit -- över huvud taget har jag ägnat mig\r\nmycket åt dessa saker -- om strukturproblemen i\r\nsvensk ekonomi, är det på tiden att det upptäcks\r\nnu. Och om Anne Wibble vill kamma hem detta\r\nsom ett erkännande, skall jag gärna bjuda på det.\r\nMen jag tycker att det är litet väl enkelt att föra\r\ndiskussionen på det planet.</pre><pre>Anne Wibble frågade vad vi gör åt\r\nbudgetunderskottet. Jag kan då säga att vi under\r\nförra året fattade ett antal viktiga beslut som har\r\neffekt långsiktigt på utgiftssidan. Vi har sparat och\r\ngnetat, och vi håller igen och emot. En del förslag\r\nhär i riksdagen från oppositionen skulle ha\r\ninneburit ytterligare försämringar. En del av dem\r\nhar antagits. Men vi har lyckats ganska väl med att\r\nhålla stånd här.</pre><pre>Vi har nu ett budgetunderskott om 2 % av BNP.\r\nDet lättar litet grand nästa år. Men året därefter blir\r\nett svårt år. Sedan kan vi se att situationen\r\nförbättras i takt med tillväxten.</pre><pre>Det är en av de frågor som vi diskuterade på\r\nOECDs ministermöte i Paris förra veckan. Alla\r\nländer står inför samma problem. I en del länder är\r\nproblemet av mycket större omfattning. I Italien\r\nt.ex. har man ett budgetunderskott om 10 % av\r\nBNP. Den rekommendation som ministerrådet i\r\nOECD enades om var att man skall ha siktet inställt\r\npå att reducera de här underskotten på medellång\r\nsikt. Men det fanns inte någon uppfattning om att\r\nman nu skulle ha en mycket kraftig åtstramning för\r\natt klara upp detta. I stället får man ha en långsiktig\r\ninriktning.</pre><pre>Samma synsätt återfinns inom EG, där -- och det\r\ngäller då den ekonomiska unionen -- frågan om\r\nbudgetdisciplinen är en viktig fråga.</pre><pre>Sedan vill jag understryka att vår linje icke är den\r\nsom ni har, nämligen att med ofinansierade\r\nskattesänkningar försöka lösa det här problemet.\r\nDärmed löses inte problemet, utan ni förvärrar och\r\nfördjupar problemet. Med den politik som ni har\r\npresenterat skulle vi få ökad uppmärksamhet vid\r\nvåra internationella kontakter för att vi går fel väg.\r\nVi skall gå i riktning mot en ökad balans i de statliga\r\noch offentliga finanserna.</pre><pre>Jag ställde ett antal frågor. Jag fick svar på en\r\npunkt, och det var från Gunnar Björk, nämligen att\r\ndet när det gäller kommunalskatten finns en\r\nbestående meningsskiljaktighet mellan centern och\r\nde andra partierna. De andra partierna vill ha\r\nfortsatt lagstiftning, vilket centern inte vill, utan\r\nman hoppas att det skall gå bra. Ja, vi har träffat\r\nen överenskommelse med Kommunförbundet och\r\nLandstingsförbundet och vill verka för att det skall\r\ngå att klara detta. Men om så skulle behövas, är jag\r\nockså beredd att se till att det blir fortsatt\r\nlagstiftning. Det är ett exempel på de\r\nmeningsskiljaktigheter som består.</pre><pre>Det bestående intrycket av den här debatten är att\r\nman kan se att det i oppositionens resonemang och\r\nförslag finns en stor lättsinnighet när det gäller\r\nstatsfinanserna. Här finns en lättsinnighet i fråga\r\nom att lova ut skattesänkningar av väldig\r\nomfattning. Men det finns inte någon motsvarande\r\nklarhet eller överensstämmelse när det gäller\r\nfinansieringen. Därför innebär detta en mycket\r\nallvarlig risk beträffande den ekonomiska\r\nutvecklingen framöver.</pre><pre>Vi för vår del har lagt upp en ekonomisk politik, där\r\nvi kan visa att vi har nått resultat på viktiga\r\nområden i stabiliseringspolitiken, som måste\r\nfullföljas med konsekvens. Vi skall driva en\r\ntillväxtpolitik, där vi tar vara på de goda krafterna\r\nute i arbetslivet för att få det samspel som behövs\r\nmellan en förnyelse i arbetslivet och den\r\nekonomiska politiken. Vidare skall vi hävda en\r\nfördelningspolitik, där människors trygghet står i\r\ncentrum för vårt arbete.</pre><pre>Tredje vice talmannen anmälde att Lars-Ove\r\nHagberg anhållit att till protokollet få antecknat att\r\nhan inte ägde rätt till ytterligare replik.</pre><pre></pre><pre>Anf. 37 BIRGITTA HAMBRAEUS (c):</pre><pre>Herr talman! Det finns några få blad i\r\nkompletteringspropositionen som rör\r\nutrikesutskottet. Jag tänker ta upp de frågorna. Det\r\ngäller då resurser till information om Sveriges\r\nsamarbete med EG.</pre><pre>I samband med riksdagsbeslutet den 12 december\r\n1990 -- dvs. att regeringen har rätt att under vissa\r\nförutsättningar lämna in en ansökan om\r\nmedlemskap i EG -- beställde riksdagen pengar till\r\nytterligare informationsinsatser för att främja en\r\nallsidig belysning av och en diskussion om Sveriges\r\nEuropasamarbete.</pre><pre>Insmuget i kompletteringspropositionen kom så\r\nregeringens besked. Civildepartementet anslår 1\r\nmilj.kr. för upplysning beträffande kvinnor och\r\nEG, och fackföreningarna får 4,3 miljoner från\r\narbetsmiljöfonden för bevakning av\r\nintegrationsarbetet. Det här är småsmulor i\r\njämförelse med vad t.ex. Industriförbundet lägger\r\nned på helsidesannonser och på insatser för att tala\r\nom för olika grupper, exempelvis jordbrukare och\r\nsmåföretagare, hur viktigt det är att vi blir\r\nmedlemmar i EG. Resten överlämnar regeringen\r\ntill studieförbundens ordinarie verksamhet.</pre><pre>Men härmed kan man omöjligen säga att\r\nregeringen har verkställt riksdagens beställning av\r\nytterligare resurser till en allsidig genomlysning!</pre><pre>Regeringen själv tänker ta från anslaget E 2,\r\nExportfrämjande verksamhet, och fördubbla sin\r\negen informationsinsats. Men regeringen kan inte\r\nse till att informationen blir allsidig. Det finns ju\r\nandra partier än det som regeringen tillhör, och\r\nfolkrörelserna har möjligheter som en regering inte\r\nhar när det gäller att fokusera också de\r\nkontroversiella frågorna.</pre><pre>Det är naturligt att en regering inte ger raka\r\nomdömen om andra länders förhållanden som kan\r\nuppfattas som mindre artiga. Umgänget stater\r\nemellan bör ju vara diplomatiskt angenämt. Men\r\nnu måste också det som är mindre smickrande\r\nkomma fram. Det är faktiskt fråga om huruvida vi\r\nskall ingå ett oupplösligt förbund med de aktuella\r\nstaterna eller inte.</pre><pre>För att demokratin skall ha chans att fungera är det\r\nnödvändigt att olika folkrörelser får möjlighet att\r\nbidra till diskussionen med synpunkter som bygger\r\npå korrekt information. Till detta behövs det\r\npengar. Regeringen kommer inte att undersöka\r\nalternativen till ett medlemskap. Det får\r\nfolkrörelserna själva göra, och detta kostar mycket\r\npengar. Regeringens förslag är naturligtvis helt\r\notillräckligt.</pre><pre>I morgon kommer statsministern att lämna en\r\ndeklaration i denna talarstol -- förmodligen ett\r\nutdrag ur ett hemligstämplat dokument som\r\nframförhandlats mellan socialdemokraterna,\r\nmoderaterna, folkpartiet och centern och som man\r\nhar kommit överens om i utrikesnämnden.</pre><pre>Om beskedet till riksdagen blir att regeringen har\r\nfått klarsignal om att överlämna en ansökan om\r\nmedlemskap, är det viktigt att betona -- det vill jag\r\ngärna understryka -- att en ansökan inte är lika med\r\nmedlemskap. Att lämna in en ansökan är som att\r\nbegära en offert. Vi är naturligtvis intresserade.\r\nMen inte förrän vi har sett avtalet vet vi vad ett\r\nmedlemskap innebär, och först då kan vi avgöra om\r\nvi vill acceptera det och bli medlemmar eller inte.\r\nVi måste själva ta reda på vad EG och dess\r\nmålsättning är.</pre><pre>Vad kommer EG att vara när det är dags att ta\r\nställning till ett avtal? Just nu förhandlar EGs\r\nregeringar om att bilda en ekonomisk och politisk\r\nunion, med en gemensam utrikes- och\r\nsäkerhetspolitik, och i förlängningen antagligen\r\nmed ett eget försvar. Ingen vet ännu om de kommer\r\natt bli eniga om detta? Men det är deras uttalade\r\nmålsättning.</pre><pre>Kommer Sverige att ingå i en europeisk krigsmakt?\r\nDet talas om behovet av att sätta in insatsstyrkor\r\nför att försvara europeiska intressen i världen.\r\nDetta är ett sätt att tänka som vi lämnade i början\r\nav 1800-talet, men det är faktiskt högaktuellt i EG\r\noch kan naturligtvis inte förenas med vår\r\nneutralitetspolitik. Vi är inte neutrala bara i\r\nEuropa.</pre><pre>Sverige har fört en självständig utrikespolitik och\r\nsärskilt arbetet för större rättvisa åt världens\r\nmajoritet, de fattiga folken. Vi är mycket aktiva\r\nbåde i Europa och i världen och samarbetar med de\r\nneutrala och alliansfria u-länderna samt med s.k.\r\nlikasinnade, t.ex. de övriga nordiska länderna och\r\nHolland. Vi skiljer oss ofta från t.ex. Frankrike när\r\ndet gäller exempelvis atombombsprängningarna i\r\nStilla havet.</pre><pre>En gemensam utrikespolitik betyder rimligen att\r\nSverige får finna sig i vad majoriteten beslutar. Vi\r\nkommer inte längre att ha en egen röst i världen.\r\nVill vi det? Vilka är alternativen?</pre><pre>Det blir oerhört spännande att följa utvecklingen\r\noch mycket viktigt att undersöka alternativen. Det\r\när väsentligt att vi alla sätter oss in i detta\r\nordentligt. Det svenska folket, varifrån ännu så\r\nlänge all offentlig makt i Sverige utgår enligt vår\r\ngrundlag, kommer att få fatta det slutliga beslutet\r\nom medlemskap i en folkomröstning.\r\nFolkomröstning har varit regel i alla andra länder.\r\nJag vill påminna om att Norge röstade nej till ett\r\nframförhandlat avtal.</pre><pre>Massmedia utför numera en förtjänstfull bevakning\r\nav EG-frågan, och allt märkligare uppgifter\r\nkommer fram om EGs befogenheter. Skall de i\r\nBryssel bestämma om vi får snusa eller ej i Sverige?\r\nDet är inte särskilt allmänt känt i Sverige att\r\nSverige, Norge och Finland är rikare mätt i BNP än\r\nnågot EG-land. Vi har betydligt högre BNP per\r\nperson än det forna Västtyskland, som ju anses vara\r\nen ''ekonomisk gigant''. Som medlem skulle\r\nSverige därför betala en rundlig summa till EG, ca\r\n16 miljarder kronor per år, dvs. betydligt mer än u-\r\nbiståndet. Av detta kan vi genom ansökan få\r\ntillbaka en del till ändamål som EG bestämmer, och\r\nom vi ligger i ordentligt i lobbyarbetet kanske vi\r\nkan få litet mer. 8--10 miljarder kommer det\r\nemellertid att kosta oss netto enligt inofficiella\r\nberäkningar. Enligt andra uppgifter är det bara få\r\nländer inom EG som nu betalar. Storbritannien och\r\nTyskland bl.a. betalar, men det är oklart om det är\r\nfler, eftersom det är svårt att få fram siffrorna. Men\r\ndet är väldigt många som får pengar från de norra\r\nstaterna.</pre><pre>Många miljarder skulle vi skänka till EGs jordbruk\r\nså att det kan konkurrera ut vårt eget jordbruk.\r\nJordbruket får två tredjedelar av hela EG-kassan. I\r\nEG är det tillåtet med antibiotika och hormoner i\r\ndjurens foder, och djurskyddet är betydligt sämre.\r\nÅkrarna sprutas med gifter som inte är tillåtna i\r\nSverige, och spannmålen pressas fram med\r\nmängder av konstgödsel. Skall vårt eget jordbruk\r\nha en chans att få del av EG-subventionerna, måste\r\nvi väl återinföra de regleringar som vi just\r\navskaffat.</pre><pre>En stor del av EGs pengar lär myglas bort. EGs\r\negna revisorer kritiserar EGs forskningsprogram\r\noch menar att miljarderna i stort sett varit\r\nbortkastade -- detta enligt tidningsuppgifter. Det\r\nfinns de som menar att EG snart kommer att falla\r\nsönder enligt vad jag har hört från EG-\r\nparlamentariker. Det finns för mycket byråkrati i\r\nEG, för mycket ord och för litet genomförande av\r\nfattade beslut. Ibland tar man sig för pannan och\r\nundrar hur i hela världen vi har kunnat gå på all\r\npropaganda om EG!</pre><pre>De enorma utlandsinvesteringar som svenska\r\nföretag gjort de senaste åren har visat sig ge sämre\r\nutdelning än den produktion man behöll i Sverige\r\nenligt Svenska Dagbladets näringslivsbilaga.\r\nSvartmålningen av vårt rika, vackra och trygga\r\nfosterland och bristen på självförtroende är\r\nverkligen egendomlig och beklaglig. Det är viktigt\r\natt vi tar reda på alternativen till EG-medlemskap.\r\nTror ni t.ex. att kanadensarna känner sig isolerade\r\noch utanför, därför att de inte är medlemmar i\r\nAmerikas förenta stater? Norden är Europas\r\nCanada.</pre><pre>Hur vi än väljer, medlem eller ej, skall vi\r\nnaturligtvis också i framtiden ha nära och livliga\r\nförbindelser med våra grannländer också söderut,\r\ntill ömsesidig glädje. Men vi kanske väljer att göra\r\ndet som suveräna stater.</pre><pre>Det borde stå klart att folkrörelserna måste få mer\r\nresurser för opinionsbildningsarbetet i EG-frågan.\r\nDet står antagligen också klart att det finns starka\r\nmotiv för dem som inte vill ifrågasätta\r\nmedlemskapet att hindra oss från att få dessa\r\nresurser. Det är ett prov, herr talman, på vårt lands\r\ndemokratiska styrka att vi tillåter andra åsikter än\r\nde dominerande att komma fram.</pre><pre>Finansutskottet instämmer i utirikesutskottets\r\nbedömning att det kommer att behövas ''ytterligare\r\ninsatser till stöd för en allsidig Europainformation,\r\nbl.a. genom folkrörelserna''. Det är ett viktigt\r\npåpekande, som vi har anledning att bevaka.\r\nCentern och vänsterpartiet har reserverat sig för att\r\nomedelbart anslå 10 milj.kr.</pre><pre>Herr talman! Jag yrkar bfall till reservation nr 30.</pre><pre>Anf. 38 STIG ALEMYR (s):</pre><pre>Herr talman! Birgitta Hambraeus pläderade i sitt\r\nanförande emot ett svenskt medlemskap i EG. Jag\r\ngår inte in i den debatten därför att det inte är det\r\nsom vi talar om i dag. Jag är själv en varm\r\nanhängare av ett svenskt medlemskap i EG. Nu\r\ngäller frågan på vilket sätt man skall informera den\r\nsvenska allmänheten om den gemensamma\r\nmarknaden och vad det för Sverige betyder att bli\r\nmedlem i denna. Det pågår, som finns redovisat i\r\nutrikesutskottets yttrande till finansutskottet, en\r\nmycket omfattande informationsverksamhet. Det\r\nsker framför allt genom folkrörelserna. I alla de\r\nolika folkrörelserna gör man nu mycket stora\r\nansträngningar och ett fint arbete för att informera\r\nallmänheten. Man har just nu pengar till detta.</pre><pre>Vi säger i utrikesutskottet att man även\r\nfortsättningsvis måste ha pengar till information,\r\nmen vi vill inte nu säga hur mycket i nästa års\r\nbudget som skall anvisas till detta. Jag vill bara,\r\nherr talman, säga att det är självklart att de svenska\r\nfolkrörelserna även i fortsättningen skall ha medel\r\nför att ge god information om den gemensamma\r\nmarknaden. Det bör ankomma på den regering\r\nsom kommer att tillsättas i höst att avgöra hur stora\r\ndessa belopp skall vara i förslag till riksdagen som\r\nsedan får ta ställning.</pre><pre>Birgitta Hambraeus ger en felaktig bild av den\r\ninformationsverksamhet som pågår. Hon är inte på\r\ndet klara med hur omfattande den är. I det\r\navseendet, herr talman, vill jag yrka bifall till\r\nutskottets förslag.</pre><pre>Anf. 39 LEO PERSSON (s):</pre><pre>Herr talman! Med anledning av finansutskottets\r\nbehandling av motion 1990/91:Fi46, som berört\r\nturistnäringen, vill vi motionärer först tacka\r\nutskottet för den positiva behandling som motionen\r\nhar fått. Det finns dock ett problem kvar.\r\nProblemet är att regeringens direktiv till SIND\r\nendast berör de områden som omfattas av s.k.\r\nregionalpolitiskt stöd, vilket troligtvis medför att de\r\nförslag som SIND presenterar endast omfattar\r\ndessa områden.</pre><pre>Av den anledningen tvingas jag yrka bifall till vår\r\nmotion Fi46, eftersom inte heller reservation 22\r\nmed Anne Wibble berör hela problematiken med\r\nturistnäringen och annan industri. Reservationen\r\ntar alltså inte upp behovet av att belysa de olikheter\r\ni spelreglerna som finns mellan\r\ntillverkningsindustrin och turistnäringen, eller\r\nbesöksnäringen som man oftast säger i dag. Skall\r\nman skapa en likvärdig företagsmiljö vad avser\r\navgifter och stödformer, måste man be regeringen\r\natt återkomma med förslag som likställer\r\nkostnadsläget för turistnäringen och annan\r\nindustri, liksom förhållandena mellan svensk och\r\nutländsk turism. Regeringen bör också utöka\r\ndirektiven till SIND -- till det nya närings- och\r\nteknikerutvecklingsverket, NUTEK, som tar över\r\nSINDs roll -- med anledning av de slutsatser som\r\nredan nu kan skönjas i det pågående\r\nsammanställningsarbetet av bokslutsresultaten hos\r\nturistföretagen, så att vissa åtgärdsförslag får\r\nomfatta hela landets turism.</pre><pre>Sverige är ett land med unika möjligheter. Låt\r\nSverige även i fortsättningen vara det, och låt oss\r\nforsätta utveckla turistnäringen till den\r\nkvalitetsprodukt som vi och Europa vill ha. Det gör\r\nvi genom att stödja motion Fi46. Res gärna ut i vårt\r\nsommarfagra land i sommar och kontrollera vilka\r\nkvaliteter vi redan har uppnått. Med detta önskar\r\njag er en bra sommar.</pre><pre>Herr talman! Jag yrkar alltså bifall till motion nr\r\nFi46.</pre><pre>I detta anförande instämde Bengt Kronblad och\r\nUlla Pettersson (båda s).</pre><pre>Överläggningen var härmed avlsutad.</pre><pre>(Beslut fattades under 8 §.)</pre><pre>7 § Partiledardebatt</pre><pre>Anf. 40 CARL BILDT (m):</pre><pre>Herr talman! Det ligger en riksdagsperiod bakom\r\noss och ett nytt val framför oss. Då är det kanske\r\nnaturligt att ägna någon tanke och några ord åt de\r\når som har gått, och att något försöka beskriva\r\nvisionen inför de år som ligger framför oss.</pre><pre>Med tanke framför allt på vår ekonomi har de\r\ngångna tre åren tyvärr inte varit bra år för Sverige.\r\nDen tredje vägens ekonomiska politik ledde åt fel\r\nhåll, skriver Kjell-Olof Feldt i sina omdebatterade\r\noch omtalade memoarer. Det är värt att notera att\r\ninte ens de kvarvarande socialdemokratiska\r\nstatsråden längre tycker att det är mödan värt att\r\nsäga emot honom på denna punkt.</pre><pre>För tre år sedan, 1988, gick socialdemokraterna till\r\nval med ett lättsinnets budskap om ekonomin, som\r\nsamme Feldt i samma bok nu beskriver som ett\r\n''bedrägeri'' -- ett hårt ord i sammanhanget. Och\r\ndet var när detta bedrägeri konfronterades med\r\nverkligheten -- Feldts ord igen -- som serien av\r\nkrispaket, av helomvändningar och av interna\r\nstrider inleddes.</pre><pre>Sällan har så många varit så osams så länge om\r\nnågonting så viktigt, som socialdemokraterna om\r\nden ekonomiska politiken under de tre år som\r\nligger bakom oss. Och resultatet blev inte heller\r\nbra.</pre><pre>Tvångssparandet infördes. Kan någon i efterhand\r\nkänna stolthet över detta elände?</pre><pre>Vi fick en extra momshöjning. Vem tycker\r\nfortfarande att den frågan var särskilt väl hanterad?</pre><pre>Sedan presenterades -- om statsministern\r\nursäktar -- förra året den fullständigt bisarra idén att\r\nförsöka lösa Sveriges ekonomiska problem genom\r\nen total planhushållning med politisk reglering av\r\nalla löner och priser under två år. Då var det\r\nintellektuella, politiska sammanbrottet när det\r\ngäller den ekonomiska politiken närmast totalt.</pre><pre>Vi kan se resultatet av de konkreta siffrorna. Under\r\ndessa tre år har Sverige haft snabbare\r\nkostnadsökningar, klart högre inflation,\r\nlångsammare tillväxt och därmed sämre\r\nvälfärdsmöjligheter och lägre investeringar -- och\r\ndet handlar om framtiden -- än så gott som varje\r\nannat land i Västeuropa.</pre><pre>Vi halkade efter redan förut, men vi har halkat\r\nefter ännu mer under dessa tre år.</pre><pre>Om det skall sättas ett betyg på den ekonomiska\r\npolitiken och på den ekonomiska utvecklingen\r\nunder dessa tre år, kan det inte bli annat än, herr\r\nstatsminister, underkänt.</pre><pre>Under dessa tre år har regeringen ständigt\r\nförklarat: Nå, det finns problem och det går inte\r\nbra, men nu har det äntligen vänt. Med en lätt\r\ntravesti på den av mig ofta citerade boken finns det\r\nanledning att tala om ''alla dessa vändpunkter''.\r\nSällan har det talats så mycket om någonting som\r\nvi sett så litet av som alla dessa vändpunkter under\r\ndessa tre år.</pre><pre>Sedan början av detta år har det varit en formlig\r\ndetonation av vändpunkter. Minsta lilla statistiska\r\ndarr har föranlett statsministern och\r\nfinansministern att förkunna att en vändpunkt av\r\nnärmast unik styrka och uthållighet nu inträtt.</pre><pre>Men retorik och verklighet är inte alltid samma sak.\r\nI förrgår publicerade Industriförbundet sin\r\nplanenkät. Såvitt jag förstår har den inte föranlett\r\nnågra entusiastiska kommentarer av berörda\r\nstatsråd. Dess budskap var tyvärr: fortsatt dystert.</pre><pre>Planenkäten inleds med: ''Industrins\r\nförsäljningsförväntningar respektive produktions-\r\noch sysselsättningsplaner har sällan varit så\r\nnedskruvade som under våren 1991''.</pre><pre>Företagen talar själva om hur de på område efter\r\nområde håller på att försvagas. Och det\r\nallvarligaste på sikt är kanske utvecklingen när det\r\ngäller sysselsättningen. Enkäten konstaterar att det\r\när ''uppenbart att industrisysselsättningen nu är på\r\nväg nedåt i en takt som sällan tidigare''.</pre><pre>Från våren 1990 till sommaren 1992 räknar nu\r\nindustrin med att man kommer att tappa ca 140 000\r\nindustriarbetsplatser. Det är en minskning av den\r\ntotala industrisysselsättningen med närmare 15 %\r\nunder ganska kort tid. Det handlar om vare sig mer\r\neller mindre än en avindustrialisering som pågår\r\ninom vår ekonomi. Det sker en unik utslagning av\r\njobb, samtidigt som det skapas praktiskt taget inga\r\nnya jobb som kan ersätta de gamla.</pre><pre>Detta är en allvarlig och farlig utveckling, inte\r\nminst för de individer och familjer som drabbas av\r\narbetslösheten och av den industriella\r\nutslagningen, men också för oss som nation,\r\neftersom utslagning av industrin innebär att basen\r\nför det välstånd som till syvende och sist bär upp vår\r\nvälfärd hela tiden försvagas.</pre><pre>Som finansministern påpekade i den tidigare\r\ndebatten vänder ju förr eller senare\r\nkonjunkturerna i omvärlden uppåt. Just nu ser det\r\nkanske lite bättre ut i USA, även om siffrorna för\r\nEuropa torde vara bättre.</pre><pre>Det avgörande är inte om det går mer eller mindre\r\nbra eller dåligt i andra länder. Det råder vi tyvärr\r\ninte över. Det för oss avgörande är att oavsett hur\r\nbra eller dåligt som det går i omvärlden, går det\r\nsämre i Sverige. Vi hänger inte med. Vi fortsätter\r\natt halka efter. Vi har våra problem.</pre><pre>Jag döljer inte -- och det tycker jag inte heller att\r\nnågon annan skall göra -- att jag är oroad över\r\nSveriges ekonomiska utveckling. Vi förlorar i\r\nposition. Alla vet det. Men få vågar säga det. Att\r\nskönmåla är att så oerhört mycket politiskt\r\nbekvämare än att våga säga sanningen.</pre><pre>MoDo lägger ned nya anläggningar i Sverige och\r\ninvesterar i stället miljardbelopp i Frankrike. Det\r\när en ögonblicksbild ur verkligheten.</pre><pre>Hyllad av pressen presenterar Volvo sin nya 800-\r\nserie, men bilarna kommer inte att sättas samman\r\ni Sverige utan i stället i Belgien. Det är en annan\r\nögonblicksbild ur samma verklighet. Det finns\r\nmånga fler.</pre><pre>Regeringen säger att den trots allt och till sist gjort\r\nen del för att vända utvecklingen. Det är också\r\nsant.</pre><pre>Det var rätt att sänka inkomstskatterna, att begrava\r\nden eländiga förtida avvecklingen av kärnkraften --\r\nvem som nu hittade på denna dumma idé --, att\r\nsänka sjukersättningen, att äntligen fatta beslutet\r\nom Öresundsbron, att ändra åsikt i\r\nEuropapolitiken -- Välkommen! --, och att anknyta\r\nkronan till ecun.</pre><pre>Allt detta som vi har krävt sedan länge har\r\nsocialdemokraterna motarbetat in till de yttersta av\r\ndagar. Man har vänt först under värjan. Det är\r\nbättre än att inte vända alls, men det är i alla fall\r\nlitet sent.</pre><pre>Detta har självfallet skadat Sverige. Jag hävdar att\r\nmiljarder kronor i investeringar och därmed\r\ntusentals framtidsjobb har drivits ur Sverige under\r\ndessa år av socialdemokratisk vacklan och\r\nsocialdemokratiska strider.</pre><pre>Denna utveckling fortsätter.\r\nIndustriinvesteringarna i Sverige faller kraftigt,\r\nmedan de ökar i andra länder.</pre><pre>Ett viktigt skäl till att det fortfarande är på det\r\nsättet, trots att det nu fattats en del beslut i enlighet\r\nmed vad vi har sagt, är att dessa olika vändningar\r\nunder galgen inte ingår i en samlad och trovärdig\r\npolitik. När skattetrycket benhårt skall hållas kvar\r\ni världstoppen -- här är Sverige förvisso unikt -- går\r\ndet helt enkelt inte att varaktigt vända denna\r\nutveckling.</pre><pre>Med Ny start för Sverige har folkpartiet liberalerna\r\noch vi moderater gemensamt lagt fram förslag om\r\nen ny ekonomisk politik för Sverige. Och jag skäms\r\ninte för att säga att detta är den enda vägen för att\r\nklara Sveriges problem under de kommande åren.\r\nDet är den enda vägen dels därför att\r\nsocialdemokraterna inte har förmått att lägga fram\r\nnågot motsvarande program, dels därför att ingen\r\nannan politik kan ge oss de nya jobb som krävs för\r\natt ta oss ur arbetslöshetsfällan och ge oss den\r\ntillväxt som krävs för att klara välfärden.</pre><pre>Detta är vårt alternativ. Och vi noterar att det får\r\nett allt bredare stöd. Det gäller såväl partier här i\r\nriksdagen som partier utanför riksdagen. Det\r\nbörjar att bildas en liten kö för att få vara med och\r\ngenomföra Ny start för Sverige. Och det är denna\r\npolitik som måste genomföras under den\r\nkommande mandatperioden.</pre><pre>Den innebär att vi målmedvetet vill sänka\r\nskattetrycket. Den innebär sänkta skatter för de\r\nsmåföretag som kan ge oss de nya jobben. Och den\r\ninnebär en successiv sänkning av momsen ned mot\r\nEG-nivåer. Socialdemokraterna däremot sänker\r\nmomsen på en femtedel av varorna, men höjer den\r\npå fyra femtedelar av varorna. Vi vill sänka\r\nmomsen på allt.</pre><pre>Detta är inte -- som socialdemokraterna i den\r\nbilligare delen av sin retorik vill göra gällande -- ett\r\nhot mot välfärden. Det är i stället en förutsättning\r\nför välfärden. Utan en stark ekonomi kommer\r\nnämligen välfärden att fortsätta att försvagas.</pre><pre>Då kommer bristerna i vården -- och de finns,\r\nförneka dem inte -- att bli allt tydligare. Då\r\nkommer krisen när det gäller äldrevården -- och få\r\nsaker tycker jag borde engagera oss så mycket -- att\r\nbli ännu mer plågsam för oss alla. Då kommer\r\nmöjligheten att ge de människor i vårt samhälle\r\nsom verkligen behöver hjälp, vård och omsorg att\r\nbli allt sämre.</pre><pre>Socialdemokraterna har ingen politik för\r\nframtiden. Restupplagan av det s.k. 90-\r\ntalsprogrammet har väl gått till pappersinsamling\r\nvid det här laget.</pre><pre>Att det är på detta sätt är egentligen inte så svårt att\r\nförstå. Det finns ett klart budskap i Feldts bok, och\r\ndet finns ett lika klart budskap från LO-kongressen\r\nunder just dessa dagar. Det vi ser är en politisk\r\napparat där ett försvagat parti i viktiga frågor styrs\r\nav banden till en försvagad LO-ledning. Jag vill\r\nmed en lätt tillspetsning säga: Sverige är på fel\r\nväg -- och det är Stig Malm som driver på.</pre><pre>Nu vet jag att kärleken till LO-ledningen i\r\nallmänhet och Stig Malm i synnerhet känner sina\r\ngränser inom delar av regeringen. Men ändå går det\r\ninte att undvika att se hur regering och parti i fråga\r\nefter fråga har agerat som om de hade varit närmast\r\nkedjefångar till denna LO-ledning. Så var det med\r\nlöntagarfonderna -- detta elände. Så var det med\r\nengångsskatten på det privata pensionssparandet.\r\nLäs Feldt! Så var det med avdragsrätten för\r\nfackföreningsavgifter. Läs Feldt! Så var det med\r\nomsättningsskatten på värdepapper, med de\r\nproblem som detta medförde. Läs Feldt! Så är det\r\nnu med AP-fondernas rätt att köpa aktier. En ny\r\nLO-beställning för att kunna socialisera allt mer av\r\nföretagande och ägande. När alla andra länder\r\növerger socialismen skall Sverige ensamt gå vidare\r\npå denna felaktiga väg.</pre><pre>På punkt efter punkt är det LO-ledningen som i\r\ngammalt politiskt nit driver politiken åt fel håll. Att\r\ndet sker genom strid, det vet vi alla. Feldt mot\r\nMalm har hört till de stående såpoperorna under\r\nsenare år. Men vi vet resultatet. Feldt har avgått,\r\noch Malm har blivit omvald.</pre><pre>Vi står inför betydelsefulla år för Sverige. Det är nu\r\ndet kommer att avgöras om också 90-talet skall bli\r\nett förlorat decennium för Sverige, eller om vi skall\r\nfå den nya start som vi så innerligt väl behöver.</pre><pre>Det handlar om att få ordning på ekonomin och om\r\natt föra in Sverige i det nya europeiska samarbetet.\r\nOch det kommer inte att gå om inte politiken\r\nförmår att frigöra sig från det gamla och från det\r\nsom har misslyckats. Då krävs det en regering som\r\ninte är fånge i gamla bindningar. En regering som\r\nvägrar att sänka skattetrycket kommer aldrig att\r\nkunna göra Sverige till en vinnare i det nya Europa.\r\nEn regering som vägrar att se bristerna i välfärden\r\nkommer aldrig att lyckas att göra denna välfärd\r\nbättre. Det är därför, och det lär oss de tre år som\r\nligger bakom oss, som Sverige behöver en ny\r\nriksdagsmajoritet, en ny regering och en ny politik.</pre><pre>Socialdemokraterna har gjort sitt. Nu behöver\r\nSverige en ny start. Då är det våra idéer --\r\nframtidens idéer -- som är bäst för Sverige på 90-\r\ntalet.</pre><pre></pre><pre>Anf. 41 BENGT WESTERBERG (fp):</pre><pre>Herr talman! Jag vet inte hur många av kammarens\r\nledamöter som läste om Karl Gottne Broman från\r\nMatfors i Dagens Nyheter i morse. Gottne är en av\r\nde ca 3 000 patienter som ligger kvar på sjukhus\r\nrunt om i Sverige trots att de är färdigbehandlade.\r\nHan tillhör arbetarklasssen i en landsdel där\r\nålderdomshemmen har lagts ned.</pre><pre>En fyrbäddssal har blivit Gottnes hem men\r\nsamtidigt ett fängelse. Han försöker ofta rymma,\r\nskriver reportern.</pre><pre>Jag vet att han skulle må så mycket bättre om han\r\nfick bo på ett vårdhem i ett eget rum med sina egna\r\nsaker, säger hans brorsdotter Catarina. Sedan i\r\njulas har hon kämpat för att få Gottne från\r\nsjukhuset. Men det är tio års kö till sjukhemmet.</pre><pre>Någon i kammaren kanske minns Saga Skarin, en\r\ngammal dam från Uddevalla, som ville flytta till\r\nStockholm för att komma nära sin enda dotter,\r\nInger Törnell. Jag har berättat om dem förr.</pre><pre>Första gången som jag kom i kontakt med Saga och\r\nInger var för tre år sedan, sommaren 1988. Under\r\nde år som har gått har jag haft regelbundna\r\nkontakter med dem. Jag har följt turerna i\r\nsocialnämnder och domstolar. Jag har sett hur Saga\r\noch Inger har kastats mellan hopp och förtvivlan.</pre><pre>Numera har ärendet avancerat så långt att\r\nStockholms kommun i princip är beredd att ta emot\r\nhenne, men ändå har ingenting hänt. Nu är\r\nproblemet platsbrist.</pre><pre>Så Saga bor fortfarande kvar i Uddevalla, 50 mil\r\nfrån sin dotter. Den 3 april i år fyllde hon 93 år.</pre><pre>Jag måste tillstå att jag sällan har känt mig så\r\nsvarslös som inför Sagas och Ingers frågor. Jag kan\r\nbara inte förklara för dem varför de inte skall kunna\r\nfå bo i samma stad. Jag kan inte förklara, och än\r\nmindre försvara, att människor som betalar\r\nvärldens högsta skatter inte skall kunna få så\r\nrimliga önskemål tillgodosedda.</pre><pre>En god vän till mig berättade häromdagen om\r\nGustaf Bonde som är 70 år. Sedan ett tiotal år\r\ntillbaka lider han av Parkinsons sjukdom. Hans\r\nhustru Maud, som är ett par år yngre, har i det\r\nlängsta försökt att ta hand om honom hemma. Men\r\ni mitten av april i år gick det inte längre. Då togs\r\nhan in på Södertälje sjukhus.</pre><pre>I morgon stänger avdelningen, och Gustaf skall\r\nskickas hem. Han kan inte äta själv, inte klä sig,\r\nförflytta sig eller tvätta sig. Hemma väntar Maud\r\nsom är handikappad och som inte klarar av att natt\r\nefter natt, varannan timme, flytta på Gustaf i\r\nsängen, för att sedan hela dagarna ensam sköta\r\nhonom. Men något alternativ erbjuds inte.</pre><pre>Gottne Broman, Saga Skarin och Gustaf Bonde är\r\ninte de enda. Överallt i Sverige tvingas gamla\r\nmänniskor ligga kvar på sjukhus, fast de är\r\nfärdigbehandlade, eller bo kvar i sin egen bostad,\r\ntrots att de känner sig isolerade och trots att\r\nanhöriga inte längre orkar sköta dem.</pre><pre>Alla dessa historier är upprörande -- framför allt för\r\ndet lidande som de orsakar de människor som\r\ndirekt drabbas men också för all den oro och\r\nängslan som de sprider till andra äldre och till de\r\nyngre människor som anar en otrygg framtid både\r\nför sina anhöriga och för sig själva.</pre><pre>Herr talman! Därför är det en prioriterad politisk\r\nuppgift att undanröja grunderna för detta lidande\r\noch denna oro. Jag ser fem huvuduppgifter:</pre><pre>Den första är att se till att det, vid sidan om egen\r\nbostad, finns ett varierat utbud av boendeformer\r\nför äldre. I dag saknas platser i stort sett överallt:\r\npå ålderdomshem, i servicehus, på sjukhem och i\r\ngruppbostäder för dementa. Stockholm är ett\r\nbelysande exempel. I Sveriges största kommun\r\nfinns ett enda ålderdomshem. Men nu har staden\r\nfått ny regering och nu skall det byggas fler!</pre><pre>Den andra uppgiften är att förbättra\r\ndemensvården. Den är så allvarligt eftersatt i\r\nSverige att den uppgiften måste betraktas som en\r\nav de allra viktigaste för 90-talet. Här krävs\r\nutbyggnad av dagvård för dem som fortfarande kan\r\nbo kvar hemma och av gruppbostäder för dem som\r\ninte längre klarar sig på egen hand eller med\r\nanhörigas hjälp.</pre><pre>På vårt initiativ införs från årsskiftet statsbidrag för\r\natt stimulera utbyggnad av gruppbostäder. Bidraget\r\nger möjligheter att bygga ungefär 25 000 nya platser\r\nunder de närmaste fem åren. Nu är det\r\nkommunernas ansvar att utbyggnaden verkligen\r\nkommer i gång.</pre><pre>Den tredje uppgiften är att se till att gamla och\r\nsjuka på långvården får rätt till eget rum. Vi\r\nliberaler har sedan mitten av 80-talet aktivt drivit\r\nden frågan.</pre><pre>Ofta har vi fått höra att de gamla inte vill ha eget\r\nrum. Det kan nog finnas undantag -- och även deras\r\nönskemål skall naturligtvis tillmötesgås -- men de\r\nflesta vill. Motiven kan variera. När jag häromåret\r\nbesökte Vickelbygården i Skärblacka utanför\r\nNorrköping, berättade föreståndaren om ett äkta\r\npar, som man hade försökt placera i ett av de få\r\ndubbelrummen, men de ville abosolut ha var sitt\r\nenkelrum för att äntligen kunna förverkliga en\r\ngammal dröm, nämligen att kunna titta på var sin\r\nTV-kanal!</pre><pre>Nu har vi genom Ädelbeslutet äntligen fått gehör\r\nför att det skall bli statsbidrag också till egna rum.\r\nUnder fem år skall staten hjälpa till att finansiera\r\n20 000 nya egna rum. Nu kan vi äntligen börja\r\nhoppas att flerbäddsrummen i långvården snart\r\nskall vara ett minne blott och att gamla och sjuka\r\nskall slippa dela rum med främlingar.</pre><pre>Den fjärde uppgiften är att se till att alla får en egen\r\nhusläkare, en doktor som man känner och som\r\nkänner en själv. Husläkare är bra för alla men\r\nsärskilt bra för dem som är äldre. Vi liberaler har\r\nlänge arbetat för husläkare. En del har tyckt att vi\r\nhar varit tjatiga i denna kamp. Men vi har varit\r\nenvisa därför att vi är så övertygade om att ett\r\nhusläkarsystem är bäst.</pre><pre>Som tur är har det inte varit lika trögt överallt som\r\ni Sveriges riksdag och i flertalet av våra landsting.\r\nFolkpartiet i Stockholms läns landsting lyckades i\r\nslutet av 1980-talet få gehör för att ett försök med\r\nhusläkare skulle genomföras i Vasastan inte så långt\r\nhärifrån. Vi har nu snart fyra års erfarenheter av\r\ndet försöket. Det har blivit en stor framgång. De\r\ngamla i Vasastan får träffa sin doktor när de\r\nbehöver, och de får hembesök när det är bäst.\r\nHusläkarsystemet får toppbetyg av både personal\r\noch patienter. Det manar till efterföljd. Vi liberaler\r\nvill att alla svenskar till 1995 skall ha sin egen\r\nhusläkare.</pre><pre>Den femte uppgiften, till sist, är förstås att kapa\r\noperationsköerna. Inom 100 dagar -- eller tre\r\nmånader -- måste alla ha rätt att få viktiga\r\noperationer utförda. Det ankommer nu på\r\nlandstingen att se till att denna vårdgaranti\r\nförverkligas.</pre><pre>Herr talman! Det finns naturligtvis mycket i svensk\r\nåldringsvård som fungerar väl. Men det hjälper\r\ninte. Situationen är totalt sett inte acceptabel. Det\r\nberor på att ni socialdemokrater i regering och\r\nriksdag länge har varit alltför senfärdiga och\r\nfantasilösa i er hantering av de här frågorna. Gång\r\npå gång har ni avvisat våra förslag. Länge\r\nbekämpade ni ålderdomshemmen. Varje nedlagt\r\nålderdomshem ansågs av statssekreteraren på\r\nsocialdepartementet, Sture Korpi, vara en seger.\r\nLänge sade ni nej till att ge statsbidrag till eget rum\r\noch till gruppbostäder för dementa. Ni försenade\r\nbeslutet att lägga ansvaret för dementas boende på\r\nkommunerna. In i det sista har ni avvisat rimligare\r\nnormer för demensbostäder. Ni har bromsat försök\r\nmed att använda sjukförsäkringspengar för att kapa\r\noperationsköerna. Ni har motarbetat husläkare.</pre><pre>Det är bra att ni på många punkter nu har tänkt om\r\neller tvingats vika er för riksdagsmajoriteten. Men\r\nni kan aldrig undandra er ansvaret för de problem\r\nsom finns i dag och som varje dag möter oss i\r\nreportage i media och i direkta kontakter med\r\nmänniskor. Nu är det en viktig uppgift att med kraft\r\nundanröja de brister som den socialdemokratiska\r\npolitiken har skapat och se till att de äldre kan få\r\nden trygghet som de har rätt till.</pre><pre>Herr talman! En fungerande äldreomsorg är viktig\r\ninte bara för de direkt berörda, de äldre. Den är\r\nviktig också för kvinnorna. Det är i praktiken\r\nkvinnor som får dra lasset om äldreomsorgen inte\r\nfungerar. Så var det förr i Sverige och så är det\r\nfortfarande i många andra länder. Visst skall det\r\nfinnas en kontakt mellan generationerna. Men den\r\nskall bygga på kärlek, värme och samhörighet, inte\r\npå tvång. Oron för gamla och sjuka föräldrar är en\r\nav många bördor som den moderna kvinnan bär på\r\nsina axlar. Alltför många kvinnor lever under hård\r\npress när de, förutom ett förvärvsarbete, ensamma\r\ntvingas sköta större delen av hushållsarbetet.</pre><pre>Målet för jämställdhetsarbetet har varit att kvinnor\r\nskulle få rätt till förvärvsarbete och egen\r\nförsörjning, att med sin kompetens och begåvning\r\nspela en roll i arbetslivet. Det målet har vi närmat\r\noss, men vi har långt kvar. Men vi som har\r\nförespråkat kvinnors rätt till förvärvsarbete har\r\nnaturligtvis inte tänkt oss att kvinnor dessutom mer\r\neller mindre ensamma skulle ha ansvaret för\r\narbetet med barn och hem. Ändå är det många\r\nkvinnors erfarenhet att det var så det blev. Ja,\r\nstatistiken bekräftar att det gäller de flesta.\r\nKvinnor har fått dubbla arbetsbördor, och många\r\nav dem sliter, bokstavligt talat, livet ur sig.\r\nKvinnors ohälsa ökar.</pre><pre>Det finns dem som vill dra slutsatsen att det är dags\r\natt vrida klockan tillbaka, att återgå till den gamla\r\narbetsfördelningen, där kvinnor sköter\r\nhushållsarbetet och män förvärvsarbetet. Från\r\nliberala utgångspunkter är den vägen utesluten.</pre><pre>Att återgå till en situation där kvinnor är helt\r\nekonomiskt beroende av sina män och får minskade\r\nmöjligheter att utnyttja och utveckla sina talanger\r\nvore ett stort steg tillbaka i utvecklingen och ett\r\nminst lika stort hot mot kvinnors hälsa och\r\nvälbefinnande som dagens stressade situation. I\r\nstället måste vi:</pre><pre>*  Se till att det finns dagis till alla som vill utnyttja\r\ndet. En jublande barnomsorgsminister\r\nrapporterade häromdagen att dagiskön har minskat\r\nfrån drygt 60 000 till knappt 60 000. Jublet skvallrar\r\nom en alltför låg ambitionsnivå. Dagisköerna måste\r\nbort.</pre><pre>*  Ge familjerna ökad valfrihet när de formar sin\r\nvardag. Med en barnomsorgspeng, som vi har\r\nföreslagit, kan de t.ex. själva välja den barnomsorg\r\nsom passar dem och deras barn bäst.</pre><pre>*  Se till att kvinnor får mer att säga till om på\r\njobbet och större frihet på arbetsmarknaden. Alla\r\nde kvinnor som jobbar inom vård, omsorg och\r\nutbildning har i dag i princip bara en arbetsgivare\r\natt gå till, nämligen landstinget eller kommunen.\r\nOch där är organisationen ofta både hierarkisk och\r\nbyråkratisk. De har små möjligheter att påverka\r\nsitt arbete.</pre><pre>Vi kan som arbetsgivare och politiker revolutionera\r\nkvinnors arbetsmarknad genom att decentralisera\r\nmer inom den offentliga sektorn och framför allt\r\ngenom att ge de kvinnor som vill chansen att starta\r\neget inom de områden där många kvinnor är\r\nyrkesverksamma.</pre><pre>Herr talman! Det är kärvt i svensk ekonomi nu.\r\nEkonomin växer inte alls. Arbetslösheten stiger. I\r\napril varslades fler människor än någon gång sedan\r\nvarselstatistiken infördes. Industrisysselsättningen\r\när på väg mot en nivå som vi hade före andra\r\nvärldskriget. Investeringsflykten tilltar.\r\nBudgetunderskottet ökar snabbt.</pre><pre>Jag känner en mycket stark, djup oro för Sveriges\r\nframtid som industrination. Svartmålning, säger\r\nregeringen. Sverige är unikt! Vi har passerat\r\nvändpunkten! Jag hoppas att regeringen har rätt.\r\nMen det vore oansvarigt att inte peka på de mörka\r\nmoln som hopar sig över Sverige, inte bara\r\nbokstavligt även om det just nu ser litet klarare ut,\r\nutan även bildligt.</pre><pre>En del av de nödvändiga åtgärderna har vidtagits.\r\nViktigast är skattereformen. Men de som redan har\r\ngjorts räcker inte. Det krävs mer. Låt mig ge några\r\nexempel:</pre><pre>*  Det är angeläget att sänka det svenska\r\nskattetrycket. För några år sedan sa sig Ingvar\r\nCarlsson dela den målsättningen, men den tycks\r\nhan nu ha övergivit helt.</pre><pre>*  Det är viktigt att skapa bättre\r\nexpansionsmöjligheter för de mindre företagen,\r\nt.ex. genom att avskaffa förmögenhetsskatten på\r\narbetande kapital.</pre><pre>*  Det är nödvändigt att staten koncentrerar sig på\r\ndet som bara staten kan klara och överlåter annat\r\nåt företagen och marknaden. Därför bör statliga\r\nföretag och en del andra tillgångar säljas ut och\r\npengarna i stället investeras i vägar och järnvägar,\r\nutbildning och forskning.</pre><pre>*  Det är angeläget att förändra den offentliga\r\nsektorn så att medborgarna kan får mer valuta för\r\nskattepengarna. Ökad valfrihet och mer\r\nkonkurrens, där det finns utrymme också för\r\nenskilda alternativ, är viktigt.</pre><pre>Detta, och mer till, har vi tillsammans med\r\nmoderaterna redovisat i vår gemensamma\r\nplattform om den ekonomiska politiken, Ny start\r\nför Sverige.</pre><pre>Det är en politik efter dessa riktlinjer som Sverige\r\nbehöver efter valet i höst. Och det är bråttom. Om\r\ninte de rätta signalerna kommer snabbt är jag orolig\r\nför att problemen i svensk ekonomi kommer att\r\nförvärras och att sysselsättningen långsiktigt hotas\r\ngenom att fler och fler verksamheter flyttas ut.</pre><pre>Herr talman! Jag hissar inte denna varningsflagg för\r\natt jag misstror Sveriges möjligheter. Tvärtom.\r\nFörutsättningarna är goda för bättre utveckling.\r\nDet finns t.o.m. anledning till optimism. Det vore\r\ntragiskt om vi spelade bort våra chanser genom att\r\nfortsätta föra en felaktig politik. Sverige är värt en\r\nbättre regering! De gamla i Sverige är värda en\r\nbättre regering. Och kvinnorna är det.</pre><pre>Anf. 42 OLOF JOHANSSON (c):</pre><pre>Herr talman! Väljarna gav i 1988 års val ökat stöd\r\ntill partier som klart markerade kraven på rättvis\r\nfördelning och god miljö. Centern har fullföljt\r\ndessa väljarnas uppdrag, d.v.s. den politik som vi\r\nbegärde och fick stöd för.</pre><pre>Vi har varit beredda att ta ansvar för den\r\nekonomiska balansen genom att medverka till att\r\ndämpa överhettningen 1989. Det har bl.a.\r\ninneburit uppbyggnad av resurser för rehabilitering\r\noch bättre arbetsmiljö. Vi har aktivt bekämpat\r\nhöjningen av mervärdeskatten, vi har målmedvetet\r\narbetat för en rättvisare fördelning med sänkt skatt\r\npå nödvändig konsumtion; mat, boende och\r\npersontransporter. Skatteomläggningens generella\r\noch höga moms på bl.a. turismen har vi kritiserat\r\nhårt. Den slår fel och motverkar t.o.m. sitt eget\r\nsyfte -- att finansiera inkomstskattesänkningarna.\r\nDen har i stället skrämt bort turisterna från Sverige,\r\nbåde svenskar och utlänningar. Det har drabbat\r\nturistanläggningar och restauranger, i storstad och\r\nglesbygd.</pre><pre>Under senare delen av perioden har vi börjat få\r\nframgång för våra krav på skattesystemet. Men än\r\nåterstår mycket. Därför kommer vi att fullfölja vår\r\npolitik för rättvis fördelning. Därför prioriterar vi\r\nvård och omsorg. Därför kommer vi också i\r\nfortsättningen att kritisera skatteomläggningen i de\r\ndelar den leder till ökat bidragsberoende och ökad\r\nrundgång i ekonomin. Många pensionärer har\r\ntvingats till socialbyrån. Kompensation har blivit\r\nnödvändig. Det är ovärdigt när vi i välfärdens\r\nSverige tvingar pensionärer med smala ekonomiska\r\nmarginaler att ''stå med mössan i hand''. Under\r\nnästa valperiod måste vi börja bygga ett system med\r\nhöjd grundpension. Det är både rationellt och\r\nrättvist.</pre><pre>Ökad valfrihet förutsätter rättvis fördelning. Det är\r\nsärskilt tydligt inom barnomsorgen, där mer än en\r\ntredjedel av familjerna inte får del av samhällets\r\nbarnomsorgsstöd. Därför måste en\r\nvårdnadsersättning införas, lika för alla, med\r\nbörjan nästa valperiod.</pre><pre>Med de ekonomiska obalanser Sverige har, måste\r\nvi få ner kostnadsutvecklingen. Vi kan inte\r\nlångsiktigt leva över våra tillgångar. Därför behövs\r\nett stabiliseringsavtal.</pre><pre>Skatteomläggningen skulle ju leda till\r\nkostnadsnedväxling. Om det ska förverkligas,\r\nmåste det ske nu. Alla måste ta sitt ansvar. Först då\r\nkan den olyckliga jakten på förmåner för den egna\r\ngruppen i förhållande till andra dämpas,\r\nkompensationskraven likaså. Det är därför det är\r\nså avgörande för lönebildningen att\r\nskattesänkningar sätts in så att inflationsspiralen\r\nvänds neråt. Sänkt skatt på nödvändig konsumtion\r\ngynnar dessutom den som har störst anledning att\r\nkräva kompensation, dvs. den som har allra smalast\r\nekonomisk marginal. Därför är sänkt skatt på\r\nmaten och boendet så avgörande. Det skapar\r\ndessutom förståelse för de skattesänkningar som\r\nkrävs för att stärka Sveriges konkurrenskraft, t.ex.\r\nsänkta kapitalskatter, att ta bort\r\nförmögenhetsskatten på arbetande kapital. Hela\r\ndenna diskussion försöker det ekonomiska\r\netablissemanget förvandla till en fråga om\r\npopulism. Det är cyniskt och dessutom\r\nkontraproduktivt. Avtalsmarknaden och\r\nlönebildningen har ju tydligt visat, att den inte\r\nkunnat hålla sig inom samhällsekonomiskt\r\nansvarsfulla ramar. Kompensationsklausulerna har\r\ngrasserat. Naturligtvis förklaras detta också av\r\nprotesten mot vårt höga skattetryck. Därför är det\r\nutmärkt, att vi äntligen lyckats driva fram en\r\nmajoritet för sänkt matmoms. Omvändelsen från\r\nsocialdemokraterna kom i elfte timmen. Därför\r\nfinns inga beslut. Därför måste väljarna skapa de\r\nmajoriteter som behövs för att sänkt skatt på maten\r\nska bli verklighet, inte bara deklarationer.</pre><pre>Sälarna hade ingen rösträtt i valet 1988, men\r\nsälarnas sak blev nationens. Väljarna gav klara\r\nbesked att miljön var valets viktigaste fråga. Då\r\nville alla partier plötsligt vara miljöpartier.</pre><pre>Centerrörelsen välkomnade självklart att\r\nmiljöfrågorna äntligen kom i fokus. I nästan trettio\r\når hade vi fört fram kravet på god miljö, påtalat att\r\ngod miljö är förutsättningen för hållbar tillväxt och\r\nutveckling, och att miljön därför inte kan hanteras\r\nsom en i raden av frågor som någon sorts\r\nsektorspolitik. Ekonomin och ekologin är olika\r\nsidor av samma sak, och samma grundläggande\r\nregler skall tillämpas på båda områdena. Det gäller\r\natt rätta munnen efter matsäcken, att inte leva över\r\nsina tillgångar. Miljön -- och freden -- kommer före\r\nallt, annars saknar alla andra frågor betydelse.\r\nVäljarnas besked i valet 1988 gav hopp. Men\r\nförhoppningarna kom på skam.</pre><pre>Än en gång har miljöfrågorna satts på undantag av\r\nregering och av riksdagsmajoritet.\r\nSocialdemokratins stolta programförklaring att bli\r\nett miljöparti i ordets bästa bemärkelse fick ringa\r\ngenomslag i verkligheten. De segrar som miljön,\r\ntrots allt, har vunnit under valperioden har\r\nuppnåtts i dialog mellan riksdagens partier.</pre><pre>I riksdagsöverenskommelsen om den ekonomiska\r\npolitiken våren 1989 fick vi i centern framgång för\r\nvårt krav att god miljö skall vara ett mål också för\r\nden ekonomiska politiken. Först i vår presenterade\r\nregeringen sin miljöproposition -- en myckenhet av\r\ndeltaljåtgärder, men ingen helhetssyn. Inga\r\nmiljöavgifter på det naturvidriga kloret, inte heller\r\npå elproduktionens koldioxidutsläpp och inga\r\nekonomiska styrmedel för att minska avfallet, öka\r\nåtervinningen och skapa ren produktion. Dess\r\nvärre fanns det heller ingen annan majoritet inom\r\nräckhåll i riksdagen. Miljöbeslutet i förra veckan\r\nblev därför ett ofullbordat verk.</pre><pre>Nästan elva år efter folkomröstningen om\r\nkärnkraft kunde centerpartiet, folkpartiet och\r\nsocialdemokraterna komma överens om\r\nenergipolitiken. Vi fokuserar medlen, åtgärderna, i\r\nden överenskommelsen -- sedermera i\r\npropositionen -- och det är utmärkt. Det är bara\r\ngenom aktiv handling som vi kan nå målen att\r\nkärnkraften skall vara borta senast år 2010 och att\r\nanvändningen av olja och kol steg för steg skall\r\nminska. Nu blir det miljardsatsningar på\r\nhushållning och sparande, på effektiv\r\nenergianvändning och på förnybar energi -- främst\r\nbiobränslen. Resultaten bestämmer\r\nkärnkraftsavvecklingens inledning, och alla kan\r\nhjälpa till.</pre><pre>I samma ögonblick som vi genom en politisk\r\növerenskommelse skapar stabilitet i\r\nenergipolitiken, kommer attacken från samhällets\r\nnyliberaler -- energipolitiken skall avvecklas, heter\r\ndet. Nu har det bekräftats; nyliberaler har inget\r\nminne. Annars skulle de ha erinrat sig den totala\r\nkollapsen för den -- bortsett från kärnkraften --\r\npolitiklösa perioden före 1975 i vårt land. Det var\r\ndå vi hade 70 % oljeberoende. Det var då två\r\noljeprischocker fick hela den svenska\r\nsamhällsekonomin på knä. Tack för att ni påminde\r\noss om den tiden! Men vi önskar verkligen inte den\r\ntillbaka.</pre><pre>Valperioden har också inneburit början till en ny\r\njordbrukspolitik. Fem av riksdagens sex partier\r\nsamlades till ett beslut, som skulle ge jordbruket tid\r\nför omställning i ordnade former. I stället för\r\nprispress och överskottsproduktion, nedläggning\r\noch granskog, blir det ny produktion för nya\r\nmarknader. Åkerjorden skall tas till vara -- bl.a. för\r\nodling av energi- och industriråvaror. Men på en\r\npunkt har beslutet om jordbrukets omställning\r\nkommit på skam. Inga ensidiga svenska sänkningar\r\neller förändringar av gränsskyddet skulle ske -- det\r\nvar riksdagen enig om för ett år sedan. Men mitt i\r\nen av de svåraste omställningar som\r\njordbruksnäringen någonsin varit med om svek\r\nsocialdemokrater, vänsterpartister och\r\nfolkpartister. De sänkte gränsskyddet och\r\näventyrar därmed en omställning i ordnade former.\r\nDet här sveket är ett spel med miljö och öppna\r\nlandskap som insats. Det skapar betydande oro i\r\njordbrukarleden. Därför måste jordbruksbeslutet\r\nfrån 1990 återupprättas.</pre><pre>Miljömålet, energipolitiken och värnet av\r\nåkerjorden som natur- och råvaruresurs är tre\r\nviktiga miljöframgångar under valperioden, med\r\ndet undantag jag redovisat beträffande det\r\njordbrukspolitiska beslutet. En rad andra beslut\r\ngör att Sveriges alla miljöengagerade människor\r\nmåste konstatera att väljarnas förväntningar inte på\r\nallvar kunde luckra upp riksdagsmajoritetens fäste\r\ni betongen. Majoriteten har tagit del, men inte\r\nförstått. På annat vis kan inte de konkreta besluten\r\ntolkas, t.ex. om Öresundsbron. Men än är den inte\r\nbyggd. Nu lägger centern fram förslag i Nordiska\r\nrådet om skärpning av den nordiska\r\nmiljökonventionen. Det är uppenbart att den inte\r\nger vare sig naturen eller grannfolken fullgott\r\nskydd. Nya motorvägar planeras och därmed mer\r\nbiltrafik i storstäderna, medan upprustning av\r\nkollektivtrafik, järnvägar och grusvägar i olika\r\ndelar av landet hålls tillbaka. Vi föreslår ett\r\ntiomiljardersprogram för infrastruktur och\r\nmodernisering av hela Sverige. Hade inte centern\r\ntagit utskottsinitiativ till riksdagen, hade väl\r\ninlandsbanan redan varit nedlagd vid det här laget.</pre><pre>Förändringarna i vår världsdel sedan 1988 har varit\r\nstörre än vi någonsin vågade drömma om. En rad\r\nav våra grannfolk i Öst- och Centraleuropa har tagit\r\nde avgörande stegen till frihet och demokrati. Vi\r\nger vårt stöd till de central- och östeuropeiska\r\nfolkens kamp för frigörelse och utveckling. Vi ger\r\nvårt stöd till de baltiska folkens kamp för\r\nsuveränitet.</pre><pre>Även Västeuropa har förändrats. Europeiska\r\nGemenskapen har lagt fast kursen för fördjupat\r\nsamarbete. Samtidigt markerar miljöhoten behovet\r\nav gränslöst samarbete. Ett historiskt avtal om\r\nsäkerhet i Europa har undertecknats.</pre><pre>I detta nya Europa, med nya möjligheter, har vi i\r\nSverige anledning att pröva frågan om svenskt\r\nmedlemskap i EG. Från centerns sida slår vi vakt\r\nom det riksdagsbeslut som fattades den 12\r\ndecember förra året, att -- med riksdagens ord --\r\n''eftersträva medlemskap i EG med bibehållen\r\nneutralitetspolitik''. Vi är t.o.m. beredda att överse\r\nmed det sätt på vilket frågan initierades -- som en\r\nfotnot i ett ekonomiskt krispaket.</pre><pre>Men låt mig inför morgondagens säkerhetspolitiska\r\ndeklaration understryka med betydande eftertryck,\r\natt Sveriges samarbete med EG är en i djupaste\r\nmening demokratisk fråga. Ställningstagandena till\r\nsåväl ett EES-avtal som ansökan om medlemskap\r\nförutsätter att svenska folket är med. Därför kräver\r\nvi folkomröstning, när ett avtal om medlemskap\r\nföreligger. Detta ställningstagande kan aldrig\r\ndegraderas till en angelägenhet enbart för politker\r\noch näringsliv.</pre><pre>Med fler partier i riksdagen och ännu en\r\nsocialdemokratisk minoritetsregering blev valet\r\n1988 också en markering av riksdagens betydelse.\r\nVäljarna lade helt enkelt mer makt i riksdagens\r\nhänder -- fler frågor skulle bestämmas genom\r\ndialog och diskussion i riksdagens utskott.</pre><pre>En minoritetsregering kan aldrig diktera beslut.\r\nDet har den socialdemokratiska regeringen fått\r\nkänna av -- inte minst under en valperiod då stödet\r\ni riksdagens socialistiska majoritet vilat på ett\r\nvänsterparti som söker sin roll. Många förslag har\r\ndramatiskt förändrats på vägen från\r\nregeringsproposition till riksdagsbeslut. Ett av de\r\nmycket viktiga under senare delen av riksmötet var\r\nnaturligtvis vår ambitionshöjning när det gäller att\r\nförlänga yrkesutbildningen i gymnasieskolan utan\r\natt urholka kvaliteten i de övriga gymnasielinjerna.\r\nDet ser vi som en mycket viktig framgång för ett\r\ntioårigt krav från centerns sida -- att vi skall få mer\r\nkvalitet också i yrkesutbildningen.</pre><pre>Under den här perioden har vi t.o.m. fått erfara en\r\nregerings avgång -- och därefter en ny regering, näst\r\nintill likadan, framsläppt av den förstas banemän.</pre><pre>Inför en ny valperiod har väljarna rätt att få besked\r\nom partiernas program i sakfrågorna. Centern\r\nkommer att presentera sin politik för rättvis\r\nfördelning, ekonomisk balans och full\r\nsysselsättning, för ekologisk balans, dvs. god miljö,\r\noch en politik för att modernisera Sverige och för\r\natt hela Sverige skall leva.</pre><pre>Dessutom anser vi att väljarna kan kräva att man\r\nanger sin målsättning i regeringsfrågan. Centern\r\neftersträvar en icke-socialistisk majoritet och en\r\nregering baserad på denna majoritet, i första hand\r\nen majoritetsregering. Till sist avgör väljarna.</pre><pre>Med denna grund möter vi den kommande\r\nvalperioden med tillförsikt. Vi vet att väljarna\r\nkommer att ge centern och det politiska mittfältet\r\nen betydande roll i en kommande valperiod. Så har\r\ndet varit under den gångna valperioden. Och det\r\nhär landet är tillräckligt demokratiskt moget för att\r\ninte tro på ytterlighetspolitik.</pre><pre></pre><pre>Anf. 43 LARS WERNER (v):</pre><pre>Herr talman! Detta är, som har sagts tidigare, den\r\nsista partiledardebatten under den här\r\nmandatperioden. Det är av naturliga skäl också\r\ninledningen och uppmarschen till valrörelsen, och\r\ndet brukar innebära vissa positionsbestämningar.</pre><pre>Man har redan på olika håll försökt utmåla valet i\r\nsvart och vitt, uteslutande som ett val mellan två\r\nalternativ.</pre><pre>Moderaterna och folkpartiet har slagit sig samman\r\nsom ett slags högerallians och utropat sig som det\r\nena regeringsalternativet. Centern får bara haka på\r\ntåget om stinsen och lokföraren vill -- och om\r\ncentern vill vara med. Det är litet oklart vem som\r\nbestämmer i högeralliansen.</pre><pre>Socialdemokraterna ser sig naturligtvis som det\r\nandra regeringsalternativet. Det står alltså ett val,\r\nsäger man, mellan högeralliansen och\r\nsocialdemokraterna. Så ser de här två alternativen\r\npå sig själva.</pre><pre>Men jag tror inte att verkligheten är så enkel och\r\nsvart-vit som situationen utmålas. I verkligheten\r\nkommer inget av de här två självutnämnda\r\nalternativen att få egen majoritet. Man behöver\r\ninte vara något stor siare när man påstår det.\r\nVerkligheten är ju att det finns andra färger än de\r\nsvarta och vita. Verkligheten är att det finns röd--\r\ngröna alternativ både i partipolitiken och som\r\nlösning på landets olika politiska utmaningar.</pre><pre>Det röd--gröna tänkandet med värnandet om såväl\r\nfördelningspolitik som miljö, demokrati och\r\nframtid är ett av alternativen i valet. Det är ett\r\nnödvändigt alternativ, eftersom ingen kan skapa\r\nmajoritet i riksdagen utan hänsyn till dessa frågor,\r\ndessa partier och de opinionskrav som de för fram.</pre><pre>Herr talman! Det har under det senaste året odlats\r\nen del myter om vårt parti, inte minst av\r\nstatsministern själv och hans parti. Det gäller t.ex.\r\natt det skulle vara speciellt svårt att göra upp med\r\noss och att komma överens med oss. När\r\npåståendena är berättigade kan man ta åt sig, men\r\nnär de är lösa myter blir man lätt irriterad, särskilt\r\nnär myterna är intriganta och tjänar ett syfte att\r\nskylla ifrån sig och förklara sitt eget partis dåliga\r\nopinionssiffror. För hur är det, Ingvar Carlsson?\r\nStod vi inte i backen, som man kan säga i\r\nskidsammanhang, när det ven kring öronen i fråga\r\nom kommunalisering av lärarna. Vi och regeringen\r\nkom överens, vi genomförde reformen och vi fick\r\nekonomiska medel till skolorna. Om vi fick någon\r\npolitisk poäng på detta, vet jag inte. Genomförde vi\r\ninte en bostadsfinansieringsreform som kritiserades\r\nfrån olika håll? Och den kritiseras fortfarande.</pre><pre>Vek vi oss? Nej, vi har stått för denna reform. Även\r\ngymnasiereformen är en reform som vi har stått för\r\noch som vi har försvarat. På alla dessa områden och\r\nnågra till har vi genomfört reformer tillsammans\r\noch trott på dem. När vi har trott dem har vi\r\nförsvarat dem.</pre><pre>Däremot var vi skeptiska och kritiska till\r\norättvisorna som finns i skattereformen. Vi har\r\nupprepat, och jag kan upprepa det i dag, att det\r\nhade varit bättre att göra upp om skatterna med\r\noss, centern och miljöpartiet, men ni valde av\r\ntaktiska skäl att göra upp med folkpartiet för att få\r\nundan marginalskattefrågan från valrörelsen.</pre><pre>Däremot skulle ju vi kunna hävda, med viss rätt, att\r\ndet är svårt att göra upp med er. Det tog er över 20\r\når och en underbar natt för Erik Åsbrink att\r\nacceptera vårt förslag om en sänkning av\r\nmatmomsen. Så är det med den frågan. Jag har\r\nfrågat Erik Åsbrink hur långt vi kommer ner med\r\nmatmomsen om han får en underbar natt till.</pre><pre>Däremot, Ingvar Carlsson, står vi fortfarande för\r\nvägran att komma överens och göra upp om det\r\nomöjliga förslag till lönestopp och strejkförbud\r\nsom ni lade fram för drygt ett år sedan. Om det\r\nhade genomförts hade det varit en olycka för hela\r\narbetarrörelsen och för hela fackföreningsrörelsen.\r\nJag är övertygad om att då hade LO-kongressen\r\nsom pågår den här veckan varit stormig och fylld av\r\nmisstro.</pre><pre>Jag tror i stället att det är så att det\r\nsocialdemokratiska raset i opinionsmätningarna är\r\norsakat av den politik som finansdepartementet\r\noch regeringen har valt under större delen av 80-\r\ntalet. Regeringen ansåg 1982, när man kom tillbaks\r\ni regeringsställning, att det fanns två viktiga frågor,\r\nnämligen arbetslösheten och Sveriges eftersläpning\r\ni ekonomisk tillväxt. I fråga om att bekämpa\r\narbetslösheten delade vi regeringens uppfattning,\r\noch delar den fortfarande, men talet om svensk\r\neftersläpning har varit ett skenproblem som Walter\r\nKorpi skrev i en artikel i Aftonbladet för ett par\r\nveckor sedan. Sverige har inte halkat efter hävdar\r\nhan. Siffror och statistik visar motsatsen. Genom\r\natt olika politiska företrädare och andra har valt att\r\nefter eget gottfinnande använda internationella\r\ngenomsnittssiffror, undviker man att analysera\r\nverkligheten.</pre><pre>Internationella genomsnittssiffror har varit\r\nmissvisande, eftersom fattigare länder har ökat sin\r\ntillväxt snabbare, medan mogna industriländer som\r\nSverige och andra konkurrentländer har haft\r\nungefär samma tillväxt. Medan en del i\r\nutlandsjämförelser har använt internationella\r\ngenomsnittsiffror som har gett en falsk och ljusare\r\nbild av utlandet, har man om Sverige använt siffror\r\nsom ger en överdrivet mörk bild.</pre><pre>Det gäller t.ex. frågan om produktiviteten. Vi vet\r\natt det är mycket svårt att beräkna produktivitet\r\ninom privat och offentlig tjänsteproduktion. Det\r\nhar lett till osäkra statistiska gissningar.\r\nProduktiviteten inom offentlig tjänstesektor har\r\nman statistiskt satt till noll. Produktiviteten i den\r\nprivata tjänstesektorn är lika svårberäknad, men i\r\nstatistiken antar man att den är låg. Det är också\r\nden privata tjänstesektorn som växt snabbt under\r\n80-talet, och inte den offentliga konsumtionen.</pre><pre>På dessa osäkra antaganden grundas lika osäkra\r\nuttalanden om tillväxten. Med skenbara problem\r\nom ekonomins tillväxt och felaktig statistik för\r\nögonen, satte regeringen i gång\r\nstrukturförändringar för att röja undan de inbillade\r\ntillväxthindren som man ansåg fanns.</pre><pre>Man genomförde skattereformen, man ökade\r\ninkomst- och förmögenhetsskillnaderna och man\r\nförsökte sig på nedskärningar i den offentliga\r\nsektorn och socialförsäkringarna. Hela huvudlinjen\r\ni den politik som fördes medan Feldt var\r\nfinansminister syftade till att öka företagens vinster\r\noch hålla nere lönerna. Det var själva grundbulten\r\nför regeringens politik att med ökade\r\nföretagsvinster samtidigt hålla nere lönerna. Men\r\nnär resultatet blev enorma omfördelningar till dem\r\nsom redan hade det hyggligt, till aktieägare och\r\nhöginkomsttagare kunde den politiken inte hålla.\r\nDå var man på väg åt fel håll -- mot ojämlikhet och\r\nmot orättvisa. Jag menar att det är orsaken till att\r\nmånga av socialdemokraternas tidigare väljare\r\nsäger att man inte känner igen sig. De känner inte\r\nigen partiet. Det är inte vårt fel, Ingvar Carlsson.</pre><pre>Nu har vi hört de borgerliga lova förändringar som\r\nsänkt arbetsgivaravgift, ändrade\r\nförmögenhetsskatter osv. Effekterna av dessa\r\nförslag blir en slags inre devalvering. De blir ju\r\ndesamma som vid vanliga reguljära devalveringar.\r\nDe borgerliga kliver alltså rakt in i samma\r\nproblemfyllda politik som de egentligen i dag\r\nkritiserar.</pre><pre>En effekt av devalveringar -- vare sig de är\r\nborgerliga eller socialdemokratiska -- är att man\r\nmånga gånger låser fast industrin i dess gamla\r\nstrukturer. Precis detta kommer att hända när en\r\neventuell borgerlig regeringen genomför sina\r\nförmögenhetsvänliga förslag och sänker\r\narbetsgivaravgifter m.m.</pre><pre>Detta kommer också att förstärkas genom de\r\nborgerligas förslag och tankegångar om\r\nutförsäljning av statliga företag och privatisering.\r\nTror ni verkligen att svenska folket skulle gynnas av\r\natt de borgerliga säljer ut och realiserar billigt och\r\ntill halva priset, som en slags mellandagsrea?</pre><pre>Mot detta vill vi ställa en annan politik. Vi vill satsa\r\npå utbildning och forskning för industriell tillväxt\r\noch höjd produktivitet. Vi vill investera i\r\ninfrastruktur och miljövänliga transportsystem.\r\nDet behövs riktade insatser för miljöteknik och\r\nenergialternativ till kärnkraften.</pre><pre>Vi menar att felet är att man i finansdepartementet,\r\näven i dag Allan Larsson, i regeringen och bland de\r\nborgerliga alltför mycket har accepterat myterna\r\nom den svenska eftersläpningen i tillväxt och alltför\r\nmycket litat till marknadslösningar och till\r\nföreställningar om att ojämlikheten kanske är\r\nnödvändig och därför kan vara bra.</pre><pre>Herr talman! Livet består ju till en viss del av\r\nönskningar och förhoppningar. Det har vi väl alla.\r\nEn av politikens uppgifter är att skapa\r\nförutsättningar för människor att nå sina mål. Men\r\ndet gäller också för oss politiker att ge visioner om\r\ndet samhälle vi vill skapa.</pre><pre>Politik får aldrig reduceras till enbart frågan om\r\ntaktik, teknik och fingerfärdighet i kammaren.\r\nInledningsvis poängterade jag att det går inte att\r\nförenkla politiken till en fråga om svart eller vitt. I\r\ndag går det inte ens att enbart göra politiken till en\r\nfråga om rött eller blått. Det är därför vi i vänstern\r\ntalar om en röd politik för en grön miljö.</pre><pre>Det kan finnas skäl att göra detta påpekande när\r\nnågra företrädare försöker spela upp en pjäs där det\r\nbara skall finnas två aktörer. Men så är det inte i\r\nverklighetens värld, och det vet svenska folket.</pre><pre>Efter höstens val är det föga sannolikt att något av\r\nde självutnämnda regeringsalternativen --\r\nsocialdemokraterna eller högeralliansen -- kan\r\nsamla en parlamentarisk majoritet. En regering\r\nmåste vila på ett bredare underlag.</pre><pre>Vi i vänsterpartiet är villiga att konstruktivt\r\nmedverka i en ny majoritet som sätter arbete åt alla\r\ni förgrunden och som hyllar frågan om en rättvis\r\nfördelningspolitik -- och som även sätter\r\nmiljöfrågorna i förgrunden.</pre><pre>Jag tror inte att en sådan majoritet kan utlova stora\r\nskattesänkningar. Det vore lättsinne att säga något\r\nsådant i ett läge när budgetunderskotten ökar och\r\nvi fortfarande har stora eftersatta behov inom vård-\r\noch omsorgssektorn. En sådan majoritet kan inte\r\nheller utlova någon snabb lösning av den privata\r\nkonsumtionen. I den meningen är vi kanske litet\r\nkärva, men det är en hederlighet som jag tror\r\nuppskattas på litet sikt.</pre><pre>Vi vill göra det nödvändiga till verklighet. Vår\r\nutgångspunkt är att Sverige behöver en ekologiskt\r\nbalanserad tillväxt. Den skapas inte med hjälp av\r\nofinansierade skattesänkningar. Sverige behöver\r\nindustrinvesteringar, inte finansiella klipp.</pre><pre>Rätten till sjukvård och de äldres behov av omsorg\r\nfår aldrig prisges åt marknadskrafter och\r\nplånboksransonering. Bättre arbetsmiljö\r\nförhindrar utslagning ur arbetslivet. Med en\r\noffensiv sjukvård kan fler rehabiliteras och antalet\r\nsjukskrivningar minskas.</pre><pre>Herr talman! För en sådan politik och för en sådan\r\nmajoritet är vi beredda att göra konstruktiva\r\ninsatser. Jag tror att det redan finns en majoritet för\r\nett sådant röd-grönt alternativ hos det svenska\r\nfolket. Det gäller nu att skapa majoritet även i\r\nkammaren. Det är detta jag menar att höstens val\r\nytterst handlar om. Vi i vänsterpartiet går in för att\r\nmöta väljarna med ett budskap om solidaritet,\r\nrättvisa och gemenskap. Det är ett budskap som\r\nhåller.</pre><pre>Anf. 44 CLAES ROXBERGH (mp):</pre><pre>Herr talman! Efter dessa tre år finns det anledning\r\natt summera. Trots att hänsyn till miljön och\r\nhushållning med naturresurser är klart\r\növergripande frågor, behandlas de inte som sådana\r\ni riksdagen. Själva basen för samhällsutveckling\r\noch välstånd är en god hushållning med naturens\r\nresurser. De negativa effekterna kommer många\r\ngånger långt efter att naturens gränser har\r\növerskridits.</pre><pre>Det finns många exempel på att det tar tid för\r\nmiljöförstöring att slå i genom i form av försämrad\r\nhälsa och sämre materiellt välstånd. Försurningen\r\nav skogsmark har pågått i decennier. Från början\r\nkan marken försvara sig genom sin\r\nbuffringsförmåga, men till slut faller pH-värdet.\r\nDet som är giftigt för trädens rötter löses ut.</pre><pre>I dag i Sverige är 1 gran på 20 skadad och har fått\r\nhalva sin krona utglesad eller förstörd. Vad händer\r\ni morgon? Det är på samma sätt med de globala\r\nmiljöproblemen, växthuseffekten och ozonskiktet.\r\nNär processen inleds märks inte sviterna så mycket.\r\nMen på sikt kommer konsekvenserna.</pre><pre>\r\nEn jämförelse kan göras med finanspolitiken. Den\r\nekonomiska politiken och finanspolitiken sätter\r\ngränser för den övriga politiken. Förslag inom olika\r\npolitiska områden som påverkar ekonomin måste\r\nrymmas inom de ekonomiska ramarna. Därför har\r\nfinansdepartementet och finansutskottet en\r\nsärställning.</pre><pre>Men miljöfrågorna behandlas i stället som vilka\r\npolitiska sakfrågor som helst. Regeringens\r\nmiljöpolitiska proposition var ett tydligt exempel\r\npå detta. Miljöpolitiken fick vika för det som ansågs\r\nviktigare. I miljöpropositionen hänvisades till\r\ntillväxtpropositionen, och där fanns förslag till\r\ninvesteringar i järnväg som är bra ur\r\nmiljösynpunkt. Men dessa små\r\njärnvägsinvesteringar, och de positiva miljöeffekter\r\nsom satsningarna skulle kunna ge, drunknar\r\nfullkomligt i större investeringar i vägar som\r\nkommer att öka vägtrafiken och belasta miljön\r\nytterligare. Intresset för att öka vägtrafiken har\r\ntagit över där miljön med hjälp av miljöpolitiken\r\nborde ha fått sätta gränserna.</pre><pre>Samma problem fanns i energipropositionen. Om\r\nmiljön hade behandlats som en övergripande fråga,\r\nhade regeringen lagt fram förslag till avveckling av\r\nkärnkraft. Men eftersom andra intressen anses\r\nviktigare, skall i stället kärnkraften börja avvecklas\r\nnär det ''går'' med hänsyn tagen till andra faktorer.</pre><pre>Förståelsen för att miljöförstöring är ett hot mot\r\nhälsa och en bra levnadsstandard för kommande\r\ngenerationer saknas i de beslut som riksdagen\r\nfattar. För att få miljöfrågorna att behandlas som\r\növerordnade måste miljön få sätta gränser. Därför\r\nborde riksdagen för länge sedan ha inrättat ett\r\nmiljöutskott med minst samma status som\r\növerordnat utskott som finansutskottet.\r\nRegeringen borde också i sitt arbete ge\r\nmiljödepartementet den överordnade roll som\r\nfinansdepartementet i dag har.</pre><pre>I förra valet lovade alla partier att ta miljöfrågorna\r\npå allvar. Vad har hänt under denna valperiod? Jo,\r\nmängder med miljösvek har passerat riksdagen.</pre><pre>Miljöavgiftsutredningen lade fram tre\r\nbetänkanden. Det tredje och sista handlade\r\nframför allt om avgifter på varor och produkter.\r\nHittills har miljöpolitiken mest gått ut på att\r\nkomma åt punktutsläppen till luft och vatten.\r\nUtredningen lämnade några försiktiga exempel på\r\nhur man skulle kunna börja använda avgifter för att\r\nkomma åt miljöproblemen. Men regeringen gör\r\ntvärtom, och i miljöpropositionen slopas nästan\r\nalla dessa förslag. Det gäller t.ex. avgifter på\r\nosorterade sopor, klorerade lösningsmedel, klor i\r\nmassaindustrin, träskyddsmedel och kadmium.\r\nDessutom undantas utsläppt koldioxid vid\r\nelproduktion från koldioxidavgift. Tala om\r\nkonsekvens! Skattereformen skulle ha kunnat bli\r\nen miljöreform om beskattningen utformats så att\r\nbeskattningen på mänskligt arbete minskats och\r\nskatten på energi ökats. Ovanpå detta har\r\nkollektivtrafiken momsbelagts.</pre><pre>Inför för valet 1988 lovade samtliga partier att\r\nmiljölagstiftningen skall utgå från vad naturen tål.\r\nIngvar Carlsson lovade i partiledardebatten i höstas\r\natt miljökvalitetsnormer skall införas. Men i\r\nmiljöpropositionen stod bara några rader om\r\nriktlinjer för luftkvalitet i storstäderna. Skall\r\nbindande gränsvärden införas, Ingvar Carlsson?\r\nHåller det löftet?</pre><pre>Alla partier lovade före förra valet i SNFs enkät att\r\nskydda den fjällnära skogen. Första gången frågan\r\nvar uppe i riksdagen svek moderaterna tillsammans\r\nmed socialdemokraterna. Är det så ni håller era\r\nlöften, Carl Bildt? Man hänvisade i stället till en\r\nutredning som skogsstyrelsen arbetade med.</pre><pre>Utredningen innehöll inte ens en analys av\r\nmiljöproblematiken. När propositionen\r\nbehandlades svek alla partier utom miljöpartiet.\r\nCentern, folkpartiet och socialdemokraterna\r\ngjorde i utskottet upp om ett tandlöst förslag.\r\nFolkpartiet svängde i kammaren och stödde sin\r\negen motion med prutade miljökrav. Inom\r\nvänsterpartiet var man oenig och passade genom att\r\nskjuta hela problemet till skogsutredningen.</pre><pre>Det största vågmästarpartiet, socialdemokraterna,\r\nhar haft minst två alternativ under den gångna\r\nperioden, dels betongalternativtet, dels det gröna\r\nalternativet. Men tyvärr har socialdemokraterna\r\nhela tiden valt betongvägen framför allt med\r\nmoderater och fokpartister.</pre><pre>Jag har några exempel på regeringens fuskpolitik\r\ninom detta område. År 1983 skrev Sverige på\r\nBernkonventionen, som innebär skydd för hotade\r\narters livsmiljö. Sverige har inte brytt sig om att\r\nfölja konventionen. Det är fortfarande tillåtet att\r\navverka de sista urskogarna. Är statsministern\r\nberedd att göra någonting åt detta?</pre><pre>Birgitta Dahl har i kammaren lovat att de klorerade\r\nutsläppen från massaindustrin skall upphöra till år\r\n2000. Enligt miljöpropositionen skall utsläppen ner\r\ntill ofarliga nivåer. Vad är ofarliga nivåer? Enligt\r\nindustrin är dagens nivåer ofarliga.</pre><pre>I miljöpropositionen 1988 fanns inte\r\navfallsfrågorna med. Avfallsfrågorna var så viktiga\r\natt de skulle komma i en särskild proposition. Den\r\nkom så småningom som en bilaga till nådiga luntan\r\ni januari 1990. Där saknades helt strategi för att få\r\nner avfallsmängderna. Inget förslag till avfalls- och\r\nåtervinningslag fanns med.</pre><pre>Riksdagen har fattat beslut om målsättningen för\r\nNOX-utsläppen. De skall minska med 30 %. I\r\nmiljöpropositionen säger regeringen att detta\r\ntyvärr inte går på grund av trafikökningen. Vilka är\r\negentligen regeringens förslag till åtgärder?\r\nRegeringen släpper tanken på att halvera NOX-\r\nutsläppen till år 2000. De förslag från\r\nnaturvårdsverket som finns i Luft-90 om skärpta\r\navgaskrav ställer sig regeringen inte bakom. Inte\r\nheller gör man någonting åt arbetsfordon, sjöfart\r\neller luftfart.</pre><pre>År 1986 uttalade Ingvar Carlsson: Kärnkraften hör\r\ninte hemma i ett civiliserat samhälle. Riksdagen\r\nfattade beslut om att stänga två kärnkraftverk\r\n1995--1996. Enligt Birgitta Dahl var det ett\r\noåterkalleligt beslut. Nu är beslutet återkallat.\r\nDessutom är avvecklingsåret 2010 borttaget. Jag\r\nnoterade i går att både socialdemokrater och\r\ncenterpartister röstade emot en avveckling till år\r\n2010. Att folkpartiet har velat fortsätta med\r\nkärnkraften efter år 2010 har vi vetat sedan en tid\r\ntillbaka. Men att Ingvar Carlsson och Olof\r\nJohansson har denna åsikt är någonting nytt.</pre><pre>I det trafikpolitiska beslutet våren 1988 sades det\r\natt samhällsekonomin skall vara styrande för\r\ntrafikinvesteringarna och att varje trafikslag skall\r\nbära sina kostnader. Men ScanLink byggs trots att\r\nde samhällsekonomiska kalkylerna visar på minus.\r\nEn riksdagsmajoritet beslutade i går att bygga\r\nÖresundsbron, där vägtrafiken inte betalar sina\r\nkostnader. Ur miljösynpunkt har en rad\r\nkatastrofala beslut fattats. Dit hör både\r\nÖresundsbron och inlandsbanan. Miljöpolitiken\r\nhar varit dålig. Men tyvärr har vi inget hopp om att\r\nden skulle bli bättre med en borgerlig regering. Jag\r\nskulle gärna vilja att Carl Bildt och Bengt\r\nWesterberg i så fall vederlägger detta.</pre><pre>Alla var överens om att den gamla\r\njordbrukspolitiken inte uppfyllde de\r\njordbrukspolitiska målen eller miljömålet.\r\nMiljömålet glömdes bort när ett nytt förslag\r\nkompromissades fram. Förslaget som antogs av\r\nsocialdemokrater, moderater, folkpartister,\r\ncenterpartister och vänsterpartister innebär att\r\n25 % av Sveriges åkermark läggs ned och tas ur\r\nproduktion i stället för att man minskar\r\nanvändningen av kemiska bekämpningsmedel och\r\nhandelsgödsel.</pre><pre>En stor del av denna mark kommer att planteras\r\nmed granskog, och därmed försvinner en stor del av\r\ndet öppna svenska kulturlandskapet. Hur kan t.ex.\r\nLars Werner och Olof Johansson försvara detta?</pre><pre>Enligt uppgift kommer Sverige vid en EG-\r\nanslutning att årligen betala 13 miljarder till EGs\r\nbudget medan vi får tillbaka 5 miljarder. Kostnaden\r\nför Sverige blir alltså 8 miljarder. Huvuddelen av\r\ndessa pengar, 60 % går till jordbruksstöd inom EG.\r\nDet betyder i klartext att vi stödjer Danmarks\r\nbaconexport och den starkt kemikaliserade\r\nveteodlingen i centrala Frankrike.</pre><pre>Man kan fråga sig om det kan vara vettigt att vi skall\r\nlägga ytterligare 8 miljarder på subventioner till\r\nsådant jordbruk när vi själva brottas med ett\r\nstigande budgetunderskott. Jag har i debatten\r\ntidigare här i dag hört att det uppgår till ca 30\r\nmiljarder. Är det på detta sätt budgetbalansen skall\r\nförstärkas, Carl Bildt och Bengt Westerberg?</pre><pre>I EG-frågan har rusningen varit värst. På mindre än\r\ntio månader har kursen ändrats totalt. I dag verkar\r\nalla de stora partierna vara beredda till\r\nmedlemskap utan neutralitetsförbehåll. Korrigera\r\nmig om jag har fel! Hemlighetsmakeriet har\r\nfortsatt. I utrikesnämnden har uppenbarligen\r\nenighet uppnåtts om en ansökan utan\r\nneutralitetsförbehåll. Hur kan man i centern vara\r\nberedd att acceptera detta, Olof Johansson?</pre><pre>För att undvika diskussioner blir det ingen\r\nordentlig debatt i kammaren i morgon om\r\ndeklarationen. Men det kanske är bäst utan debatt.\r\nDet blir ju lugnare på det sättet. Men hur går det\r\nmed insynen och demokratin, Ingvar Carlsson?</pre><pre></pre><pre>Anf. 45 Statsminister INGVAR CARLSSON\r\n(s):</pre><pre>Herr talman! Under de veckor och månader som\r\nåterstår till den 15 september är det tre frågor som\r\när centrala.</pre><pre>För det första: Är Sverige i dag ett bättre land att\r\nleva och bo i jämfört med för tre år sedan?</pre><pre>För det andra: Vilka värderingar och idéer skall\r\ngenomsyra vårt samhälle i framtiden under de\r\nkommande tre åren?</pre><pre>För det tredje: Hur skall Sverige styras under 90-\r\ntalet? Blir det samarbete och breda lösningar, eller\r\nblir det kaos i politiken?</pre><pre>I socialdemokraternas valmanifest från 1989 slog vi\r\nfast att kampen mot arbetslöshet och inflation\r\nkräver en stram och uthållig ekonomisk politik.\r\nTrots lågkonjunkturen har vi lyckats upprätthålla\r\nen mycket hög sysselsättning i Sverige. Antalet\r\nsysselsatta är i dag 4 449 000, och av dem är\r\n2 000 000 kvinnor. Sverige har världens högsta\r\nförvärvsfrekvens bland kvinnor, 81 %.</pre><pre>Arbetslösheten är nu omkring 2 %. Det är en\r\nmycket låg siffra i ett internationellt perspektiv.\r\nDet är också en låg siffra, om man ser bakåt i tiden.\r\nSedan 1988 har arbetslösheten bara ökat med en\r\nhalv procent, men med våra ambitioner i Sverige är\r\ndet en hög siffra. Därför har vi satt in kraftfulla\r\nmarknadspolitiska åtgärder för att motverka ökad\r\narbetslöshet. Arbetslinjen har förstärkts, och\r\nutbildningen har byggts ut.</pre><pre>Inför framtiden kan jag garantera: En\r\nsocialdemokratisk regering kommer aldrig att vika\r\nfrån linjen arbete åt alla!</pre><pre>I socialdemokratins valmanifest 1988 utlovade vi en\r\ngenomgripande skattereform med sänkta\r\ninkomstskatter och en rättvisare beskattning\r\nmellan arbete och kapital. Århundradets\r\nskattereform är nu genomförd. Vi har fått ett\r\nenklare och rättvisare skattesystem som bidrar till\r\nden ekonomiska utvecklingen och som kan\r\nfinansiera välfärden.</pre><pre>Ett omfattande program för ökad tillväxt och\r\nproduktivitet har inletts. 100 miljarder satsas på\r\ninvesteringar i järnvägar, vägar och kollektivtrafik,\r\nlika mycket i telekommunikationer.</pre><pre>Investeringsfonderna har släppts fria.</pre><pre>Öresundsbron skall byggas.</pre><pre>En långsiktig energipolitik ligger fast.</pre><pre>Ett historiskt trendbrott har skett när det gäller\r\ninflationsbekämpningen. Genom\r\nRehnberggruppens framgångsrika arbete har\r\nstabiliseringsavtal slutits för 1991 och 1992.\r\nKostnadsutvecklingen har dämpats och ger goda\r\nförutsättningar för ökad konkurrenskraft. De\r\nkommande tolv månaderna förväntas inflationen\r\nligga kring 4 %.</pre><pre>Samtidigt faller räntorna.</pre><pre>Och det blir billigare mat med en socialdemokratisk\r\nregering. Vad händer med matmomsen, om vi får\r\nen borgerlig regering? Det skulle vara intressant,\r\nom vi kunde få en liten indikation om detta i dag.</pre><pre>När Olof Johansson säger att här gäller det att\r\nväljarna skapar majoritet för sänkt matmoms,\r\nhåller jag med Olof Johansson om det. Det är en\r\nviktig fråga i höstens val. Men jag konstaterar att\r\nän så länge är det bara med en socialdemokratisk\r\nregering som vi kommer att kunna garanteras sänkt\r\nmatmoms.</pre><pre>Industriproduktionen tar fart och Sveriges\r\nutrikesaffärer förbättras successivt. Steg för steg\r\nnärmar sig den svenska ekonomin den definitiva\r\nvändpunkten. Grunden är lagd för en stark\r\nekonomi under 90-talet. Men fortsatt stramhet är\r\nnödvändig. Vi har inte råd med några\r\nextravaganser, varken gigantiska skattesänkningar\r\neller nya stora utgiftsökningar. En ansvarsfull\r\npolitik är nödvändig med tanke på det\r\nstatsfinansiella läget.</pre><pre>Carl Bildt beskrev, som vanligt, hur eländigt\r\neländigt det är med vår ekonomi. Låt mig då citera\r\nur Dagens Industri vad tidningens ekonomiexpert\r\nOlle Fahlén säger på denna punkt: ''Svensk\r\nekonomi befinner sig just nu i ett utmärkt läge med\r\nlåga inflationsförväntningar, fullt förtroende för\r\nkronan och en vändning uppåt i\r\nvärldskonjunkturen runt hörnet. -- -- -- Frågan är\r\nväl om utsikterna att rätta till balansproblemen\r\nvarit bättre någon gång sedan början av 1970-\r\ntalet.''</pre><pre>Läs Dagens Industri innan valrörelsen börjar, Carl\r\nBildt, så slipper vi de där jeremiaderna!</pre><pre>Sedan säger Carl Bildt att vi har en\r\navindustrialisering i Sverige. Under de sex\r\nborgerliga regeringsåren rasade\r\nindustriinvesteringarna med 40 %, och man\r\nbörjade tala om Sverige som en andra rangens\r\nindustrination. Sedan 1982, Carl Bildt, har\r\nindustriinvesteringarna ökat med ungefär 100 %.\r\nJag tror nog att hotet om en avindustrialisering är\r\navvärjt.</pre><pre>Om Carl Bildt sedan vill dra slutsatser av\r\nlågkonjunkturen, kan jag konstatera att i USA\r\nminskar tillväxten med 1,8 % under första\r\nhalvåret, i Storbritannien med 2,0 % och i Kanada\r\nmed 2,1 %. Det är tre länder med högerregeringar,\r\nCarl Bildt. Hur i all sin dar kan då Carl Bildt\r\nförklara -- eftersom lösningen på våra\r\ntillväxtproblem skulle vara en borgerlig politik -- att\r\ni dessa tre länder rasar industriproduktionen?</pre><pre>I Sverige, om Carl Bildt vill fly till hemmaplan, har\r\ndet under åren 1970--1990 -- med undantag då för\r\nde sex borgerliga åren -- varit en riktigt bra tillväxt.\r\nDet var bara under åren när de borgerliga regerade\r\nsom det blev en riktigt dålig utveckling. I övrigt\r\nunder perioden 1970--1990, då socialdemokraterna\r\nhade regeringsansvaret, ser det faktiskt riktigt bra\r\nut.</pre><pre>I socialdemokratins valmanifest 1988 utlovade vi\r\nkonkreta reformer för att öka tryggheten och\r\nvälfärden, inte minst åtgärder som förbättrar\r\nbarnens situation. Sedan 1988 har 60 000 nya\r\ndaghemsplatser tillkommit. Två av tre platser har\r\ngått till barn från LO-familjer. 86 % av alla barn har\r\ni dag någon form av barnomsorg.</pre><pre>Föräldraförsäkringen har byggts ut från nio till tolv\r\nmånader, plus tre månader med garantipeng. Det\r\när världens överlägset bästa föräldraförsäkring,\r\ntrots att vi inte lyckats bygga ut den så mycket som\r\nvi skulle önska.</pre><pre>Barnbidragen har förbättrats kraftigt under\r\nperioden. För ett barn ökade det från knappt 6 000\r\ntill 9 000 kr. Samtidigt har bostadsbidragen till\r\nbarnfamiljerna höjts kraftigt.</pre><pre>Skolan reformeras och byggs ut. Gymnasieskolans\r\nalla utbildningslinjer blir treåriga, och det är en\r\nviktig jämlikhets- och kunskapsreform.</pre><pre>Den här uppräkningen visar hur mycket vi satsar på\r\nbarnen i vårt land. Jag tror att jag vågar påstå att\r\ninget annat land i världen gör så mycket för barnen\r\nsom vi faktiskt gör i Sverige. Och det är inte\r\nkonstigt att det sedan 1988 har fötts rekordmånga\r\nbarn i vårt land, 384 000. Vi går förbi det ena\r\nkatolska landet efter det andra. Snart ligger vi först.</pre><pre>I socialdemokratins valmanifest slår vi fast att\r\narbetslivets villkor måste göras mer rättvisa. De\r\n400 000 mest utsatta arbetsplatserna är nu\r\nkartlagda, och arbetsmiljökommissionen har\r\nlämnat förslag till åtgärder.</pre><pre>Genom arbetslivsfonden finns nu 15 miljarder\r\nkronor för att förbättra arbetsmiljöerna. Hittills\r\nhar fonden fördelat 1,2 miljarder kronor på drygt\r\n1 500 arbetsplatser. Insatser har gjorts som berör\r\n200 000 löntagare.</pre><pre>Arbetsgivarnas och försäkringskassornas ansvar för\r\nrehabilitering efter sjukdom och arbetsskada\r\nkommer att skärpas. Ingen förtidspension skall\r\nbeviljas förrän alla rehabiliteringsmöjligheter är\r\nuttömda.</pre><pre>Den lagstadgade semestern har förlängts från 25 till\r\n27 dagar, en rättvisereform.</pre><pre>Varför i all sin dar, Carl Bildt, skall\r\narbetslivsfonden delas ut till arbetsgivarna, den\r\nsom är en av våra största sociala landvinningar\r\nnågonsin i Sverige?</pre><pre>I socialdemokratins valmanifest för tre år sedan\r\nlovade vi att ta hårdare tag för bättre miljö, och jag\r\nskall svara Claes Roxbergh.</pre><pre>Det internationella miljöarbetet har utvecklats. En\r\nkonkret plan är fastställd för att återställa\r\nÖstersjöns ekologi. Sverige har internationellt\r\ndrivit på avvecklingen av freoner.</pre><pre>Vägtrafikens utsläpp minskar nu stadigt i takt med\r\natt avgaskraven skärps. Koldioxidskatt har införts\r\npå bensin. Överenskommelse har träffats om\r\ntrafiken i storstäderna.</pre><pre>Anslagen för inköp av mark för naturvårdsändamål\r\nhar genom riksdagens beslut höjts till 140 milj.kr.\r\nYtterligare två nationalparker har inrättats.\r\nMarkägarna kommer att få ett vidgat ansvar för den\r\nbiologiska mångfalden och naturskyddet.</pre><pre>Industrins utsläpp har fortsatt att minska.</pre><pre>Källsortering av sopor börjar ta fart, och\r\nåtervinningen ökar.</pre><pre>Jag skulle kunna fortsätta att räkna upp ytterligare\r\nkonkreta exempel. Jag hävdar att Sverige är på rätt\r\nväg i miljöpolitiken.</pre><pre>I socialdemokratins valmanifest slog vi fast att vi vill\r\nutveckla Sveriges förbindelser med övriga Europa.\r\nUnder de senaste tre åren har det hänt oerhört\r\nmycket positivt, händelser som kommer att\r\npåverka Europa under lång tid framöver. De\r\nkommunistiska diktaturerna i Östeuropa har fallit,\r\nen efter en.</pre><pre>En ny säkerhetsordning för Europa\r\nundertecknades förra året i Paris, och samarbetet\r\nmellan de europeiska staterna fördjupas och\r\nbreddas. Sverige har varit en av de pådrivande\r\nkrafterna i förhandlingarna mellan EG och EFTA.\r\nDet samarbetet kommer att beröra över 350\r\nmiljoner européer. Avtalet väntas träda i kraft om\r\nett och ett halvt år.</pre><pre>I morgon kommer nästa steg att tas i denna för vårt\r\nland så viktiga process. Regeringen kommer då att\r\nlämna in sin deklaration till riksdagen angående\r\nansökan om medlemskap i den europeiska\r\ngemenskapen.</pre><pre>Har Sverige blivit ett bättre eller ett sämre land att\r\nleva i under de gångna tre åren? För min del är\r\nsvaret givet: Ja. På område efter område är vårt\r\nland starkare och bättre än för tre år sedan.</pre><pre>Det är inte bara jag som anser att Sverige är ett bra\r\nland och har framtiden för sig. Många andra delar\r\nden uppfattningen.</pre><pre>Vi är friast i världen, enligt en stor undersökning\r\ngjord av FN.</pre><pre>Vi har lägst arbetslöshet i Europa enligt OECD.</pre><pre>Vi är en hörnpelare för ABB-gruppen, enligt Percy\r\nBarnevik.</pre><pre>Vi har världens mest utbyggda barnomsorg och vi\r\när nöjda med den enligt en undersökning i Veckans\r\nAffärer.</pre><pre>Vi har den bästa arbetsmarknadspolitiken enligt\r\nEG-kommissionens företrädare.</pre><pre>Vi har en stark framtid enligt den engelska\r\naffärstidningen Financial Times.</pre><pre>Vi svenskar har mycket att känna stolthet över.\r\nFriheten, demokratin, välfärden, sysselsättningen,\r\nnaturen och miljön. Men vi vill naturligtvis gå\r\nvidare och göra ett bra land ännu bättre. Vi vill leva\r\ni ett samhälle där välfärden är utbyggd och kommer\r\nalla medborgare till del på rättvisa villkor.</pre><pre>Vilka värderingar och idéer skall då genomsyra vårt\r\nsamhälle i framtiden? Jag tror att svaret är ganska\r\nsjälvklart, oss svenskar emellan.</pre><pre>Vi vill öka rättvisan, inte minska den.</pre><pre>Vi vill stärka jämställdheten, inte försvaga den.</pre><pre>Vi vill värna jobben, inte öka arbetslösheten.</pre><pre>Vi svenskar vill att Sverige skall vara ett samhälle\r\nmed värme och omtanke. Ingen skall stå utanför,\r\nalla skall kunna känna mening, få växa och\r\nutvecklas i frihet och trygghet. Sverige behöver\r\ndärför de värderingar och idéer som\r\nsocialdemokratin står för.</pre><pre>Därför, kammarledamöter, kommer med\r\nnödvändighet frågan: Hur skall Sverige styras de\r\nnärmaste tre åren?</pre><pre>Vi socialdemokrater här i riksdagen har,\r\ntillsammans med andra partier, kunnat samla breda\r\nmajoriteter i för nationen mycket viktiga frågor.</pre><pre>Det gäller Europapolitiken och skattereformen.\r\nDet gäller energipolitiken och arbetsmiljön. Det\r\ngäller socialförsäkringarna och\r\nbostadsfinansieringen, för att ta några exempel.</pre><pre>Skulle en borgerlig regering, vare sig den består av\r\ntvå partier, eller tre, fyra eller kanske t.o.m. fem\r\npartier ha kunnat samla sig kring något enda av\r\ndessa beslut?</pre><pre>Och hur blir det under den kommande\r\nvalperioden?</pre><pre>Hur skall folkpartiet, t.ex. kunna samarbeta med\r\nkds om familjepolitiken?</pre><pre>Hur skall moderaterna kunna samarbeta med\r\ncentern om skattepolitiken?</pre><pre>Hur skall någon över huvud taget kunna samarbeta\r\nmed Ny demokrati?</pre><pre>Jag skall läsa upp ett citat från en intervju i SAF-\r\ntidningen med SAFs ordförande Ulf Laurin: Jag\r\ntycker också att summan av framgångarna för Ny\r\ndemokrati och kds är positiv. Adderar man dessa\r\nnya inslag till vad vi i övrigt har så finner vi en\r\nstarkare betoning än på mycket lång tid för\r\nliberalism, företagsamhet, hederlighet, etik och\r\nvilja att göra rätt för sig.</pre><pre>Så uttalar sig Svenska arbetsgivareföreningens\r\nordförande år 1991, aktiv moderat.</pre><pre>Nu ställer jag frågan till samtliga borgerliga partier:\r\nÄr detta uttalande representativt för\r\nborgerligheten? Är det denna inställning ni i själva\r\nverket har till Ny demokrati? Är det inte dags att\r\nnu entydigt ta ställning för att man icke kommer att\r\nbasera något politiskt handlande i denna kammare\r\npå detta parti? Jag gör det desto mer som Carl Bildt\r\nhåller öppet för att ta in Ian Wachtmeister i en\r\nborgerlig regering. Det är dags att tala klarspråk nu\r\nnär det gäller detta parti. Det har varit väldigt dåligt\r\nmed det från de borgerliga partiernas sida.</pre><pre>Jag har varnat länge för att vi kan få en\r\nparlamentarisk situation som blir svårhanterlig.\r\nRisken för parlamentariskt kaos är uppenbar. Allt\r\nfler tycks nu börja dela min uppfattning. Sverige\r\nhar inte råd med en bräcklig koalitionsregering som\r\nbedriver en ytterkantspolitik. Sverige behöver en\r\nregering som förmår samla breda, hållfasta\r\nmajoriteter i politikens huvudfåra och en politik\r\nsom bygger på ansvar för ekonomin,\r\nsysselsättningen, medmänsklighet och solidaritet,\r\njämställdhet och allas lika rätt.</pre><pre>När jag lyssnat på debatten här i dag har jag dragit\r\ntvå slutsatser så här långt.</pre><pre>Bengt Westerberg markerade en ovanligt stark\r\nvänsterprofil, vilket jag tror förvånade många. Jag\r\ntror det återspeglar oron i folkpartiet efter det man\r\ngick in i högeralliansen och den reaktion som\r\nkommit om man skall tro på opinionssiffror.</pre><pre>Det andra som är intressant är att det egentligen var\r\nhårda attacker från folkpartiet och centern framför\r\nallt mot moderaterna men delvis mot varandra. Det\r\nnya var att man inte nämnde namnet på det andra\r\npartiet. Bengt Westerberg sade att det finns de\r\nsom -- och så gav han moderaterna en riktig såsop.\r\nMen på något sätt vill han smyga in det anonymt,\r\nför vi skall ha val och de har högeralliansen. Men\r\ndetta håller ju inte i verkligheten.</pre><pre>Herr talman! Till min förvåning fortsatte Carl Bildt\r\ndebatten om Kjell-Olof Feldts bok. Jag trodde\r\nBildt hade fått tillräckligt på nöten i den frågan\r\nhäromdagen i TV, men så tycks inte vara fallet.\r\nDärför skall jag citera ur boken vad Feldt skriver:\r\nDen största gropen att falla i tycks den s.k.\r\nalliansen moderater-liberaler vara i färd med att\r\ngräva.</pre><pre>Återigen, Carl Bildt, läs hela Feldts bok, så\r\nkommer Bildt inte att citera så förtjust i\r\nfortsättningen.</pre><pre>Det finns en memoarbok till, skriven av en tidigare\r\npolitiker, Britt Mogård. Varför inte läsa den, Carl\r\nBildt? Den visar hur diskussion i den borgerliga\r\nregeringen förbjöds. I stället drog sig Fälldin,\r\nBohman och Ullsten in i låsta rum, och sedan var\r\nvarje annan diskussion förbjuden. Undra på att det\r\nblev den politik det blev.</pre><pre>Då föredrar jag en diskussion i en\r\nsocialdemokratisk regering. Där diskuterar vi så\r\ndet går härliga till. Sedan kommer vi fram till\r\nvettiga beslut. Men en regering där diskussion\r\nförbjöds --? Läs Britt Mogårds bok eller avstå från\r\natt citera Feldt. Jag är beredd att ställa upp på vilket\r\nsom.</pre><pre>Anf. 46 CARL BILDT (m) replik:</pre><pre>Herr talman! Jag skall göra statsministern\r\nbesviken -- jag kommer att fortsätta att citera Feldts\r\nbok. Den ger den sammanfattande beskrivningen\r\nav det tumult och det elände som varit\r\nsocialdemokratisk ekonomisk politik under denna\r\nperiod. Den ger det sammanfattande omdömet om\r\nden tredje vägens ekonomiska politik: Den ledde åt\r\nfel håll, säger Kjell-Olof Feldt.</pre><pre>Jag skall vara hänsynsfull nog att inte citera vad\r\nKjell-Olof Feldt skriver om det s.k. stoppaket från\r\nförra året som statsministern ibland fortfarande,\r\ntrots all vetskap om motsatsen, hävdar var bra. Det\r\när ett förödande omdöme om socialdemokratins\r\nsätt att på grund av splittring, och inte minst på\r\ngrund av fjättringen vid LO och Stig Malm och det\r\ninterna tumultet, misslyckas med den avgörande\r\nuppgiften, dvs. att driva en ekonomisk politik som\r\nförhindrar att Sverige tappar mark i förhållande till\r\nandra länder och drabbas av den ökade\r\narbetslöshet som nu tydligen börjar smyga sig på\r\noss.</pre><pre>Sanningen är att Sverige under dessa tre år haft\r\nhögre inflation, lägre tillväxt och sämre\r\ninvesteringar än så gott som varje annat\r\nvästeuropeiskt land. Vi har halkat efter.</pre><pre>Det finns sådant som är bra i detta land och som\r\ninte är regeringens förtjänst: naturen. Sen finns det\r\nsådant som är dåligt som inte är regeringens fel\r\nt.ex. vädret -- det tror jag inte vi kan lasta Ingvar\r\nCarlsson för. Men när det gäller de avgörande\r\nuppgifterna har regeringen misslyckats med den\r\nekonomiska politiken. Vi har halkat efter.</pre><pre>140 000 industrijobb slås ut inom loppet av ett och\r\nett halvt år. Det är den snabbaste\r\navindustrialiseringsprocess som vi har varit inne i.\r\nMen Ingvar Carlsson står och säger att utvecklingen\r\när på väg åt rätt håll!</pre><pre>Har socialdemokratin förlorat sin själ? Är det inte\r\njust en hälsosam, bra och växande industrisektor\r\nsom skall skapa det välstånd som gör välfärden\r\nmöjlig? Har ni förlorat er själ när ni kan vifta bort\r\ndet faktum att industrijobb slås ut i den omfattning\r\nsom nu är fallet?</pre><pre>Bara en fråga till Ingvar Carlsson om skatten: Vill\r\nni sänka skattetrycket eller vill ni höja det?</pre><pre>Vill man sänka skattetrycket men inte har en\r\nmedveten politik för att sänka det, hamnar man\r\nofelbart förr eller senare i en politik som i stället\r\nhöjer skattetrycket.</pre><pre>Höjer vi skatterna ytterligare i detta land kommer\r\nden ekonomiska utvecklingen att bli ännu mer\r\nbesvärlig. Det drabbar ytterst sysselsättning och\r\nvälfärd.</pre><pre>Sedan till regeringsfrågan och samarbetsfrågorna.</pre><pre>Jag jämför Ingvar Carlssons framträdande med hur\r\ndet var för ett år sedan. Jag märker en viss\r\nbitterhet. För ett år sedan stod statsministern här i\r\ntalarstolen och sade: Alla vill samarbeta kring\r\nsocialdemokratin, ingen vill samarbeta med de\r\nisolerade moderaterna. Det var hans\r\nhuvudstrategi. Men under det senaste året har\r\ndenna strategi fallit sönder och samman. Det ena\r\nsammanbrottet i relationerna har följt det andra för\r\nsocialdemokratin. Jag noterade att Ingvar Carlsson\r\nstod på LO-kongressen häromdagen och\r\nironiserade över Anne Wibble som\r\nskilsmässoadvokat. Ja någonting behövdes tydligen\r\nför skilsmässan där är högst påtaglig.</pre><pre>Och vad är situationen nu? Vi har ett program ''Ny\r\nstart för Sverige''. Det är den enda vägen för att\r\nklara Sveriges ekonomiska problem. Det är det\r\nenda program som är framlagt inför denna\r\nvalrörelse. Till att förverkliga detta ekonomiska\r\nprogram är det nu köbildning av gamla och nya\r\npartier.</pre><pre>Medan vi har köproblem -- jag erkänner dem\r\ngärna -- står Ingvar Carlsson och socialdemokratin\r\ndär öde och övergivna. Lasse Werner volonterar\r\nvisserligen litet lätt, han kanske kan vara med på ett\r\noch annat om han får sitt parti med sig, men i övrigt\r\när det litet öde, övergivet, snubblande och\r\nsplittrande. Det finns ingen linje.</pre><pre>Vi har, det är vårt besked, en allians. Vi har en\r\npolitik. Allt fler vill vara med.</pre><pre>Men vad har socialdemokratin? Finns det över\r\nhuvud taget någon vänsterallians? Finns det några\r\nmöjligheter att driva politik på den planhalvan?</pre><pre>Jag lyssnade i förmiddags på finansministern när\r\nhan citerade utländska bedömare av vår ekonomi.\r\nDet kan för all del gälla även Dagens Industri. Han\r\nnämnde Kleinmut Benson, som rekommenderade\r\nutländska investerare att köpa svenska aktier. Jag\r\nslog upp det för att se vad han sade. Det är rätt,\r\nman rekommenderar svenska aktier av två skäl: Att\r\nregeringen äntligen gjort ecuanknytning, som vi\r\nlänge krävt men som regeringen tvekat om alldeles\r\nför länge. Det andra skälet är ännu viktigare och\r\ndet är talande nog: Kleinmut Benson säger att med\r\nnuvarande politiska utveckling går Sverige mot ett\r\nregeringsskifte, och då blir det en bättre politik och\r\ndå finns det förutsättningar för att det skall bli\r\ntillväxt i svensk ekonomi igen.</pre><pre></pre><pre>Anf. 47 BENGT WESTERBERG (fp)\r\nreplik:</pre><pre>Herr talman! Jag har läst Kjell-Olof Feldts bok\r\nväldigt noga. Jag kände inte igen det citat som\r\nIngvar Carlsson drog. Det kan möjligen vara\r\nhämtat ur någon senare tidningsartikel, men det\r\nskulle vara intressant att få en sidhänvisning till var\r\ni boken det är hämtat. Jag tvivlar på att det finns\r\ndär.</pre><pre>Hur står det till i svensk ekonomi? Nu har jag hört\r\nbåde Allan Larsson och Ingvar Carlsson tala i dag.\r\nBägge har använt samma citat av Olle Fahlén i\r\nDagens Industri. Det var alldeles fantastiskt att\r\ndenne Olle Fahlén skrev någonting som ni kunde\r\nåberopa, men ni kunde ha koordinerat er med\r\nvarandra och kanske hittat någonting annat att\r\ncitera.</pre><pre>Men vi läser ju alla Dagens Industri, och det är inte\r\nsvårt att hitta andra citat i den tidningen som pekar\r\ni en annan riktning, som t.ex. utfärdar varningar för\r\natt övertolka de positiva tecken som alltid finns i en\r\nbild av den ekonomiska utvecklingen.</pre><pre>På nationaldagen, den 6 juni, skrev man på\r\nledarplats så här i Dagens Industri:</pre><pre>''Riksbankschefen Bengt Dennis kände sig\r\nuppenbarligen föranledd att understryka att det är\r\nför tidigt att blåsa faran över för svensk ekonomi\r\nnär han främträdde vid Nationalekonomiska\r\nföreningens möte i Stockholm i tisdags.</pre><pre>Riksbankschefen var naturligtvis rätt. Inflationen i\r\nSverige är inte kväst. Eventuella låga avtal 1991 och\r\n1992 är ingen garanti för en fortsatt löneutveckling\r\ni takt med produktivitetsförbättringarna inom\r\nindustrin.-- -- --</pre><pre>Det skenande budgetunderskottet exemplifierar att\r\nBengt Dennis oro har handfast konkret bakgrund.''</pre><pre>Jag säger inte att Bengt Dennis heller har rätt, men\r\natt göra Olle Fahlen till ett orakel som vet precis\r\nhur det skall gå i ekonomin det är något förvånande\r\ngrepp för att komma från regeringen, tycker jag.</pre><pre>Ingvar Carlsson sade så här i sitt tal: Har Sverige\r\nblivit ett bättre eller ett sämre land att leva i? För\r\nmig är svaret otvetydigt ja.</pre><pre>I detta kan jag instämma.</pre><pre>Ingvar Carlsson var förvånad över att jag i mitt\r\nanförande berörde sådana saker som eget rum på\r\nlångvården, husläkare, gruppbostäder för dementa\r\noch jämställdhet mellan kvinnor och män. Men\r\nIngvar Carlsson måste rimligen hört mig tala om\r\ndetta många gånger förr. I snart sagt varje\r\nanförande här i kammaren och i varje debatt sedan\r\nhan blev statsminster har alla dessa frågor, eller\r\nåtminstone några av dem varit uppe till diskussion.</pre><pre>Det är naturligtvis inte Carl Bildt eller Olof\r\nJohansson eller Alf Svensson som är måltavlorna\r\nför detta, utan det är Ingvar Carlsson. De exempel\r\nur verkligheten som jag inledde mitt anförande\r\nmed, är hämtade ur Ingvar Carlssons Sverige. Det\r\när här åldringsvården inte fungerar. Det är här det\r\ninte finns institutioner. Det är ni som genom\r\noförmåga har bidragit till att vi har den situation vi\r\nhar i dag med massor av gamla människor som\r\nligger kvar, färdigbehandlade, på sjukhusen eller\r\nsom finns hemma och som inte kommer därifrån\r\ndärför att det inte finns institutioner,\r\nålderdomshem eller gruppbostäder, som kan ta\r\nhand om dem.</pre><pre>Det är socialdemokratin och Ingvar Carlsson som\r\när måltavlan och ingen annan.</pre><pre>Det är ni som har en barnomsorgskö på 60 000,\r\ntrots att ni hade lovat att bygga bort\r\nbarnomsorgskön vid det här laget.</pre><pre>Man kan inte anklaga någon annan för det.</pre><pre>Vi kan ha en diskussion om vad som skulle ha hänt\r\nmed en annan regering eller med andra partier vid\r\nrodret, men det är ni som har haft ansvaret, och det\r\när er verklighet som jag har plockat tragiska bilder\r\nur för att illustrera hur det går.</pre><pre>Jag kunde ha fortsatt. Solidariteten har satts på\r\nundantag under de socialdemokratiska\r\nregeringsåren, och i synnerhet under de senaste\r\nåren. På luciadagen 1989 var det den\r\nsocialdemokratiska regeringen, under Ingvar\r\nCarlssons ledning, som skärpte den svenska\r\nflyktingpolitiken. Detta fick de tragiska följder som\r\nvi kan läsa om snart sagt varje dag i svenska\r\ntidningar. Människor som tidigare ansågs ha\r\ntillräckligt goda skäl för att få stanna i Sverige får\r\ninte längre stanna därför att ni har lagt om\r\nflyktingpolitiken.</pre><pre>Det är ni som har skurit ned det svenska biståndet.\r\nNästa år kommer det att vara en miljard kronor.\r\nlägre i förhållande till det atagande som vi har gjort\r\ngentemot de fattiga länderna. Biståndsministern --\r\nsom själv råkar vara här i kammaren -- har själv\r\nerkänt att detta är en urholkning av det svenska\r\nbiståndet. En miljard -- det är lika mycket som det\r\nsvenska katastrofbiståndet nästa år kommer att\r\nuppgå till. Detta sker i ett läge då katastroferna i\r\nvärlden är fler och större än på mycket länge och\r\ndessutom möjligheterna i många länder är större än\r\npå länge att dels göra verkligt positiva insatser för\r\natt utveckla ekonomi och demokrati, dels och göra\r\nhumanitära insatser. I t.ex. flera afrikanska stater\r\nhar man börjat införa flerpartisystem.\r\nUtvecklingsmöjligheterna är större än på mycket\r\nlänge.</pre><pre>Det är ni som har sagt nej till omfattande\r\nhandikappreformer. Det är ni som har tyckt att det\r\när viktigare att subventionera medlemsavgifter i\r\nfackliga organisationer och arbetsgivarföreningar\r\nän att satsa på stöd till handikappade i Sverige. Ni\r\nhar därför år efter år -- också denna vår -- sagt nej\r\ntill angelägna handikappreformer. Detta är att sätta\r\nsolidariteten på undantag. Det är ni som är\r\nmåltavlan för vår kritik -- inga andra.</pre><pre>Herr talman! Till sist vill jag beröra frågan om Ny\r\ndemokrati. De har haft några frågor som de har\r\nkört hårt med. Det är sänkt matmoms och att man\r\nskall dricka mer alkohol -- bl.a. skall vi ha sänkt\r\ninköpsålder på Systemet. Jag har noterat att det är\r\nnågra frågor som Ingvar Carlsson under våren\r\nradikalt svängt i. Det är dels matmomsen -- plötsligt\r\nvände det för någon månad sedan --, dels\r\ninköpsåldern på Systemet -- jag noterade för någon\r\nmånad sedan att Ingvar Carlsson förordade sänkt\r\ninköpsålder på Systemet. Jag undrar för vem Ny\r\ndemokrati med Ian Wachtmeister och Bert\r\nKarlsson i spetsen är inspirationskälla.</pre><pre>Anf. 48 OLOF JOHANSSION (c) replik:</pre><pre>Herr talman! Jag skulle vilja anmäla att jag inte har\r\nläst Kjell-Olof Feldts bok. Jag läser däremot gärna\r\nvad Allan Larsson skriver. Jag tycker att det har\r\ninsmugit sig något slags obalans mellan forntid och\r\nnutid. Jag skall läsa den om jag får tid någon gång\r\noch inte har något viktigare för mig -- det är en\r\nosannolik situation.</pre><pre>Jag har noterat att det även i övrigt är\r\nuppochnedvända världen. Carl Bilt står här och\r\njublar över kösamhället. Om jag vore i Carl Bildts\r\nkläder -- det är jag ju inte; de är mycket längre än\r\nmina -- skulle jag ta det väldigt lugnt och framför\r\nallt skulle jag ta reda på vad kön vill. Bland de\r\nköande befinner sig Ian Wachtmeister, Bert\r\nKarlsson och annat löst folk. Statsministern begär\r\npå fullt allvar att man skall svara på hur vi skall ha\r\ndet med dem.</pre><pre>Jag skall bli mycket allvarlig. Jag säger -- som jag\r\nsade i slutet av mitt inledningsanförande -- att jag\r\nhar stort förtroende för detta lands väljarkår och\r\ndess mognad. Jag tror inte att den svenska väljaren\r\nkommer att falla i trans för den sortens\r\nytterkantspiruetter som herrarna Karlsson och\r\nWachtmeister representerar. Minst av alla har ett\r\ncenterparti någon anledning att räkna in dem i\r\nnågot sorts underlag. De kör i sin egen satellitbana.</pre><pre>Jag vill sedan beröra något av det som\r\nstatsministern tog upp. Jag tyckte nog att Ingvar\r\nCarlsson gav en felaktig bild av historien. Vi skall\r\nkomma ihåg att det socialdemokratiska regerandet\r\nhar pågått under i stort sett oavbruten\r\nhögkonjunktur -- nio år. Det verkade ett tag som\r\nom det var bortglömt. Det stämmer inte riktigt med\r\nden förväntansfulla attityd som Allan Larsson\r\nvisade upp på förmiddagen. Han talade om en\r\nvändpunkt -- att man hoppas på en högkonjunktur\r\noch att allt då skall bli bättre. Glöm inte den\r\nhögkonjunktur som ni har haft att regera under!</pre><pre>Matmomsen intresserar många -- i synnerhet en\r\nmajoritet av svenska folket. Det är den viktigaste\r\nskattepolitiska åtgärd som kan -- och bör -- vidtas.\r\nJag välkomnar naturligtvis den omsvängning som\r\nhar inträtt också här i parlamentet. Jag välkomnar\r\nden opinion som har börjat framträda. På\r\nvårkanten började ju regeringen faktiskt att röra på\r\nsig. Det var först kvinnoförbundets ordförande,\r\nsedan Margot Wallström och Mona Sahlin. Jag har\r\nväldigt svårt att tro att någon av dem hade charmats\r\nav Ian Wachtmeister och Bert Karlsson. Det måste\r\nvara något annat som låg bakom. Den 21 maj\r\nkapitulerade regeringen för folktrycket -- det är\r\nmin analys av detta. På socialdemokratiskt håll är\r\nman mycket medveten om att detta är en i\r\nfolkopinionen väl förankrad fråga. Vi tycker att det\r\när bra om vi på något sätt har bidragit till att driva\r\nfram den opinionen.</pre><pre>Ingvar Carlsson säger att det är socialdemokraterna\r\noch en socialdemokratisk regering som är en\r\ngaranti för att det skall bli något av detta. Men ni\r\nhade faktiskt möjlighet att ta ställning nu. Vi hade\r\nnämligen lagt ett konkret förslag -- med lagtext och\r\nallt. Det var bara att rösta. Det hade man väl hunnit\r\nmed tidigare under perioden också. Man hade\r\nkunnat lagrådsgranska osv. Det fanns inga tekniska\r\nhinder för att genomföra sänkt matmoms under\r\ndenna period. Det är det ena. Om ni inte gillade\r\nvårt förslag kunde ni ju ha lagt en proposition. Det\r\när ju regeringens privilegium, men det gjorde ni\r\ninte.</pre><pre>I och med att ni valt denna modell är problemet nu\r\natt inget parti kan ge någon garanti om varken det\r\nena eller det andra. Sanningen är ju att väljarna\r\nskall ha ett ord med i laget. Vi garanterar att vi står\r\nfast vid vårt förslag om sänkt skatt på maten.\r\nSlutsatsen är därför att den som röstar på\r\ncenterpartiet vet att han röstar för sänkt skatt på\r\nmaten. Det är den garanti som ett parti kan ge.\r\nInget parti här vill väl så långt förutsäga\r\nvalresultatet att man tror att man får egen\r\nmajoritet. Ingen inbillar sig väl att den lyckan skall\r\nvederfaras något av partierna.</pre><pre>Jag vill till sist bara för Claes Roxbergh påpeka att\r\nhan väl häromdagen har deltagit i ett beslut om\r\nenergipolitiken vars innebörd han uppenbarligen\r\ninte har förstått. Han uttalade nämligen en lögn i\r\nfråga om avvecklingen av kärnkraften. Men den\r\nfrågan kan vi väl återkomma till.</pre><pre>Anf. 49 LARS WERNER (v) replik:</pre><pre>Herr talman! För att inte verka utanför i debatten\r\nskulle jag gärna till protokollet få antecknat att jag\r\nhar läst Kjell-Olof Feldts bok, men jag tänker inte\r\nytterligare beröra den här i dag.</pre><pre>Jag vet inte hur jag skall tolka Ingvar Carlssons\r\ntystnad om de anklagelser som han under detta år\r\nhar riktat mot oss. Om det är en omvärdering är det\r\nbra, men jag tror inte att det bara går att låtsas som\r\nom ingenting har hänt. Det svänger ju litet i\r\nopinionsundersökningarna för\r\nsocialdemokraterna -- och för alla. Ingvar Carlsson\r\nsade häromdagen på LO-kongressen att det beror\r\npå gnällspikar. Jag räknar inte in mig i den\r\ngruppen -- jag har som bekant en annan bakgrund.\r\nJag tror att Ingvar Carlsson får söka orsakerna på\r\nannat håll. Orsakerna till påståendet att man inte\r\nkänner igen socialdemokratin, att det inte går att\r\nkänna igen den socialdemokratiska politik som har\r\nförts under de gångna tre åren, är att\r\nsocialdemokraterna har sökt kompromisser åt än\r\ndet ena än det andra hållet och gjort omvärderingar\r\npå en hel rad områden.</pre><pre>Det är sant att en minoritetsregering måste söka\r\nkompromisser och uppgörelser, men en\r\nminoritetsregering behöver ju inte av tvång göra\r\nupp med alla partier. En minoritetsregering bör\r\ninte ansluta sig till den politik man har bekämpat i\r\nden senaste valrörelsen.</pre><pre>Detta är just vad socialdemokraterna delvis har\r\ngjort under de gångna tre åren. På några punkter\r\nhar ni sökt samverkan åt vänster, men i den\r\növervägande delen av fallen är det fråga om\r\nuppgörelser med de borgerliga partierna. Den\r\nsnabbaste högersvängningen var skatteuppgörelsen\r\nmed folkpartiet. Där anslöt sig socialdemokraterna\r\ntill det skattealternativ som vi gemensamt i förra\r\nvalrörelsen bekämpade. I andra fall har det varit\r\nsamverkan enbart med centern. Mest\r\nanmärkningsvärt är kanske ändå att det inte i så få\r\nfall har varit uppgörelser och bildande av\r\nmajoriteter med moderaterna. Det gäller i\r\ntrafikpolitiska frågor, det gäller försämringen av\r\nsjukförsäkringen och en rad andra frågor.</pre><pre>När man suddar ut gränsen mellan\r\nsocialdemokrater och liberalmoderater i riksdagen\r\nleder det lätt till att den gränsen överskrids i\r\nväljaropinionen.</pre><pre>Nu finns det förslag om en sänkning av momsen på\r\nmat, och socialdemokraterna hånas för att de har\r\nändrat uppfattning i frågan. Jag tycker i stället att\r\ndet är ett intressant trendbrott. Vi har ju, skulle\r\nman kunna säga, som parti drivit det här kravet\r\nlängre än livslängden på en förstagångsväljare. Vi\r\nräknar förslaget som en framgång för alla dem som\r\nhar krävt lägre skatt på mat, eftersom vi anser att\r\ndet gynnar barnfamiljer, ensamstående och\r\npersoner med låg inkomst.</pre><pre>Nu hälsar Olof Johansson alla välkomna in i den\r\nhär familjen. Också jag välkomnar dem som har\r\nändrat sig. Jag välkomnar att Olof Johansson och\r\ncenterpartiet äntligen har anslutit sig till den här\r\nfrågan. Ni anslöt er visserligen några år före\r\nsocialdemokraterna, men välkomna ändå!</pre><pre>Från högeralliansen kritiseras nu förslaget om\r\nsänkt matmoms. Som alternativ vill man sänka all\r\nmoms med 1,5 %. Jag tror inte att högeralliansens\r\nförslag skulle ge några effekter. Det skulle inte bli\r\nfråga om några prissänkningar för konsumenterna.\r\nPriserna skulle inte sjunka med 1--1,5 %.</pre><pre>Det är ju det som är skillnaden mellan de två\r\nförslagen. En sänkning av matmomsen med 7--8 %\r\nskulle ge prissänkningar, men en allmän\r\nmomssänkning på någon enstaka procent skulle\r\ninte ge samma prissänkning för konsumenterna.\r\nVilken butiksägare skulle skicka ut sina anställda\r\nför att märka om alla varor och hyllor för några\r\nprocents lägre pris? Ett par strumpor som kanske\r\nkostar 19:90 kr. -- fast så litet kostar de väl inte nu\r\nför tiden -- skulle aldrig märkas om till 19:70 kr.\r\nSkulle butiksägaren betala tusentals arbetstimmar\r\nför att med tioöringar, som nästan är avskaffade,\r\nmärka om strumpor, tvålar och tvättmedel? Nej,\r\ndet skulle inte ge någon effekt. Det skulle inte ge\r\neffekter i vare sig priser eller inflation. Men en\r\nsänkt livsmedelsmoms kan ge genomslag -- i vissa\r\nfall kanske priset på köttfärs skulle sänkas med en\r\nfemma kilot. Det är den politiska skillnaden mellan\r\nförslagen.</pre><pre>Jag vill ställa samma fråga som Ingvar Carlsson\r\nställde. Olof Johansson försökte besvara den, men\r\njag är inte lika beskedlig som Carlsson i den här\r\nfrågan. Jag vill inte bara, Olof Johansson, ha en\r\nindikation om vad som händer om det blir en annan\r\nmajoritet i riksdagen, om Olof Johansson och\r\ncentern ingår i en högerregering. Jag vill ha ett rakt\r\noch rejält besked, Olof Johansson.</pre><pre>Jag skulle också vilja ha ett besked från dem som\r\nstår bakom Ny start för Sverige. Vad kommer ni att\r\ngöra åt matmomsen om ni -- Gud bevare mig! --\r\nskulle få majoritet i riksdagen efter valet?</pre><pre>Anf. 50 CLAES ROXBERGH (mp) replik:</pre><pre>Herr talman! Jag ställde en rad frågor tidigare,\r\nmen jag fick inte något speciellt bra svar på någon\r\nav frågorna.</pre><pre>Jag noterar att Carl Bildt inte svarade alls på min\r\nfråga om de fjällnära skogarna. Jag måste tolka det\r\nså att han anser att det är fullständigt okej att ett\r\npart i går ut i valrörelsen och säger att man skall\r\ngöra en sak och sedan gör tvärtom. Är det vad\r\nmoderaternas vallöften är värda?</pre><pre>Sedan till Olof Johansson. I ett av de betänkanden\r\nvi debatterade igår, nämligen näringsutskottets\r\nbetänkande om energipolitiken, fanns en\r\nreservation, nr 9, som innebar att vi skulle avveckla\r\nkärnkraften och sätta upp år 2010 som ett slutdatum\r\nför kärnkraften. Voteringssiffrorna för\r\nreservationen blev 280 ja och 36 nej. V och mp\r\nröstade för reservationen. Det betyder att centern\r\nröstade för utskottets skrivning, och i utskottets\r\nskrivning säger man definitivt nej till en sista\r\navvecklingsdag. Det står i utskottets skrivning att\r\nman skall avveckla i den takt som är möjligt med\r\ntanke på samhällsekonomi och en massa andra\r\nsaker. Jag kan inte tolka det på något annat sätt än\r\natt centern avviker från år 2010. Ingen blir gladare\r\nän jag om ni har ändrat er, men beslutet i går står\r\ndär det står.</pre><pre>Olof Johansson sade i sitt anförande heller\r\ningenting om neutralitetsförbehållet. Jag kan inte\r\ntolka det på något annat sätt än att centern\r\naccepterar en medlemskapsansökan utan\r\nneutralitetsförbehåll. Det är ju också i så fall ett\r\nnytt ställningstagande.</pre><pre>Lars Werner sade ingenting som motiverade\r\nvänsterns ställningstagande i fråga om\r\njordbrukspolitiken, i fråga om ett borttagande av\r\n500 000 hektar jordbruksmark och plantering av\r\ngran på större delen av den marken och i fråga om\r\nett omöjliggörande av en ekologisk\r\njordbrukspolitik. Varför, Lars Werner?</pre><pre>Av Bengt Westerberg och Carl Bildt fick jag heller\r\ninget argument för varför man skall betala 8\r\nmiljarder till EGs jordbruksunderstöd, varför man\r\nskall understödja den danska baconexporten och\r\ndet kemikaliserade jordbruket i centrala Frankrike.\r\nDet är kanske den typen av understöd som vi skall\r\nägna oss åt i framtiden i stället för u-hjälp.</pre><pre>Det är klart att regeringen har gjort en del. Visst,\r\ndet vill jag inte ta ifrån er. Men frågan är vad ni\r\nkunde ha gjort. Det är det som är det intressanta.\r\nJag frågar mig då om Öresundsbron ingår som en\r\ndel i den Östersjöplan som statsministern talar om.\r\nDen ena handen gör ju en sak, och den andra gör\r\nnågot helt annat. Öresundsbron riskerar ju att\r\nsabotera hela Östersjön, och då hjälper inga\r\nmiljöplaner i världen. Saker och ting måste ju\r\nhänga ihop. Om Öresundsbron kommer att\r\nförstöra syresättningen av Östersjön kan vi satsa\r\nmiljard på miljard på Östersjöplaner utan att det\r\nhjälper. Miljöpolitiken måste vara en helhet,\r\nannars går det inte.</pre><pre>Jag är, Carl Bildt och Bengt Westerberg, mycket\r\nintresserad av att veta vad det blir för miljöpolitik\r\nom det blir en borgerlig regering i höst. Jag har nu\r\nkunnat stå här och kritisera den socialdemokratiska\r\nregeringen för att den bedriver en dålig\r\nmiljöpolitik, men frågan är om den miljöpolitik\r\nsom den borgerliga regeringen kommer att bedriva\r\nblir sämre eller bättre. Det skulle jag vilja veta.</pre><pre>Jag uppskattar Bengt Westerbergs engagemang när\r\ndet gäller handikappade, flyktingar, sjukvård och\r\näldrevård. Det är ett äkta engagemang, och det är\r\nett sådant engagemang som politiker bör ha. Men,\r\nBengt Westerberg, sitter ni inte med ett problem på\r\nhalsen? Även om ni genomför en förändring av den\r\noffentliga sektorn så skall ni ju sänka skatten. Ni\r\nsitter med samma budgetunderskott som den\r\nsocialdemokratiska regeringen. Dessutom har ni\r\ndessa 8 miljarder till EG m.m. Frågan är således om\r\nomstruktureringen av den offentliga sektorn\r\nverkligen räcker för att klara de här problemen. Jag\r\ntvivlar på det.</pre><pre></pre><pre>Anf. 51 Statsminister INGVAR CARLSSON\r\n(s) replik:</pre><pre>Herr talman! Jag gjorde en reflexion när Lars\r\nWerner klagade över att jag ännu inte har hunnit\r\nsvara honom på en viss fråga. Detta är min första\r\nreplik. I min inledning lyckades jag ändock svara på\r\nett antal frågor från andra partier. Men miljöpartiet\r\nställde någon fråga till de övriga partierna, och då\r\nvar det dödstyst. Jag skall komma tillbaka till en\r\nfråga som jag ställde.</pre><pre>Till Lars Werner vill jag säga att det inte är en myt\r\natt vänstern inte har ställt upp på det sätt som jag\r\nskulle önska. Visst har vänsterpartiet ställt upp på\r\nen del frågor. Men våren 1989, Lars Werner, hade\r\nvi en ordentlig diskussion. Resultatet av den och\r\nhandlingen från Lars Werners sida gjorde mig djupt\r\nbesviken, och det medför att jag har känt en\r\nosäkerhet om möjligheterna att träffa uppgörelser\r\nmed vänsterpartiet. Det Bo Hammar sedan har sagt\r\nom de interna diskussionerna i vänsterpartiet har\r\ngjort mig än mer övertygad på den punkten -- tyvärr\r\ni fel riktning.</pre><pre>Herr talman! Jag ställde en fråga om Ny demokrati.\r\nJag fick ett rakt och klart svar från Olof Johansson.\r\nJag tackar för det. Carl Bildt nämnde inte detta\r\nmed ett ord. Carl Bildt har kaskader av angrepp\r\nmot mig. Han tog inte upp denna avgörande fråga\r\nmed ett ord, trots att han har gjort uttalanden som\r\ntyder på att han skulle vara beredd att ta in Ian\r\nWachtmeister i en borgerlig regering. Jag kan bara\r\nkonstatera att det är dystert. Jag blev inte gladare\r\nav Bengt Westerbergs inlägg. Det var faktiskt ett\r\ninlägg på bottennivå. Han sade att vi har samma\r\nuppfattning när det gäller alkoholskatten. Det är\r\nfel. Om Bengt Westerberg hade tagit del av mitt\r\ninlägg skulle han ha vetat att jag redovisat\r\nargument för och emot, men jag anser att vi skall\r\nha kvar nuvarande åldersgränser. Matmomsen togs\r\nockså upp. Jag skulle vilja säga om att man i Ny\r\ndemokrati har samma uppfattning som\r\nsocialdemokraterna, är det så, Bengt Westerberg,\r\natt även en trasig klocka visar rätt tid två gånger om\r\ndygnet. Det är inte alls något bevis på Ny\r\ndemokratis pålitlighet i vare sig det ena eller andra\r\navseendet. Kom tillbaka med ett rejält svar, Bengt\r\nWesterberg, med ett klart avståndstagande för vad\r\nNy demokrati står för.</pre><pre>Till Olof Johansson vill jag säga när det gäller\r\nmatmomsen att vi anser att man måste gå via\r\nlagrådet och att det förslag som centern lade fram\r\ninte håller för ett direkt beslut i riksdagen. Vi hade\r\ngärna tagit det på vårriksdagen, men nu får vi gå via\r\nlagrådet och det kommer en proposition i höst. Det\r\nbehöver inte vara något fel i att väljarna får ett ord\r\nmed i laget.</pre><pre>Carl Bildt! Alla journalister som beskriver mig\r\nsäger att jag ser väldigt nöjd ut. Jag tror att det är\r\nen förhoppning hos Carl Bildt att jag skulle se\r\nbesviken ut. Jag var särskilt nöjd efter debatten\r\nmed Carl Bildt häromkvällen. Jag visar ingen\r\nbitterhet. Jag tror faktiskt att jag kan visa att jag har\r\nförmåga att träffa politiska uppgörelser över\r\nblockgränserna. Jag kan visa det i praktiken. Var\r\nnågonstans var Carl Bildt i energifrågan? Var\r\nnågonstans var Carl Bildt när det gällde\r\nskattereformen? Var någonstans var Carl Bildt när\r\ndet gällde skolan? Carl Bildt har i fråga efter fråga\r\nsatsat på konfrontation, medan jag sytt ihop\r\nsamlande lösningar. Det jag har hört av Carl Bildt i\r\ndag har inte gjort mig övertygad om att han skulle\r\nbli en statsminister som förmår att samla nationen,\r\nborgerligheten, Bengt Westerberg och hans åsikter\r\ni en rad frågor och ännu mindre Olof Johansson.\r\nJag tror aldrig att jag har upplevt en opposition som\r\ngör anspråk på att ta över regeringsansvaret och\r\nsom har en så pass stark ställning i\r\nopinionsundersökningar, uppvisa en sådan total\r\nsplittring. De angriper varandra hej vilt. Det enda\r\nnya är att de inte tilltalar varandra med namn\r\nlängre utan är anonyma. Det skall bli intressant att\r\nfölja denna uppvisning i fortsättningen av\r\nvalrörelsen.</pre><pre>Det citat av Kjell-Olof Feldt som jag redovisade var\r\nfrån Dagens Nyheter. Det gällde risken med den\r\nnyligen föreslagna skattesänkningarna från\r\nhögeralliansen. Jag kan även citera ur boken där\r\nFeldt säger att tvärtom härskar i nationen och bland\r\noppositionspartierna uppfattningen, att nu var det\r\ntid för både reformer och skattesänkningar. Litet av\r\ndetta låg det väl i Bengt Westerbergs inlägg i dag.</pre><pre>Kjell-Olof Feldt hade ingenting att säga om Britt\r\nMogårds bok. Jag får väl fortsätta att återkomma\r\ntill den. Carl Bildt har inte ens redovisat om han har\r\nläst boken. Har Carl Bildt läst Mogårds bok? Däri\r\nbeskrivs fruktansvärda interiörer av att man inte\r\nfick diskutera i den borgerliga regeringen, utan det\r\nvar pang och så gick de tre ut och sedan blev det\r\nbeslut. Det är inte att undra på att det blev som det\r\nblev. Nu tror jag inte att Bildt har den auktoriteten\r\natt han skulle klara det om han blir statsminister.\r\nSå jag tror att det blir betydligt mer diskussion i en\r\nframtida borgerlig regering.</pre><pre>Kjell-Olof Feldt satt i en socialdemokratisk\r\nregering i nästan 14 år. Han skulle inte ha stått ut\r\nen dag i en regering som Carl Bildt skulle företräda.\r\nDet kan jag försäkra.</pre><pre>Jag tycker att Bengt Westerbergs inlägg visade litet\r\nav desperation. Bengt Westerberg angrep\r\nflyktingpolitiken. När folkpartiet satt i regering\r\nföreslog man med ett långt mindre tryck på\r\nflyktingsidan precis sådana här åtgärder. Bengt\r\nWesterberg klagar också över biståndet. Inom\r\nhögeralliansen föreslår moderaterna direkta\r\nnedskärningar. Kom igen Bengt Westerberg när\r\nCarl Bildt står upp för ökningar av biståndet. Hur\r\nskall handikappreformen förenas med löften om\r\nskattesänkningar på 30 miljarder, och där Carl\r\nBildt vill gå ännu längre?</pre><pre>Om Bengt Westerberg inte tål mina frågor skulle\r\njag i stället vilja citera ur folkpartiets egen tidning\r\nNu. En ledamot säger där att nu när folkpartiet har\r\nchansen att få gehör för sina socialliberala idéer\r\nväljer man att sätta sig i knät på moderaterna. Det\r\när inte jag som säger detta, Bengt Westerberg. Det\r\när en medlem av Bengt Westerbergs eget parti.\r\nMats Sahlin, AU-ordförande i folkpartiets\r\nungdomsförbund, och Olle Pilsäter, förste vice\r\nordförande, säger att som vi ser det saknar\r\nmoderaterna ett genuint engagemang i\r\nvälfärdspolitiken. I det valet är det självklart vad\r\nfolkpartiet måste välja. Samarbete med\r\nsocialdemokraterna bevarar möjligheten till en\r\ngenerell välfärdspolitik. Samarbete med\r\nmoderaterna försvårar på sikt möjligheter till\r\ndenna. Det är precis detta problem jag försöker ta\r\nupp. Det är i och för sig bra med Bengt Westerbergs\r\nengagemang för ålderdomshem och för\r\nhandikappade. Vi har tillsammans faktiskt lyckats\r\nlyfta fram 5,5 miljarder för att satsa på de äldres\r\nomsorg. Men hur går det med det tillsammans med\r\nmoderaterna? I Stockholms kommun utlovar man\r\nnu skattesänkningar. Bengt Westerberg och\r\nmoderaterna lovar sänkningar på 30 miljarder i\r\nlandet. Allt det som Bengt Westerberg räknar upp\r\noch talar med sådant engagemang om kräver\r\nbetydande skatter. Det är detta man alltid har\r\nkritiserat oss socialdemokrater för. Det finns ett\r\nsamband mellan att ta hand om de gamla och\r\nåstadkomma de där institutionerna och de\r\ninkomster man kan redovisa. Om man i stället från\r\nfolkpartiet satsar tillsammans med moderaterna på\r\nen skattesänkningspolitik -- jag anser inte att det\r\nfinns utrymme för sådant i dag -- är det klart att jag\r\nställer mig frågan inte bara om trovärdigheten på\r\nde områden som Bengt Westerberg räknar upp här\r\nutan också på andra områden.</pre><pre>Hur skall Bengt Westerberg klara jämställdheten,\r\nsom han utmärkt redovisade i inledningen,\r\ntillsammans med moderaterna som vill ha en\r\nbarnomsorgspolitik som definitivt skulle driva\r\ntillbaka kvinnorna till hemmet? Det var väl det\r\nBengt Westerberg avsåg när han sade att det finns\r\nde som vill återgå till gamla tider. Jag tycker att\r\nBengt Westerberg skall förklara hur han skall ta\r\nbort dagisköerna tillsammans med moderaterna.\r\nDe vill verkligen ta bort dagisköerna, genom att se\r\ntill att kvinnorna inte kan förvärvsarbeta. Nog finns\r\ndet mycket för Bengt Westerberg att redovisa efter\r\nden s.k. högeralliansens ingång. Men Bengt\r\nWesterberg väljer det allra enklaste, nämligen att\r\nangripa socialdemokrater som ändå på alla dessa\r\npunkter har arbetat i den riktning som Bengt\r\nWesterberg här argumenterar så bra för. Det borde\r\nkanske Bengt Westerberg tänka på innan han på en\r\ngång säger att högeralliansen är alternativet till\r\nsvensk politik och rikta ett så våldsamt angrepp mot\r\ndet som socialdemokratin står för. Okej, vi har inte\r\nklarat allt så som vi skulle önska, men vi står\r\nfaktiskt upp i praktiken för det Bengt Westerberg\r\nvackert talar om.</pre><pre>Anf. 52 CARL BILDT (m) replik:</pre><pre>Herr talman! Var det inte bitterhet i detta något\r\nförgrämda utbrott över borgerliga partier, så vet jag\r\ninte vad det är.</pre><pre>Kort angående Feldts bok, denna berömda\r\nprodukt. Nu säger statsministern att det citat som\r\nhan sade kom från Feldts bok inte kom från Feldts\r\nbok. Nej, det gjorde det faktiskt inte. Det var en\r\nartikel i Dagens Nyheter. Läs om den! Den är\r\nhuvudsakligen riktad mot de momsmanipulationer\r\nsom den socialdemokratiska regeringen nu ägnar\r\nsig åt.</pre><pre>Det enda som Ingvar Carlsson egentligen har att\r\nkomma med är att Kjell-Olof Feldt inte skulle ha\r\nstått ut i en borgerlig regering. Det tror jag i och\r\nför sig är en korrekt bedömning. Frågan skulle över\r\nhuvud taget inte kunna uppkomma, eftersom han\r\ninte platsar i en sådan. Det anmärkningsvärda är\r\ndock att han inte stod ut i en socialdemokratisk\r\nregering. Det är rätt remarkabelt.</pre><pre>När det gäller skatten fanns det i alla fall ett\r\nhalvbesked från Ingvar Carlssons sida, dvs. inga\r\nsänkta skatter. Jag tolkar detta som att svaret på\r\nmin fråga, om en socialdemokratisk regering vill\r\nsänka skattetrycket, är nej. Jag misstänkte det,\r\nmen det finns anledning att inregistrera det.</pre><pre>Då uppkommer frågan vad man skall göra med\r\nmatmomsen som man har blåst upp till att bli så\r\nviktig. Upp kommer en debatt om huruvida denna\r\nplötsliga omsvängning beror på att Ingvar Carlsson\r\nhar charmats av Bert Karlsson eller Olof Johansson\r\ni en debatt som jag för övrigt föredrar att hålla mig\r\npå avstånd ifrån. Den intressanta frågeställningen\r\när dock den här: Om ni inte får igenom den höjning\r\nav momsen som ni vill driva igenom i riksdagen i\r\nhöst på blöjor, kläder, bensin, vatten, ja på 80 % av\r\nallt det som det betalas moms på, skall ni då inte\r\ngenomföra sänkning av momsen på mat? Det är\r\nvärt att notera att ni inte talar om någon\r\nmomssänkning utan en momsomfördelning. Höjd\r\nmoms på det mesta skall betala sänkt moms på vissa\r\nsaker. Hur blir det med det om ni inte hittar någon\r\nsom vill vara med på er momshöjning?</pre><pre>Det upphör inte att förvåna mig att Ingvar Carlsson\r\när så sorglös när det gäller ekonomins utveckling.\r\nNär 140 000 industrijobb håller på att slås ut och\r\nutlandsinvesteringarna ökar mycket snabbt medan\r\nde utländska investeringarna i Sverige är mycket\r\ndåliga, säger han att vi är på rätt väg. Vi är inte på\r\nrätt väg så länge arbetslösheten ökar. Låt det vara\r\nett klart besked från vår sida. Vi kan aldrig säga att\r\nvi är på rätt väg så länge arbetslösheten ökar. Det\r\när anmärkningsvärt att en socialdemokratisk\r\nstatsminister säger detta.</pre><pre>När det gäller samarbetsfrågorna är attityden från\r\nIngvar Carlssons sida gentemot oss litet varierande.\r\nI ena stunden är vi är oerhört enade om en förfärlig\r\nhögerpolitik som hotar det mesta. Jag noterade ett\r\nanförande, jag tror att det var av Allan Larsson, där\r\ndet sades att vi t.o.m. hotar livet för männsikorna.\r\nIngvar Carlsson var mycket nära det på LO-\r\nkongressen. Vi skulle vara oerhört enade om att\r\nhota livet på svenska medborgare. I nästa stund\r\nanses vi däremot vara fantastiskt splittrade och kan\r\ninte genomföra någonting. Sanningen är att vi har\r\nett program. Det är konkret, öppet redovisat och\r\nhandfast. Allt fler vill vara med om att genomföra\r\ndet.</pre><pre>Ingvar Carlsson säger att han är bra på att träffa\r\növerenskommelser. Det ligger en del i det, men det\r\när inte det frågan gäller. Frågan gäller om han är\r\nbra på att hålla överenskommelser. Det är lätt att\r\nträffa överenskommelser, men det är också lätt att\r\nspringa ifrån dem.</pre><pre>Det är riktigt som Ingvar Carlsson säger att vi har\r\nstått vid sidan om t.ex. diskussionerna fram och\r\ntillbaka när det gäller kärnkraftsavvecklingen som\r\nni har ägnat er åt. De oåterkalleliga\r\nförtidsavvecklingarna som förkunnades i förra\r\nvalrörelsen är nu helt bortglömda. Vi moderater\r\nhar stått vid sidan om och sagt att vi icke deltar i\r\nsådant spel. Ni har slutit överenskommelser hit och\r\ndit, än med den ena och än med den andra. Jag har\r\nbara stått vid sidan om och häpnat över den\r\nvårdslöshet med vilken socialdemokratin\r\ndecennium efter decennium behandlar de partier\r\nsom den då och då samarbetar med. När det passar\r\nkan socialdemokratin samarbeta med alla om allt,\r\nmen när det inte passar är det maktens arrogans\r\nsom träder fram från detta stora parti som vi skall\r\nförpassa från regeringsmakten.</pre><pre>Vem som skall bli minister har jag inte den blekaste\r\naning om. Här gäller det att vi skall vinna ett val.\r\nJag har inte gjort några uttalanden av den art som\r\nIngvar Carlsson säger. Jag rannsakar mitt samvete\r\nför att få fram vad jag kan ha sagt som Ingvar\r\nCarlsson kan ha tolkat på detta snedvridna sätt.\r\nHans citatkonst har inte direkt firat några triumfer\r\ni denna debatt. Det enda jag möjligtvis kan ha sagt\r\nsom kommer i närheten av detta är att nästan vem\r\nsom helst skulle kunna ersätta Roine Carlsson som\r\nförsvarsminister. Jag ber att få understryka att\r\nordet nästan fanns med i detta uttalande.</pre><pre>Vi har ett program. Vi har en allians. Vi har en\r\npolitik. Vi har ambitioner för framtiden.\r\nSocialdemokratin har ingen allians och inget\r\nprogram. 90-talsprogrammet blev makulatur\r\neftersom en central del i det gällde nej till EG. Vi\r\nhar den vision, framtidsanda och optimism som kan\r\ngöra Sverige till en vinnare i Europa på 90-talet.\r\nDet är detta som måste ske efter decennier då vi har\r\nhalkat efter och förlorat mark.</pre><pre>Anf. 53 BENGT WESTERBERG (fp)\r\nreplik:</pre><pre>Herr talman! Det här med citaten var ganska\r\nlustigt. Jag funderade på om jag skulle skicka över\r\nen bok, Kjell-Olof Feldts memoarer, till Ingvar\r\nCarlsson och skriva i boken att den kommer från en\r\nsom känner Feldt. Jag känner åtminstone hans bok\r\nganska väl.</pre><pre>Ingvar Carlsson citerade säkert för första gången\r\nnågonsin ett par ledande LUF-are som de numera\r\nkallas, medlemmar av liberala ungdomsförbundet,\r\nnämligen Mats Sahlin och Olle Pilsäter. Det är\r\nriktigt att de har förespråkat ett samarbete med\r\nsocialdemokraterna så småningom. Men de säger\r\nockså att det nu behövs ett samarbete med\r\nmoderaterna för att få ordning på svensk ekonomi.\r\nOm Ingvar Carlsson vill betrakta dem som\r\nauktoriteter, hoppas jag att det gäller hela den\r\nartikel som han citerade ur.</pre><pre>Statsministern meddelade att han inte var glad över\r\nmitt förra inlägg. Det var väl inte meningen att han\r\nskulle jubla särskilt mycket över det. Det är dock\r\nett faktum att socialdemokraterna har satt\r\nsolidariteten på undantag. Ingvar Carlsson försöker\r\nnu fly undan genom att säga att det kommer att bli\r\nsämre i framtiden, och han frågar sig hur folkpartiet\r\noch Bengt Westerberg skall göra i samarbete med\r\nandra i framtiden. Det får vi väl se. Om vi\r\nmisslyckas med att förverkliga vår politik skall jag\r\nta emot den berättigade kritik som Ingvar Carlsson\r\ndå kan komma med.</pre><pre>Nu handlar det emellertid om de praktiska\r\nresultaten av socialdemokratisk politik. Ingvar\r\nCarlsson och socialdemokraterna har inte i\r\npraktiken stått upp för de värden som jag talar för.\r\nDet är tvärtom så att ni hela tiden har satt dem på\r\nundantag -- inte så sällan för övrigt i samarbete med\r\nmoderaterna här i riksdagen. Vilka har ni fått stöd\r\nav i kammaren när ni har skurit ned det svenska u-\r\nlandsbiståndet? Kan Ingvar Carlsson redovisa det\r\nfrån talarstolen. När ni stramade upp\r\nflyktingpolitiken på luciadagen, som en extra\r\njulklapp strax före jul 1989, vilka var det som gick\r\nupp i talarstolen, applåderade beslutet och sade:\r\nDetta är precis den flyktingpolitik som vi har tyckt\r\natt man skall föra? Kan Ingvar Carlsson redovisa\r\nvilka som applåderade ert beslut om\r\nflyktingpolitiken den 13 december 1989?</pre><pre>Vi har under våren behandlat en mängd förslag om\r\nhandikappreformer här i riksdagen. Vilka är det\r\nsom tillsammans med socialdemokraterna har\r\navslagit alla dessa förslag? Kan Ingvar Carlsson\r\nredovisa med vilkas hjälp ni har fått majoritet för\r\natt avslå förslag om viktiga handikappreformer?\r\nDet skulle vara intressant att höra hur ni har byggt\r\nupp era majoriteter under den gångna perioden.</pre><pre>Herr talman! Vi liberaler har två viktiga uppgifter.\r\nDen ena är att ge livsluft åt förnyelsen, att riva\r\nmurar, att bekämpa fördomar och att undanröja\r\nhinder. Den andra är att slå vakt om och utveckla\r\nvälfärden.</pre><pre>Förnyelsen är nödvändig för ekonomisk utveckling.\r\nVi vill att Sverige skall ha en framtid som\r\nindustrination, och vi känner en stark oro för att\r\nden framtiden nu är hotad. Vi vill att det skall\r\nfinnas riktiga jobb för unga människor som\r\nkommer ut på arbetsmarknaden. Vi vill att vanliga\r\nlöntagare skall få litet mer över i plånboken, så att\r\nde kan förverkliga en del av det som de går och\r\ndrömmer om, men som den svaga löneutvecklingen\r\nunder de senaste 10--15 åren inte har givit dem\r\nmöjlighet att göra. Att förnya kräver utmaningar,\r\ndet kräver äventyr och det kräver mod. Vi vill gärna\r\nuppmuntra i synnerhet dem som är unga att söka\r\näventyret och utmaningen. Men vi är övertygade\r\nom att det sker bäst om man har en trygg bas, dvs.\r\nen välfärdspolitik i grunden.</pre><pre>Det är mycket lätt att ta saker för givet här i\r\ntillvaron. Jag kommer ihåg när jag själv var ung\r\npolitiker på 1960-talet. Vi var alldeles övertygade\r\nom -- och inte bara vi som var unga för övrigt -- att\r\ntillväxten var självklar. Tre fyra fem procent tillväxt\r\nkunde man räkna med och hela debatten handlade\r\nom hur vi skulle fördela alla de resurer vi skulle få.\r\nMen vi togs snabbt ur den villfarelsen i början av\r\n1970-talet. Då var det ingen tillväxt alls i ekonomin.\r\nVi fick lära oss det som Bertil Ohlin egentligen\r\nhade predikat under hela sin tid som politiker,\r\nnämligen att man måste vårda de välståndsbildande\r\nkrafterna.</pre><pre>Misstaget att ta tillväxten för given håller man nu\r\npå att göra om i välfärdspolitiken. Nu tar man\r\nvälfärden för given. Nu finns det de som går ut och\r\nsäger att man kan sänka skatterna med flera hundra\r\nmiljarder kronor och ändå få behålla den välfärd\r\nsom vi har. Detta är nonsens. Det går inte. I detta\r\nligger också ett mycket klart avståndstagande från\r\npartiet Ny demokrati, vilket Ingvar Carlsson\r\nefterlyste. Det som har gjort det partiet attraktivt\r\nför många tidigare i synnerhet socialdemokratiska\r\nväljare är löftet om stora skattesänkningar. Men\r\ndet går inte att genomföra dessa skattesänkningar\r\noch behålla den välfärdspolitik som vi tycker är\r\nviktig.</pre><pre>Men välfärdspolitiken måste förnyas. Vi måste se\r\ntill att ge mer valuta för skattepengarna. Vi måste\r\nbättre ta hand om de mest utsatta i vårt samhälle.\r\nGottne Broman, Saga Skarin och Gustaf Bonde\r\nmåste få ett bättre bemötande än de får i\r\nsocialdemokratins Sverige. Detta, herr talman, är\r\ndet liberala budskapet inför höstens val. Vi tävlar\r\ninte om att vara bäst i rollen som alla goda gåvors\r\ngivare. Med 30 miljarder i budgetunderskott, med\r\nväxande arbetslöshet, med investeringsflykt och\r\nutan tillväxt vore det ansvarslöst. Vi tillhandahåller\r\nen kompass, den liberala ideologin. Målet är att alla\r\nskall vara fria och att alla skall vara trygga. Vi vill\r\ngärna söka nya utmaningar och nya äventyr, men\r\nmed välfärden som bas.</pre><pre>Applåder)</pre><pre>Anf. 54 OLOF JOHANSSON (c) replik:</pre><pre>Herr talman! Några saker ur de tidigare\r\nreplikskiftena vill jag ta upp. Jag tycker att det är\r\nviktigt att understryka det som statsministern har\r\nsagt tidigare om vilka stora möjligheter som ligger i\r\nde satsningar på arbetsmiljö och rehabilitering som\r\nvi har åstadkommit under denna valperiod. Jag\r\nhoppas också att de som vill ta pengar ur den här\r\npotten håller fingrarna borta. Det har förekommit\r\nförsök även från regeringens sida på den punkten.\r\nMen vi har till sist blivit överens om att vi inte skall\r\ngöra på det sättet. De här pengarna behövs för de\r\nsvagaste människorna på arbetsmarknaden och för\r\ndem som vill komma in på arbetsmarknaden igen.\r\nDå behöver de stöd.</pre><pre>Beträffande matmomsen hänvisade jag till\r\nfolktrycket. Jag tror att det är viktigt att människor\r\ninför valet har klart för sig att om vi inte kan uppnå\r\nklara majoriteter för sänkt moms på nödvändig\r\nkonsumtion -- maten tillhör den gruppen -- den här\r\ngången, kommer det aldrig att lyckas. Det finns en\r\nrisk, säger jag som svar till Ingvar Carlsson, att den\r\nhär frågan återkommer valrörelse efter valrörelse,\r\nutan att människor märker något resultat. Det är\r\nsådant som gör att man kan tappa tron, om man\r\ntillfrågas så ofta och ingenting händer. Den här\r\nfrågan var minsann aktuell också tidigare\r\nvalrörelser.</pre><pre>Låt mig också göra en liten kommentar till det i\r\nkärnkraftsfrågan omaka paret Bildt--Roxbergh.\r\nNär vi deltog i överenskommelsen om\r\nenergipolitiken var det för att ge stabilitet över\r\nvalperioderna åt en fråga som kräver just\r\nlångsiktighet. Det går inte att ändra energisystem\r\növer några få år. Det vet alla. Vi har beklagat djupt\r\natt så litet har hänt under 80-talet. När vi såg\r\nmöjligheten att göra något konkret, satsa på\r\nhushållning, effektivisering, sparande och förnybar\r\nenergi, tog vi den chansen. De som inte tänker leva\r\nupp till den energipolitiken skall få tillfälle att i\r\nvalrörelsen bekänna färg. Vi har inte ändrat oss. Vi\r\nkommer att arbeta lika hårt som någonsin tidigare\r\nför att kärnkraften skall ut ur det svenska\r\nenergisystemet.</pre><pre>Apropå politiskt beslutade årtal är det viktigt att\r\nsäga att inget årtal nu är utpekat, men inget årtal är\r\nheller uteslutet. Nu är det resultaten det handlar\r\nom, resultat som vi har möjligheter att påverka\r\ngenom en miljardsatsning på förnybar energi,\r\nhushållning och effektivisering. Detta vill jag stryka\r\nunder med grova streck.</pre><pre>Varför skall man rösta på en reservation, Claes\r\nRoxbergh, när det i ett betänkande har klargjorts\r\natt i denna fråga har ingen ändring skett. Frågan\r\nhar nämligen inte förändrats och då ligger det förra\r\nenergibeslutet kvar, dvs. avveckling senast 2010.\r\nDetta borde vara självklarheter.</pre><pre>Den andra frågan, om neutralitetspolitiken,\r\nåterkommer vi till i morgon.</pre><pre>Sveriges ekonomiska obalanser måste angripas på\r\nhemmaplan. Ibland har det funnits en benägenhet\r\natt fly ut i Europa, som om man trodde att någon\r\nannan skulle hjälpa oss. Det är viktigt att\r\nunderstryka att ingen annan kommer att hjälpa oss.\r\nDärför krävs återhållsamhet av alla här hemma.\r\nDet är därför vi hela tiden konsekvent har arbetat\r\nför ett stabiliseringsavtal på arbetsmarknaden. Det\r\när naturligtvis oerhört viktigt att det arbetet\r\nfullföljs, även om 85 % nu har anslutit sig. Detta är\r\nsnarast en vädjan till dem som fortfarande inte har\r\ntagit steget. Här rör det sig verkligen om ett\r\nhandlande i hela nationens intresse.</pre><pre>Det är inte lätt att sänka skatter i en situation med\r\nökande budgetunderskott, men vi måste ha den\r\ninriktningen. Utrymmet är dock begränsat i\r\ndagsläget.</pre><pre>Efter 80-talet med ökande klyftor måste välfärden\r\ndessutom fördelas rättvisare i Sverige både mellan\r\nmänniskor och mellan regioner. Jag instämmer\r\ngärna i Bengt Westerbergs engagerade anförande,\r\ndär han talade för en generell välfärdspolitik. En\r\ngång inbjöd jag till överläggningar om en sådan\r\npolitik. Inte minst gäller det vården av och\r\nomsorgen om våra äldre. Vi har kämpat längre än\r\nde flesta för ålderdomshemmen i vårt land, dvs. för\r\nen dräglig tillvaro på ålderdomen.</pre><pre>Vi arbetar vidare för en rejält höjd grundpension.\r\nDessutom har vi presenterat ett\r\ntiomiljardersprogram med förslag om upprustning\r\nav järnvägar och vägar samt av utbildningen. Vi vill\r\nanvända pengar som kan tas in genom försäljning\r\nav statliga företag för att modernisera Sverige, och\r\ndå hela Sverige. Vi kommer också att arbeta vidare\r\nför ett samhälle i ekologisk balans med en god\r\nmiljö.</pre><pre>Med den politiken ser vi med tillförsikt\r\nvalresultatet den 15 september an, då väljarna har\r\natt avge sina röster.</pre><pre>Avslutningsvis vill jag tacka mina kolleger för ett\r\ngott samarbete under de gångna åren.</pre><pre>(Applåder)</pre><pre>Anf. 55 LARS WERNER (v) replik:</pre><pre>Herr talman! Ingvar Carlsson säger att det inte har\r\nvarit den samverkan mellan våra partier som han\r\nönskat. Ja, det är en sak och det är mycket möjligt\r\natt han har rätt. Möjligen kan det vara så, att vi\r\nömsesidigt tycker detta.</pre><pre>Men när Ingvar Carlsson sedan som slagträ i\r\ndebatten försöker använda vad Bo Hammar\r\neventuellt har sagt i interna diskussioner och\r\ndebatter, tillämpar han en ganska ful\r\ndebattmetod -- en metod som påminner om en\r\nannan med nästan samma namn.</pre><pre>Tror verkligen Ingvar Carlsson att jag är helt\r\nokunnig om en del av socialdemokraternas interna\r\ndiskussioner? Så är det naturligtvis inte. Men de\r\nskulle aldrig falla mig in att använda mig av det i\r\nkammarens talarstol. Men nog om detta.</pre><pre>En av det här valets huvudfrågor för oss handlar om\r\natt stoppa högeralliansen. Det är naturligtvis en\r\ndebatt som förs långt utanför det här huset, inte\r\nminst inom fackföreningsrörelsen och i dess press.\r\nJag vill till protokollet läsa in slutet av en\r\nledarartikel i tidningen Kommunalarbetaren:</pre><pre>''FÖR ATT SKYDDA VÄLFÄRDEN,\r\nsysselsättningen, högre skolutbildning åt alla, klara\r\nsjukvården, omsorgen om barn och gamla och\r\növriga nämnda framtidsfrågor, krävs det en politik\r\nsom bygger på stark parlamentarisk majoritet, en\r\npolitik som svarar mot de breda folkgruppernas\r\nbehov. En sådan politik kan aldrig vila på någon\r\nhögerallians. Den måste vila på socialdemokratin\r\noch en bred vänstersamverkan. Med den\r\nframtoning centern har i dag borde partiet kunna\r\nbidra till en sådan parlamentarisk stabilitet och\r\ntillsammans med vänsterpartiet och miljöpartiet\r\nsäkra en politik i de stora folkgruppernas intresse.''</pre><pre>Jag tror att det ligger mycket i ett sådant\r\nresonemang.</pre><pre>Herr talman! Jag har poängterat att vi i vårt parti är\r\nvilliga att konstruktivt medverka i en\r\nriksdagsmajoritet som utgår från principerna om\r\narbete, rättvisa, demokrati och en grön miljö. Det\r\när också rubriken när det gäller vår valplattform. Vi\r\när villiga att samverka. Hur mycket vi kan uträtta\r\nberor naturligtvis på det stöd som vi får i valet och\r\npå vilken opinion som finns efter valet. Men vi\r\nkompromissar inte bort vår politik vare sig på\r\nförhand eller i efterhand. Det har vi visat under den\r\ngångna valperioden.</pre><pre>Valets huvudfråga kan aldrig vara frågan om sänkt\r\nskattetryck eller inte. Löftesballongerna\r\nbeträffande detta med kraftiga skattesänkningar är,\r\ni bästa fall, bara blå löftesballonger. I värsta fall rör\r\ndet sig om ett öppet hot mot välfärden.</pre><pre>Vidare står vi upp för arbetarrörelsens klassiska\r\ngrundvärderingar. Men det gäller inte att ta upp\r\nsocialdemokraternas avlagda dräkt, utan det gäller\r\natt förnya och att gå vidare. Vi vet att människor\r\nhar kraft att gemensamt förändra och leda\r\nutvecklingen i nya banor.</pre><pre>Valet i höst är ett vägval. Det handar inte om ett val\r\nmellan två regeringsalternativ, utan det handlar om\r\nett val mellan rättvisa och solidaritet å ena sidan\r\noch en passiv anpassning till näringslivets och\r\nmarknadens krav å andra sidan. Alla som har\r\nförlorat på den omfördelning från arbetet till\r\nkapital som har skett behöver ett alternativ som\r\nkämpar för ett samhälle där inte finns några\r\norättvisor eller klassklyftor, ett socialistiskt\r\nalternativ.</pre><pre>Vi vill stoppa högervridningen. Ett förstärkt\r\nvänsteralterntiv ger kraft åt en folklig rörelse för ett\r\nsjälvständigt och solidariskt Sverige -- ett Sverige,\r\ndär människor lever i samverkan och gemenskap.</pre><pre>Anf. 56 CLAES ROXBERGH (mp) replik:</pre><pre>Herr talman! Det är så att man kan bli lätt\r\nförvirrad, Olof Johansson! När det gäller det som\r\nhan hänvisar till står det i fråga om riksdagens\r\nuttalande från 1980 att kärnkraften skall vara\r\navvecklad år 2010. Detta har inte varit föremål för\r\nförnyad behandling. Det står att\r\nkärnkraftsavvecklingen kan inledas. I vilken takt\r\ndet kan ske avgörs av resultatet av hushållningen\r\nmed el, av tillförseln av el från miljöacceptabel\r\nkraftproduktion osv.</pre><pre>Detta gäller utifrån givna förutsättningar. Jag\r\ntolkar detta så, att det är de här aktuella\r\nförutsättningarna som avgör i vilken takt\r\nkärnkraften skall avvecklas. Det betyder att år 2010\r\ninte längre gäller. Jag begriper alltså inte hur man\r\nkan ha ett äpple kvar samtidigt som man äter upp\r\ndet. På något sätt är det vad Olof Johansson\r\nförsöker sig på. Man måste ju bestämma sig för vad\r\nman vill göra, och det är precis vad vi har gjort. År\r\n2010, som centern röstat bort, skall kärnkraften\r\nvara borta. Sedan får vi anpassa vår\r\nkraftproduktion utifrån detta förhållande. Det är ju\r\npå det viset det fungerar.</pre><pre>Prisnivån och politiska beslut kommer att vara\r\nstyrande för hur elproduktionen kommer att se ut i\r\nvårt land. Detta gör att vi skjuter på\r\nkärnkraftsavvecklingen, så att vi hamnar bortom år\r\n2010.</pre><pre>Carl Bildt talar väldigt gärna om andra som sviker\r\ngivna löften. Men han har ännu inte kommenterat\r\ndetta med den fjällnära skogen. Där har vi ett\r\nexempel på löften som moderaterna har svikit.</pre><pre>Vidare har jag ännu inte fått någon kommentar från\r\nOlof Johansson om neutralitetsförbehållet i fråga\r\nom EG-ansökan.</pre><pre>Jag har en sammanställning av voteringar som\r\nförekommit under den gångna mandatperioden.\r\nDet gäller alltså samtliga tre år som har gått efter\r\nförra valet. Riksdagens utredningstjänst har gjort\r\nen sammanställning av hur många gånger\r\nsocialdemokraterna och moderaterna har röstat för\r\nsamma sak under de här tre riksdagsåren. Av listan\r\nframgår det, och detta är mycket intressant, i vilka\r\nfrågor socialdemokraterna och moderaterna har\r\nfunnit varandra. Detta anknyter mycket bra till det\r\nsom Bengt Westerberg sade tidigare.</pre><pre>I vilka frågor har de då funnit varandra? Ja, när det\r\ngäller riksdagsåret 1988/89 rör det sig om\r\nbevarandet av ett antal åar. Det handlar alltså om\r\nbevarandeintressen. Vidare gäller det den\r\nekonomiska politiken och miljön. Det gäller\r\navvecklingen beträffande massaindustrins utsläpp.\r\nDet gäller PCB, katastrofersättning, skyddet av\r\nutrotningshotade djur, naturvårdsgränsen,\r\navgaskrav för lastbilar och bussar,\r\nvattendomstolarnas sammansättning,\r\nsaltvatteninträngningen i grundvattnet, satsningar\r\npå inhemska bränslen, kontroll över tillverkning av\r\nkrigsmateriel, uppehållstillstånd för make och\r\nmaka, flyktingkvot, barnutredningar, förvar av\r\nbarn, västkustbanan, vissa övriga projekt i\r\nVästsverige när det gäller upprustning av skilda\r\nbandelar osv.</pre><pre>Det här är alltså några axplock gällande riksmötet\r\n1988/89. Och det är likadant när det gäller andra\r\nriksmöten. Detta bestyrker att det i svensk politik\r\nalltså inte är fråga om höger -- vänster, utan vi får\r\nse det i ett helt annat perspektiv. För vilka krafter är\r\ndet som finner varandra? Det är, precis som Bengt\r\nWesterberg var inne på, de tillväxtorienterade\r\nkrafterna, som vill ha tillväxt till varje pris. Dessa\r\nkrafter är massivt representerade i moderata\r\nsamlingspartiet. De är väl representerade i det\r\nsocialdemokratiska partiet. De finns även i andra\r\npartier, men dessa två partier har alltså lyckats\r\nfinna varandra i många frågor som går emot\r\nmiljöintressen och många gånger emot\r\nflyktingfrågan och andra frågor av humanitär\r\nkaraktär. Vi skulle behöva ha en annan ordning i\r\nsvensk politik, där inte tillväxtintressena fann\r\nvarandra utan motsatsen, där miljöintressena och\r\nde humanitära intressena fann varandra i stället.\r\nDessa intressen finns representerade i alla partier i\r\nvarierande utsträckning. Det är dessa intressen som\r\nskulle behöva bilda en ny majoritet i svensk politik.</pre><pre>(Applåder)</pre><pre>Anf. 57 Statsminister INGVAR CARLSSON\r\n(s) replik:</pre><pre>Herr talman! Får jag först säga till Lars Werner att\r\njag gjorde mina bedömningar efter Bo Hammars\r\noffentliga uttalanden. Vad han har sagt internt har\r\njag ingen aning om, men det måste ha varit mycket\r\nvärre eftersom Lars Werner reagerade så våldsamt.</pre><pre>Ålderdomshemmen har tagits upp i debatten. Av\r\nnågra inlägg från de borgerliga företrädarna skulle\r\nman kunna tro att de inte känner till att det finns\r\nålderdomshem här i landet. Det finns faktiskt 800\r\nålderdomshem med närmare 40 000 platser. Detta\r\när sant att en del har försvunnit: ålderdomshem på\r\nså där 11--12 kvadratmeter utan dusch, utan ens en\r\nkokplatta och med en standard som inte är värdig\r\nde gamla som har varit med och byggt upp det här\r\nlandet. Vi har i stället fått 25 000 platser sedan 1982\r\ni servicelägenheter och långt fler möjligheter till\r\nomvårdnad än vad vi hade när vi tog över\r\nregeringsmakten. Men det är inte tillräckligt.\r\nDärför vill vi satsa mer på gemensamma sektorn.\r\nJag tror att de äldre som har varit med och kämpat\r\nför förändringar och förbättringar vet vilka som har\r\nvarit för reformerna, de nödvändiga\r\nskattehöjningarna, och vilka som har varit emot.\r\nDe gamla vet bättre än någon annan vilka de kan\r\nlita på.</pre><pre>För framtiden vill jag säga att i valet mellan\r\nskattesänkningar -- detta riktat till Bengt\r\nWesterberg och Carl Bildt -- och de gamlas trygghet\r\nväljer vi att ge de gamla en värdig ålderdom.</pre><pre>Jag noterar med tillfredsställelse att Olof\r\nJohansson reagerade mot, som han uttryckte det,\r\ndem som vill ta pengar från arbetslivsfonden. Det\r\när bra att Olof Johansson sade det. Det belyser\r\nåterigen detta att han inte i klartext vill säga att det\r\när Carl Bildt -- han står nu där mitt i salen och\r\nbrukar ju bli oerhört irriterad, om inte statsråd hör\r\npå vartenda ord av vad han själv tycker -- som vill\r\nta pengarna från arbetslivsfonden och ge till\r\narbetsgivarna. Det var som sagt bra att Olof\r\nJohansson sade detta, och jag får väl stå ut med att\r\ndet sammanhållande kittet mellan de borgerliga\r\npartiledarna är att de inte längre kallar varandra vid\r\nnamn. Det är ett lysande framsteg.</pre><pre>Jag måste säga att det är sorgligt att varken\r\nfolkpartiet eller moderaterna här i dag klart har\r\nkunnat ta avstånd från Ian Wachtmeisters parti.\r\nUppriktigt sagt hade jag förväntat mig det, men jag\r\nfår väl nöja mig med att Olof Johansson var klar\r\noch entydlig på den punkten. Så vill jag gärna tala\r\nom att Carl Bildt i en intervju i tidningen i Dag den\r\n11 maj svarade på frågan om han var beredd att ge\r\nIan Wachtmeister och Ny demokrati en\r\nministerpost i en borgerlig regering: ''Jag vet inte\r\nom han ens är intresserad. Ny demokrati är en så\r\ndiffus företeelse, ett parti som knappt har ett\r\nprogram. Vi får väl se.'' I stället för ett rakt nej\r\nhåller Carl Bildt denna fråga öppen. Det gör mig\r\nutomordentligt förvånad.</pre><pre>Får jag då rätta en felaktighet i det Carl Bildt sade,\r\noch det gäller momsen. Momsen kommer inte att\r\nhöjas den 1 januari. Den kommer att ligga kvar på\r\noförändrad nivå utom när det gäller matvaror, där\r\nsocialdemokraterna vill sänka momsen. Där\r\nutlovar vi att om vi inte får en borgerlig regering så\r\nkommer det inte att bli tal om höjning av momsen.</pre><pre>Sedan till Bengt Westerberg: I vilket land tas\r\nflyktingar emot bättre än i Sverige? Vilket land --\r\nbortsett från ytterligare tre länder -- har ett högre u-\r\nlandsbistånd? Sverige och tre andra länder har det\r\nhögsta u-landsbiståndet i världen. I vilket land har\r\nde handikappade det bättre än i Sverige? Hur skulle\r\ndet gå med de handikappade barnen, om man\r\ngenomförde de förslag till barnomsorg och\r\nbarnpenning som moderaterna framför?</pre><pre>Bengt Westerberg ställde när det gäller områden\r\ndär vi inte alltid kunnat göra vad vi önskat i\r\ntillräcklig snabb takt frågan: Vilka är det som har\r\napplåderat? Jo, Bengt Westerberg avsåg\r\nmoderaterna, fastän han inte ville säga det. Det är\r\njust med moderaterna som Bengt Westerberg nu\r\nvill söka inte bara ett samarbete punktvis utan ett\r\netablerat samarbete om den ekonomiska politiken,\r\nmed huvuduppgiften att sänka skatter. Hur blir det\r\ndå med biståndet? Hur blir det då med de\r\nhandikappade? Hur blir det då med de gamla?\r\nDetta är de tre behjärtansvärda exempel som Bengt\r\nWesterberg tog. För dessa människor borde de\r\npartier som tror på solidaritet och samverkan\r\ntillsammans göra någonting för att skapa en rimlig\r\ntillvaro. Jag tror inte ett ögonblick att det kommer\r\natt lyckas tillsammans med moderaterna.</pre><pre>Det finns behov av en fortsatt politik som bygger på\r\nmedmänsklighet. Jag har trots allt förhoppningar\r\nom att det skall gå att bygga upp ett sådant\r\nsamarbete, men jag är bergsäker på att det inte går\r\natt konstruera ett sådant samarbete tillsammans\r\nmed moderata samlingspartiet.</pre><pre>Från folkpartiets sida har det utlovats ökade\r\nutgifter och sänkta skatter. Men först skall vi skapa\r\nett ekonomiskt utrymme och sedan genomföra de\r\nreformer på de områden som Bengt Westerberg här\r\nhar argumenterat för. Jag tror faktiskt att om Bengt\r\nWesterberg menade allvar med sitt inlägg i dag --\r\njag hoppas verkligen att han gjorde det -- så\r\nkommer Bengt Westerberg och folkpartiet förr\r\neller senare behöva vända sig till\r\nsocialdemokraterna för att skapa en praktisk\r\nmajoritet för en sådan politik.</pre><pre>Bengt Westerberg klagade över att Allan Larsson\r\njag citerade ur Dagens Industri. Om det inte räcker\r\nkan jag citera ur Veckans Affärer, som skriver:\r\nOrderingången uppåt redan i sommar.</pre><pre>Jag har naturligtvis citerat ur dessa tidningar därför\r\natt det visar att den svartmålning som framför allt\r\nmoderaterna ägnar sig åt, och i dag stundtals även\r\nfolkpartiet, inte stämmer med verkligheten. Då\r\nskulle inte våra ledande affärstidskrifter uttrycka\r\nsig på det sätt som de gör.</pre><pre>Vi får, herr talman, säkert tillfälle att återkomma\r\ntill en del av de frågor som vi har diskuterat i dag\r\nefter sommaren i den valrörelse som skall äga rum.\r\nOm vi inte har kunnat få svar på alla frågor i dag\r\nges förhoppningsvis möjligheter till det längre\r\nfram.</pre><pre>Under tiden hoppas jag att kammarens ledamöter\r\nskall få en bra sommar med möjligheter till\r\navkoppling och att vi skall mötas i en valrörelse,\r\nvilken gärna får bli hård, där vi alla bör känna ett\r\nansvar för att det blir en sjyst valrörelse i enlighet\r\nmed den tradition som vi brukar ha förmåga att\r\ngenomföra en valrörelse i Sverige.</pre><pre>Många kommer säkerligen att uppfatta detta val\r\nsom ett mycket utomordentligt viktigt val när det\r\ngäller hur 90-talets samhälle skall se ut, vilka\r\nvärderingar som skall styra och påverka. Vi har\r\nuttalat oro över att resultatet kan bli en\r\nsammansättning som kan medföra att Sverige blir\r\nsvårare att styra och ta ansvar för. Det är ändå min\r\nförhoppning att valrörelsen skall kunna\r\ngenomföras på ett sådant sätt att de dystra\r\nspådomarna inte uppfylls, utan att det i samspelet\r\nmellan regeringsmakt och riksdag skall kunna\r\nutvecklas en politik som är till gagn för vårt land\r\noch som gör att medborgarna fortfarande kommer\r\natt uppleva Sverige som ett bra land att leva och bo\r\ni.</pre><pre>Med det anförda ber jag att få önska kammarens\r\nledamöter en god och en stimulerande sommar.</pre><pre>(Applåder)</pre><pre>Partiledardebatten var härmed avslutad.</pre><pre>8 § Beslut rörande finansutskottets betänkande\r\nFiU30</pre><pre>Företogs till avgörande finansutskottets\r\nbetänkande 1990/91:FiU30.</pre><pre>Mom. 1 (de allmänna riktlinjerna för den\r\nekonomiska politiken)</pre><pre>Först biträddes reservation 2 av Lars-Ove\r\nHagberg med 22 röster mot 19 för reservation 3 av\r\nCarl Frick. 270 ledamöter avstod från att rösta.</pre><pre>Härefter biträddes reservation 1 av Anne Wibble\r\nm.fl. med 134 röster mot 18 för reservation 2 av\r\nLars-Ove Hagberg. 161 ledamöter avstod från att\r\nrösta.</pre><pre>Slutligen bifölls utskottets hemställan med 146\r\nröster mot 132 för reservation 1 av Anne Wibble\r\nm.fl. 36 ledamöter avstod från att rösta.</pre><pre>Mom. 2 (stabiliseringsavtalet)</pre><pre>Utskottets hemställan -- som ställdes mot\r\nreservation 5 av Lars-Ove Hagberg -- bifölls med\r\nacklamation.</pre><pre>Mom. 3 (AP-fonderna)</pre><pre>Utskottets hemställan bifölls med 178 röster mot\r\n136 för reservation 6 av Anne Wibble m.fl.</pre><pre>Mom. 8 (sänkt mervärdeskatt på livsmedel och\r\nserveringstjänster m.m.)</pre><pre>Först biträddes reservation 15 av Anne Wibble\r\noch Lars De Geer med 41 röster mot 18 för\r\nreservation 16 av Lars-Ove Hagberg. 255\r\nledamöter avstod från att rösta.</pre><pre>Härefter biträddes reservation 14 av Gunnar Björk\r\nm.fl. med 70 röster mot 40 för reservation 15 av\r\nAnne Wibble och Lars De Geer. 205 ledamöter\r\navstod från att rösta.</pre><pre>Därpå biträddes reservation 14 av Gunnar Björk\r\nm.fl. med 70 röster mot 61 för reservation 13 av\r\nLars Tobisson m.fl. 184 ledamöter avstod från att\r\nrösta.</pre><pre>Slutligen bifölls utskottets hemställan med 144\r\nröster mot 73 för reservation 14 av Gunnar Björk\r\nm.fl. 98 ledamöter avstod från att rösta.</pre><pre>Mom. 9 (mervärdeskattens nivå och utformning i\r\nframtiden)</pre><pre>Utskottets hemställan -- som ställdes mot\r\nreservation 17 av Anne Wibble m.fl. -- bifölls med\r\nacklamation.</pre><pre>Mom. 12 (turistnäringen)</pre><pre>Först biträddes reservation 22 av Anne Wibble\r\nm.fl. med 150 röster mot 34 för motion Fi46 av Leo\r\nPersson m.fl. 128 ledamöter avstod från att rösta.</pre><pre>Härefter bifölls utskottets hemställan med 158\r\nröster mot 153 för reservation 22 av Anne Wibble\r\nm.fl. 2 ledamöter avstod från att rösta.</pre><pre>Mom. 14 (de allmänna riktlinjerna för\r\nbudgetregleringen)</pre><pre>Först biträddes reservation 26 av Gunnar Björk\r\noch Ivar Franzén -- som ställdes mot reservation 28\r\nav Carl Frick -- med acklamation.</pre><pre>Härefter biträddes reservation 25 av Anne Wibble\r\nm.fl. med 101 röster mot 34 för reservation 26 av\r\nGunnar Björk och Ivar Franzén. 180 ledamöter\r\navstod från att rösta.</pre><pre>Slutligen bifölls utskottets hemställan med 146\r\nröster mot 106 för reservation 25 av Anne Wibble\r\nm.fl. 63 ledamöter avstod från att rösta.</pre><pre>Mom. 37 (information om Sveriges samarbete med\r\nEG)</pre><pre>Utskottets hemställan bifölls med 245 röster mot\r\n68 för reservation 30 av Gunnar Björk m.fl. 1\r\nledamot avstod från att rösta.</pre><pre>Övriga moment</pre><pre>Utskottets hemställan bifölls.</pre><pre>9 § Beslut rörande utskottsbetänkanden som\r\nslutdebatterats den 12 juni</pre><pre>Företogs till avgörande utbildningsutskottets\r\nbetänkande 1990/91:UbU21 samt finansutskottets\r\nbetänkande 1990/91:FiU37 och FiU34 (beträffande\r\ndebatten i dessa ärenden, se prot. 130).</pre><pre>Utbildningsutskottets betänkande UbU21</pre><pre>Mom. 8 (lokalisering av statens institut för\r\nhandikappfrågor i skolan)</pre><pre>Utskottets hemställan -- som ställdes mot\r\nreservation 5 av Ann-Cathrine Haglund m.fl. i\r\nmotsvarande del -- bifölls med acklamation.</pre><pre>Mom. 23 (ombildning av universitet och\r\nforskningshögskolor till fristående stiftelser)</pre><pre>Utskottets hemställan bifölls med 214 röster mot\r\n101 för reservation 10 av Ann-Cathrine Haglund\r\nm.fl.</pre><pre>Övriga moment</pre><pre>Utskottets hemställan bifölls.</pre><pre>Finansutskottets betänkande FiU37</pre><pre>Mom. 1 (allmänna riktlinjer för omställning och\r\nminskning av den statliga administrationen)</pre><pre>Först biträddes reservation 2 av Gunnar Björk\r\noch Ivar Franzén -- som ställdes mot reservation 4\r\nav Carl Frick -- med acklamation.</pre><pre>Härefter biträddes reservation 1 av Anne Wibble\r\nm.fl. med 103 röster mot 34 för reservation 2 av\r\nGunnar Björk och Ivar Franzén. 177 ledamöter\r\navstod från att rösta.</pre><pre>Slutligen bifölls utskottets hemställan med 144\r\nröster mot 101 för reservation 1 av Anne Wibble\r\nm.fl. 69 ledamöter avstod från att rösta.</pre><pre>Övriga moment</pre><pre>Utskottets hemställan bifölls.</pre><pre>Finansutskottets betänkande FiU34</pre><pre>Mom. 1 (bankernas medverkan i den statliga\r\nbetalningsförmedlingen)</pre><pre>Utskottets hemställan bifölls med 206 röster mot\r\n102 för reservation 1 av Anne Wibble m.fl. 3\r\nledamöter avstod från att rösta.</pre><pre>Mom. 2</pre><pre>Utskottets hemställan bifölls.</pre><pre>10 § Meddelande om utdelad statistik</pre><pre>Anf. 58 ANDRE VICE TALMANNEN:</pre><pre>På ledamöternas bänkar har utdelats statistik\r\navseende kammararbetet under valperioden 1988--\r\n1991.</pre><pre>Ajournering</pre><pre>På förslag av andre vice talmannen beslöt\r\nkammaren kl. 17.00 att ajournera förhandlingarna\r\ntill kl. 17.10 för att bereda finansutskottet tillfälle\r\natt besluta om sammanställningen av statsbudgeten\r\nm.m.</pre><pre>Återupptagna förhandlingar</pre><pre>Förhandlingarna återupptogs kl. 17.10.</pre><pre>11 § Bordläggning</pre><pre>Anmäldes och bordlades</pre><pre>Propositionerna</pre><pre>1990/91:197 Produktskadelag</pre><pre>1990/91:198 Vissa ändringar i aktiebolagslagen</pre><pre>1990/91:200 Statsrådens arvoden</pre><pre>Förslagen</pre><pre>1990/91:17 Riksdagens revisorers förslag angående\r\nden svenska hälso- och sjukvården</pre><pre>1990/91:19 Riksdagens revisorers förslag angående\r\nplaneringen och genomförandet av boverkets\r\nlokalisering</pre><pre>Motionerna</pre><pre>med anledning av prop. 1990/91:195 Aktiv flykting-\r\noch immigrationspolitik m.m.</pre><pre>1990/91:Sf58 av Gullan Lindblad m.fl. (m)</pre><pre>1990/91:Sf59 av Lars Werner m.fl. (v)</pre><pre>1990/91:Sf60 av Ragnhild Pohanka m.fl. (mp)</pre><pre>1990/91:Sf61 av Hans Göran Franck m.fl. (s)</pre><pre>1990/91:Sf62 av Maria Leissner m.fl. (fp)</pre><pre>1990/91:Sf63 av Rune Backlund m.fl. (c)</pre><pre>Finansutskottets betänkanden</pre><pre>1990/91:FiU36 Sammanställning av tilläggsbudget\r\nII för budgetåret 1990/91</pre><pre>1990/91:FiU38 Räntor på statsskulden, m.m.</pre><pre>1990/91:FiU39 Statsbudgetens inkomster för\r\nbudgetåret 1991/92</pre><pre>1990/91:FiU40 Statsbudgetens utgifter för\r\nbudgetåret 1991/92</pre><pre>1990/91:FiU41 Statsbudget för budgetåret 1991/92</pre><pre>12 § Kammaren åtskildes kl. 17.12.</pre><pre>Förhandlingarna leddes</pre><pre>av talmannen från sammanträdets början t.o.m. 6 §\r\nanf. 12 (delvis),</pre><pre>av andre vice talmannen därefter t.o.m. anf. 33\r\n(delvis),</pre><pre>av tredje vice talmannen därefter t.o.m. 7 § anf. 45\r\n(delvis),</pre><pre>av andre vice talmannen därefter t.o.m.\r\najourneringen kl. 17.00 och</pre><pre>av förste vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}